{"dokumentstatus":{"dokument":{"hangar_id":"2349300","dok_id":"GH0934","rm":"1993/94","beteckning":"34","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"34","slutnummer":"0","datum":"1993-12-01 00:00:00","systemdatum":"2005-10-27 13:37:33","publicerad":"1993-12-01 00:00:00","titel":"Riksdagens snabbprotokoll 1993/94:34 Onsdagen den 1 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{80B50BBF-6D29-40F0-AD11-CBEFBB379B70}","dokument_url_text":"http://data.riksdagen.se/dokument/GH0934/text","dokument_url_html":"http://data.riksdagen.se/dokument/GH0934","dokumentstatus_url_xml":"http://data.riksdagen.se/dokumentstatus/GH0934","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:34</div>\r\n<div class=\"sidhuvud_datum\">Onsdagen den 1 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 25 november.</pre><pre>Meddelande om samlad votering</pre><pre>Talmannen meddelade att bostadsutskottets\r\nbetänkanden BoU3, BoU4 och BoU5,\r\njordbruksutskottets betänkanden JoU6 och JoU10,\r\nkonstitutionsutskottets betänkanden KU12, KU13\r\noch KU14, skatteutskottets betänkanden SkU4,\r\nSkU6, SkU7, SkU14 och SkU18, lagutskottets\r\nbetänkanden LU4 och LU7, utrikesutskottets\r\nbetänkande UU10, försvarsutskottets betänkande\r\nFöU2 samt näringsutskottets betänkande NU9\r\nskulle avgöras i ett sammanhang efter avslutad\r\ndebatt.</pre><pre>2 §  Höjd garanterad ränta 1994--1996 för vissa\r\nbostadshus</pre><pre>Föredrogs</pre><pre>bostadsutskottets betänkande</pre><pre>1993/94:BoU3 Höjd garanterad ränta 1994--1996\r\nför vissa bostadshus (prop. 1993/94:8).</pre><pre>Anf. 1  MAGNUS PERSSON (s):</pre><pre>Fru talman! I bostadsutskottets betänkande\r\n1993/94:BoU3 behandlas frågan om höjd ränta för\r\nåren 1994--1996 för vissa bostadshus.</pre><pre>Betoningen på ''vissa bostadshus'' bör, om rättvisan\r\nskall fram, bokstavligt talat litet närmare beskådas.\r\nDe nu föreslagna besparingarna berör som bekant\r\nendast vissa årgångar och vissa bostadsformer.\r\nDärför blir det ett synnerligen orättvist förslag, som\r\ndrabbar endast vissa. Det är de som råkar bo i här\r\naktuella bostadsbestånd, oavsett om det är\r\nhyresgäster, bostadsrättsinnehavare eller\r\negnahemsägare, som regeringen har stannat för att\r\nbrandskatta.</pre><pre>Vilket av partierna i den nu sittande\r\nregeringskretsen som slutligen vann dragkampen\r\nkanske vi kan få besked om i dagens debatt. Jag har\r\nsett många inlägg, och det finns tydligen många\r\ntolkningar och även sägner, som en diktare säger i\r\nen av sina visor. Kan Mikael Odenberg möjligen i\r\ndag här ge riksdagen och väljarna ett klart besked\r\nom vilket av partierna i regeringen det är som har\r\nfört frågan i hamn? Vilket av de fyra partierna kan\r\nalltså offentligt få ta åt sig äran av att slutligen ha\r\nvunnit dragkampen om hur upplägget beträffande\r\nde här 3 miljarderna skulle ske?</pre><pre>Fru talman! En neddragning med 3 miljarder\r\nkronor anser vi i nuläget vara oförsvarlig. Samtidigt\r\nkonstaterar vi att besparingar på hela\r\nräntebidragsdelen rör sig om i storleksordningen 20\r\nmiljarder kronor på grund av att byggandet\r\ndrastiskt minskat till följd av regeringens vilda\r\nframfart.</pre><pre>Förslaget gäller att vi skall spara oss ur krisen. Nu\r\när det alltså 3 miljarder som skall sparas. Förslaget\r\när från rättvisesynpunkt förkastligt. Men det\r\nursprungliga förslaget var än värre till sin\r\nutformning. Nu tar man från regeringens sida något\r\nlängre tid på sig för att genomföra besparingar.\r\nMen förr eller senare, dock senast inom tre år, skall\r\nresterande räntebidragsdel och därmed en nota om\r\ntotalt inte mindre än 3 miljarder kronor betalas av\r\nnämnda grupper. Snaran dras åt. Om strypningen\r\nsker snabbt eller långsamt lär kvitta enligt dem som\r\nkan den här frågeställningen. Många bedömare\r\nanser det vara en mera plågsam procedur med en\r\nlång och utdragen process.</pre><pre>Fru talman! Än värre är att den borgerliga\r\nregeringen som en extra liten krydda serverar\r\nbrasklappen att aviseringar om ytterligare\r\nindragning av räntebidrag kan förväntas även efter\r\når 1996. Vi får väl hoppas att väljarna får upp\r\nögonen och att de på ett så smidigt sätt som möjligt\r\navpolletterar regeringen Carl Bildt i september\r\nmånad 1994.</pre><pre>Betalningsansvaret drabbar inte alla boende i vårt\r\nland, som jag tidigare sagt. Det drabbar i stället ett\r\nvisst antal utvalda och utsedda som råkar bo i ett\r\nvisst bostadsbestånd byggt vid en viss tidpunkt.</pre><pre>Inför kommande riksdagsbeslut -- alltså dagens\r\nbeslut här i riksdagen -- om dessa besparingar har\r\nvi inom bostadsutskottet utsatts för ett intensivt\r\nbombardemang bestående av en omfattande\r\nkorrespondens och uppvaktningar från många håll.\r\nSå sent som i går eftermiddag var representanter för\r\nett antal bostadsrättsföreningar på besök här i\r\nRiksdagshuset för att hinna prata förstånd med de\r\nborgerliga och Ny demokrati för att förmå berörda\r\natt ändra sig i sista stund.</pre><pre>Fru talman! Jag hade en dröm i natt, och jag hade\r\nhoppats att den drömmen var sann. Drömmen\r\nbestod i att Mikael Odenberg och de borgerliga,\r\ninklusive Ny demokrati, hade insett följderna av\r\nsitt handlande och att man därmed skulle frångå sitt\r\ntidigare beslut och följa vår reservation. Drömmen\r\nom en tillnyktring i det borgerliga lägret var tyvärr\r\ninte en sanndröm. Sedan råkade jag dessutom titta\r\ni almanackan. Jag såg då att Oskar har namnsdag\r\ni dag och tänkte att nu vill de borgerliga ge Oskar\r\nLindkvist en namnsdagspresent bestående av att\r\nman ruckade på tidigare positioner. Tyvärr är väl\r\ndörren stängd.</pre><pre>För tusentals bostadsrättsinnehavare, hyresgäster\r\noch andra boende har det här blivit en ständigt\r\nåterkommande mardröm. De här människornas\r\nsits är allt annat än avundsvärd. De har utan tvekan\r\ndrabbats av snabbt ökade hyreskostnader som\r\ntenderar att bli nästan ett inferno för de närmast\r\nberörda. Det kan inte finnas minsta tvivel om att\r\nmånga bostadsrättsinnehavare, hyresgäster och\r\növriga berörda boende har det synnerligen\r\nbekymmersamt i dessa tider.</pre><pre>En av de uppvaktande sade i går: Vi spelar inte\r\nlängre på samma spelplan, dvs. den borgerliga\r\nbostadspolitiken har på kort tid förändrats och\r\nförvärrats så till den milda grad att många inte\r\nkänner igen sig. Utgångsläget är så radikalt\r\nförändrat att man helt enkelt inte längre klarar av\r\natt betala de starkt höjda hyrorna. Dessutom kan\r\nmånga i förväg utläsa att den och den månaden eller\r\ndet och det året tvingas man i den och den\r\nbostadsrättsföreningen att gå i konkurs på grund av\r\nräntebidragens snabba nedtrappning.</pre><pre>Fru talman! Vårt alternativ är att vi först och främst\r\navvisar regeringens förslag om indragningar vad\r\navser de här aktuella åren. Desutom bör en\r\nkommande besparing fördelas rättvist. Med andra\r\nord bör, ja, måste, alla vara med och betala och\r\ndärmed bära bördorna. Det gäller att vi solidariskt\r\nbär bördorna rättvist. Regeringspartierna\r\nuppbackade av Dan Eriksson i Stockholm och Ny\r\ndemokrati avvisar vårt alternativ.</pre><pre>Känner inte Mikael Odenberg, Dan Eriksson och\r\nderas anhängare av kritiken gentemot indragningen\r\nav de föreslagna 3 miljarderna? Känner inte Mikael\r\nOdenberg och regeringspartierna kravet från de\r\ndrabbade? Hör ni inte ropen på förändringar av den\r\nförda regeringspolitiken skalla? Det är inte bara de\r\ns.k. särintressena, dvs. de boende, som protesterar.</pre><pre>Hyresgäströrelsen är en av många\r\nintresseorganisationer som på ett tidigt stadium för\r\nsin del klart har deklarerat var man står.\r\nHyresgästerna har med kalla siffror och statistik\r\navvisat framlagda förslag med hänvisning till de\r\norättvisa följderna av regeringens\r\nbesparingsåtgärder.</pre><pre>Jag skulle kunna räkna upp en rad organisationer\r\noch andra intressenter som är djupt oroade över att\r\nregeringen inte lyssnar på det som sägs ute i\r\nbygderna.</pre><pre>Fru talman! Därutöver har en rad andra kritiker\r\nsagt sitt. Bostadsforskare, finansanalytiker och en\r\nrad ekonomer har nämligen fört fram sin kritik mot\r\nden förda bostadspolitiken. Vid utskottets hearing\r\nom bostäder fanns det ett genomgående drag av\r\nmisstro och kritik från nära nog alla håll. Kan det\r\nvara tillfälligheter, eller lyssnar man i det borgerliga\r\nlägret inte på opinioner?</pre><pre>Fru talman! Det är förresten rätt intressant att\r\nkonstatera att det numera allt oftare är företrädare\r\nför Moderata samlingspartiet som vi möter i\r\nbostadsdebatterna. Oavsett om vi ställer en fråga\r\ntill socialministern eller någon annan minister\r\nhamnar ärendet hos skatteminister Bo Lundgren,\r\nsom då har att svara på frågan -- även om ärendet\r\nalltså hör till en annan ministers revir eller\r\nkompetensområde. Det är en iakttagelse som blir\r\nallt vanligare. Med andra ord är det de konservativa\r\nkrafterna, med Moderaterna i spetsen, som i\r\nregeringskretsen getts huvudansvaret för att så\r\nsnabbt som möjligt rasera och slakta den sociala\r\nvälfärdspolitiken, även på boendets område.</pre><pre>Mittenpartierna har kapitulerat och lägger sig platt\r\npå magen för att låta sig köras över av de nyliberala\r\noch konservativa strategerna i kanslihuset. Nu när\r\nBostadsdepartementet är nedlagt och\r\nbranschorganisationer och folk i gemen börjar få\r\nupp ögonen för det skedda, ja, då är det redan för\r\nsent. För sent skall syndarn vakna kan man\r\nmöjligen i sammanhanget åberopa.</pre><pre>Regeringens avvisande hållning till att utse en\r\nansvarig minister för att löpande hålla kontakterna\r\nmed berörda branschorganisationer börjar nu ge\r\nmärkbara och synbara resultat.\r\nKreditförsörjningen och bankernas avvisande\r\nattityd till att finansiera angelägna projekt ute i\r\nlandet drar man från regeringens sida en tystnadens\r\nslöja över.</pre><pre>Fru talman! Borde inte regeringen ta ett ordentligt\r\nresonemang med banker och andra\r\nfinansieringsinstitut för att ro hem en rad projekt\r\noch rädda jobben i tider som vi nu möter? Även här\r\nvisar regeringen sin oförmåga och sin inkompetens\r\nnär det gäller att ta initiativ till åtgärder för att\r\nkunna genomföra ett byggande som trots allt\r\nbehövs både i tätort och i glesbygd.</pre><pre>Systemskiftet inom bostadspolitiken har på kort tid\r\nresulterat i kraftigt höjda boendekostnader,\r\nnedgång på fastighetsmarknaden och ett ras i\r\nbyggandet. Raset medför att vi går mot en\r\nbyggarbetslöshet av sällan skådat slag kommande\r\nvintersäsong. Ända uppemot 48 000--50 000\r\nbyggjobbare kommer att förvägras jobb i år. I min\r\negen valkrets, Värmland, kommer nära hälften av\r\nalla byggjobbare att tvingas gå sysslolösa. Vissa\r\norter, som t.ex. Hagfors, har drabbats dubbelt hårt\r\npå grund av en kombination av åtgärder som med\r\nfog kan kritiseras. Näringsministern och\r\nbostadsministern har i en ohelig allians närapå\r\nlyckats släcka alla jullyktor inför kommande\r\njulhelg i dessa trakter. Julefriden lägrar sig minsann\r\ninte över våra marker och min hembygd nu när\r\njulesnön och mörkret sänker sig över bygden.</pre><pre>Fru talman! Bygginvesteringarna inom landet\r\nförväntas sjunka med ca 40 % i år och med 55 %\r\nnästa år. Så sent som i går fick vi en skrivelse från\r\nArkitektförbundet, där man är djupt orolig för\r\nframtiden. Skall byggandets spjutspets helt slås ut,\r\när deras fråga till oss i utskottet. Vad säger Mikael\r\nOdenberg om det? På punkt efter punkt har de\r\nutlovade vallöftena strandat. Detta sker i\r\nkombination med en politik som är förödande för\r\nlandet och dess invånare.</pre><pre>Magistrar är de som brukar ge betyg. Ett sämre\r\nbetyg än det som nu utfärdas i samband med\r\njuluppehållet lär vara svårt att finna. De allra flesta\r\nministrar i Bildts ministär har av en majoritet av\r\nlandets olika experter getts klara underbetyg.\r\nKvarsittning i skamvrån som en direkt straffpåföljd\r\när en allmän rekommendation utifrån bygderna.\r\nDet är en lämplig åtgärd, fru talman.</pre><pre>Tänker Mikael Odenberg och hans allierade\r\nvänner -- där inbegriper jag även Ny demokrati --\r\nfortsätta nedrustningen i all oändlig framtid?\r\nKänner ni inte ansvar för landet och för de många\r\nbostadsrättsinnehavare som nu går sitt öde till\r\nmötes?</pre><pre>Alla aktioner, alla jobb som\r\nkronofogdemyndigheten i dag har och de\r\nvräkningar som vi dagligen möter är ju en direkt\r\nföljd av er politik. Både Boverket och\r\nKonsumentverket konstaterar att denna\r\nkonkursvågs like aldrig tidigare skådats. Det är en\r\nkonkursvåg som är svår att stoppa och som indirekt\r\nhärstammar bl.a. från en snabb indragning av\r\nräntestödet.</pre><pre>Enskilda fondkommissionen har räknat ut att varje\r\nsparad miljard kostar staten 3--5 miljarder,\r\neftersom konkurserna för fastighetsägare och\r\nbostadsrättsföreningar ökar och därmed bankernas\r\nförluster. Notan hamnar förr eller senare hos staten\r\npå ett eller annat sätt, och det är vi som får betala.</pre><pre>Fru talman! Det betänkande vi i dag behandlar är\r\ninte särskilt stort till omfånget, men\r\nkonsekvenserna av den ena indragna miljarden\r\nefter den andra är beklämmande och borde mana\r\noss alla till eftertanke. Det borde mana Mikael\r\nOdenberg, Dan Eriksson och alla andra till en\r\nverklig tankeställare. Utvecklingen är närmast\r\nskrämmande, och följderna är svåra att överblicka.\r\nJag är rädd att följderna kommer att kännas lång,\r\nlång tid framöver för dem som olyckligtvis drabbats\r\nav regeringens bannbulla och dess förda politik.</pre><pre>Varför lyssnar man i det borgerliga lägret inte till\r\nkritiker från skilda håll? Varför rattar och kör man\r\nensidigt den enda vägens politik? Jag hoppas att\r\nMikael Odenberg i dag kan ge svar på frågan varför\r\nman slår dövörat till och inte lyssnar på de tusentals\r\noch åter tusentals hyresgäster,\r\nbostadsrättsinnehavare och egnahemsägare som i\r\ndag känner stark oro inför morgondagen.</pre><pre>Slutligen, fru talman, yrkar jag bifall till de två\r\nsocialdemokratiska reservationerna nr 1 och 2 som\r\nfinns fogade till bostadsutskottets betänkande\r\nBoU3.</pre><pre>Anf. 2  LARS WERNER (v):</pre><pre>Fru talman! På grund av svårigheter att tala länge\r\nskall jag nöja mig med att yrka bifall till de två\r\nsocialdemokratiska reservationerna. Att jag inte\r\nkan tala i dag beror inte på att jag inte är\r\nintresserad. Jag skulle också vilja tala med Mikael\r\nOdenberg och Dan Eriksson. Men jag skall\r\nåterkomma.</pre><pre>Anf. 3  MIKAEL ODENBERG (m):</pre><pre>Fru talman! Jag förstod att Magnus Persson var\r\nbekymrad över att behöva stöta på moderater i\r\nriksdagens talarstol. Jag har inget annat försvar än\r\natt det med hänsyn till valutslaget finns en viss\r\nstatistisk risk för detta. Nu spelar det inte så stor\r\nroll. Även om det finns meningsskiljaktigheter\r\nmellan de olika regeringspartierna och även om vi\r\nlägger tonvikt på olika saker behöver det inte vara\r\nnågot bekymmer för Magnus Persson när vi\r\ndiskuterar olika regeringsförslag. Där får Magnus\r\nPersson samma svar oavsett med vilken\r\npartiföreträdare han samtalar.</pre><pre>Av det skälet går det heller inte att besvara Magnus\r\nPerssons fråga om vilket regeringsparti som har\r\nvunnit dragkampen om de 3 miljarder i besparingar\r\npå bostadssubventionerna som vi i dag har att\r\ndiskutera. Det har inte förekommit någon sådan\r\ndragkamp.</pre><pre>Även om Magnus Persson i sitt inlägg underlät att\r\nomnämna det, finns det en helt annan bakgrund till\r\natt vi i dag diskuterar den här besparingen. Den\r\nbakgrunden är den krisöverenskommelse som\r\nhösten 1992 träffades mellan å ena sidan regeringen\r\noch å andra sidan Socialdemokraterna.</pre><pre>I proposition 1992/93:50, som handlade om\r\nåtgärder för att stabilisera den svenska\r\nsamhällsekonomin, redovisas\r\nförhandlingsprotokollet från de överläggningar\r\nsom hade förevarit med Socialdemokraterna under\r\nde här nätterna. Jag skall be att få citera punkten 5\r\ni den överenskommelse som träffats:</pre><pre>''5. Bostäder</pre><pre>Bostadssubventionerna reduceras med 3 miljarder\r\nkronor netto 1994-01-01. Effekterna på hyran skall\r\nfördelas så rättvist som möjligt.''</pre><pre>Detta är bakgrunden till att vi i dag diskuterar en\r\nindragning av 3 miljarder kronor på\r\nbostadssubventionerna.</pre><pre>Nu vill Socialdemokraterna frångå den\r\nkrisöverenskommelse som träffades den 20\r\nseptember 1992. Man har ägnat sig åt något av en\r\noordnad reträtt i flera steg. Det första budet från\r\nSocialdemokraterna var: Vi struntar i\r\növerenskommelsen. Vi låter bli att dra in 3\r\nmiljarder. I stället höjer vi fastighetsskatten. Det\r\ndrabbar inte bara de 20 % av Sveriges bostäder som\r\nhar räntesubventioner utan hela\r\nfastighetsbeståndet.</pre><pre>Så kan man naturligtvis tycka, men det är ett\r\ntyckande som inte har någon täckning i\r\nkrisöverenskommelsen, där det uttryckligen talas\r\nom besparingar på bostadssubventionerna. Det\r\nhade varit en oklok åtgärd att tillmötesgå\r\nSocialdemokraterna, alldeles bortsett från brottet\r\nfrån överenskommelsen. Det hade varit oklokt av\r\ntvå enkla skäl. Det ena skälet är att det\r\ngrundläggande problemet på den svenska\r\nbostadsmarknaden ju är att vi har oerhört höga\r\nskatter på boendet. Det andra skälet till att det\r\nhade varit oklokt att tillmötesgå\r\nSocialdemokraterna på denna punkt och höja\r\nfastighetsskatten är att en höjd fastighetsskatt, i\r\njämförelse med minskade bostadssubventioner,\r\nhade lett till ett ännu större fall av fastighetsvärdena\r\noch därmed ännu fler konkurser och större\r\nkostnader för staten genom den s.k. Bankakuten.</pre><pre>Vi har i stället från de borgerliga partiernas sida\r\nförsökt att leva upp till det som stod i\r\növerenskommelsen med Socialdemokraterna. Vi\r\nhar försökt att, som det heter i uppgörelsen, fördela\r\neffekterna så rättvist som möjligt på hyran. Det har\r\nvi gjort genom att se till att det förslag som nu ligger\r\npå riksdagens bord innebär att man undantar de\r\nallra senast byggda fastigheterna, som ju är mest\r\nutsatta och som har svårast att bära\r\nkostnadshöjningar.</pre><pre>I de reservationer som Magnus Persson har yrkat\r\nbifall till talas det inte längre om höjd\r\nfastighetsskatt. Nu fortsätter man reträtten. Man\r\nsäger: Visst skall vi spara 3 miljarder, men vi skall\r\ninte göra det nu, utan någon annan gång. Vi skall\r\ninte göra det 1994, 1995 eller 1996. Det framgick\r\nockså av Magnus Perssons inlägg att vi inte heller\r\nbör göra det 1997 eller 1998 men vi skall spara --\r\nnågon annan gång. Därmed är naturligtvis hela\r\nfältet upprivet.</pre><pre>Nu skall det, fru talman, villigt erkännas att även\r\nde borgerliga partierna frångår\r\nkrisöverenskommelsen. Uppgörelsen med\r\nSocialdemokraterna innebar att vi skulle spara 3\r\nmiljarder 1994. Det gör vi inte. Vi har i stället\r\nkommit överens om och skapat en majoritet för att\r\nlägga ut besparingen över tre år: 1994, 1995 och\r\n1996. Syftet med är att se till att effekterna för de\r\nenskilda hushållen skall bli mindre kännbara.</pre><pre>Vad innebär då ett bifall till utskottets hemställan?\r\nJo, drar man in bostadssubventioner från hushåll\r\neller fastigheter, innebär det problem för de boende\r\ni den meningen att kostnaderna ökar. Ändå skulle\r\njag vilja säga att den största invändningen\r\nnaturligtvis är rent principiell, nämligen att\r\nindragning av bostadssubvention till befintliga\r\nfastigheter i praktiken innebär en sorts retroaktivt\r\nbeslutsfattande. Man går in i efterhand och ändrar\r\npå de grunder på vilka beslut om byggande en gång\r\nfattades. Det är naturligtvis inte bra.</pre><pre>Nu är inte detta någonting som regeringen har\r\nhittat på, utan det är en teknik som snarare\r\nSocialdemokraterna har introducerat. Jag vill\r\npåminna Magnus Persson om att\r\nSocialdemokraterna under sex av sina senaste sju\r\nregeringsår just ägnat sig åt den här typen av extra\r\nupptrappningar av den s.k. garanterade räntan år\r\nfrån år. Samtidigt finns det skäl att ha\r\nproportionerna klara för sig.</pre><pre>Det förslag som nu ligger på riksdagens bord\r\ninnebär för 1994 att en normalstor lägenhet i\r\ngenomsnitt drabbas av en extra kostnad på 50 kr i\r\nmånaden. 50 kr i månaden kan också innebära\r\nproblem för fastigheter och hushåll som redan i\r\nutgångsläget har problem med sin ekonomi. Men\r\ndet är naturligtvis inte en ökad kostnad på 50 kr i\r\nmånaden som gör situationen omöjlig.\r\nGrundproblemet är faktiskt helt annat än vad det\r\nbeslut som vi i dag skall fatta innebär.\r\nGrundproblemet, Magnus Persson, är att den\r\nsocialdemokratiska bostadspolitiken under 1970-\r\noch 1980-talen drev fram höga\r\nproduktionskostnader och en extremt hög\r\nbelåningsgrad och i praktiken ledde in människor i\r\nett boende med priser och kostnader som det inte\r\ngår att bära långsiktigt. Till detta kommer att de\r\nrelativa boendekostnaderna har ökat genom\r\nskattereformen, eftersom ökade skatter på boendet\r\nvar det som i stort sett fick finansiera sänkta\r\ninkomstskatter.</pre><pre>I bostadsrättsfallet tillkommer dessutom att den\r\nenskilde bostadsrättshavaren inte alltid riktigt har\r\nödet i sina egna händer. Den enskilde\r\nbostadsrättshavaren är inte bara beroende av att\r\nhan själv klarar ekonomin utan också av att de\r\nandra medlemmarna i föreningen gör det. Är det\r\nnågon som inte gör det, finns det möjlighet att\r\navsäga sig sin bostadsrätt. Då får de kvarvarande\r\nbostadsrättshavarna bära även den kostnaden.</pre><pre>Detta är inte heller ett resultat av det beslut som\r\nriksdagen skall fatta i dag, utan det är den svaghet\r\nsom naturligtvis bostadsrätten som upplåtelseform\r\nhar jämfört med en full äganderätt och jämfört med\r\nhyresrätten. Hyresgästen har möjlighet att flytta till\r\nannat boende utan att göra några kapitalförluster.</pre><pre>Nu förespeglar Socialdemokraterna och Magnus\r\nPersson: Rösta på oss, så skall vi lösa det här. Vi\r\nskall subventionera bort era problem.</pre><pre>Det är naturligtvis inte särskilt trovärdigt i en\r\nsituation där staten redan i utgångsläget saknar\r\nungefär 200 miljarder kronor om året. Det är inte\r\nheller särskilt trovärdigt om man betänker att det\r\njust är subventionskarusellen som i hög grad har\r\nlett fram till de problem som vi i dag har på\r\nbostadsmarknaden.</pre><pre>Jag vill hävda att Magnus Perssons bostadspolitik --\r\ni den mån det gick att urskilja någon sådan i hans\r\n15-minutersanförande -- skulle vara förödande\r\nbåde för de bostadsrättshavare och hyresgäster som\r\ni dag protesterar mot minskade\r\nbostadssubventioner och också för alla andra\r\nbostadsrättshavare, egnahemsägare och\r\nhyresgäster i Sverige, av det enkla skälet att\r\nbostadspolitiken måste sättas in i sitt ekonomisk-\r\npolitiska sammanhang.</pre><pre>Ingen är betjänt av en socialdemokratisk politik där\r\nman fortsätter att skjuta problemen framför sig.\r\nIngen är betjänt av att trovärdigheten i\r\nsaneringsprogrammet för statens budget sätts i\r\nfara. Ingen är betjänt av att kronan fortsätter att\r\nfalla, att vi får tillbaka inflationen och att räntorna\r\nstiger. Det är tvärtom så att det inte finns någon\r\nenskild faktor i samhällsekonomin som har större\r\nlångsiktig betydelse för allas vårt boende och\r\nkostnaderna för det än räntan. Härvidlag har\r\nregeringspolitiken trots allt varit ganska\r\nframgångsrik så här långt. Vi har alltjämt en låg\r\ninflation. Vi har under det senaste året haft kraftigt\r\nfallande räntor. Det dokumenteras också genom att\r\nman nu träffat hyresavtal på den svenska\r\nbostadsmarknaden som betyder de lägsta\r\nhöjningarna sedan 25 år tillbaka.</pre><pre>Fru talman! Den besparing som vi har att fatta\r\nbeslut om är ett resultat av krisöverenskommelsen\r\nmellan regeringen och Socialdemokraterna. Vi står\r\nfast vid den. Den innebär en av flera nödvändiga\r\nåtgärder för den långsiktiga saneringen av de\r\nsvenska statsfinanserna. Den har med regeringens\r\nförslag fått en utformning som är hanterlig för de\r\nenskilda hushållen. I genomsnitt rör det sig alltså\r\nom 50 kr i månaden för en normalstor lägenhet i det\r\nfastighetsbestånd som har bostadssubventioner.\r\nDet är en effekt som i praktiken knappast\r\nmotiverar de torgmötesliknande omdömen som\r\nMagnus Persson nyss levererade från talarstolen.</pre><pre>Därmed ber jag, fru talman, att få yrka bifall till\r\nbostadsutskottets hemställan i betänkande 3.</pre><pre>Anf. 4  MAGNUS PERSSON (s) replik:</pre><pre>Herr talman! Först en liten kommentar. Jag brukar\r\ngå i tidningsrummet och läsa tidningar. Jag hittade\r\nett debattinlägg i Västernorrlands Allenhanda, där\r\nGörel Thurdin skriver följande: ''Centern har sett\r\ntill att krisuppgörelsens besparingar av\r\nräntebidragen fördelas på tre år i stället för på ett.''</pre><pre>Nu råkar Görel Thurdin vara mark- och\r\nplanminister i den sittande regeringen. Jag har sett\r\nliknande artiklar där olika statsråd från olika\r\npartier tar åt sig äran. Ni får väl sinsemellan bråka\r\nom det.</pre><pre>Fru talman! Mikael Odenberg nämnde p. 5 och\r\navsåg då krisuppgörelsen. Det är riktigt att vi tyckte\r\natt man borde fördela kostnaderna så rättvist som\r\nmöjligt. Ni från majoriteten säger att det är vissa\r\nårgångar som skall var med och betala, och det är\r\ndet som vi vänder oss emot. Detta är en väldigt\r\nviktig gränslinje. Vi anser att ni å er sida har svikit\r\nden överenskommelse som har träffats. I en\r\nlågkonjunktur, som den vi nu upplever, kan det inte\r\nvara vettigt att gå ut och säga att man skall spara in\r\nytterligare 3 miljarder.</pre><pre>Mikael Odenberg sade att man skulle försöka att\r\nrikta in sig på enbart vissa årgångar. Men enligt vårt\r\nsätt att se nådde ni inte ända fram. Tidpunkten för\r\nden valda indragningen är dessutom fel. Det är\r\nockså fel åtgärd som sätts in.</pre><pre>Mikael Odenberg sade vidare att detta egentligen\r\när fråga om småsaker -- en femtiolapp. Det är\r\nmöjligt att Mikael Odenberg, som bor i bostadsrätt\r\npå Östermalm och tjänar rätt hyggligt, kan tycka så.\r\nMen de människor som jag möter har näsan just\r\novanför vattenlinjen och klarar inte en ytterligare\r\nupptaxering. De klarar kanske inte sina utlägg vid\r\nmånadens slut. Då kommer Mikael Odenberg och\r\nkräver att de skall betala.</pre><pre>Fru talman! Mikael Odenberg stod här i talarstolen\r\nsom en ''ungmuffare'' och sade att regeringen har\r\nklarat sig bra. Det är Mikael Odenberg ganska\r\nensam om att tro och tycka. Det kan man tycka på\r\nMUF-stämmorna och på moderata enskilda möten,\r\nmen man skall inte gå ut och inkompetensförklara\r\nalla kritiker i det här gänget. Det finns också en rad\r\nkritiker utanför huset. Det skräckscenario som\r\nmålas upp ifall socialdemokraterna skulle ta hand\r\nom bostadspolitiken känner jag inte igen när jag går\r\nut bland folk på gatan. Fråga dem som står och\r\nskallar här utanför Riksdagshuset vad de tycker!</pre><pre>Anf. 5  MIKAEL ODENBERG (m) replik:</pre><pre>Fru talman! Nu börjar man känna igen Magnus\r\nPersson. Hans inledningsanförande var litet\r\nhögtravande parlamentariskt, men nu börjar de\r\ngamla torgmötestakterna komma fram. När man\r\ngår en guidad tur i Riksdagshuset kan man ibland\r\nhöra att guiden säger: Där borta på andra sidan\r\nbankhallen går riksdagsmannen Persson i Karlstad\r\nmed huvudet under den ena armen och det\r\nsocialdemokratiska partiprogrammet under den\r\nandra.</pre><pre>Det går inte att misstolka krisöverenskommelsen,\r\nMagnus Persson. Det står uttryckligen i denna att\r\nbesparingen om 3 miljarder skall tas ut på\r\nbostadssubventionerna. Det går aldrig att utläsa av\r\ndetta att man i stället skall höja fastighetsskatten.\r\nOm detta hade varit innebörden av\r\nkrisöverenskommelsen, hade det stått i p. 5 att 3\r\nmiljarder skall inbesparas genom höjd\r\nfastighetsskatt. Men nu står det inte så, Magnus\r\nPersson. Det står att 3 miljarder skall inbesparas på\r\nbostadssubventionerna.</pre><pre>Det är svårt att spara in på bostadssubventioner när\r\ndet är fråga om fastigheter som inte har några\r\nsubventioner. Därför kommer 20 % av det totala\r\nfastighetsbeståndet att drabbas. Vi försöker dock\r\natt lägga ut besparingen så rättvist som möjligt, så\r\natt de allra senast byggda årgångarna skyddas,\r\neftersom det är dessa som är mest känsliga och har\r\nsvårast att klara ytterligare kostnadshöjningar.</pre><pre>Effekten 1994 blir ganska liten tack vare att\r\nbesparingen läggs ut över tre år. Det är en bra\r\nåtgärd. Om Görel Thurdin hävdar att det är\r\nCentern som skall ha äran för detta, så låt gå för\r\ndet. Det är ointressant. Det viktiga är att\r\nkrisöverenskommelsen genomförs på ett sätt som\r\när hanterligt för dem som drabbas av de minskade\r\nsubventionerna, nämligen egnahemsägare,\r\nbostadsrättshavare och hyresgäster. Mot den\r\nbakgrunden är det bra att besparingen läggs ut över\r\ntre år.</pre><pre>Däremot är det inte bra att Magnus Persson och\r\nsocialdemokraterna numera över huvud taget inte\r\nvidkänns den krisöverenskommelse som man satte\r\nsina namnteckningar under den 20 september 1992.</pre><pre>Anf. 6  MAGNUS PERSSON (s) replik:</pre><pre>Fru talman! Jag vill ge Mikael Odenberg ett gott\r\nråd. Han borde ibland i sin debatteknik visa litet\r\nödmjukhet och inte försöka inbilla sig själv och\r\nandra att den här regeringen har lyckats bra. Gå i\r\nstället till regeringskansliet och tala om att\r\nregeringen har misslyckats med den förda\r\npolitiken! Det är precis vad ni har gjort. Det är vad\r\nfolk på bygden tycker.</pre><pre>Vi har inte sagt att dessa besparingar inte skall tas\r\nut. Men de genomförs vid fel tidpunkt, Mikael\r\nOdenberg. Dessutom skall alla vara med och\r\nbetala. Detta är den fundamentala skillnaden när\r\ndet gäller den framtida bostadspolitiken.</pre><pre>Fru talman! Jag är oerhört stolt över att bära det\r\nsocialdemokratiska partiprogrammet under armen.\r\nDet är bra om guiderna i riksdagen och Mikael\r\nOdenberg påpekar att jag bär på det. Den\r\nledstjärna som socialdemokratisk bostadspolitik\r\nhar haft under 70-talet känner jag stor stolthet över.\r\nVi har inte den segregation som finns i många andra\r\nländer. Vi har inte heller de skiktningar som finns i\r\nbostadsbeståndet där de konservativa krafterna\r\nleder bostadspolitiken. Det är det, Mikael\r\nOdenberg, som är den fundamentala skillnaden\r\nmellan en socialdemokratisk politik och en politik\r\ndär plånboken skall styra, där marknadshyror och\r\nannat skall göras gällande. Vi kommer att slåss för\r\nvår politik i valrörelsen, och det kommer vi också\r\natt vinna valet på.</pre><pre>Anf. 7  MIKAEL ODENBERG (m) replik:</pre><pre>Fru talman! Magnus Persson vidgar diskussionen\r\nhela tiden. Han var inne på sysselsättningen i\r\nHagfors i sitt inledningsanförande. Nu börjar han\r\nföra in marknadshyror, segregation i boendet och\r\nen del andra komponenter i debatten. För min egen\r\ndel kommer jag att försöka att hålla mig till\r\närendet.</pre><pre>Angående temat ödmjukhet vill jag säga att det må\r\nvara en brist i min personlighet att jag, när jag\r\näntrar en talarstol, har svårt att visa ödmjukhet. Nu\r\när Magnus Persson kanske inte riktigt det föredöme\r\nsom jag brukar hänvisas till här i kammaren.</pre><pre>Jag tycker dock att regeringen på viktiga och\r\ncentrala punkter har lyckats. Jag försöker inte att\r\nbortförklara de stora problem som vi har i den\r\nsvenska samhällsekonomin. Men när det gäller\r\nbostadsmarknaden och andra viktiga områden har\r\nregeringspolitiken varit framgångsrik. I mitt\r\ninledningsanförande pekade jag på de kraftigt\r\nfallande räntorna, vilket isolerat är det allra\r\nviktigaste för oss alla i vår egenskap av hyresgäster,\r\nbostadrättshavare eller egnahemsägare. Detta\r\nkommer till uttryck i -- vilket jag också påpekade i\r\nmitt inledningsanförande -- att man nu på\r\nhyresmarknaden träffar avtal om de lägsta\r\nhyreshöjningarna på 25 år.</pre><pre>Magnus Persson sade att det är klart att vi måste\r\nspara för att sanera statsfinanserna, men att vi inte\r\nskall spara just nu. Då är frågan: När vill Magnus\r\nPersson spara de 3 miljarderna som hans\r\npartiordförande satte sin namnteckning under den\r\n20 september 1992? Han vill inte att det skall sparas\r\n1994. Det skall inte sparas 1995, 1996, 1997 och det\r\nskall inte sparas 1998. När vill Magnus Persson\r\ngenomföra besparingen? Vill han genomföra den\r\n1999? Det är så dags, därför att då har den här\r\nregeringen, om den blir omvald vid nästa val, redan\r\nklarat saneringen av statsfinanserna, tyvärr i strid\r\nmed socialdemokraterna.</pre><pre>Anf. 8  DAN ERIKSSON i Stockholm (nyd):</pre><pre>Fru talman! Jag blev en smula förvånad när Magnus\r\nPersson nämnde mitt namn så många gånger. Även\r\njag skulle vilja påminna Magnus Persson litet grand\r\nom historien och om hur det hela gick till. Det var\r\nnämligen regeringen och socialdemokraterna som\r\ngjorde upp i september månad 1992 om besparingar\r\ninom bostadssektorn på 3 miljarder kronor netto.\r\nDessa pengar skulle sparas 1994. Det ni! Jag måste\r\nfråga Magnus Persson: Hur kunde\r\nsocialdemokraterna gå med på detta? Det vore bra\r\natt få ett svar på den frågan. Magnus Persson\r\nfrångår uppgörelsen helt, måste jag säga.</pre><pre>Magnus Persson har följt utvecklingen i utskottet.\r\nHan vet mycket väl att vi nydemokrater har hävdat\r\natt besparingen, vilken i och för sig är nödvändig,\r\nskulle kunna göras på ett annat sätt. Vi hade ett\r\neget förslag, vilket Magnus Persson mycket väl\r\nkänner till, och vi var beredda att diskutera även\r\nandra lösningar. Men eftersom uppgörelsen hade\r\nen riksdagsmajoritet på nästan 90 % hade vi i Ny\r\ndemokrati inte kunnat få gehör för vår reservation\r\ntill beslutet.</pre><pre>Magnus Persson går på och frågar oss om vi inser\r\nvårt handlande. Vårt handlande? Det var ju\r\nSocialdemokraternas handlande tillsammans med\r\nregeringens. Detta är litet väl magstarkt. Som jag\r\nsade har vi varit emot indragningen och har\r\npresenterat egna förslag. Men förslagen föll i\r\nkammaren. Sedan har Socialdemokraterna kommit\r\ntillbaka med ett förslag som är omöjligt för oss att\r\nanta, därför att vi inte vet vad det innebär i bl.a. tid.\r\nAtt begära att vi skall rösta för det förslaget är litet\r\nväl mycket begärt. Visst, vi skulle kunna avstå och\r\nsäga: Enkelt, det här får ni klara upp själva. Det är\r\nni som har träffat uppgörelsen. Men det finns en\r\noerhört viktig faktor, nämligen signalen ut till\r\nmarknaden. Om det visar sig att överenskommelser\r\nträffas om besparingar som man sedan flyr ifrån och\r\nändrar hur som helst, skapas en osäkerhet på\r\nmarknaden som inte är bra.</pre><pre>Det råder inga tvivel om att Socialdemokraterna\r\nhar svikit uppgörelsen. Jag som har stått utanför\r\nuppgörelsen som betraktare har också sett att ni har\r\nsvikit den. Hanteringen har varit mycket olycklig.\r\nDen har dragit ut på tiden, och det har följt en\r\nosäkerhet i spåren. Människor har inte kunnat\r\nplanera sin ekonomi och bostadsrättsföreningar har\r\ninte vetat vad som har gällt.</pre><pre>I samband med kompletteringspropositionen kom\r\nsedan Socialdemokraternas motion om\r\nuppskjutande av besparingarna. Detta kan inte\r\nbetecknas som särskilt tillfredsställande. Det är\r\nviktigt med klara spelregler.</pre><pre>Det vi fick till stånd var att besparingen lades ut på\r\ntre år, sedan må vilka statsråd som helst ta åt sig\r\näran. När vår reservation föll i kammaren gällde det\r\natt göra det bästa av situationen, vilket var att inte\r\ngå med på Socialdemokraternas förslag. Det vore\r\nbättre att försöka att lägga ut besparingarna så, att\r\nfolk skall veta vad de har att rätta sig efter. Hänsyn\r\nbör tas till de senaste årgångarna genom att så litet\r\nbesparingar som möjligt läggs ut under det första\r\nåret och i stället läggs ut på tre år. Jag tycker att vi\r\nåstadkom en hel del jämfört med vad vi hade\r\nåstadkommit om vi hade avstått. Därigenom bidrog\r\nvi till att lindra situationen. Magnus Persson går här\r\npå oss litet väl hårt.</pre><pre>Nu skall vi gå vidare och sänka fastighetsskatterna\r\ni stället för att höja dessa. Vi vill sänka\r\nbyggmomsen och tjänstemomsen. Vi för en politik\r\nsom leder till lägre räntor, vilket är det bästa för de\r\nboende. Detta borde också få litet utrymme i den\r\nsocialdemokratiska debatten.</pre><pre>Anf. 9  MAGNUS PERSSON (s) replik:</pre><pre>Fru talman! Låt mig först påminna om den\r\nursprungliga uppgörelsen. Vi har inte sprungit ifrån\r\nden.</pre><pre>Fru talman! På grund av regeringens drastiska\r\nåtgärder har 20 miljarder sparats som skulle ha fallit\r\nut på räntebidragsdelen. De har inte utfallit,\r\neftersom ingenting byggs här i landet. Vi har sagt\r\natt det i nuläget inte kan vara vettigt att spara in de\r\n3 miljarderna.</pre><pre>Ny demokrati och Dan Eriksson hade kunnat\r\nansluta sig till vår reservation. Reservationen\r\ninnebär att alla skall vara med och betala. Jag tror\r\ninte att signalerna till marknaden hade inneburit\r\nnågot speciellt i det avseendet. Den besparing som\r\nDan Eriksson pekar på avser dessutom biståndet.\r\nVi skall i den här delen inte blanda ihop kreti och\r\npleti.</pre><pre>Men sanningen är, fru talman, att Ny demokrati\r\nskyndade till regeringens stöd och är medansvarigt\r\ntill besparingen på 3 miljarder. Detta noterar inte\r\nbara jag utan självfallet också landets\r\nbostadskonsumenter. De skall då också känna till\r\nvilka som till syvende och sist fått vara med och\r\nbetala notan.</pre><pre>Anf. 10  DAN ERIKSSON i Stockholm (nyd)\r\nreplik:</pre><pre>Fru talman! Magnus Persson har här visat att hans\r\nminne är kort. Han kan inte historien bakåt i tiden.\r\nHan säger: Vi har inte sprungit ifrån uppgörelsen.\r\nMen det har ni visst gjort. Det är solklart. Sedan\r\ntycker han att vi skall följa Socialdemokraternas\r\nreservation.</pre><pre>Vi hade ett eget förslag som föll i kammaren.\r\nSocialdemokraterna visade inget intresse av att\r\nmed oss diskutera någon annan besparing. Även\r\nMagnus Persson måste förstå att det är omöjligt att\r\nfölja ett förslag som man inte vet innebörden av och\r\ndär man inte har angett när i tiden det skall ligga.\r\nSocialdemokraterna måste rannsaka sig själva.</pre><pre>Det var väl ett misstag som begicks när ni fattade\r\nbeslut om att spara in 3 miljarder kronor på\r\nbostadssubventionerna år 1994. Detta var faktiskt\r\nvad överenskommelsen gick ut på. Kom inte och\r\nskyll på någon annan, särskilt inte på oss! Det är\r\ninte vårt fel att den här indragningen sker. Det är\r\nert och regeringens fel.</pre><pre>Anf. 11  MAGNUS PERSSON (s) replik:</pre><pre>Fru talman! Vi har inte sprungit ifrån\r\növerenskommelsen utan senarelagt den. Vi anser\r\natt det med den lågkonjunktur som vi nu upplever\r\när fel tidpunkt att göra indragningen på 3 miljarder.\r\nDet är vad det är fråga om. Dan Eriksson och andra\r\nsom möter bostadsrättshavare, hyresgäster och\r\negnahemsägare får förklara varför ni är så snabba\r\natt gå regeringen till mötes i det här förslaget.</pre><pre>Ny demokrati har inte gjort sig speciellt känt för att\r\nhoppa på tåget, om man inte vet vad som befinner\r\nsig bakom knuten. Detta var nog en tillfällig\r\ntillnyktring från Dan Erikssons sida.</pre><pre>Anf. 12  DAN ERIKSSON i Stockholm (nyd)\r\nreplik:</pre><pre>Fru talman! Jag har inte fått svar på frågan om hur\r\nMagnus Persson förklarar för folk att det faktiskt är\r\nSocialdemokraterna som har träffat\r\növerenskommelsen med regeringen. Det är\r\notvetydigt så.</pre><pre>Det gäller att ta ansvar för landet. Man kan inte\r\nhela tiden sprida osäkerhet omkring sig. Ett av de\r\nstora problemen i ekonomin i dag är att folk blir\r\nosäkra och har hamstrat, vilket gör att\r\nkonsumtionen minskar. Osäkerheten beror på att\r\ndet inte finns klara spelregler.</pre><pre>Det finns inget som talar för att\r\nSocialdemokraternas förslag är ett bra förslag. För\r\noss har det aldrig varit aktuellt att rösta för\r\nSocialdemokraternas förslag om att skjuta upp\r\nbesparingarna vind för våg utan att precisera någon\r\ntid. I stället för att bara avstå, vilket vi med gott\r\nsamvete hade kunnat göra, valde vi att försöka\r\nförhandla oss fram, så att det skulle bli så lindrigt\r\nsom möjligt under de första två åren och för de\r\nsenaste två årgångarna. Jag tycker faktiskt att det\r\nvar en hedervärd insats.</pre><pre>Anf. 13  LENNART NILSSON (s):</pre><pre>Fru talman! Det här blev en något abstrakt och\r\nmärklig diskussion. När man lyssnar på\r\ndiskussionen kan man få intrycket att det som nu\r\nkommer att ske för knappt en femtedel av de\r\nboende i Sverige beror på att Socialdemokraterna\r\nhar varit med om en uppgörelse som egentligen\r\ntolkades olika. Jag vet att Mikael Odenberg har\r\nblivit något slags hjälte i olika läger, när han skrev\r\ndebattartiklar där han över huvud taget var emot\r\nden här besparingen.</pre><pre>Vi har under tiden efter den s.k. underbara natten\r\nkunnat konstatera att Sverige är på väg utför i en\r\nallt större utförsbacke. Samtidigt fanns det\r\ntolkningstvister om uppgörelsen, vilket man kan\r\ndiskutera och skylla på vem som helst. De som satt\r\nmed under den här underbara natten kanske inte\r\nriktigt hade klart för sig vad konsekvenserna av den\r\nskulle bli. Man skulle fortsätta att diskutera\r\nfrågorna, och i det medverkade bland andra jag, i\r\nvår gruppstyrelse. Då var det enkelt för oss att\r\nkonstatera att om man skall minska kostnaderna\r\nför de boende så måste det fördelas på ett sådant\r\nsätt att alla är med och betalar. Det är ganska\r\nenkelt.</pre><pre>Nu är det de knappt 20 % som bor i de dyraste\r\nbostäderna i Sverige som får vara med om att\r\nbetala, vilket en del här kallar för lindrigt. Jag vill\r\npåstå att det är ungefär som med mannen med\r\nhunden: man kuperar svansen tre gånger.</pre><pre>Man säger att det blir lindrigt därför att man skjuter\r\nupp det till 1994, 1995 och 1996. Men vad är\r\n''lindrigt''? Låt mig ta ett exempel: En\r\nbostadslägenhet, en 3:a, som är byggd 1991\r\nkommer under 1994, 1995 och 1996 utöver de\r\nordinarie nedsättningarna av subventioner att få en\r\nhyreshöjning på en tusenlapp. Detta sker i ett läge\r\ndär man redan i dag bor i de dyraste bostäderna\r\nsom är producerade under de sista åren. Vad är det\r\nsom är lindrigt i en situation när man lägger\r\nbördorna på de människor som redan i dag har det\r\nsvårast?</pre><pre>Man kan hålla på och skylla på\r\nSocialdemokraterna. Men vi har sagt att man\r\nibland, på olika områden och med utgångspunkt\r\nfrån hur Sverige har förändrats och krisen på\r\nbostadsmarknaden, måste ompröva de beslut man\r\nhar fattat eller uppgörelser som man har träffat.\r\nDen verklighet vi lever i har inte förbättrats sedan\r\nman diskuterade uppgörelsen, och sedan gick ju\r\nSverige åt skogen på grund av devalveringar och\r\nannat.</pre><pre>Verkligheten har förändrats. Uppgörelsen har på\r\nmånga områden svikits av de borgerliga partierna,\r\ninte minst på skatteområdet. Människor får det allt\r\nsvårare att klara av sina boendekostnader.\r\nBostadsrättsföreningar går i konkurs. Detta är vad\r\ndet handlar om. Man kan skylla på\r\nSocialdemokraterna. Men det som ni nu här i dag,\r\nutgår jag från, kommer att driva igenom, kommer\r\natt innebära en ökning av månadskostnaderna för\r\nen 3:a, byggd 1991, med ungefär en tusenlapp.</pre><pre>Från det att man flyttade in 1991 kommer de som\r\nbor i en sådan lägenhet att drabbas av en\r\nhyresökning på mellan 2 600 och 2 900 kr/månad i\r\nde senast byggda husen, medan andra som inte\r\nfinns inom subventionssystemet kanske slipper\r\nundan. Detta är vad förslaget handlar om. Sedan\r\nkan man hålla på och säga att det blir lindrigt eller\r\natt det är Socialdemokraternas fel. Men i dag när vi\r\nskall trycka på knappar handlar det om att vi inte\r\nvill ha de här indragningarna. De drabbar\r\nmänniskor som bor bor i fastigheter av de här\r\nårgångarna på ett orättvist sätt.</pre><pre>Vi kan naturligtvis i en framtid vara beredda att\r\ndiskutera hur vi skall göra besparingar, men det är\r\nhelt oacceptabelt att i dag göra indragningar utifrån\r\nden verklighet vi lever i. Den verkligheten lever\r\ntydligen inte alla borgerliga partier i.</pre><pre>Anf. 14  DAN ERIKSSON i Stockholm (nyd)\r\nreplik:</pre><pre>Fru talman! Alla fördyringar är svåra för hushållen\r\ni dessa tider, det är så sant. Vad jag pratar om är att\r\ndet är lindrigt i förhållande till vad som skulle ha\r\nblivit fallet med Socialdemokraternas uppgörelse\r\nmed regeringen. Enligt den skulle det dras in 3\r\nmiljarder kronor 1994, och det hade blivit dyrt. I\r\nförhållande till det är det här faktiskt en sjättedel.</pre><pre>Om vi inte hade agerat hade det blivit värre.\r\nAlternativet var att avstå, och då hade regeringens\r\nförslag vunnit.</pre><pre>Anf. 15  LENNART NILSSON (s) replik:</pre><pre>Fru talman! Låt mig än en gång konstatera, som jag\r\ngjorde i talarstolen: Det finns ingen uppgörelse\r\nmellan Socialdemokraterna och regeringen på det\r\nhär området. Man har tvistat om hur den skall\r\ntolkas, sedan har regeringen på olika fronter drivit\r\nigenom den och så har man fått den s.k. lindringen.\r\nDet finns ingen uppgörelse.</pre><pre>Vi säger att vi inte kan genomföra de här\r\nbesparingarna därför att de drabbar människor så\r\nhårt. Jag hoppas att Dan Eriksson nu är införstådd\r\nmed att det inte finns någon uppgörelse på det här\r\nområdet.</pre><pre>Anf. 16  DAN ERIKSSON i Stockholm (nyd)\r\nreplik:</pre><pre>Fru talman! Nu börjar debatten bli intressant.\r\nLennart Nilsson säger att det inte finns någon\r\nuppgörelse. Jag skulle vilja skicka en liten passning\r\ntill regeringspartierna, nämligen att den uppgörelse\r\nsom träffades inte finns nu. Det bör man tänka på\r\nnär man skall försöka göra uppgörelser med\r\nSocialdemokraterna i fortsättningen.</pre><pre>Anf. 17  LENNART NILSSON (s) replik:</pre><pre>Fru talman! Nej, det finns ingen uppgörelse,\r\neftersom de borgerliga partierna i\r\nregeringsställning har svikit uppgörelsen. Därför är\r\nförutsättningarna förändrade.</pre><pre>Anf. 18  MIKAEL ODENBERG (m):</pre><pre>Fru talman! Jag är inte övertygad om att en sådan\r\nhär svekdebatt blir särskilt konstruktiv. Jag har ju\r\nläst upp vad som stod i överenskommelsen mellan\r\nregeringen och Socialdemokraterna och där står\r\ndet uttryckligen att bostadssubventionerna\r\nreduceras med 3 miljarder kronor netto den 1\r\njanuari 1994.</pre><pre>Lennart Nilsson har kommit på att man inte kan\r\nspara bostadssubventioner på fastigheter som inte\r\nhar några bostadssubventioner. Han sade att det då\r\ninte längre föreligger någon uppgörelse utan att det\r\ni stället föreligger en tolkningstvist.</pre><pre>Om jag förstod det hela rätt var Lennart Nilssons\r\ntolkning att en besparing med 3 miljarder kronor på\r\nbostadssubventionerna innebär att man skall höja\r\nfastighetsskatten i stället, som om nu höjd\r\nfastighetsskatt var det som hyresgäster,\r\nbostadsrättshavare och egnahemsägare i det här\r\nlandet behövde!</pre><pre>Det är riktigt som Lennart Nilsson sade, att jag inte\r\nvar särskilt förtjust i den här punkten i\r\nkrisöverenskommelsen. Jag deltog inte under de\r\ndär nattliga samtalen, men jag tycker att det ärende\r\nsom nu ligger på riksdagens bord har fått en bra\r\nutformning. Det innebär klara förbättringar\r\njämfört med hur man resonerade under den där\r\nnatten då förhandlingarna pågick.</pre><pre>Generellt är det så att Socialdemokraterna på den\r\nhär punkten intar ungefär samma hållning som i alla\r\nandra frågor, nämligen att det är klart att vi måste\r\nspara i statens finanser, men vi skall inte göra det\r\njust nu och vi skall framför allt göra det på ett annat\r\nsätt. Det största problemet vid saneringen av\r\nstatsfinanserna i dag är att socialdemokraterna inte\r\när beredda att medverka, utan vill fortsätta att\r\nskjuta problemen framför sig till, misstänker jag,\r\nstrax bortom nästa val.</pre><pre>Anf. 19  LENNART NILSSON (s):</pre><pre>Fru talman! Det är egentligen ganska meningslöst\r\natt diskutera med utgångspunkt i att vi, som Mikael\r\nOdenberg sade, vill höja fastighetsskatterna. Det\r\njag nämnde i talarstolen var att verkligheten har\r\nförändrats. Bostadsmarknaden har ytterligare\r\nkommit i kris. Vi har problem med arbetslöshet och\r\nmänniskor har inte råd att hyra bostad.\r\nVerkligheten är förändrad.</pre><pre>I det läget säger vi att vi inte vill genomföra de här\r\nförsämringarna för dem som bor i de allra dyraste\r\nbostäderna, därför att de inte kommer att klara av\r\ndet. Det är vårt förslag för de närmaste åren.\r\nMajoritetens förslag här i riksdagen handlar om att\r\nman vill höja hyran för de senaste årgångarna av\r\nbostäder med ungefär en tusenlapp i månaden\r\nunder de kommande åren. Detta är vad det handlar\r\nom.</pre><pre>De borgerliga partierna vill tillsammans med Ny\r\ndemokrati försämra villkoren för människor genom\r\natt höja hyran med en tusenlapp. Vi vill att man inte\r\nskall ta ut de här höjningarna under de kommande\r\nåren med utgångspunkt i den bistra verklighet vi\r\nlever i och som ni inte har förstått innebörden av.</pre><pre>Anf. 20  MIKAEL ODENBERG (m):</pre><pre>Fru talman! Den borgerliga regeringens politik går\r\ninte ut på att försöka köra upp hyran med 1 000 kr\r\nför hushållen nästa år.</pre><pre>Om vi röstar igenom bostadsutskottets och\r\nregeringens förslag kommer den fastighet som är\r\nbyggd 1991 över huvud taget inte att drabbas av\r\nnågon indragning 1994. Det är bara fastigheter\r\nbyggda 1988 och dessförinnan som kommer att få\r\nminskade bostadssubventioner. För\r\nnormallägenheten i ett hyres- eller bostadsrättshus\r\nhandlar det om mellan 40 och 99 kr i månaden. Det\r\ngår att utläsa av betänkandet om man vill.</pre><pre>Lennart Nilsson sade att verkligheten har\r\nförändrats sedan krisöverenskommelsen träffades,\r\noch att vi därför inte borde göra denna besparing.\r\nTidigare sade Magnus Persson att vi visst skall göra\r\nbesparingen, men inte just nu utan någon annan\r\ngång. Jag är väldigt nyfiken på om det är det\r\nNilssonska eller det Perssonska budskapet som\r\ngäller. Hur är det nu? Skall det sparas -- och när\r\nskall det i så fall ske -- eller skall det inte sparas?</pre><pre>Anf. 21  LENNART NILSSON (s):</pre><pre>Fru talman! Nu försöker Mikael Odenberg spela\r\nbort korten genom att säga att det inte blir någon\r\nextra upptrappning 1994. Det är naturligtvis rätt.\r\nMen det blir en ordinarie upptrappning som också\r\när kraftig. Det handlar egentligen om att\r\nregeringen försöker dölja sina förslag genom att\r\nspilla ut effekterna av dem över några år.</pre><pre>Man skall dra in tre miljarder och fördela\r\nbesparingarna över 1994 -- det gäller vissa årgångar\r\nav bostäder -- 1995 och 1996. När vi kommer fram\r\ntill 1996 blir hyresökningen den jag nämnde för den\r\naktuella årgången. Samtidigt skall lånen omskrivas.\r\nOm då räntemarginalen mellan det man får betala\r\noch det man tar ut är lika stor som den är i dag\r\ninnebär det en ganska kraftig ökning av\r\nboendekostnaden.</pre><pre>När vi socialdemokrater förhoppningsvis kommer\r\ntillbaka i regeringsställning skall vi bedriva en\r\nbostadspolitik som skall upplevas som rättvis. Det\r\nkan inte vara rimligt att mindre är 20 % av de\r\nboende -- dvs. de som har de högsta hyrorna i\r\ndagens Sverige -- skall vara med och betala de\r\nindragningar som nu görs, medan andra inte får\r\nvara med. Den dagen vi kommer tillbaka skall vi\r\nnog reda ut problemen och driva en politik som\r\nupplevs som rättvis av alla grupper.</pre><pre>Nu klipper regeringen framför allt till dem som bor\r\ni de nya moderna bostäderna -- t.ex. de unga\r\nfamiljerna.</pre><pre>Anf. 22  MIKAEL ODENBERG (m):</pre><pre>Fru talman! För det första: Vi sparar tre miljarder\r\nkronor på bostadssubventionerna därför att\r\nregeringen och Socialdemokraterna har kommit\r\növerens om att spara tre miljarder på\r\nbostadssubventionerna.</pre><pre>För det andra: Det går inte att spara in på\r\nbostadssubventioner på fastigheter som inte har\r\nnågra bostadssubventioner.</pre><pre>För det tredje: Besparingen läggs ut över tre år. Det\r\nbeslut riksdagen kommer att fatta i dag får till följd\r\natt fastigheter byggda 1989, 1990 och 1991 inte får\r\nminskade subventioner. De kommer över huvud\r\ntaget inte att få minskade subventioner under år\r\n1994.</pre><pre>Till sist, fru talman, vill jag ha svar på frågan om\r\ndet är den Nilssonska socialdemokratiska\r\nbostadspolitiken -- dvs. den som säger att\r\nverkligheten har förändrats så, att vi kan strunta i\r\nsaneringen av statsfinanserna -- eller den\r\nPerssonska socialdemokratiska bostadspolitiken\r\nsom gäller -- dvs. den som säger att vi skall spara\r\nmen inte just här och nu utan en annan gång?</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>3 §  Ändringar i fastighetsbildningslagen\r\nm.m.</pre><pre>Föredrogs</pre><pre>bostadsutskottets betänkande</pre><pre>1993/94:BoU4 Ändringar i fastighetsbildningslagen\r\nm.m. (prop. 1993/94:27).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 19 §.)</pre><pre>4 §  Förlängd försöksverksamhet med\r\nkooperativ hyresrätt</pre><pre>Föredrogs</pre><pre>bostadsutskottets betänkande</pre><pre>1993/94:BoU5 Förlängd försöksverksamhet med\r\nkooperativ hyresrätt (prop. 1993/94:28).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 19 §.)</pre><pre>5 §  Villkoren för vegetabilieproduktionen efter\r\nbudgetåret 1993/94</pre><pre>Föredrogs</pre><pre>jordbruksutskottets betänkande</pre><pre>1993/94:JoU6 Villkoren för\r\nvegetabilieproduktionen efter budgetåret 1993/94\r\n(prop. 1993/94:3).</pre><pre>Anf. 23  MARGARETA WINBERG (s):</pre><pre>Fru talman! Det finns ingen samstämmighet om\r\nden svenska jordbrukspolitiken. Det betyder inte\r\natt vi är oeniga om det svenska jordbrukets vara\r\neller inte vara. Jordbruket, det öppna landskapet\r\noch svenskproducerad mat har en djup förankring\r\nhos svenska folket. Självfallet skall vi ha kvar ett\r\nsvenskt jordbruk och en inhemsk\r\nlivsmedelsproduktion.</pre><pre>Nej, skiljelinjen går vid hur vårt jordbruk skall se\r\nut inför ett eventuellt EU-medlemskap.</pre><pre>Regeringen har, med mycket gott stöd av\r\nriksdagsmajoriteten, valt att blåsa upp\r\nproduktionen genom att kraftigt avvika från 1990\r\nårs reformpolitik och satsa miljardbelopp på ett\r\njordbruk som inte kommer att vara i balans om ett\r\neller två år.</pre><pre>Man har valt att i förväg vrida subventionerna så att\r\ndet gynnar södra Sveriges spannmålsproducenter\r\npå småböndernas och på animalieböndernas\r\nbekostnad. Alternativodlarna går lottlösa ur detta\r\nspel.</pre><pre>Vi kommer, om vi blir medlemmar i EU, att gå in\r\nmed ett överskott på såväl spannmål som mjölk.\r\nDärmed förstärker vi den orimliga situation som\r\nEU befinner sig i och som man har svårt att frigöra\r\nsig ifrån. Jordbruket premierar överskott,\r\növeranvänder kemikalier och handelsgödsel och\r\ndrar stora ekonomiska resurser ur EU:s budget.</pre><pre>Vi som kunde ha varit ett föredöme och som kunde\r\nha visat vägen bort från denna usla politik ställer\r\noss till följd av regeringens anpassningspolitik i\r\nEU:s bidragskö. Vi sviker därmed inte bara oss\r\nsjälva och EU utan också den del av världen som så\r\nväl behöver mindre av centralplanerad\r\nlivsmedelspolitik i den rika världen för att över\r\nhuvud taget hitta incitament för en egen\r\njordbrukspolitik och utveckling.</pre><pre>Om man reser runt i landet i dag ser man hur\r\nproduktionsökningar förbereds. Det gäller inte\r\nminst mjölk. Det är klart att subventionerna med\r\ndenna i förväg anpassade politik förskjuts från\r\nanimalier till vegetabilier. Då gäller det att öka på\r\nkoantalet för att kompensera det uteblivna\r\nkostödet.</pre><pre>Bönderna ligger i startgroparna för att förbereda\r\nsig på en rejäl mjölkkvot. Jag får frågor från olika\r\nbönder när jag är ute: Hur stor mjölkkvot får jag?\r\nSkall jag öka min produktion nu i förväg för att vara\r\nsäker på att jag får en bra kvot?</pre><pre>Vad skall man svara? Jag hoppas att mina\r\nefterträdare i talarstolen kan ge ett svar.</pre><pre>Vi kommer alltså, om vi blir medlemmar, att gå in\r\ni unionen med ett stort överskott. Jag vill fråga bl.a.\r\nIngvar Eriksson om majoriteten någonsin har gjort\r\nnågon prognos över storleken på överskottet och\r\ndärmed på kostnaderna för det? Hur stor del av\r\nEU:s totala överskott av exempelvis spannmål\r\nkommer Sverige att bidra med?</pre><pre>Vi socialdemokrater fortsätter att hålla en stramare\r\nlinje än majoriteten och regeringen. Vi förordar att\r\nregeringen i stället för att genomföra det föreslagna\r\narealstödet låter utreda ett landskapsvårdsstöd som\r\nbättre än ett generellt stöd tar sikte på flora och\r\nfauna och bidrar till att bevara den biologiska\r\nmångfalden.</pre><pre>Jag undrar varför t.ex. ni i kds, som i olika\r\nsammanhag anser er ha en miljöprofil, så energiskt\r\nmotsätter er en miljöanpassning av jordbruket. Jag\r\nhoppas att Dan Ericsson i Kolmården kan svara på\r\nden frågan.</pre><pre>Jag skulle också vilja fråga Dan Ericsson i\r\nKolmården om han kan visa ett enda exempel på att\r\nkds under det senaste året har tagit strid för miljön.\r\nJag hittar nämligen inget sådant exempel. Ni kan\r\ninte ens gå med på det krav på en utredning av hur\r\ndet svenska jordbruket kan bli mer miljöanpassat\r\nsom vi socialdemokrater har drivit under ett års tid.</pre><pre>Jag ser att jordbruksministern finns här i\r\nkammaren. Vad säger Centerpartiet, som är\r\nrepresenterat ute på landet, till småbönderna och\r\nbönderna med medelstora gårdar som producerar\r\nmjölk och kött t.ex. i norra Sverige och som nu\r\nmister sitt kobidrag? De är dessutom jätteoroliga\r\nför hur Norrlandsstödet hanteras i förhandlingarna.\r\nVad tycker ni i Centern att man skall svara dem --\r\nni som nu avskaffar djurbidragen för att\r\nvegetabilieproducenterna skall kunna få mer\r\nbetalt?</pre><pre>Fru talman! Den bristande miljömedvetenheten i\r\nregeringens jordbrukspolitik är allvarlig. Den\r\nkommer till uttryck också på ett annat område i den\r\nproposition som vi nu diskuterar. Redan år 1992\r\navskaffades prisregleringsavgifterna på fosfor. Den\r\nsammanlagda avgiften har därmed sänkts från 3:63\r\nkr/kg till 1:20 kr/kg. När avgiften var som högst\r\nuppgick den till 4:99 kr/kg. I dag har både Finland\r\noch Norge högre avgift än Sverige.</pre><pre>Den höga nivå som vi har haft, kombinerat med\r\nrådgivningsinsatser, har gjort att användningen av\r\nfosfor mer än halverats sedan 1980. Det visar att\r\nden förda prispolitiken har givit resultat. Det är\r\nmot denna bakgrund vi socialdemokrater föreslår\r\nen miljöskatt på fosfor på 2 kr/kg. Varför motsätter\r\nni i kds er detta -- Dan Ericsson i Kolmården? Kds\r\nvill ju vara ett miljöparti. Är inte det i linje med er\r\nprofil?</pre><pre>Beträffande kadmium så föreslår regeringen en\r\navgift på 30 kr per gram kadmium på partier som\r\ninnehåller mer än 50 gram kadmium per ton fosfor.\r\nGenomsnittet ligger i dag på 60--70 gram, och den\r\nhandelsgödsel som t.ex. år 1992 såldes av\r\nkooperationen innehöll i snitt 40 gram.</pre><pre>Kadmiumtillförseln till åkerjorden kommer till\r\nhälften via handelsgödsel. Jordarna är så allvarligt\r\nförorenade att snabba och kraftfulla åtgärder\r\nbehövs. Vi föreslår en avgift på 30 kr per gram per\r\nton fosfor för den halt som överstiger 5 gram per\r\nton fosfor. Det innebär en intäkt på ca 20 miljoner.\r\nVi tycker detta är en bättre styrmetod än den\r\nregeringen föreslår, som knappast styr alls.</pre><pre>Fru talman! Med oro konstaterar vi\r\nsocialdemokrater att den förda politiken på\r\njordbrukets område inte bara är dålig för miljön.\r\nDen kostar dessutom stora pengar. Det är pengar\r\nsom inte finns. Dem måste man låna till. Det är\r\nutgifter som i ett EU-perspektiv förökar sig. Vi\r\nhade kunnat komma billigare undan, både i det\r\nkorta och i det långa perspektivet. Men den viljan\r\nhar inte funnits.</pre><pre>Fru talman! Med det anförda yrkar jag bifall till de\r\nsocialdemokratiska reservationerna 1 och 5 till\r\njordbruksutskottets betänkande nr 6.</pre><pre>Anf. 24  DAN ERICSSON i Kolmården\r\n(kds):</pre><pre>Fru talman! Jag är av någon anledning uppsatt\r\nbland talarna från oppositionspartierna i början på\r\ntalarlistan. I dag står jag definitivt bakom\r\nmajoritetens förslag till riksdagens beslut. Det är\r\nmycket positivt att vi nu fått en kursändring som\r\ngör att jag helhjärtat kan backa upp detta.</pre><pre>Det betänkande som riksdagen snart skall ta\r\nställning till bekräftar att svensk jordbrukspolitik\r\nnu alltmer riktar in sig på EG:s regelsystem.\r\nDärmed ökar också förutsättningarna för att\r\nsvenskt jordbruk skall stå starkare inför ökad\r\nkonkurrens från EG-länderna.</pre><pre>Det är för min del positivt att det finns en stabil\r\nmajoritet i utskott och riksdag för denna\r\nförändring, vilket Margareta Winberg här nämnde,\r\ni jämförelse med 1990 års omställningsbeslut.\r\nDenna majoritet inser värdet av att svenskt\r\njordbruk och svensk livsmedelsproduktion skall få\r\nbättre förutsättningar att vara med och konkurrera\r\npå lika villkor som jordbruket inom EG. Det fanns\r\nen del problem i portgången till denna nya\r\ninriktning. Det är därför positivt att vi nu är såpass\r\neniga om färdriktningen</pre><pre>Från kds har också framförts krav inför denna\r\nproposition och betänkandet. Det gäller\r\narealersättning till vallodling samt ytterligare\r\nstimulans till ekologisk odling. På den första\r\npunkten hoppas jag att vi så småningom skall kunna\r\nkomma vidare.</pre><pre>När det gäller ekologisk odling ställde Margareta\r\nWinberg frågan om kds har tagit strid för miljön.\r\nHon påstod att vi i kds skulle motsätta oss en\r\nmiljöanpassning av jordbruket. Jag vill här citera\r\nvad som står i betänkandet: ''Inför ett EG-\r\nmedlemskap måste en plan för en svensk\r\ntillämpning av EG:s kompletterande miljöprogram\r\npå jordbruksområdet utarbetas. Av propositionen\r\nframgår att jordbruksministern ämnar föreslå\r\nregeringen att en särskild utredning får i uppgift att\r\nutarbeta förslag till ett sådant program. I samband\r\nhärmed bör ett förslag till stöd för omläggning till\r\nekologisk produktion ingå.''</pre><pre>Vi har slagits för detta. Vi kommer att fortsätta att\r\narbeta för omställning av svensk\r\njordbruksproduktion även till ekologisk odling och\r\nförbättra möjligheterna till detta. Det är ingen\r\nnyhet för Margareta Winberg att vi i kds står fast\r\nvid den uppfattningen.</pre><pre>Jag noterar att Margareta Winberg i den förra\r\njordbrukspolitiska debatten förutskickade att det\r\ninte skulle komma något förslag om kadmiumavgift\r\nfrån regeringen. Det är precis ett sådant förslag som\r\nnu ligger på riksdagens bord. Jordbruksutskottets\r\nordförande skulle kanske vara litet försiktigare\r\nmed att inta sådana klara och definitiva\r\nståndpunkter.</pre><pre>Kds kommer att fortsätta att driva miljökraven. De\r\nfinns i propositionen, och de finns i detta\r\nbetänkande. Vi har tagit strid för miljön. Jag skall\r\nkanske påminna om de propositioner som lagts\r\nfram om kretslopp, biologisk mångfald och\r\nklimatfrågorna. Vi har varit pådrivande i arbetet i\r\nsåväl regeringskansliet som själva riksdagsarbetet.</pre><pre>Jag har under det år som gått, förutom att ha mött\r\nmånga bönder ute i verkligheten, också besökt\r\nmånga livmedelsföretag och träffat företrädare för\r\ndessa företag. Den entydiga bilden är att den politik\r\nsom vi nu slagit in på är en förutsättning för fortsatt\r\nsvensk livsmedelsindustri.</pre><pre>Jag vill ställa en fråga till Margareta Winberg. Er\r\njordbrukspolitik hotar många jordbruksföretag\r\ninom näringen, förutom de direkta effekter som era\r\nförslag skulle få. Därmed hotas också indirekt en\r\nlevande landsbygd och alla de näringar som är\r\nberoende av en fortsatt svensk\r\nlivsmedelsproduktion. Hur ser ni på detta faktum?\r\nOm vi skulle följa era förslag skulle många\r\narbetstillfällen inom livsmedelsindustrin hotas.</pre><pre>Jag tycker att det ibland skorrar något falskt när\r\nSocialdemokraterna i andra sammanhang talar om\r\nåtgärder för att få fler jobb, samtidigt som ni inom\r\ndenna sektor är ett direkt hot mot många\r\narbetstillfällen.</pre><pre>Hur ser egentligen Socialdemokraterna på detta?\r\nÄr inte arbetstillfällena inom denna sektor -- direkt\r\ni primärproduktionen, inom alla sidonäringar på\r\nlandsbygden som är beroende av denna produktion\r\nsamt inom livsmedelsindustrin -- oerhört\r\nvärdefulla, och bör vi inte fortsättningsvis slå vakt\r\nom och utveckla dessa näringar?</pre><pre>Anf. 25  MARGARETA WINBERG (s)\r\nreplik:</pre><pre>Fru talman! Dan Ericsson i Kolmården säger att\r\nhan är tacksam över kursändringen. Det finns\r\nkanske anledning att klargöra i vad denna\r\nkursändring består som han är så glad över.</pre><pre>Kursändringen består i att man frångår det beslut\r\nsom riksdagen fattade 1990. Det skulle innebära\r\nminskad kemikalisering och en produktion i balans,\r\ndvs. minskade överskott. Man övergår till en\r\növerproduktion med överskott, mer kemikalier och\r\nmer handelsgödsel.</pre><pre>Kds brukar säga sig vara ett slags miljöparti, Dan\r\nEricsson. Hur stämmer den bild jag nu har visat\r\növer den politik som ni är stolta över med den bild\r\nsom ni klistrar på er själva? Hur stämmer den\r\nbilden med den internationella solidariteten, som\r\njag antar att ett parti som kds vill profilera sig för?</pre><pre>Politiken innebär att överskott dumpas på en\r\nvärldsmarknad, vilket drabbar tredje världen. Det\r\nbetyder de facto att man undandrar de länder som\r\nså väl skulle behöva en utveckling av sitt jordbruk\r\ndenna möjlighet.</pre><pre>Det kom mycket riktigt ett förslag om kadmium\r\nfrån regeringen. Där hade jag fel. Det kom ett\r\nförslag, men vilket förslag var det? Det var ett\r\nförslag som knappast alls kommer att styra bort\r\nfrån kadmium.</pre><pre>Jag skulle vilja fråga Dan Ericsson vilket förslag av\r\nde två som nu ligger, och som vi skall rösta om litet\r\nsenare, som Dan Ericsson tycker är bäst. Är det\r\nregeringens förslag eller det alternativa förslag som\r\nvi socialdemokrater har lagt fram? Jag skulle vara\r\nmycket tacksam över att få ett rakt svar på den\r\nfrågan.</pre><pre>Anf. 26  DAN ERICSSON i Kolmården (kds)\r\nreplik:</pre><pre>Fru talman! Kursändringen handlar om att svenskt\r\njordbruk och svensk livsmedelsproduktion skall\r\nnärma sig de villkor som EG har, för att vi därmed\r\nskall kunna ha en fortsatt svensk\r\njordbruksproduktion. Detta är den avgörande\r\nfrågan. Skall vi ha kvar svenskt jordbruk och satsa\r\npå det eller skall vi avhända oss den möjligheten? I\r\nden frågan kan man säga att vi har förändrat\r\nkursen. Nu har vi bättre förutsättningar att klara\r\nsvensk jordbruksproduktion.</pre><pre>Sedan undrar Margareta Winberg över detta att kds\r\när ett miljöparti. Vi är självfallet ett miljöparti. I\r\nvår ideologi har vi ett förvaltaransvar där det gäller\r\natt hantera våra miljöresurser, energiresurser osv.\r\nEtt av de förslag som finns här på bordet är den\r\nkadmiumavgift som Margareta Winberg i ett\r\ntidigare skede inte trodde skulle komma. Det är ett\r\nsätt att gå in på detta med miljöstyrning. Vi lägger\r\navgifter på sådant som vi vet är till skada för miljön.\r\nDet gäller att ställa om samhället i den här\r\nriktningen på flera områden. Detta gör att vi\r\nkommer en liten bit på väg.</pre><pre>Sedan ställer Margareta Winberg den raka frågan\r\nom det är det betänkandeförslag som ligger på\r\nbordet eller reservanternas förslag som jag tycker\r\när bäst, när det gäller den här miljöavgiften. Jag har\r\natt hantera den samlade jordbrukspolitiken. Då är\r\nden första punkten att vi skall ha vettiga villkor för\r\nsvenska lantbrukare. Den andra punkten är att vi\r\nskall ha en omställning av jordbruket så att vi går\r\nalltmer åt ekologisk odling. Vi kan konstatera att vi\r\nverkligen har fått bort mycket av\r\nkemikalieanvändningen. Det är den sammantagna\r\njordbrukspolitiken som jag tar ställning till här. Det\r\när därför jag stöder betänkandet.</pre><pre>Anf. 27  MARGARETA WINBERG (s)\r\nreplik:</pre><pre>Fru talman! Jag är mycket glad över det första\r\nsvaret från Dan Ericsson i Kolmården. Det betyder\r\natt ni prioriterar en anpassning till EU framför\r\nmiljöåtgärder inom jordbruket. Det är ett klart och\r\nbra svar. Det är nämligen så att vi inte behövde göra\r\nden prioriteringen, men ni valde bort miljön för\r\nanpassningens skull.</pre><pre>Jag förstår att det är svårt att svara på frågan om\r\nvilket av de två förslagen när det gäller kadmium\r\nsom är bäst. Jag hade kanske inte väntat mig att få\r\nnågot svar på den.</pre><pre>Dan Ericsson säger att det här betänkandet också\r\ngår mot ekologisk odling. Det gör mig ytterligt\r\nförvånad. I själva verket är det ju precis tvärtom.\r\nAlternativ odling finns inte med här. Det är t.o.m.\r\nså, Dan Ericsson, att ni sviker två av era\r\npartivänner som har skrivit en motion om just\r\nalternativ odling. De alternativa odlarna drabbas\r\npå flera sätt av den förda politiken under det här\r\nåret. De drabbas dels av sänkningen av\r\ngränsskyddet för fodermedel -- det får de ingen\r\nkredit för--, dels får de inte någon kredit för att\r\nprisregleringsavgifterna på handelsgödsel och\r\nbekämpningsmedel har tagits bort. De får däremot\r\nen direkt kostnadsökning när djurbidraget nu tas\r\nbort.</pre><pre>Det förslag som vi tidigare har lagt fram om ett\r\nsärskilt arealstöd för just alternativodlare har ni\r\nvarit med om att rösta bort här i kammaren. Det\r\nDan Ericsson säger om att detta på något vis skulle\r\nvara en väg mot ett mer ekologiskt jordbruk eller\r\nalternativ odling är inte sant. Ni sviker era egna när\r\nni inte ställer upp på den motion som vi skall\r\nbehandla i dag.</pre><pre>Anf. 28  DAN ERICSSON i Kolmården (kds)\r\nreplik:</pre><pre>Fru talman! Det är klart att vi teoretiskt kan\r\ndiskutera vad som är bäst för miljön i\r\njordbrukslandskapet osv. Men det viktiga är ju att\r\nvi har ett jordbrukslandskap över huvud taget. Om\r\nvi skall diskutera miljöfrågor är det väl avgörande\r\natt vi har en livsmedelsproduktion och en\r\njordbruksproduktion som gör det möjligt att ha\r\nöppna landskap och en levande landsbygd. Om vi\r\ninte har det kan vi föra semantiska diskussioner om\r\nmiljöaktiviteter på detta området. Det är den\r\navgörande frågan och prioriteringen det handlar\r\nom. Skall vi ha ett svenskt jordbruk eller inte? När\r\nvi diskuterar prioriteringar är mitt svar på den\r\nfrågan definitivt ja.</pre><pre>När det gäller alternativ odling får jag tydligen\r\nytterligare en gång läsa innantill i betänkandet. I\r\nsamband med den utredning som skall göras nu\r\n''bör ett förslag till stöd för omläggning till\r\nekologisk produktion ingå''. Det står i klartext i\r\nbetänkandet.</pre><pre>Vi kommer att fortsätta att driva på detta så att vi\r\nfår förbättrade stödformer som gör att vi gynnar\r\nden ekologiska produktionen. Men det gäller\r\nåterigen att vi har ett jordbruk att utgå ifrån över\r\nhuvud taget. Detta är det svåra för\r\nSocialdemokraterna.</pre><pre>Det intressanta med Margareta Winbergs repliker\r\när att hon inte svarade på min fråga med ett enda\r\nord. Hur är det med sysselsättningen? Är det så att\r\nni med er politik ''medvetet'' vill arbeta för att vi\r\nraserar möjligheterna till arbetstillfällen både inom\r\njordbrukssektorn, inom sidonäringarna ute på\r\nlandsbygden och inom livsmedelsindustrin? Det är\r\nprecis detta som er politik skulle leda till. Varför får\r\njag inte ett svar på den frågan? Varför är det inte\r\nviktigt med arbetstillfällen inom just den här\r\nsektorn? På andra områden talar ni er varma för att\r\nvi skall skapa arbetstillfällen, men inom den här\r\nsektorn talar ni tyst om vad jordbruket innebär för\r\nsysselsättningen.</pre><pre>Anf. 29  JAN JENNEHAG (v):</pre><pre>Fru talman! Jag ansluter mig till de\r\nsocialdemokratiska reservationerna och yrkar bifall\r\ntill reservation 5. Jag tänker liksom Margareta\r\nWinberg och Dan Ericsson i Kolmården uppehålla\r\nmig något vid avgiften på kadmium.</pre><pre>I utskottets betänkande på s. 15 längst ner står\r\nföljande: ''Avgiften är anpassad till en nivå som bör\r\nkunna ge incitament till rening av fosforgödsel utan\r\natt innebära en ytterligare kostnadsbelastning för\r\nsvenskt jordbruk och för konsumenterna.''</pre><pre>Hur skall en avgift kunna ge incitament till en\r\nminskning om avgiften är så låg att den inte innebär\r\nkostnadsbelastning? Själva systemet med\r\nekonomiska styrmedel innebär naturligtvis att vi\r\nskall bestraffa det som icke är önskvärt och gynna\r\ndet som är önskvärt. Den föreslagna avgiften är\r\növer huvud taget ingen stimulans. Den är ett slag i\r\nluften. Inte ens denna verkningslösa svenska\r\nbestämmelse kommer, åtminstone enligt\r\ntidningsuppgifter, att accepteras av EU.</pre><pre>Enligt vad som redovisas i Dagens Nyheter den 28\r\nnovember är förhandlarna oroliga för att kadmium\r\ni handelsgödsel blir ett problem. Det sägs att\r\nförhandlingarna skall vara avslutade före jul. Jag\r\nundrar naturligtvis hur detta problem skall lösas.\r\nOm inte svenska förhandlare ens kan få igenom det\r\nsom nu föreslås av regeringen, hur skall man då\r\nkunna gå vidare? Jag tycker att detta är ytterst\r\nillavarslande.</pre><pre>Den övergripande frågan är ju att\r\njordbruksministern har bedömt att ett eventuellt\r\nsvenskt medlemskap i EU inte innebär något\r\nhinder för ett införande av en miljöavgift på\r\nkadmium. Det vore ytterst intressant att få en\r\nkommentar till det här förhållandet.</pre><pre>Anf. 30  INGVAR ERIKSSON (m):</pre><pre>Fru talman! Jag vill först yrka bifall till\r\njordbruksutskottets hemställan i det betänkande\r\nsom vi nu behandlar, med undantag av det moment\r\ndär återbetalningskravet behandlas. Jag yrkar där\r\nbifall till reservation nr 3. Jag yrkar också avslag på\r\nsamtliga socialdemokratiska reservationer.</pre><pre>Fru talman! I betänkandet behandlas regeringens\r\nproposition angående villkoren för\r\nvegetabilieproduktionen i jordbruket efter\r\nbudgetåret 1993/94. I betänkandet föreslås åtgärder\r\nför en fortsatt anpassning av den svenska\r\njordbruks- och livsmedelssektorn till EG. Det är\r\ndet stora och viktiga, vilket Margareta Winberg och\r\nde andra socialdemokraterna inte tycks ha insett.</pre><pre>Omställningsprogrammet förändras. Bl.a.\r\navskaffas den s.k. odlingsbegränsningen fr.o.m.\r\n1994, varigenom en lång rad orimliga\r\ninlåsningseffekter försvinner.</pre><pre>Arealstödet för 1994/95 föreslås bli höjt till 900\r\nkr/ha, och inlösenpriset för spannmål föreslås bli\r\noförändrat, 1:05 kr per kilo. Det generella\r\ndirektbidraget till mjölkproduktionen avvecklas\r\nfr.o.m. budgetåret 1994/95. Dessutom införs en\r\nmiljöavgift på kadmium i handelsgödsel den 1\r\njanuari 1994.</pre><pre>Propositionens förslag om krav på återbetalning av\r\n2 000 kr/ha gentemot de brukare som inte uppfyllt\r\nkraven i omställningsprogrammet har inte godtagits\r\nav oppositionens företrädare i utskottet.\r\nOppositionsföreträdarna har på denna punkt bildat\r\nmajoritet för en begäran om en mer utförlig analys\r\nfrån regeringen i fråga om förutsättningarna för att\r\nfullfölja omställningsprogrammet. Regeringssidan\r\nhar, som jag sagt, reserverat sig på denna punkt.</pre><pre>Vi anger att det är mycket angeläget att riksdagen\r\nundanröjer eventuella oklarheter om vilka\r\nåterbetalningskrav som kan komma att riktas mot\r\nde brukare som inte lyckas finna alternativ för en\r\nvaraktig omställning. Genom den majoritet som nu\r\nhar bildats skjuts beskeden till brukarna upp\r\nytterligare. Dess skrivning andas dessutom\r\nuppfattningen att återbetalningskraven skulle\r\nkunna bli ännu hårdare.</pre><pre>Nog är det anmärkningsvärt att Ny demokrati, som\r\ni sin motion pläderar för en bättre framförhållning\r\ni besluten, så att brukarna skulle kunna få bättre\r\nplaneringsmöjligheter, nu förfaller till att begära\r\nytterligare utredning och klarläggande. Det görs på\r\nett sätt som skapar större svårigheter. Dessutom\r\nskapar det beslut som ni medverkar till i detta\r\navsnitt till en ökad oro inför framtiden.</pre><pre>Jag vill framhålla att de brukare som gått in i en\r\nomställning av sin jordbruksareal och därigenom\r\navstått och fram till juli 1996 avstår från produktion\r\nav tidigare prisreglerade grödor därmed gjort och\r\ngör en betydande insats för att minska statens\r\nexportkostnader. Man bidrar dessutom till att\r\nlönsamhetsminskningen i produktionen blir mindre\r\nän eljest. Man kan också hävda att ersättningen för\r\nomställningen jämfört med ersättningen för s.k.\r\nEG-träda inte blir särskilt hög.</pre><pre>I fråga om inlösenpris och arealbidrag instämmer\r\nutskottet i regeringens bedömning att EG:s stöd till\r\nvegetabiliesektorn på flera områden avsevärt\r\növerstiger stödet till de svenska odlarna. Härtill\r\nkommer att avkastningsnivån i flera viktiga EG-\r\nländer är högre än i Sverige samtidigt som\r\nkostnaderna, Margareta Winberg, för insatsmedel\r\nm.m. är lägre. Dessa skillnader framgår bl.a. och\r\nunderstryks ytterligare i Jordbruksverkets nyligen\r\npublicerade rapport om svenskt jordbruk inom\r\nEG.</pre><pre>Enligt utskottets mening bör de vara ett viktigt led i\r\nanpassningen inför ett EG-medlemskap att svenska\r\njordbruksföretag har goda förutsättningar att\r\nproducera och konkurrera på EG:s villkor. Det är\r\nockså viktigt att det ges möjlighet härtill under\r\növergångsperioden. Utskottet tillstyrker därför\r\nregeringens förslag om ett inlösenpris under 1994\r\nom 1:05 kr per kilo spannmål. Man föreslår av\r\nsamma skäl en höjning av arealstödet till 900 kr/ha.\r\nDetta är en anpassning till EG-nivån. Vi har\r\ntidigare aviserat dessa förslag.</pre><pre>Detta innebär att 1994 års odling av spannmål,\r\noljeväxter, proteingrödor, sockerbetor, matpotatis,\r\npotatis för stärkelse och rödsprit, bruna bönor och\r\nfrövall kan tillgodogöra sig detta ökade stöd, och\r\ndet är viktigt. Det innebär ett närmande till EG-\r\nnivån, vilket är en inriktning som vi har haft.</pre><pre>Det som socialdemokraterna vill göra i\r\nsammanhanget är att dels sänka spannmålspriset\r\ntill 90 öre, dels helt ta bort arealstödet och\r\nåterinföra det gamla inkomststödet, nu med 500\r\nkr/ha. Man säger nu att man vill ta från norr och ge\r\ntill söder. Vi är så realistiska att vi inser att vi har\r\nett ansvar för att se till att hela det svenska\r\njordbruket har rimliga förutsättningar att när vi går\r\nin i EG/EU konkurrera på någorlunda lika villkor.</pre><pre>De socialdemokratiska förslag som vi här får ta del\r\nav innebär i princip att man höjer kostnaderna och\r\nsänker producentinkomsterna. Var och en som har\r\nsinne för ekonomi begriper att det skulle bli en\r\nmycket kraftig lönsamhetsförsämring, om\r\nriksdagen skulle anta socialdemokraternas förslag.\r\nFörsämringen skulle bli så stor att många\r\nproducenter skulle slås ut under övergångstiden\r\ninnan vi kommer in i EG. Hur tror\r\nsocialdemokraterna att svenska\r\nlivsmedelsproducenter skall kunna få chansen att\r\nkonkurrera på lika villkor, om de inte hänger med\r\ninnan vi kommer in?</pre><pre>Detta vittnar om att socialdemokraterna inte har\r\ninsett vikten av att en sådan långsiktig näring som\r\njordbruksproduktionen måste få övergångstider\r\noch anpassningstider. Vi är från regeringssidan\r\nfullständigt övertygade om att svenskt jordbruk och\r\nsvensk livsmedelsindustri är konkurrenskraftiga,\r\nförutsatt att de får rimliga chanser att förbereda sig\r\ninför EG/EU-inträdet.</pre><pre>Margareta Winberg, socialdemokraterna, vägrar\r\nalltså att inse vad som krävs för att ge denna del av\r\nsvenskt näringsliv rimliga förutsättningar i nuläget,\r\noch det är vi mycket beklämda över. Man sätter\r\nkäppar i hjulet för framtiden, och man försöker\r\nskapa motsättningar mellan de svenska\r\nproducenterna i norr och i söder. Det är mycket\r\nolyckligt. Därmed äventyrar socialdemokraterna\r\nockså det långsiktiga konsumentintresset. Om jag\r\nhar uppfattat rätt vill svenska konsumenter i varje\r\nfall till stor del få möjlighet att konsumera\r\nsvenskproducerade livsmedel också i framtiden. Ni\r\nmåste inse att ni tar ett stort ansvar, om ni\r\nunderminerar producenternas möjligheter att\r\ntillgodose detta konsumentintresse.</pre><pre>Jag blir litet förundrad över att socialdemokraterna\r\ngår till attack och säger att 1990 års jordbrukspolitik\r\nfullständigt har övergivits. Vi har gjort\r\nkorrigeringar och kommer att fortsätta att föreslå\r\nsådana, av den enkla anledningen att verkligheten\r\ninte är den som vi upplevde när vi tog det\r\njordbrukspolitiska beslutet. Vi menar att beslutet i\r\nmycket fattades under den förutsättningen att de\r\ninternationella GATT-förhandlingarna skulle ha\r\nblivit slutförda till för drygt två år sedan, nämligen\r\nden 1 juli 1991. Den tid som har gått sedan dess är\r\nså lång att man är förundrad över att en näring har\r\nkunnat leva med frysta producentpriser under hela\r\ndenna period.</pre><pre>Vi har också gemensamt lämnat in en ansökan om\r\nmedlemskap i EG/EU, och det tycks\r\nsocialdemokraterna när det gäller\r\njordbrukspolitiken ha glömt. Ni ligger dessutom\r\nlågt och talar inte om vad ni egentligen anser. Ni\r\nsitter på två stolar. Också detta skapar väldiga\r\nbekymmer för näringens långsiktiga planering.</pre><pre>Vi skulle därför verkligen vara bekymrade om ni\r\nskulle få chansen att bedriva jordbrukspolitiken i\r\nSverige.</pre><pre>Som sagt: Vi har tagit ansvar för att skapa rimliga\r\nförutsättningar för att också denna del av svenskt\r\nnäringsliv skall få chansen att även i framtiden\r\nfullgöra sin viktiga uppgift, till gagn inte minst för\r\nkonsumenterna och till gagn för hela det svenska\r\nsamhället och landskapet, som vi därigenom tror\r\noss kunna bevara så öppet som möjligt.</pre><pre>Jag vill alltså yrka avslag på de socialdemokratiska\r\nreservationerna och bifall till utskottets hemställan\r\nmed undantag av det som framhålls i reservation nr\r\n3.</pre><pre>Anf. 31  JAN JENNEHAG (v) replik:</pre><pre>Fru talman! Ingvar Eriksson undvek frågan om\r\nkadmiumavgiften. Jag utgår från att Ingvar\r\nEriksson anser att den föreslagna avgiften kommer\r\natt minska kadmiumbelastningen. Det är i varje fall\r\nså man måste tolka majoritetsskrivningen, som\r\nsäger att man bör ha en utvärdering av avgiften\r\n1995 för att bedöma dess effektivitet och att man då\r\nbör överväga om avgiften kan höjas för att styra\r\nkadmiumhalterna mot ännu lägre nivåer. Vi har\r\nännu lägre nivåer redan i dag. Varför föreslå en\r\nmeningslös avgift? Varför inte i dag konstatera att\r\nvi redan kan bedöma avgiftens effektivitet?</pre><pre>Sedan detta med förhandlingarna med EU. Jag ser\r\nmycket stora problem om vi i dag i förhandlingarna\r\ninte ens kan få igenom en verkningslös avgift. Hur\r\nskall vi då kunna tro att vi i framtiden kommer att\r\nkunna driva miljöfrågor och införa effektiva\r\nstyrmedel? Jag saknade i Ingvar Erikssons\r\nanförande en kommentar kring detta.</pre><pre>Anf. 32  INGVAR ERIKSSON (m) replik:</pre><pre>Fru talman! När det gäller utvärderingen av\r\nkadmiumavgiften är det fullt naturligt, att inför\r\nman en avgift så följer man också upp effekterna av\r\nden. Industrin och förbrukarna är uppenbarligen\r\nockså väldigt angelägna om att minska\r\nkadmiuminnehållet i gödselmedel. Det innebär\r\nmånga gånger praktiska svårigheter, men\r\ninriktningen har varit och är att kadmiuminnehållet\r\nytterligare skall minskas.</pre><pre>Även om Jan Jennehag säger att det här förslaget\r\när verkningslöst, är det en signal om vad som krävs.\r\nKrävs det mer framöver, kommer vi också att verka\r\nför det. Men vi tror faktiskt att det här kommer att\r\nlösa sig relativt snabbt.</pre><pre>Vi har ju sedan tidigare erfarenheter på andra\r\nmiljöområden som visar, att ger man bara rätt\r\nsignaler så får man också effekter. Medvetenheten\r\npå miljöområdet är faktiskt stor. Vi kan konstatera\r\natt så är fallet, inte minst på jordbruksområdet, där\r\nvi i Sverige har åstadkommit väldigt stora\r\nframgångar vad gäller en anpassning till vad som\r\nkrävs. Vi har den balanserade växtodling som\r\ngenomförs, vi har gjort urlakningsförsök för att få\r\nfram klarlägganden om effekter, och man har också\r\nlyckats kartlägga en väldigt stor del av dessa\r\nproblem, vi har halverat användningen av\r\nbekämpningsmedel, osv. Vi tror faktiskt att\r\nsignalerna räcker för att vi skall nå en förbättring i\r\nframtiden.</pre><pre>Anf. 33  JAN JENNEHAG (v) replik:</pre><pre>Fru talman! Signalen blir ju den motsatta. Om man\r\npå en stor del av marknaden redan i dag i\r\ngenomsnitt ligger under gränsen, är ju signalen att\r\ndet nu är okej att höja den. Det är ju konsekvensen\r\nav förslaget.</pre><pre>Anf. 34  INGVAR ERIKSSON (m) replik:</pre><pre>Fru talman! Det finns faktiskt inget belägg för att\r\nindustrin och de som sysslar med detta skulle\r\nmissförstå den ambition vi har på det här området.</pre><pre>Anf. 35  MARGARETA WINBERG (s)\r\nreplik:</pre><pre>Fru talman! Ingvar Eriksson säger att det finns\r\noklarheter kring regeringens förslag om\r\nåterbetalning av 2 000 kr till de bönder som har gått\r\nin i omställningsprogrammet. Det är något som jag\r\ninte riktigt begriper. Jag vet inte vilka oklarheter\r\nsom finns i de besked som tidigare har givits.\r\nÅterbetalning skall ske. Det är det budskap som\r\nhar givits. Däremot innebär regeringens förslag en\r\nmassa oklarheter. Det tog ju väldigt lång tid innan\r\nvi i utskottet kunde få reda på vad de 2 000\r\nkronorna egentligen var för pengar. Vi fick ha\r\nåtskilliga samtal med departementet innan vi fick\r\ndet klart för oss.</pre><pre>Det finns också andra oklarheter som vi bara har\r\nantytt i utskottsmajoritetens text. Jag tycker att det\r\när angeläget att ta fram vad vi i texten kallar\r\nrättviseaspekten. Det påstås att det odlas\r\nprisreglerade grödor på omställd mark. Det är\r\ningenting som vi har fått någon som helst\r\nuppfattning om från regeringens sida, och det är\r\ndärför som vi skriver som vi gör i\r\nmajoritetsskrivningen.</pre><pre>Jag skulle vilja fråga vad Ingvar Eriksson svarar de\r\nbönder som nu står i begrepp att bygga ut sin\r\nproduktionskapacitet. Det handlar framför allt om\r\nmjölk. Som jag sade förut frågar dessa bönder mig\r\nom det inte är bäst att bygga ut nu, att sätta in litet\r\nfler kor för att garantera en stor mjölkkvot. Vad\r\ntycker Ingvar Eriksson att man skall svara de\r\nbönderna?</pre><pre>Jag skulle också, utifrån två aspekter, vilja veta vad\r\nIngvar Eriksson svarar de norrländska bönderna,\r\ndels utifrån att ni nu tar bort djurbidraget, dels\r\nutifrån de diskussioner som pågår om\r\nNorrlandsstödet. Vi har inte diskuterat\r\nförhandlingsfrågan här, men det vore intressant att\r\nfå höra hur Ingvar Eriksson menar att man skall\r\ndriva frågan om Norrlandsstödet i förhandlingarna.\r\nJag menar då avseende på både nivå och metod för\r\nutbetalning av Norrlandsstödet.</pre><pre>Anf. 36  INGVAR ERIKSSON (m) replik:</pre><pre>Fru talman! Margareta Winberg vet lika väl som jag\r\natt det finns ganska mycket komplikationer kring\r\nomställningsprogrammet i och med att de\r\nförutsättningar som vi förutsåg skulle gälla under\r\nomställningsperioden inte gäller. Man har alltså\r\ninte i praktiken -- i varje fall inte hittills -- funnit de\r\nalternativ till de prisreglerade grödorna som vi\r\ngemensamt hade hopp om skulle finnas under den\r\nhär perioden.</pre><pre>Nu tror vi att vissa möjligheter kommer att finnas,\r\nmen som jag sade har förutsättningarna ändrats\r\ngenom att vi har ansökt om medlemskap i EG/EU.\r\nRegeringen har ju också tagit ansvar för det tidigare\r\ngenom att föreslå nödvändiga korrigeringar av 1990\r\nårs beslut, korrigeringar som måste till för att vi\r\nskall kunna klara detta.</pre><pre>Vi har också en ambition att försöka leda in det\r\nsvenska omställningsprogrammet i EG-\r\nperspektivet. Målsättningen är att vi när vi går in i\r\nEG fullt ut skall kunna anta det system som EG har\r\ninriktat sig på.</pre><pre>Det innebär att omställningsperioden fullföljs fullt\r\nut som vi har planerat, men det innebär också att\r\ndet nu sägs klart att omställningsperioden upphör\r\nefter den 1 juli 1996 och att marken då får återgå i\r\nproduktion. Det är också sagt att om man vid den\r\ntidpunkten inte har lyckats genomföra någon\r\nvaraktig omställning, då får man betala tillbaka de\r\n2 000 kronorna. Det är, som det har sagts från\r\nregeringshåll, en rimlig kompromiss. Jag vill\r\nunderstryka att vi inte har tvingat någon svensk\r\nbonde att gå in i omställningsprogrammet, utan det\r\när fråga om en frivillig anslutning.</pre><pre>Margareta Winberg säger att det på vissa håll har\r\nodlats på omställd mark. Det är ju rent av\r\nbrottsligt, och det finns ingen anledning att\r\nifrågasätta återbetalningskravet på den punkten.</pre><pre>När det gäller mjölkkvoten har\r\nSocialdemokraterna bidragit till oron genom att\r\nsänka de svenska kraven i EG-förhandlingarna.\r\nDet har inte underlättat. Jag tror att bönderna är\r\nväl medvetna om att det faktiskt krävs litet\r\nförsiktighet när det gäller detta. Blir det\r\növerproduktion får man själv stå för kostnaderna.</pre><pre>Anf. 37  MARGARETA WINBERG (s)\r\nreplik:</pre><pre>Fru talman! Ingvar Eriksson säger att de\r\nförutsättningar som fanns 1990 inte har kunnat\r\nuppfyllas. Vilka förutsättningar var det? Han säger\r\nvidare att de alternativ vi då såg inte längre finns.\r\nVem skall bära det ansvaret? Var det riksdagen som\r\nskulle fixa fram alternativen? Jag trodde att\r\njordbruksnäringen skulle spela på de villkor vi hade\r\nsatt upp 1990. Det innebar att det inte låg på vårt\r\nansvar att se till att alternativen kom fram.</pre><pre>En del lantbrukare har klarat detta, Ingvar\r\nEriksson. Vad svarar man de bönder som har klarat\r\nomställningen och som nu ser att det finns en vilja\r\nhos regeringspartierna att ge tillbaka pengar till de\r\nbönder som inte gjort vad de andra, med stora\r\npengar, har gjort för att följa upp\r\nomställningsbeslutet?</pre><pre>Jan Jennehag fick dåliga svar på sin fråga. Jag\r\nförstår att Moderaterna inte bryr sig så mycket om\r\ndetta med kadmium och miljön. Men ni brukar\r\nändå vara intresserade av pengar. Jag ställde en\r\nfråga i mitt inledningsanförande. Jag är intresserad\r\nav att få svar på den. Det vi har gjort nu, ända sedan\r\nvalet, är att förändra 1990 års politik. Men det har\r\naldrig någonsin kommit någon sammanfattning av\r\nhelheten vare sig när det gäller\r\növerskottsproduktionen eller kostnaden. Jag vill\r\nfråga Ingvar Eriksson om ni över huvud taget pratar\r\nom att det som ni nu beslutar kostar pengar, och i\r\nså fall hur mycket det kostar i det korta\r\nperspektivet och i det längre perspektivet. Om vi\r\nblir medlemmar i den europeiska unionen har det\r\nen viss betydelse hur mycket vi producerar, för den\r\nårliga avgift vi skall betala men också för den\r\ndelfinansiering vi måste stå för i vissa av de program\r\nvi kommer att ha i Sverige. Finns det någon tanke\r\nfrån er sida om hur detta kommer att se ut?</pre><pre>Anf. 38  INGVAR ERIKSSON (m) replik:</pre><pre>Fru talman! Margareta Winberg måste inse att det\r\nförhållandet att många lantbrukare har gått in i\r\nomställningsprogrammet innebär att de har avstått\r\nfrån produktion och inkomster av den under denna\r\nperiod. Om vi jämför med vad man skulle ha fått\r\nfrån EG för att lägga mark i träda är det inga stora\r\nbelopp. Det är omöjligt att förutse allt som händer\r\nnär vi fattar ett så genomgripande beslut som\r\nbeslutet 1990, som i grunden förändrade hela\r\njordbrukspolitiken, som aldrig förr.</pre><pre>Som jag sade nyss kan vi också konstatera att\r\nGATT-förhandlingarna, som vi hängde upp mycket\r\nav förslaget på, inte har avslutats än i dag. Vi har\r\nlämnat in en ansökan om medlemskap i EG.\r\nFörutsättningarna har i mycket stor utsträckning\r\nförändrats. Det är därför regeringen har lagt fram\r\nde förslag man har lagt fram. Det är därför man vill\r\nkorrigera 1990 års beslut och planerar för inträdet i\r\nEG. Det är en ansvarsfull politik. I den ansvarsfulla\r\npolitiken medverkar inte socialdemokraterna. De\r\ninser inte att den övergångstid vi nu har är mycket\r\nviktig för att svenskt jordbruk och svensk\r\nlivsmedelsindustri skall kunna upprätthålla sin\r\neffektivitet, sin konkurrenskraft och inte minst sin\r\nframtidstro.</pre><pre>Margareta Winberg glömmer konsumenterna i\r\nsammanhanget. Vill man ha svenska produkter i\r\nframtiden måste man också medverka till en\r\nanpassning av svenskt jordbruk inför den\r\nkommande gemenskapen. Självfallet följer vi\r\nutvecklingen. Det görs prognoser och man\r\nplanerar. Vi har valt att lägga fram dessa förslag\r\ntrots allt, därför att vi så bra som möjligt skall\r\nförbereda svenska producenter för EG-inträdet.</pre><pre>Jag tog inte upp Norrlandsstödet och avvecklingen\r\nav kobidraget tidigare. Det är den generella delen\r\nsom avvecklas i hela landet, både i söder och i norr.\r\nDet är inte så att man tar pengar från norr och ger\r\ntill söder, som Margareta Winberg påstår.\r\nDessutom har vi i utskottet också antytt att man bör\r\nse över gränsskyddet i detta sammanhang.\r\nPrisnivån för mjölk frystes nämligen 1990 och\r\nkobidraget infördes. När det tas bort är det rimligt\r\natt man ser på vilka effekter det har när det gäller\r\nprisnivån och lönsamheten. Det är därför vi också\r\nantyder att det, om man korrigerade gränsskyddet,\r\nskulle skapas vissa möjligheter att kompensera\r\nmjölkproducenterna för det bortfall som\r\navskaffandet av kobidraget innebär.</pre><pre>Anf. 39  CHRISTER WINDÉN (nyd):</pre><pre>Fru talman! Jag anser att beslut som fattas i denna\r\nkammare skall fattas med fullgott beslutsunderlag.\r\nSvenska folket som berörs av det, i detta fall särskilt\r\nbönderna, har rätt att fordra att man har klart för\r\nsig vilka konsekvenser ett beslut får och att det får\r\nönskade verkningar. Jag anser att man inte har\r\ngjort det i detta fall.</pre><pre>I regeringens proposition har man föreslagit att\r\nbönder som inte har vidtagit varaktiga åtgärder för\r\nomställning före den 1 juli 1996 skall få sin\r\nåterbetalningsplikt sänkt till 2 000 kr. Jag frågar mig\r\nvad man grundar detta på. Jag förväntar mig att\r\ndetta skulle framgå av propositionen, men så är\r\nicke fallet.</pre><pre>Jag har två stora invändningar som jag vill redovisa.\r\nJag vill gärna göra det på detta sätt, eftersom jag\r\nmärker att det förekommer en viss ironi över att Ny\r\ndemokrati har stött Socialdemokraterna. Det gör vi\r\nkanske inte så ofta. Jag vill gärna redovisa varför vi\r\nhar gjort det.</pre><pre>För det första måste man utgå från att de bönder\r\nsom har anmält mark till omställning har gjort det\r\ni den fasta förvissningen att det skulle finnas ett\r\nalternativ åtminstone vid den tidpunkt då\r\nomställningsprogrammet upphör. Regeringen har\r\nutlovat starkt stöd för framtagande av alternativ,\r\nt.ex. bioenergi. När man kommer fram till den\r\ntidpunkten frågar man sig: Finns det några\r\nalternativ? Jag tycker att det är en högst relevant\r\nfråga. Om det inte finns några alternativ är bonden\r\nutsatt för politiska utfästelser som slagit fel. Det är\r\ninte hans fel. Han har blivit lurad.</pre><pre>I konsekvensens namn gäller det precis lika mycket\r\natt den bonde som har haft möjlighet men inte har\r\nutnyttjat den utan i stället hemfallit åt att försöka\r\nmjölka pengar av staten på grund av statens\r\ngodtrogenhet skall ställas till svars. För att kunna\r\nfatta ett beslut av detta slag i jordbruksutskottet\r\nkrävs att man har ett underlag. Jag tycker inte att\r\ndet finns ett sådant.</pre><pre>Min andra stora invändning är egentligen\r\nallvarligare. Det handlar om anslutningen till den\r\neuropeiska gemenskapen. Om vi ansluter oss till\r\nden europeiska gemenskapen före den 1 juni 1996\r\nkommer infasningen av vårt omställningsprogram\r\nmot EG:s jordbrukspolitik att bli föremål för\r\ndiskussioner i medlemskapsförhandlingarna. Den\r\när redan föremål för sådana diskussioner. Innan\r\ndessa förhandlingar talar om för oss hur infasningen\r\nskall se ut kan vi inte gärna fatta beslut om\r\nförändringar i pågående omställningsprogram. Det\r\nfinns ingen anledning till det. Vi har tid på oss fram\r\ntill 1996. Enligt Europaministern skulle\r\nförhandlingarna förhoppningsvis vara avslutade i\r\nmars månad nästa år.</pre><pre></pre><pre>Vad händer t.ex. om Sverige blir medlem den 1\r\njanuari 1995? Skall bönderna då uppbära\r\narealbidrag för den mark som ligger i omställning?\r\nEller skall bidraget betalas till staten? I så fall måste\r\ndet vara fråga om en konfiskatorisk lag som gör att\r\npengarna tas från bönderna och förs över till staten.\r\nDet finns en hel rad av frågor av denna typ som jag\r\nanser att vi inte har fått svar på. Det framgår inte\r\nnågot i propositionen.</pre><pre>Jordbruksministern var inbjuden till utskottet på en\r\nutfrågning. Den här frågan hann tyvärr inte\r\nventileras särskilt mycket. Men andra personer från\r\nJordbruksdepartementet var där. Jag tror att de\r\nflesta i utskottet delar min uppfattning att vi blev\r\nmer förvirrade än upplysta efter de besked vi fick.</pre><pre>Jag anser inte att det är ansvarigt att fatta beslut\r\nmed dessa två skäl som jag har redogjort för som\r\nunderlag.</pre><pre>Herr talman! Jag har anmält mig till fem minuters\r\ntaletid. Men eftersom jag har fått frågor ställda till\r\nmig hoppas jag att jag kan få ta ett par minuter\r\nextra i anspråk.</pre><pre>Ingvar Eriksson säger att oklarheter måste\r\nundanröjas beträffande omställningsprogrammet.\r\nJag delar den uppfattningen. Jag har också väckt en\r\nmotion. Samtidigt raljerar Ingvar Eriksson en\r\nsmula över att jag har väckt en motion där jag\r\nförebrår regeringen för att ha kort framförhållning.\r\nMen detta, Ingvar Eriksson, handlar inte om\r\nomställningsprogrammet. Det vet Ingvar Eriksson\r\nmycket väl. Det handlar om vegetabilieodlingen för\r\nnästa år. Jag anser att det är alldeles för kort\r\nframförhållning att i dag i december, nära jul, fatta\r\nbeslut som talar om för bönderna vilka villkor som\r\nskall gälla för växtodlingssäsongen nästa år.</pre><pre>Utskottet hävdar i betänkandet att detta beslut var\r\nkänt redan i början av juni. Men, Ingvar Eriksson,\r\ndetta var regeringens uppfattning i början av juni.\r\nAlla är väl medvetna om att regeringen inte har\r\nnågon egen majoritet. Den tidpunkt som bönderna\r\nkan rätta sig efter är i dag. Jag vidhåller att det är\r\nen alldeles för kort framförhållning.</pre><pre>Jag vill bemöta Ingvar Eriksson angående frågan\r\nom högre ersättning inom EG. Det är riktigt att\r\nbönderna erhåller högre ersättning inom EG. Men\r\ndet finns ingen anledning för oss att springa fortare\r\nän vad vi har gjort. Sverige är en isolerad marknad.\r\nSverige kommer att förbli en isolerad marknad så\r\nlänge gränsskyddet finns kvar. Det kommer att vara\r\nkvar så länge Sverige inte är medlem i EG.</pre><pre>Om den svenska kronan hoppar upp eller ned en\r\nliten smula spelar inte så stor roll för bonden som\r\nsådan. Han får sina pengar i svenska kronor. Det är\r\ninte alltid relevant att göra en rak jämförelse med\r\necu. Jag är medveten om att det kan bli vissa\r\nkostnadsökningar på grund av att importerade\r\nvaror blir dyrare. Men det är inget fullgott skäl,\r\nIngvar Eriksson, för att göra en sådan jämförelse.</pre><pre>Vi delar uppfattningen, Margareta Winberg, att\r\n1990 års livsmedelspolitiska beslut var ett stort, bra\r\nbeslut i rätt riktning för att marknadsanpassa det\r\nsvenska jordbruket och för att producera sådant\r\nsom konsumenterna efterfrågar i de kvantiteter\r\nsom marknaden kräver. Men ansökan om\r\nmedlemskap i EG har ställt detta på kant. Det är\r\nnödvändigt att göra en sådan anpassning. Det är\r\ndetta, Margareta Winberg, som är anledningen till\r\natt Ny demokrati i huvudsak har stött regeringens\r\npolitik när det gäller vegetabilieodlingens villkor --\r\nutom just när det gäller byte av\r\nomställningsprogram.</pre><pre>Herr talman! Slutligen, med all respekt för den\r\nextra taletid jag har fått. Jag vill säga några ord\r\nbeträffande kadmiumgödsel. Jag vill beröra frågan\r\nfrån en helt annan infallsvinkel än vad tidigare\r\ndebattörer har gjort. Mindre än en tredjedel av\r\nSveriges bönder tar jordprover på sina åkrar. Om\r\nde gjorde detta i större utsträckning skulle vi få\r\nbukt med en stor del av övergödslingsproblemet.\r\nJag har inga siffror på detta, och jag är medveten\r\nom att jag har tunt på fötterna. Jag vill uppmana\r\nregeringspartierna att titta på möjligheten att\r\nutbilda bönderna i att utnyttja jordprover. På det\r\nsättet kan bönderna få en lägre kostnad för inköp\r\nav gödsel, och volymen blir totalt sett mindre. Jag\r\ntror att detta skulle ge bättre resultat än att ha en\r\nstor argumentation om en liten skillnad i\r\nmiljöavgifterna. Varje jordprov kostar ca 300 kr.\r\nDet är möjligt att detta är en stor barriär och att\r\nbönderna inte är beredda att betala. Men jag tror\r\natt detta vore intressant.</pre><pre>Anf. 40  INGVAR ERIKSSON (m) replik:</pre><pre>Herr talman! När det gäller omställningsarealen vill\r\njag bara upprepa vad jag har sagt tidigare.\r\nLantbrukarna har frivilligt gått in i detta program.\r\nChrister Windén säger att det inte har funnits\r\nalternativ och att bönderna har blivit lurade. Jag\r\ntror att alla var väl medvetna om att det fanns\r\nförhoppningar och önskemål om att det hela skulle\r\ngå snabbare än vad det har gjort. Jag tycker inte att\r\nman kan lasta vare sig bonden, regeringen eller oss\r\nsom fattat beslutet. Men problemen kvarstår. Det\r\när därför situationen är litet komplicerad, och det\r\när därför regeringen har valt att göra en rimlig\r\navvägning. Regeringen har då lagt förslaget om\r\nåterbetalning av 2 000 kr mot att arealen därefter\r\nsläpps fri. Omställningsarealen ingår i\r\nförhandlingarna med EG som jordbruksmark. Jag\r\nvill bara erinra om detta.</pre><pre>Jag har uppfattat att jordbruksministern har begärt\r\nordet. Han har kanske några kommentarer till det\r\nbeslut som nu skall fattas med anledning av att Ny\r\ndemokrati har stött Socialdemokraterna.</pre><pre>Christer Windén talar vidare om en isolerad\r\nmarknad. Det är väl inte riktigt sant? Trots detta\r\nutsätts den svenska marknaden för dumpning av\r\nprodukter utifrån med hjälp av andra länders\r\nskattebetalare. Riktigt isolerat är Sverige dock\r\ninte.</pre><pre>Jag tror också att Christer Windén är medveten om\r\nbehovet av att göra en så snabb anpassning som\r\nmöjligt för att ge svenska producenter så lika\r\nförutsättningar som möjligt. Det gäller att vara\r\nkonkurrenskraftig när Sverige blir medlem. Det är\r\ninte fråga om att gå med och sedan börja anpassa\r\nsig. Det vore förödande.</pre><pre>Nu är, tack och lov, verkligheten sådan i dag att\r\nproducenterna redan har förberett sig.\r\nInvesteringar och andra förberedelser har nämnts\r\nför att vara med på ett vettigt sätt.</pre><pre>Christer Windén talar vidare om jordprover. Nog är\r\nen mycket stor del av arealen är föremål för\r\nprovtagningar. Det har visat sig vara lönsamt. Vi\r\nkan konstatera att det sker en i stor utsträckning\r\nanpassad gödsling i Sverige i dag. På det området\r\nligger Sverige väl framme.</pre><pre>Anf. 41  CHRISTER WINDÉN (nyd)\r\nreplik:</pre><pre>Herr talman! Ingvar Eriksson säger att det inte är\r\nbondens eller regeringens fel. Vems fel är det då?\r\nFinns det fler?</pre><pre>Ny demokrati har i det här fallet inte stött\r\nSocialdemokraterna, utan det är\r\nSocialdemokraterna som har stött Ny demokrati.</pre><pre>Jag håller helt med Ingvar Eriksson att vi skall ha\r\nlika möjligheter vid ett inträde i EG. Men det finns\r\ningen anledning att påstå att vi skall ha lika\r\nmöjligheter och samma villkor innan Sverige blir\r\nmedlem. Däremot skall vi göra en anpassning som\r\när så långtgående att det blir ett minimalt behov av\r\növergångsregler vid själva inträdet. Jag vidhåller,\r\nIngvar Eriksson, att så länge Sverige utgör en\r\nisolerad marknad, har vi möjlighet att hålla oss på\r\nde nivåer på vegetabilieodlingen som vi själva\r\nfinner lämpliga.</pre><pre>Genom att höja inkomsterna till en\r\noproportionerligt hög nivå kommer det svenska\r\njordbruket inte att bli konkurrenskraftigt. Det blir\r\ntvärtom. Det är under tuffa förhållanden som\r\nkonkurrenskraftiga bolag skapas. Jag är övertygad\r\nom att när Sverige blir medlem i EG kommer\r\nsvenska bönder att ha en utomordentligt god chans\r\natt hävda sig. Det har vi redan sett på de siffror som\r\nåtminstone jag har fått av olika organisationer.</pre><pre>Slutligen vill jag säga, som Ingvar Eriksson\r\ninledningsvis sade, att man skall bilda sig sin\r\nuppfattning och fatta sitt beslut i huvudsak med\r\nledning av de informationer som propositionen\r\ninnehåller. Det skall inte ske genom korridorsnack\r\neller genom någon annan information som kommer\r\npå ett sådant sätt att man får anledning att betvivla\r\ndess riktighet.</pre><pre>Anf. 42  INGVAR ERIKSSON (m):</pre><pre>Herr talman! Christer Windén säger att det inte är\r\nnödvändigt med lika villkor innan Sverige kommer\r\nin i EG. Men jag tror att det är ganska viktigt att\r\nman har så lika villkor som möjligt. Det är\r\nnämligen inte lätt att snabbt göra kast som är av\r\nsådan art som här krävs. Att man i EG har gått in\r\nför arialstöd och sänkta prisnivåer gör det väldigt\r\nsvårt för oss i Sverige att vänta med en anpassning\r\ntill det. Det är bara ett av flera exempel.</pre><pre>Christer Windén säger att man skall ha tuffa villkor\r\nför att kunna leva upp till anpassningskravet. Jag\r\nvill erinra om att de villkor som i dag finns redan är\r\nmycket tuffa. Vi kan ju se att många producenter\r\nhar bekymmer, så nog är det tufft.</pre><pre>Christer Windén talade tidigare om att regeringen\r\nskulle varit ute i tid, och han ironiserade litet över\r\natt regeringen inte har majoritet och att man därför\r\nborde ha tagit upp frågan till beslut redan i våras.\r\nDet kanske är riktigt att beslutet borde ha fattats\r\nredan i våras, men förhoppningen fanns att slippa\r\nuppleva att Ny demokrati skulle så att säga välta ett\r\nsådant förslag, i synnerhet om man tror på Christer\r\nWindéns ord att han har en positiv inställning till att\r\nman i svenskt jorbruk skall få chansen till ett\r\nbesked i tid. Vi har aldrig räknat med att man inom\r\nNy demokrati skulle överväga att välta ett sådant\r\nbeslut. Nu gör Ny demokrati tack och lov inte det\r\nheller, så problemet finns ej.</pre><pre>Anf. 43  CHRISTER WINDÉN (nyd):</pre><pre>Herr talman! Jag delar Ingvar Erikssons\r\nuppfattning att det skall vara lika villkor. Men lika\r\nvillkor innebär att man har samma principiella\r\ninställning till jordbrukspolitiken. Det betyder att\r\nSverige ansluts med ett system som liknar CAP-\r\nreformen, vilken innebär bl.a. arealbidrag. Detta\r\när ett avsteg från det beslut som fattades 1990. Lika\r\nvillkor på en isolerad marknad betyder däremot\r\ninte att man måste ha samma prisnivå.</pre><pre>Jag hävdar fortfarande att det hade varit rätt att\r\nfatta detta beslut i våras. Jag är glad över att Ingvar\r\nEriksson delar min uppfattning i denna fråga.\r\nAnledningen till att jag drog upp detta är principen.\r\nJag hade inte på något sätt tänkt att jag skulle hålla\r\nregeringen i ett slags ovisshet om Ny demokratis\r\ninställning i den här frågan. Men det handlar om\r\nprincipen, och principiellt är det först nu som det\r\nhär beslutet -- om beslutet nu fattas här i dag i\r\nriksdagen -- kommer att träda i kraft.</pre><pre>Anf. 44  MARGARETA WINBERG (s):</pre><pre>Herr talman! Jag tycker att Christer Windén skall\r\nbestämma sig. I sitt första inlägg sade han att Ny\r\ndemokrati stött Socialdemokraterna. Han ville\r\nockså förklara varför, eftersom det inte var så\r\nvanligt. I sitt nästa inlägg sade han att\r\nSocialdemokraterna stött Ny demokrati. Man bör\r\nväl ha en enda uppfattning om det. Sanningen är väl\r\natt våra olika utgångspunkter sammanjämkades till\r\nen majoritetskrivning i utskottet, så det behöver vi\r\ninte tvista om.</pre><pre>Christer Windén är tvetydig på annat sätt också. Å\r\nena sidan säger han att Sverige är en isolerad\r\nmarknad, på grund av gränsskyddet, och att vi\r\nkommer att förbli det tills vi blir medlemmar i EU.\r\nÅ andra sidan säger han att Sverige redan före\r\nmedlemskapet, trots att Sverige är en isolerad\r\nmarknad, måste anpassa sig till det som finns\r\nutanför denna isolerade marknad. Jag förstår inte\r\ndet resonemanget, speciellt inte med tanke på vad\r\nNy demokrati tidigare sagt.</pre><pre>I vissa sammanhang hävdar Ny demokrati också\r\nfortfarande att marknaden skall få större spelrum\r\noch att bl.a. bidragsberoendet skall bort. Ny\r\ndemokrati har ju bidragit till att mycket stora\r\nbidrag kommer att ges. Nya subventioner kommer\r\natt ges lantbruket.</pre><pre>Jag fick inget svar på min fråga av Ingvar Eriksson,\r\nmen jag håller inte för otroligt att kanske Christer\r\nWindén och Ny demokrati har räknat ut vad den här\r\npolitiken egentligen kostar och hur mycket\r\nspannmålsöverskott som den här politiken medför.\r\nVad kostar det för Sverige i det korta perspektivet\r\noch i det längre EU-perspektivet, både i form av\r\navgiftens storlek och i form av den delfinansiering\r\nsom jordbrukspolitiken i EG-perspektivet faktiskt\r\nmedför? Det skulle vara intressant att höra något\r\nslags prognos i båda fallen.</pre><pre>Anf. 45  CHRISTER WINDÉN (nyd):</pre><pre>Herr talman! Vem som stöder vem, Margareta\r\nWinberg, är egentligen inte särskilt viktigt. Om det\r\nkänns bättre för Margareta Winberg tar jag tillbaka\r\nmitt uttalande i den saken -- Socialdemokraterna är\r\nju trots allt något större.</pre><pre>Vad gäller den isolerade marknaden, tror jag att vi\r\nkan vara ganska överens om att Sverige är en\r\nisolerad marknad. Men anledningen till att Ny\r\ndemokrati stött regeringen i anpassningsarbetet är\r\natt vi i Ny demokrati vill att Sverige vid tidpunkten\r\nför ett medlemskap skall ha en jordbrukspolitik\r\nsom principiellt och regelmässigt ungefär\r\növerensstämmer med den politik som bedrivs inom\r\nEG och som benämns CAP. Prisnivåerna måste\r\ninte överensstämma exakt.</pre><pre>Jag delar också Margareta Winbergs uppfattning\r\natt det här egentligen är ett steg i fel riktning, vilket\r\njag erkänner vitt och brett. Vore det inte för ett\r\neventuellt EG-medlemskap skulle vi inte ha\r\naccepterat en sådan här förändring av\r\njordbrukspolitiken. I Ny demokrati har vi gjort\r\ndenna eftergift, därför att vi tycker att EG-\r\nmedlemskapet är viktigare än små förändringar i\r\nden svenska jordbrukspolitiken.</pre><pre>Anf. 46  MARGARETA WINBERG (s):</pre><pre>Herr talman! Det är att underskatta förändringarna\r\natt kalla dem för små. De är i själva verket ganska\r\nomfattande och leder, precis som Christer Windén\r\nsade, i en helt annan, felaktig riktning. På den\r\npunkten är vi också överens.</pre><pre>Jag fick inget svar på frågan om nivån på\r\növerskottet och om kostnaden för denna, som vi\r\nbåda tycker, felaktiga politik.</pre><pre>Anf. 47  CHRISTER WINDÉN (nyd):</pre><pre>Herr talman! Jag är inte förberedd på den frågan.\r\nDet krävs bl.a. litet beräkningar. Men kanske\r\njordbruksministern kan svara på frågan. Jag har\r\ningen aktuell siffra.</pre><pre>Anf. 48  Jordbruksminister KARL ERIK\r\nOLSSON (c):</pre><pre>Herr talman! Jag begärde ordet i denna debatt i\r\nhuvudsak för att svara på några frågor och\r\nkommentera det som har sagts.</pre><pre>Christer Windén frågade om återbetalningskravet,\r\noch han nämnde själv att han hade tunt på fötterna\r\nnär han frågade. Jag skulle gärna i fortsättningen\r\nförsöka utforma propositioner mer likt raggsockar\r\nom det skulle hjälpa. Men det är inte så lätt att i\r\npropositionen täcka alla behov i det\r\nsammanhanget. Mycket av underlaget ligger i\r\nandra handlingar, exempelvis våra positioner inför\r\nEG-förhandlingarna.</pre><pre>När vi fattade beslutet 1990, kunde vi se att den\r\nsvenska spannmålsproduktionen både volym- och\r\nprismässigt kom att pressas nedåt.\r\nKonkurrenskraften skulle då vara förhållandevis\r\nhög vad gäller alternativ produktion. Genom\r\nansökan om EG-medlemskap, ett sannolikt sådant,\r\när spannmålsproduktionen i Sverige något mer\r\nlönsam. Det ställer saken i ett nytt sken. En\r\nåterbetalning med 9 000 kr till dem som fullgjort\r\nalla skyldigheter, utom kravet på varaktig\r\nomställning, synes orimlig, medan en fullständig\r\neftergift också tycks orimlig. Man skall komma\r\nfram till ett belopp någonstans däremellan.\r\nBedömningen är politisk, och det är svårt att exakt\r\nsäga vad man kommer fram till. Men enligt en\r\nbedömning tycks 2 000 kr vara ett rimligt belopp.</pre><pre>I detta anförande hade jag tänkt ta upp tre\r\nområden, nämligen frågorna som rör miljön,\r\nekonomin och landsbygden.</pre><pre>Margareta Winberg tog upp miljöfrågorna ganska\r\nmycket, och som vanligt finns det en strävan från\r\nSocialdemokraterna att blanda samman\r\nregleringsavgifter och miljöavgifter. Margareta\r\nWinberg påpekar att vi har sänkt kostnaden på\r\nhandelsgödsel, och det är i och för sig sant. Vi har\r\ntagit bort regleringsavgifterna, men inte några\r\nmiljöavgifter. Om man jämför handelsgödselns\r\nkostnad med spannmålspriset -- det är egentligen\r\ndär jämförelsen skall göras -- finner man att\r\nhandelsgödseln i dag är ett dyrare\r\nproduktionsmedel än den var före 1990 års beslut,\r\nunder en period då Socialdemokraterna hade\r\nhuvudansvaret för den här politiken.</pre><pre>När det gäller fosforavgift och kadmiumavgift har\r\nutredningen på Jordbruksverket kommit fram till\r\natt avgiften på handelsgödselfosfor egentligen inte\r\när särskilt miljömässigt betingad.\r\nHandelsgödselfosfor påverkar inte miljön negativt,\r\nutan lägger sig i marken. Det är därför som vi har\r\ngjort om fosforavgiften -- dvs. den mängden\r\npengar -- till en kadmiumavgift. Det är riktigt, som\r\nhar nämnts i debatten, att vi lägger den på en nivå\r\nsom i stort sett motsvarar fosforavgiften, men vi\r\nsäger att man redan 1995 bör titta på detta och\r\neventuellt skärpa avgiften.</pre><pre>Jag tycker -- det vill jag understryka -- att det är\r\nviktigt att tala om det. Vi vill i princip komma\r\nmycket långt när det gäller att reducera\r\nkadmiuminnehållet i fosforgödsel, men det finns\r\ntekniska bekymmer att göra det mycket snabbt.\r\nDärför kan det vara fel att lägga på en alltför hög\r\navgift i dag. Men att signalera att en hög avgift kan\r\nkomma om man inte anpassar sig tillräckligt snabbt\r\när ett korrekt budskap.</pre><pre>Jan Jennehag var inne på hur det går i EG-\r\nförhandlingarna. Vi gör den bedömningen att vi\r\nkan behålla den typ av avgifter som vi har när vi går\r\nin i EG. Men jag gör också den bedömningen att\r\ndet i dag finns ett betydande stöd i EG-kretsen för\r\ntanken att gå vidare i miljöarbetet. Jag finner ett\r\nmycket stort stöd för våra ambitioner, framför allt\r\ni de norra och nordvästra staterna i EG. Jag känner\r\npå mig att de nordiska länderna kommer att spela\r\nen betydande roll i fråga om att skärpa miljöarbetet\r\ni EG -- även om vi skall vara klara över att detta\r\narbete är ganska jobbigt och går ganska trögt.</pre><pre>Så går jag över till den ekonomiska bedömningen.\r\nVi har förändrat en del av politiken, och det är\r\nbetingat av de anpassningar till EG:s kommande\r\njordbrukspolitik som vi har känt oss nödsakade att\r\ngöra. I det sammanhanget nämner vi i den här\r\npropositionen att djurbidragen till mjölkkor skall\r\navskaffas fr.o.m. nästa budgetår. Det beror på att\r\nvi har underlättat produktionen genom att sänka\r\nkostnaderna, som jag har varit inne på tidigare. Vi\r\nhar tagit bort dels regleringsavgifterna på\r\nhandelsgödsel, dels proteinavgifterna. Vi kommer\r\nalltså på kostnadssidan ner på en nivå som i stort\r\nsett motsvarar den man har i EG.</pre><pre>Det är rimligt att sträva efter att få bort bidrag som\r\ninte finns i EG-sammanhang. I grundalternativet\r\nfinns inget bidrag till mjölkproduktion. Däremot\r\nfinns det bidrag till mjölkkor i de områden som\r\nkallas ''less favoured areas'', eller mindre gynnade\r\nområden. Där har vi positioner både för att\r\nanvända detta i skogs- och mellanbygder i södra\r\nSverige, men också för att behålla stödnivåerna för\r\nnorra Sverige.</pre><pre>Jag tror att Norrlandsbönderna, om några, kan\r\nkänna sig säkra på att vi driver de här frågorna. Jag\r\nvill gärna nämna, att i de kontakter jag nu har både\r\nmed kommissionen i Bryssel och med regeringar i\r\nde flesta medlemsländer är stödet till jordbruket i\r\nnorra Sverige en av de absolut viktigaste frågorna.\r\nDet gäller inte bara jordbruket i Norrland, utan det\r\ngäller hela svenska folket, som inte kan tänka sig att\r\nge efter på kravet att fortsätta att bedriva jordbruk i\r\nden delen av landet. Frågan om hur stort\r\nNorrlandsstödet skall vara har vi anledning att\r\nåterkomma till i sedvanlig ordning under\r\nvårriksdagen.</pre><pre>Margareta Winberg säger att djurbidragen\r\navskaffas för att spannmålsproducenterna skall\r\nkunna få mer. Det är inte riktigt. Som jag sade,\r\navskaffas djurbidraget till mjölkkor därför att det\r\nfinns fog för det. Spannmålsproducenterna får\r\nytterligare något stöd genom arealbidrag.</pre><pre>Det är viktigt att notera att vi när det gäller\r\nmjölkproduktion ligger på en prisnivå som är\r\njämförbar med EG:s, men att Sveriges\r\nspannmålspris plus arealbidrag ligger på en ganska\r\nmycket lägre nivå än EG:s. Det är alltså inte fråga\r\nom överkompensation, utan vi producerar faktiskt\r\nbilligare i Sverige än vad man gör i EG-länderna.</pre><pre>Därifrån går jag över till kostnaderna. Det görs från\r\nsocialdemokratiskt håll en antydan om att\r\njordbrukspolitiken skulle leda till att kostnaderna\r\nökade för samhället och för statskassan. Jag vet inte\r\nvad det grundar sig på. Det skulle vara välgörande\r\nom Margareta Winberg och andra företrädare för\r\nSocialdemokraterna försökte studera de fakta som\r\nfinns i sammanhanget.</pre><pre>Under de drygt två år som jag har haft ansvar för\r\nden här politiken har direktbidragen sjunkit med\r\növer 1 miljard kronor. Budgetomslutningen i\r\nJordbruksdepartementet har sjunkit med i stort sett\r\n40 %. Det som kanske är allra viktigast är att nivån\r\npå stödet till det svenska jordbruket, som mäts i\r\nPSE-tal, har gått ner från 63 % år 1991 till 57 % år\r\n1992. Det förväntas närma sig 50 % under 1993.\r\nEG ligger på 49--50 %.</pre><pre>Vi har alltså gått ner i stödnivå. Det är viktigt att\r\nunderstryka detta, på grund av\r\nSocialdemokraternas ständiga tal om att det har\r\nuppkommit nya kostnader. Det är inga nya\r\nkostnader.</pre><pre>I ett EG-perspektiv kan spannmålsarealen och\r\nspannmålsproduktionen i och för sig tänkas öka i\r\nSverige, därför att den är inte uppdelad på olika\r\nländer. Då är det väl rimligt att vi skall kunna\r\nproducera sådant som vi är konkurrenskraftiga på i\r\nvårt land. Kostnaden för detta överskott belastar\r\nhelt EG-budgeten, inte Sveriges budget. Jag kan\r\ninte se varför vi skulle låta bli att producera i det\r\nsammanhanget.</pre><pre>Jag kommer då in på landsbygden. Jag beklagar att\r\nsocialdemokratin fortfarande inte har någon känsla\r\nför landsbygdsfrågorna och jordbruksfrågorna.\r\nSocialdemokraterna och Margareta Winberg, som\r\när intresserade av bra miljö, bra livsmedelskvalitet\r\noch gott djurskydd, måste väl tycka att det är bättre\r\natt vi producerar livsmedel i den goda miljö vi\r\ngemensamt har lyckats uppnå i det svenska\r\njordbruket, än att vi överlåter åt Central- och\r\nSydeuropa att göra det, där djurskyddet är mycket\r\nsämre. Det är viktigt att komma ihåg att jordbruket\r\ni Sverige kan producera mycket livsmedel och\r\nandra råvaror även i ett framtida EG-sammanhang.</pre><pre>Anf. 49  CHRISTER WINDÉN (nyd):</pre><pre>Herr talman! Jag vill svara jordbruksministern att\r\njag faktiskt tycker att det är befogat att kräva ett\r\nbättre underlag än den proposition som vi fick i\r\ndetta fall. Det handlar inte om raggsockor eller\r\ntunna strumpor. Jag skulle kunna vara elak och\r\nsäga att det inte handlar om kvantitet, utan om\r\nkvalitet. Men det vill jag inte säga, därför att det\r\nskulle nästan vara förolämpande.</pre><pre>Jag vill i stället säga att det inte handlar om\r\nvolymen, utan om sakinnehållet, speciellt när det\r\ngäller EG. Det fanns alltså inget underlag, i varje\r\nfall inte vid den tidpunkt då jordbruksministern var\r\ni jordbruksutskottet -- vi fick inga svar.</pre><pre>Jag skulle vilja ställa en fråga med anledning av\r\njordbrukspolitiken i dess helhet, som\r\njordbruksministern berörde: Anser\r\njordbruksministern att det finns någon ambition\r\ninom EG att förändra jordbrukspolitiken i stort,\r\nenligt de principer som 1990 års livsmedelspolitiska\r\nbeslut i Sverige står för?</pre><pre>Anf. 50  Jordbruksminister KARL ERIK\r\nOLSSON (c):</pre><pre>Herr talman! Vi skulle kunna diskutera underlaget\r\nför beslutet länge. Jag kan bara konstatera att\r\nutskottets majoritet har kommit fram till att det\r\nbehövs mer underlag. Det är synd att vi inte kan\r\nfatta ett beslut i dag -- det hade varit bra\r\ntidsmässigt.</pre><pre>När det gäller ambitionerna i EG att förändra\r\njordbrukspolitiken i stort vill jag gärna säga att det\r\nfinns sådana ambitioner på väldigt många håll, t.ex.\r\ninom kommissionen, där man är medveten om\r\nkostnadsproblemen och där man ser bekymret med\r\nalla regleringarna. Men också många\r\nmedlemsländer har sådana ambitioner.</pre><pre>Jag var så sent som den här veckan i Storbritannien\r\noch samtalade då med den brittiska\r\njordbruksministern. Hon har ganska klara\r\nambitioner precis i den riktning som vi i Sverige har\r\nförsökt att driva politiken. Jag ser alltså framför\r\nmig en förändring av jordbrukspolitiken i EG. Man\r\nhar där själv sagt att det kommer efter 1995, när de\r\ntre år av förändringar som man nu är inne i är\r\nslutförda. Jag gör bedömningen att den processen\r\nefter hand kanske t.o.m. kan öka i hastighet.</pre><pre>Anf. 51  MARGARETA WINBERG (s):</pre><pre>Herr talman! Jordbruksministern gav här ett löfte\r\nom bättre utformade propositioner -- åtminstone\r\ntolkar jag det så. Det gör jag därför att de som vi\r\nhar fått under de senaste åren inte precis har\r\nframstått som något under av klarhet. Ofta står det\r\natt man skall återkomma till någon viss fråga. Vi\r\nhar i utskottet vid upprepade tillfällen varit tvungna\r\natt ringa till departementet för att över huvud taget\r\nförstå och tränga bakom de luddiga\r\nformuleringarna i propositionerna. Det löftet\r\ntackar jag därför för.</pre><pre>Kadmiumavgiften ligger enligt vår uppfattning --\r\noch den tycks jordbruksministern dela -- på en låg\r\nnivå. Jordbruksministern säger -- och det förvånar\r\nmig mycket -- att den skall skärpas 1995. Jag förstår\r\ninte hur det skall vara möjligt. Skälet till att vi\r\nunder hela 1993 så enträget har tagit upp frågan om\r\nen kadmiumavgift är att vi vet att man måste införa\r\nden före den 1 januari 1994. Sedan går det enligt\r\nEES-avtalet inte att göra det. Men när den nu kan\r\ninföras 1993 tycker vi att det är viktigt att den också\r\nblir så bra som möjligt. Hur det då kan vara möjligt\r\natt skärpa den vill jag gärna ha en kommentar till.</pre><pre>Jordbruksministern talade om Norrlandsstödet.\r\nJag vet att det är en het fråga och att många\r\npolitiker och kommissionsledamöter tar väldigt\r\nallvarligt på den. Frågan gäller om vi får stödja\r\nNorrland, vilken nivå vi får ha på stödet, om det\r\nskall bestå av både svenska nationella pengar och\r\nEG-pengar och om stödet skall kunna utgå i form\r\nav ett prisstöd eller på annat sätt. Jag skulle gärna\r\nvilja att jordbruksministern utvecklade om det\r\nfinns något nytt i den frågan. Jag vet att man\r\ndiskuterar det just i dessa dagar.</pre><pre>När det gäller ekonomin hävdar\r\njordbruksministern att kostnaden för statskassan\r\ninte ökar. Det beror ju alldeles på vad man jämför\r\nmed. Jag jämför med det som vi hade tänkt skulle\r\nske under de här fem åren, alltså på den avveckling\r\nav regleringssamhället på det här området som vi\r\nvar överens om 1990. Då måste man ändå hävda att\r\nde nya signaler som regeringen nu har hissat och\r\nsom vi också har fattat beslut om innebär en\r\nväsentlig kostnadshöjning jämfört med hur det var\r\ntänkt. Jag vill fråga jordbruksministern om han ser\r\nnågot samband mellan ett stort överskott om vi blir\r\nmedlemmar i EU och den tänkta årliga avgiften.\r\nFinns det något slags samband mellan storleken på\r\ndet belopp vi får tillbaka till bönderna och till\r\nregionalpolitiken och storleken på den tänkta årliga\r\navgiften?</pre><pre>Anf. 52  Jordbruksminister KARL ERIK\r\nOLSSON (c):</pre><pre>Herr talman! Det är klart att vi alla strävar efter så\r\nstor klarhet som möjligt, när det gäller både\r\npropositioner och utskottsbetänkanden.\r\nJordbrukspolitiken är komplicerad och innehåller\r\nen förfärlig massa detaljer. Det är uppenbart att vi\r\ni de här sammanhangen ibland inte uppnår den\r\nklarhet som man borde sträva efter. Det tror jag att\r\nvi alla som har jobbat inom det här området är\r\nmedvetna om.</pre><pre>När det gäller kadmiumfrågan vill jag bara citera\r\nvad jag har skrivit i propositionen, där det står\r\nordagrant: ''En utvärdering av avgiften bör ske år\r\n1995 för att bl.a. bedöma avgiftens effektivitet. I\r\ndetta sammanhang bör även övervägas om avgiften\r\nkan höjas för att styra kadmiumhalterna mot - - -\r\nlägre nivåer.''</pre><pre>Det viktiga är att vi i och med det här beslutet inför\r\nkadmiumavgifter. Jag ser det som en framgång för\r\nmiljöintressena. När vi har gjort det tror jag att vi\r\nhar chansen att gå vidare och att vi också har\r\nchansen att driva på utvecklingen i andra länder,\r\näven i ett EG-perspektiv.</pre><pre>För att mycket kort kommentera\r\nNorrlandssituationen vill jag säga att jag alldeles\r\nnyligen vid ett samtal med den ansvarige\r\nkommissionären i Bryssel har fått en hel del vaga\r\nsynpunkter på det mesta. Kommissionen är\r\nförsenad i sitt arbete när det gäller\r\njordbruksfrågorna, vilket jag beklagar, och vi\r\nväntar fortfarande på många svar när det gäller våra\r\npositioner. Men de bästa uttalanden som vi hör är\r\nde som gäller Norrlandssituationen. Man säger:\r\nDetta måste vi klara på något sätt. Det är\r\nvisserligen litet svävande men ändå positivt.</pre><pre>Vår ambition är en till-hälften-finansiering från\r\nEG; det kommer säkert att bli diskussion om det.\r\nRättigheten är det första vi måste ha. Därefter\r\nmåste vi sträva efter en finansiering från EG:s sida.</pre><pre>När det gäller frågan om kostnaderna och\r\nvolymerna vill jag säga att förhållandena är\r\ndiametralt motsatta om Sverige kommer att vara en\r\ndel i den europeiska gemenskapen och om Sverige\r\nstår för sig självt. I den framtida europeiska\r\nunionen har man en gemensam jordbrukspolitik,\r\noch i det läget kan inte jag ta ansvar för att säga att\r\ninte Sverige skall vara med om att producera de\r\nmiljövänliga produkter som vi kan och de\r\ndjurprodukter som vi kan producera med ett gott\r\ndjurskydd. Vi skall ta den andel som vi kan,\r\neftersom vi faktiskt t.o.m. gör det bättre än en del\r\nandra länder. Varför skulle vi inte göra det -- till\r\ngagn för den svenska landsbygden och den svenska\r\nekonomin? Där förstår jag mig inte på Margareta\r\nWinbergs synpunkt.</pre><pre>Det finns enligt EG:s uttalande inga samband\r\nmellan volymen i det svenska jordbruket och\r\navgifterna till EG. Avgifterna bedöms på annat\r\nsätt.</pre><pre>Anf. 53  MARGARETA WINBERG (s):</pre><pre>Herr talman! Jag vet vad det står om\r\nkadmiumavgiften i propositionen. Det är det som\r\nhar gjort mig så förvånad. Jag skulle nog råda\r\njordbruksministern att läsa på litet grand om\r\nmöjligheterna att höja avgiften -- med hänsyn till\r\nEES och även med hänsyn till EU.</pre><pre>Min bestämda uppfattning är att det är omöjligt.\r\nVilka möjligheter det finns att höja ambitionsnivån\r\npå miljöområdet diskuterar vi bl.a. med\r\nMiljödepartementet. Vi har nu fullt sjå med att\r\nförsvara de nivåer som vi har nått -- det verkar gå\r\ndåligt med det. Därifrån till att höja ambitionsnivån\r\när det ett väldigt långt steg.</pre><pre>Jordbruksministern säger att det inte finns något\r\nsamband mellan avgiften och produktionsvolymen.\r\nDet är, måste jag säga, väldigt märkligt. Anta att vi\r\nblir medlemmar av den europeiska unionen och går\r\nin med ett överskott på både mjölk och spannmål --\r\njordbruksministern säger själv att man kan\r\nförutskicka att spannmålsproduktionen i Sverige\r\nkommer att öka vid ett medlemskap. Det är i dag\r\n50 % av EU:s totala budget som går till jordbruket\r\nrunt om i medlemsländerna. Då skulle alltså en\r\nännu större andel gå till jordbruket. I så fall måste\r\nman dra in på någonting annat. Alternativet är att\r\nman får in mera pengar från medlemsländerna. Då\r\nmåste man väl ändå säga att det finns ett samband\r\nmellan vår överskottsproduktion -- det vi får\r\ntillbaka -- och den tänkta avgiften. Hur skall man\r\nannars lösa det? Ett alternativ är naturligtvis att\r\nman sänker det som går till respektive land men\r\nbibehåller 50--55 % av den totala budgeten. Men\r\ndet skulle vara intressant att höra hur\r\njordbruksministern ser på det.</pre><pre>Sedan vill jag också ha ett annat svar -- det är ingen\r\nav de övriga borgerliga talarna som har kunnat ge\r\nmig ett råd på den punkten. Jag är ibland ute och\r\nträffar bönder som vill bygga ut, som vill sätta in\r\nfler kor i ladugården och öka sin mjölkproduktion.\r\nDe säger: Det är nog bäst det, så att vi får en så stor\r\nmjölkkvot som möjligt. Hittills har jag allvarligt\r\nvarnat dem för det. Jag vill bara höra om\r\njordbruksministern delar min uppfattning. Ger jag\r\ndem rätt råd?</pre><pre>Anf. 54  Jordbruksminister KARL ERIK\r\nOLSSON (c):</pre><pre>Herr talman! Jag vill säga två saker. För det första\r\när jag väldigt envis; det tror jag att Margareta\r\nWinberg känner till. För det andra lever vi inte i\r\nnågot statiskt samhälle. Vi kommer inte att sluta\r\nmed att driva miljöpolitik bara för att vi blir\r\nmedlemmar i EG. Det finns möjligen en del som\r\nvill framhålla det, men så är inte fallet.</pre><pre>Det är inte självklart att EG:s totala produktion\r\nökar om Sveriges produktion skulle bli litet större.\r\nMan lever ju i en ekonomi, med en gemensam\r\nkonkurrens. Vi har genom en jordbrukspolitik som\r\nMargareta Winberg och jag faktiskt delvis\r\ntillsammans har genomdrivit i riksdagens\r\njordbruksutskott satt en press på det svenska\r\njordbruket. Vi har uppnått en effektivitet som gör\r\natt Sverige är konkurrenskraftigt. I Sverige kan vi\r\nt.o.m. producera till lägre kostnader än vad man\r\nkan i EG. Detta skall vi naturligtvis utnyttja i ett\r\nEG-sammanhang. Allting annat måste vara\r\norimligt.</pre><pre>Avgiften till EG beräknas inte på\r\njordbruksvolymen. Avgiften beräknas på grundval\r\nav den svenska ekonomin. Avgiften sjunker om den\r\nsvenska ekonomin skulle bli sämre, t.ex. på grund\r\nav att vi producerar för litet livsmedel eller om\r\nnågonting annat negativt inträffar.\r\nJordbruksproduktionen utgör 2 % av ekonomin i\r\nSverige -- Sveriges jordbruksproduktion utgör\r\nungefär 2 % av jordbruksproduktionen i EG. Den\r\npåverkar inte avgiften. Det kan Margareta\r\nWinberg, Socialdemokraterna och alla andra vara\r\nhelt lungna för.</pre><pre>När det gäller Margareta Winbergs sista fråga har\r\nvi samma ståndpunkt. Om vi tvingas att tillämpa\r\ngårdskvoter måste de i huvudsak vara baserade på\r\nett historiskt material. Jag hoppas att vi slipper\r\ndetta, men det kan bli tvunget när det gäller\r\nmjölkproduktionen. En utbyggnad i dagsläget\r\ngaranterar inte någon högre kvot i framtiden.</pre><pre>Anf. 55  JAN JENNEHAG (v):</pre><pre>Herr talman! Jordbruksministern sade att det finns\r\nvissa tekniska svårigheter att redan i dag bestämma\r\natt det skall vara ett lägre kadmiuminnehåll i\r\nhandelsgödsel än vad som nu är föreslaget. Vad är\r\ndet för svårigheter? Det kan knappast gälla\r\ntekniken för att mäta och kontrollera halterna i det\r\nsom importeras och säljs i Sverige.</pre><pre>Jag tror att jordbruksministern med tekniska\r\nsvårigheter avser läget i EU-förhandlingarna och\r\natt det i det sammanhanget är svårt att komma med\r\nnågonting annat än den nivå som i praktiken redan\r\när uppnådd. I så fall förhåller det sig precis som jag\r\nbefarade i mitt huvudanförande.</pre><pre>Anf. 56  Jordbruksminister KARL ERIK\r\nOLSSON (c):</pre><pre>Herr talman! När man skall fastställa en avgift som\r\nskall styra mot lägre kadmiumhalter skall man\r\nnaturligtvis titta på vilka omedelbara effekter den\r\nkan få och om avgiften är rimlig i förhållande till de\r\nråvaror och den teknik som används. Dessa frågor\r\nhar vi beaktat när vi har bedömt avgiftens storlek i\r\ndagsläget. Men därmed har jag inte sagt att avgiften\r\ninte skulle kunna bli högre i ett framtida perspektiv.</pre><pre>Anf. 57  JAN JENNEHAG (v):</pre><pre>Herr talman! Den avgift som har bedömts rimlig är\r\nen avgift som icke skall innebära ytterligare\r\nkostnadsbelastning för svenskt jordbruk och för\r\nkonsumenterna. Detta står i betänkandet och i\r\npropositionen.</pre><pre>Då återkommer jag till det som jag sade i mitt\r\nhuvudanförande. Vad är detta för ekonomiskt\r\nstyrmedel? Det innebär vare sig morot eller piska\r\noch har därmed ingen styrande effekt. Det som\r\njordbruksministern hotar med är att regeringen,\r\nom halterna inte sänks automatiskt, kan överväga\r\natt höja avgiften för att styra kadmiumhalterna mot\r\nännu lägre nivåer. Med ännu lägre nivåer avses\r\ntydligen det som redan i dag har uppnåtts. Detta är\r\nicke styrande politik. Detta är låt-gå-politik. Man\r\nhoppas att det nog skall fixa sig så småningom.</pre><pre>Anf. 58  Jordbruksminister KARL ERIK\r\nOLSSON (c):</pre><pre>Herr talman! Jag tror inte att Jan Jennehag riktigt\r\nhar förstått innehållet i förändringen av avgift på\r\nhandelsgödsel.</pre><pre>Det är riktigt, som det står i betänkandet och i\r\npropositionen, att detta beslut inte innebär någon\r\nökad avgiftsbelastning. Man förändrar nämligen\r\navgiften på fosfor, eftersom kadmium finns i\r\nfosforgödsel. Det skall vara en avgift på\r\nfosforgödseln, som i stort sett är lika stor som den\r\navgift vi i dag tar ut på fosfor, men den skall\r\nberäknas på kadmiuminnehållet. Om man skulle\r\nhöja avgiften ytterligare blir det svårt för Sverige att\r\nskaffa råvaran till rimlig kostnad, eftersom den är\r\nbegränsad och Sverige är en ganska liten marknad.</pre><pre>En signal om en höjning är given. Jag tror att\r\nproducenterna kommer att göra vad de kan för att\r\nefterleva detta. Det ligger en liten uppmaning, ett\r\nlitet hot, i formuleringen att avgiften kan tänkas\r\nhöjas senare. Vi får inte slå oss till ro med att man\r\ni andra länder godkänner höga kadmiumnivåer i\r\nråvaran. Den råvara som vi importerar kan renas,\r\nmen det är mycket dyrbart.</pre><pre>Anf. 59  JAN JENNEHAG (v):</pre><pre>Herr talman! Jag konstaterar återigen att\r\njordbruksministerns utgångspunkt har varit att\r\nkostnadsbelastningen inte skall öka när\r\nkadmiumhalterna skall styras mot en lägre nivå.\r\nDet är ett pedagagogiskt problem för\r\njordbruksministern att förklara, och för mig att\r\nfatta, att detta innebär en styrning. Detta är att\r\navstå från styrning.</pre><pre>Anf. 60  Jordbruksminister KARL ERIK\r\nOLSSON (c):</pre><pre>Herr talman! Jag erkänner att det är ett\r\npedagogiskt problem. Det är möjligt att min\r\nförklaringskonst har sina brister. Kanske gäller det\r\näven Jan Jennehags fattningsförmåga.</pre><pre>Vi avskaffar en avgift som fullständigt okänsligt tas\r\nut på fosfor och som har inbringat i\r\nstorleksordningen 30 miljoner kronor. Därmed\r\nlåter vi inte jordbruket få minskade kostnader. Vi\r\nlåter avgiften vara kvar, men vi lägger den på det\r\nfarliga i fosforgödseln, nämligen\r\nkadmiuminnehållet. Vi säger att denna avgift kan\r\nminskas om man tar bort kadmiuminnehållet. Då\r\nfår detta naturligtvis en styrande effekt. Den andra\r\navgiften styrde möjligen mot en mindre\r\nfosforanvändning. Denna avgift styr naturligtvis\r\nmot användning av fosforgödsel med ett mindre\r\nkadmiuminnehåll.</pre><pre>Jag hoppas att åtminstone någon fattar vad detta\r\ninnebär, även om inte Jan Jennehag gör det.</pre><pre>Anf. 61  JAN JENNEHAG (v):</pre><pre>Herr talman! Vi har alla att arbeta med de\r\nfattningsgåvor som har givits oss.</pre><pre>Så långt den svenska allmänheten och de svenska\r\nlantbrukarna kan begripa innebär en avgift icke en\r\naktiv styrning om gränsen sätts på en högre nivå än\r\nvad som i dag är en genomsnittlig nivå för\r\ninnehållet av kadmium. Det är inte konstigare än\r\nså.</pre><pre>Anf. 62  MARGARETA WINBERG (s):</pre><pre>Herr talman! Jag vill bara tala om att jag inte heller\r\nförstår.</pre><pre>Anf. 63  Jordbruksminister KARL ERIK\r\nOLSSON (c):</pre><pre>Herr talman! Om gränsvärdet ligger vid ett\r\ngenomsnittsinnehåll innebär det att en del gödsel\r\ninnehåller lägre halter och en del väsentligt högre.\r\nDet är inte gödslet med de låga halterna som är\r\nproblemet utan det med de höga halterna. Detta\r\ngödsel drabbas av den här avgiften. Det blir en klar\r\nstyreffekt.</pre><pre>Jag tror att denna avgift får en bra effekt. Men vi\r\nhar inte trott mer på den än att vi direkt i\r\npropositionen skriver att vi 1995 skall utvärdera\r\neffekten och se om det behövs ytterligare skärpta\r\nåtgärder.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>6 §  Godkännande av överenskommelse mellan\r\nSverige och Lettland på fiskets område</pre><pre>Föredrogs</pre><pre>jordbruksutskottets betänkande</pre><pre>1993/94:JoU10 Godkännande av överenskommelse\r\nmellan Sverige och Lettland på fiskets område\r\n(prop. 1993/94:18).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 19 §.)</pre><pre>7 §  Vissa ändringar i vallagen</pre><pre>Föredrogs</pre><pre>konstitutionsutskottets betänkande</pre><pre>1993/94:KU12 Vissa ändringar i vallagen (prop.\r\n1993/94:21).</pre><pre>Anf. 64  HARRIET COLLIANDER (nyd):</pre><pre>Herr talman! Propositionen innehåller flera förslag\r\nsom vi i Ny demokrati har ställt oss bakom. I\r\nbesparingssyfte har vi också med viss tvekan ställt\r\noss bakom beslutet att kvoten för gratis valsedlar\r\ntill varje parti sänks från nuvarande fyra till tre\r\ngånger antalet röstberättigade i valkretsen. Ett\r\nsådant förslag kan missgynna små partier, och det\r\nförsvårar partiernas möjligheter att inom ramen för\r\ndet nuvarande valsystemet öka personvalsinslaget,\r\ndvs. att gå ut med flera olika listor inom samma\r\nparti.</pre><pre>Vi har i vår reservation föreslagit ytterligare\r\nbesparingar. Vi anser att ett parti som inte kommer\r\natt ställa upp i ett visst val, t.ex. landstingsvalet,\r\ninte skall behöva omfattas av den s.k. obligatoriska\r\nutdelningen av valsedlar i det valet.</pre><pre>Det är heller inte rätt mot väljarna och mot\r\ndemokratin att valsedlar läggs ut för vilka det inte\r\nfinns någon täckning -- resultatet blir ju tomma\r\nstolar i fullmäktige. Därför har vi föreslagit en\r\nändring i vallagen, t.ex. i form av ett undantag från\r\n6 kap. 9 § vallagen.</pre><pre>Herr talman! Jag yrkar härmed bifall till Ny\r\ndemokratis reservation.</pre><pre>Anf. 65  GÖRAN ÅSTRAND (m):</pre><pre>Herr talman! Jag skall fatta mig mycket kort och\r\nbörjar med att yrka bifall till utskottets hemställan.\r\nVi berör viktiga valfrågor på väg mot den\r\nförändring av vallagen som Vallagskommittén\r\narbetar med.</pre><pre>Jag begärde ordet med anledning av två av de\r\nmotioner som behandlas i betänkandet. Den ena\r\nmotionen är väckt av Knut Billing. Han har fått sin\r\nmotion bifallen. Han har pekat på att man inte\r\nkategoriskt skall avvisa användningen av gamla\r\nvalkuvert. Utskottet har funnit att det är en mycket\r\nbefogad anmärkning. Utskottet tillstyrker\r\nmotionen. Vi har t.o.m. gjort ett förslag till ändring\r\ni lagstiftningen, som ligger helt i linje med vad Knut\r\nBilling har föreslagit.</pre><pre>Den andra motionen, som Harriet Colliander\r\ntalade om, har vi kommenterat utförligt. Den\r\nmotionen får den längsta kommentaren av\r\nutskottet. Vi hänvisar till att det pågår\r\növerläggningar om ändrade bestämmelser. Harriet\r\nColliander pekar på att ett parti som t.ex. inte\r\ndeltar i landstingsvalet ändå skall få sina valsedlar\r\nutdelade, vilket kan synas vara litet märkligt. Man\r\nmåste emellertid ha klart för sig hur den svenska\r\nvaladministration fungerar. Vi avvisar Harriet\r\nCollianders motion med hänvisning till de regler\r\nsom gäller för svensk valadministration och de\r\nförändringar i vallagen som nu skall göras.</pre><pre>Herr talman! Jag yrkar än en gång bifall till\r\nutskottets hemställan.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>8 §  Handlingsoffentligheten i kommunala\r\nföretag</pre><pre>Föredrogs</pre><pre>konstitutionsutskottets betänkande</pre><pre>1993/94:KU13 Handlingsoffentligheten i\r\nkommunala företag (prop. 1993/94:48).</pre><pre>Anf. 66  BENGT HURTIG (v):</pre><pre>Herr talman! När den här propositionen kom var\r\nreaktionen från vår sida ganska positiv. Därför\r\nväckte vi inte heller någon motion.</pre><pre>Behovet av ökad insyn i det växande antalet\r\nkommunala bolag har av många i Sverige ganska\r\nlänge upplevts som angeläget. I en del kommuner\r\nhar de senaste decenniernas bolagisering utgjort en\r\nstandardlösning på en rad olika problem. Man har\r\nvelat åstadkomma en snabbare beslutsprocess\r\ngenom att föra över en del av beslutsmakten till en\r\nverkställande direktör. Man har också velat plocka\r\nut vissa verksamheter från fullmäktiges budget och\r\ngöra dem självfinansierande. Sist men inte minst\r\nverkar kommunerna i vissa fall vilja komma ifrån\r\nden offentlighetsprincip som gäller för kommunal\r\nverksamhet och den störande offentliga debatten\r\ngenom att utnyttja de privaträttsliga villkoren. Det\r\nhär har varit en olycklig utveckling för den\r\nkommunala demokratin. Den har gett möjligheter\r\ntill smygsubventioner av verksamheter utan särskilt\r\ngod insyn. Den har också gett möjligheter att t.ex.\r\nutnyttja bolags representationskonton.</pre><pre>Ett sätt att bibehålla offentlighetsprincipen för den\r\nhär typen av verksamhet skulle ha varit att införa\r\nprincipen även för privata företag. Det har utretts i\r\nett par omgångar, men det har hittills inte lett till\r\nnågra åtgärder. Den väg som nu väljs innebär att\r\nman ökar insynen i de företag där kommuner och\r\nlandsting har ett rättsligt bestämmande inflytande.\r\nDen vägen förefaller framkomlig. Min gissning är\r\nemellertid att detta steg kommer att intensifiera\r\ndebatten om insynen i privatägda företag.</pre><pre>Nästa steg bör bli förstärkningar även av den\r\ninsynen. Frågan kommer nämligen att resas om\r\nvarför det bara skall finnas insyn i de bolag där\r\nkommunerna har ett rättsligt bestämmande men\r\ndär det finns privata intressen. Svaret är givetvis att\r\noffentliga medel används för att skapa bolaget.\r\nMan kan också säga att det i verksamhet som är av\r\nsamhällelig karaktär och där allmän moral och\r\nlaglydnad borde övervakas också skulle behövas\r\noffentlig insyn, även om verksamheten råkar vara\r\nprivatägd. Inte minst cirkusen med fallskärmar\r\npekar framåt mot ett behov av en sådan insyn.\r\nKonstitutionsutskottet har också tidigare\r\nunderstrukit vikten av förbättrad offentlig insyn i\r\nprivata företag och stora organisationer.</pre><pre>Under behandlingens gång har vi fått brev och\r\ntelefonsamtal som har gjort oss uppmärksamma på\r\natt det finns en tendens i propositionen till att man\r\nmed den ena handen vill ta tillbaka den offentlighet\r\nman ger med andra handen, särskilt när det gäller\r\natt skärpa skyddet för de kommunala företagens\r\noch de enskildas ekonomiska intressen. Dit hör den\r\nbegränsning av meddelarskyddet som ges. Något\r\neftertryckligt förbud mot efterforskning finns inte.\r\nOklarheter råder om huruvida en arbetstagare som\r\nlämnar ut sekretessbelagda uppgifter kan bli\r\nskadeståndsskyldig. Det finns inte heller något\r\nstarkt skydd för den som lämnar ut uppgifter mot\r\natt bli uppsagd på grund av illojalitet. Utskottet har\r\ninsett dessa problem och säger att frågan om\r\nmeddelarskyddet kan bli föremål för utredning.</pre><pre>I min meningsyttring har jag sagt att vi faktiskt\r\nredan borde ha begärt en sådan utredning i enlighet\r\nmed kraven i den socialdemokratiska motionen.\r\nMan minskar också en del av\r\nhandlinsoffentligheten genom att kraftigt förlänga\r\nsekretesstiden för handling som anger villkor i avtal\r\nsom rör förvärv, överlåtelse, upplåtelse eller\r\nanvändning av egendom, tjänst eller annan\r\nnyttighet. Sekretesstiden förlängs i det här fallet\r\nfrån två till fem år. Skälet är att man vill ha samma\r\nvillkor som hjälp för de statliga affärsverken på\r\ngrund av ett initiativ som ursprungligen togs av\r\nFörsvarets materielverk. Om man skall införa en\r\noffentlighetsprincip för kommunala företag bör det\r\nförsta steget gälla att offentlighetsintresset bör ha\r\nföreträde. Försiktighet bör iakttas när det gäller att\r\ninföra ökad sekretess. Det är först när verkliga\r\nproblem uppstår som man bör överväga en\r\nlagskärpning. I denna del tycker jag att Ingela\r\nMårtenssons motion utmärkt. Jag yrkar bifall till\r\nmin meningsyttring avseende mom. 5.</pre><pre>Vi har också blivit uppmärksammade på att med\r\nden definition som har getts av rättsligt\r\nbestämmande inflytande måste samtliga bolagsmän\r\ni ett handelsbolag vara kommunala företrädare, om\r\noffentlighetsprincipen skall gälla. Risken är nu att\r\nvi får se ett antal kommunala företag omvandlas till\r\nhandelsbolag med ett inslag av icke-kommunala\r\ndelägare. Skulle detta problem uppstå har vi all\r\nanledning att i ett senare skede återkomma på ett\r\neller annat sätt.</pre><pre>Anf. 67  YLVA ANNERSTEDT (fp):</pre><pre>Herr talman! I förra veckan behandlade vi i\r\nkammaren ett betänkande som handlade om\r\nkommunala frågor och som har ett mycket nära\r\nsamband med det betänkande vi behandlar i dag.\r\nVi hade i förra veckans betänkande ett yrkande när\r\ndet gäller kommunala bolag. Vi anförde där att det\r\när viktigt att den kommunala verksamheten i\r\nstörsta möjliga utsträckning bör ske i nämndform.\r\nVi framhöll att kommunerna inte får använda\r\nbolagsform för att kringgå den kommunala\r\nkompetensen eller för att minska den demokratiska\r\ninsynen i och kontrollen av verksamheten.</pre><pre></pre><pre>Det vi behandlar i dag, nämligen frågan om\r\nhandlingsoffentligheten i kommunala företag,\r\ninnebär ett viktigt steg på vägen mot ett\r\nsäkerställande av den demokratiska insynen och\r\nkontrollen i de kommunala bolagen.</pre><pre>Återigen är det viktigt att understryka att det gäller\r\nett undantag i den kommunala verksamheten,\r\nvilken företrädesvis skall ske i nämndform. Det är\r\nganska märkligt att vi så sent som 1992 i den nya\r\nkommunallagen reglerade de kommunala bolagens\r\nverksamhet och att vi först i dag får bestämmelser\r\nsom gäller insyn och kontroll av kommunala bolags\r\nverksamhet.</pre><pre>När man tittar på de kommunala besluten alltsedan\r\nden nya kommunallagen trädde i kraft, finner man\r\natt det i kommunfullmäktige inte precis varit en\r\nuppsjö av beslut som innebär att några steg tagits i\r\nriktning mot en ökad insyn och kontroll för\r\nmedborgarnas räkning. Därför är det viktigt att vi\r\nnu lagreglerar på ett tydligare sätt vad\r\nkommunerna har att rätta sig efter.</pre><pre>Som Bengt Hurtig tidigare sade har det faktiskt\r\nfunnits en hel del tendenser till att de kommunala\r\nbolagen använts som medel för att dölja\r\nverksamheter och beslut för medborgarna. De har\r\nockså varit ett verksamt medel när det gällt att\r\nhandskas friare med medborgarnas skattepengar\r\noch att skaffa sig en VD-post eller styrelsearvoden\r\nsom det inte varit möjligt att skaffa sig i en normal\r\nkommunal verksamhet. Det är alltså en viktig\r\ndemokratisk principfråga som vi i dag skall fatta\r\nbeslut om.</pre><pre>Medborgarna skall kunna kontrollera hur deras\r\npengar används och hur deras förtroendevalda\r\nförvaltar sina uppdrag. Det finns faktiskt en stor\r\nskillnad när det gäller behovet av insyn i\r\nkommunala respektive privata bolag. De\r\nkommunala bolagen handskas ju med\r\nmedborgarnas skattepengar. Därför finns det\r\nanledning att ha bestämmelser om att medborgarna\r\nskall ha insyn. Detta gäller alltså inte de privata\r\nbolagen.</pre><pre>Vi har faktiskt skilda regler för hel- och delägda\r\nföretag. Men det betyder inte att kommunerna för\r\nden skull skall strunta i hur det går med insynen och\r\nkontrollen i de delägda bolagen. Jag skulle vilja\r\ncitera den lagtext i den förändrade kommunallagen\r\nsom i fortsättningen kommer att lyda enligt\r\nföljande:</pre><pre>''I fråga om sådana juridiska personer som avses i\r\nförsta och andra styckena och som inte omfattas av\r\n1 kap. 9 § sekretesslagen (1980:100),'' -- dvs. de\r\ndelägda bolagen -- ''skall fullmäktige verka för att\r\nallämnheten skall ha rätt att ta del av handlingar\r\nhos företaget enligt de grunder som gäller för\r\nallmänna handlingars offentlighet i 2 kap.\r\ntryckfrihetsförordningen och sekretesslagen.''</pre><pre>Det finns alltså i lagen en uppfordran till\r\nkommunerna att aktivt vidta åtgärder för att uppnå\r\nen förbättrad insyn och kontroll från medborgarnas\r\nsida. Det är viktigt att bevaka effekterna av att det\r\nfinns skilda regler för hel- och delägda företag och\r\nstiftelser, så att den här möjligheten till olika insyn\r\ninte utnyttjas i felaktiga syften. Detta tar utskottet\r\nupp i sin skrivning.</pre><pre>Bengt Hurtig tog upp frågan om tillämpningen av\r\nmeddelarfriheten i de kommunala bolagen. Frågan\r\ntas upp i flera motioner. Utskottet skriver mycket\r\ntydligt att frågan bör ägnas fortsatt uppmärksamhet\r\noch anser att frågan kan behöva utredas. Vi i\r\nutskottet tycker dock att de nya reglerna faktiskt\r\nkan behöva prövas innan ytterligare åtgärder\r\nvidtas. Det är alltså inte så att utskottet har lämnat\r\ndetta därhän eller att detta inte har ägnats\r\nuppmärksamhet. Tvärtom säger vi att effekterna\r\noch konsekvenserna skall följas noga och med\r\nuppmärksamhet.</pre><pre>I propositionen skriver statsrådet att de rättsliga\r\nmöjligheterna till insyn och kontroll inte skall vara\r\nberoende av i vilken form kommuner och landsting\r\nbedriver sin verksamhet. Utskottet ansluter sig helt\r\noch fullt till den uppfattningen och anser att\r\nföreslagna bestämmelser är ett mycket gott steg på\r\nvägen beträffande medborgarnas möjligheter till\r\ninsyn. Vi har med detta beslut faktiskt förbättrat\r\ndemokratin när det gäller insyn och kontroll för\r\nmedborgarna ute i kommuner och landsting.</pre><pre>Herr talman! Jag yrkar bifall till hemställan i\r\nkonstitutionsutskottets betänkande nr 13 och\r\navslag på Bengt Hurtigs yrkande.</pre><pre>Anf. 68  CATARINA RÖNNUNG (s):</pre><pre>Herr talman! Ett sätt att mäta graden av civilisation\r\ni ett samhälle är att se om dess makthavare arbetar\r\nunder offentlig insyn eller om beslut tas i slutna\r\nrum. Sverige framstår i detta avseende som ett\r\nföregångsland.</pre><pre>Därför förvånar det mig att tidningsartiklar och\r\nradioprogram gör gällande att\r\noffentlighetsprincipen håller på att urholkas i\r\nkommunal verksamhet. Den monteras ned\r\nbakvägen, har det hetat. Det sägs att det är så tyst\r\ni denna sak i landet. Politikerna -- makthavarna --\r\ntiger i en ohelig allians. Journalisterna tiger också,\r\nalltmedan sekretessmålen hopar sig över\r\nkommunala nämnder och företag. Det går\r\nnaturligtvis att jaga upp en sådan stämning.\r\nÖvertramp och direkta brott mot\r\ntryckfrihetsförordningen kan ju förekomma av\r\nokunnighet eller illvilja och bör beivras av vårt\r\nrättsväsende.</pre><pre>Lagstiftningen vad gäller insyn och offentlighet\r\nökar i och med riksdagens i dag enhälliga beslut.</pre><pre>Enligt vår nya kommunallag har även kommunala\r\nföretag fått en rättslig reglering. Den innebär att\r\nallmänheten har rätt att ta del av handlingar hos ett\r\nkommunalt företag och att kommunfullmäktige\r\nskall se till att så sker. Allmänheten har dock ingen\r\nmöjlighet att vända sig till domstol som kan\r\növerpröva ett kommunalt företags beslut att vägra\r\natt lämna ut handlingar.</pre><pre>Konstitutionsutskottet ansåg i det läget att en\r\növersyn av lagstiftningen skulle göras. Insynen och\r\noffentligheten i kommunala bolag med privata\r\nintressenter skulle också analyseras.</pre><pre>Lokaldemokratikommittén fick i uppdrag att utreda\r\nsaken. I denna kommitté reserverade jag mig på en\r\nviktig punkt mot majoritetens uppfattning.\r\nMajoriteten föreslog nämligen en beskuren\r\noffentlig insyn -- att meddelarfriheten skulle\r\nförsvinna.</pre><pre>Meddelarfriheten är, som jag ser saken, en\r\nväsentlig del av offentlighetsprincipen. Den\r\ninnebär rätt att i publiceringssyfte lämna ut\r\nsekretessbelagda uppgifter från en myndighet -- om\r\nicke kvalificerad sekretess föreligger. Varje åtgärd\r\nsom får negativa konsekvenser för\r\nuppgiftslämnaren är otillåten.</pre><pre>Till min glädje föreslås i propositionen\r\nhandlingsoffentlighet i kommunala företag och att\r\nmeddelarfrihet skall finnas även i dessa.\r\nPropositionstexten viftar bort de\r\ntillämpningsproblem som kan finnas när ett\r\noffentligrättsligt system skall tillämpas på ett\r\nprivaträttsligt organ. Utanför myndighetssektorn\r\nkan avtal om sekretess träffas med rättsligt\r\nbindande verkan. Tystnadsplikt kan anses följa av\r\nden enskildes lojalitetsplikt. I propositionen påstås\r\natt detta är ett teoretiskt problem som i praktiken\r\ninte medför några allvarliga konsekvenser vid\r\ntillämpningen.</pre><pre>En socialdemokratisk uppfattning är att detta\r\ningalunda är ett teoretiskt problem. I stället kan\r\ndetta få avgörande betydelse för den enskilde\r\nuppgiftslämnaren och få synnerligen allvarliga\r\nkonsekvenser. I värsta fall kan uppgiftslämnaren bli\r\nskadeståndsskyldig och/eller förlora sitt arbete.</pre><pre>Både Yttrandefrihetsutredningen och\r\nMeddelarskyddskommittén har tidigare föreslagit\r\nen utvidgning av meddelarfriheten. Dessa förslag\r\nhar inte lett fram till lagförslag, mycket beroende\r\npå att de omfattade hela den privata sektorn,\r\norganisationer och näringsliv. Men jag hoppas\r\nliksom Bengt Hurtig på ett genombrott även på det\r\nhär området. Att mer fullständigt lagreglera\r\nmeddelarfriheten i en klart avgränsad del -- de\r\nkommunala företagen med inslag av privat ägande,\r\nmen där kommunen har ett rättsligt bestämmande\r\ninflytande -- skulle vara en enklare uppgift.</pre><pre>Vad återstår då att göra? En socialdemokratisk\r\nmotion önskar att en utredning skall föreslå en\r\nlagreglering av alla komponenterna i\r\nmeddelarskyddet. I detta skydd bör också ingå\r\nfrihet från påföljd av arbetsrättslig och\r\nskadeståndsrättslig art. Anonymitetsskyddet bör\r\nkompletteras med ett efterforskningsförbud.</pre><pre>Konstitutionsutskottet har, vill jag påpeka, ett\r\närofullt förflutet när det har gällt att slå vakt om och\r\nvilja utvidga offentlighetsprincipen -- med ett\r\nviktigt undantag. Socialdemokraterna motsatte sig\r\nförslaget, men den borgerliga majoriteten\r\naccepterade att offentlighetsprincipen försvann\r\nutan att ersättas av någon motsvarande\r\nbestämmelse när det affärsdrivande Televerket\r\nblev det statliga bolaget Telia.</pre><pre>Visserligen är skrivningen i detta betänkande litet\r\nlam. Utskottet anser att ett utbyggt meddelarskydd\r\nkan behöva bli föremål för en utredning. Man bör\r\nvänta till dess erfarenheter av den nya regleringen\r\nvunnits. Dessa förmodar jag infinner sig ganska\r\nsnart.</pre><pre>I övrigt kommer vi från socialdemokratisk sida att\r\nfölja rättstillämpningen noga och om det är av\r\nbehovet påkallat föreslå lagändringar. Det kan\r\ngälla handelsbolagens status och sekretesstidens\r\nlängd. Jag vill också i sammanhanget hänvisa till\r\nförarbetena i kommunallagen, där det påpekas att\r\nkommunerna inte får bilda företag i syfte att gå runt\r\nden kommunala kompetensen eller för att minska\r\nden demokratiska kontrollen av verksamheten.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 69  YLVA ANNERSTEDT (fp) replik:</pre><pre>Herr talman! Jag vill bara understryka det jag sade\r\ni mitt första anförande, nämligen att bakom detta\r\nbetänkande står ett helt enigt utskott, och att\r\nutskottet på flera punkter understryker vikten av\r\natt följa utvecklingen i de kommunala bolagen,\r\nhanteringen av offentlighetsprincipen liksom\r\nfrågan om meddelarskyddet. Det råder alltså inga\r\ndelade meningar mellan oss där.</pre><pre>Anf. 70  HARRIET COLLIANDER (nyd):</pre><pre>Herr talman! I den nuvarande kommunallagen fick\r\nde kommunala företagen sin reglering. Det ansågs\r\nnödvändigt därför att antalet företag hade ökat\r\nsåväl till omfattning som till omsättning.\r\nUtvecklingen har nu gått dithän att många\r\nkommuner bedriver en allt större del av sin\r\nverksamhet i bolagsform, vilket sägs öka\r\neffektiviteten. Men Lokaldemokratikommitténs\r\nstudie Kommunala verksamheter i egen förvaltning\r\noch i kommunala aktiebolag visar att\r\norganisationsformen -- om det är aktiebolag eller\r\nverksamhet i egen regi -- inte är avgörande för\r\neffektiviteten.</pre><pre>Verksamheten är nu sådan att det ofta finns skäl att\r\nmisstänka att kommuner bildar bolag för att gå runt\r\nden kommunala kompetensen och för att minska\r\ninsynen i verksamheten.</pre><pre>I kommunallagen skrevs det in regler för\r\nhandlingars offentlighet. Den proposition som nu\r\nföreligger utvecklar detta vidare, och det blir\r\nförbättringar genom att man jämställer kommunala\r\nföretag med myndigheter vid tillämpningen av 2\r\nkap. tryckfrihetsförordningen och i sekretesslagen.</pre><pre>Sekretesslagen omfattar bolag där kommuner och\r\nlandsting äger aktier med mer än 50 % av samtliga\r\nröster, medan kommunallagen reglerar\r\nförhållandet där kommunen äger samtliga aktier\r\nsamt bolag där kommunen och landstinget är\r\ndelägare med mindre än 50 %. I det sistnämnda\r\nfallet -- alltså där det kommunala delägarskapet är\r\nunder 50 % -- kan inte kommunfullmäktige besluta\r\nom tvång för det till mer än hälften privaträttsliga\r\nbolaget att lämna ut handlingar till medborgarna.\r\nDet är här en konflikt ligger. Det är en kollision\r\nmellan offentligrättsliga och privaträttsliga\r\nregelsystem. Sedan kan man tycka hur illa som helst\r\nom den begränsade möjligheten till insyn i de\r\nsamägda kommunala företagen -- och det gör jag --\r\nmen jag kan inte göra annat än att ställa mig bakom\r\nutskottets betänkande, som är ett enhälligt\r\nbetänkande.</pre><pre>Jag uppfattar att roten till det onda ligger i att\r\nkommuner tillåts bedriva verksamhet utanför\r\nnämndformen. Jag har efter detta betänkandes\r\ntillkomst blivit ytterligare stärkt i min uppfattning\r\natt kommunernas verksamhet skall begränsas och\r\nrenodlas. Den skall privatiseras så långt att endast\r\ntraditionell samhällelig basverksamhet återstår,\r\noch denna basverksamhet skall bedrivas i\r\nnämndform med full medborgarinsyn.</pre><pre>Herr talman! Även jag yrkar bifall till utskottets\r\nhemställan.</pre><pre>Anf. 71  CATARINA RÖNNUNG (s)\r\nreplik:</pre><pre>Herr talman! Jag skulle vilja fråga Harriet\r\nColliander om hon anser att kommunala nämnder\r\ni så fall skall ha rätt att lägga ut verksamhet på\r\nentreprenad.</pre><pre>Anf. 72  HARRIET COLLIANDER (nyd)\r\nreplik:</pre><pre>Herr talman! Catarina Rönnung frågade mig om\r\nkommunala nämnder skall få lägga ut verksamhet\r\npå entreprenad. Svaret är ja.</pre><pre>Anf. 73  INGER LUNDBERG (s):</pre><pre>Herr talman! Som många har sagt har på senare år\r\nmånga verksamheter som tidigare hörde hemma i\r\nden traditionella kommunala driften överförts i\r\nbolagseller stiftelseform. Det finns säkert skiftande\r\nmotiv. Ibland har det underlättat den\r\ntjänsteköpsutveckling som fått populärnamnet Köp\r\noch sälj. I andra fall har det varit en bra väg till\r\nsamverkan mellan kommuner. Viljan att göra en\r\nspeciell kraftsamling kring ett projekt kan också ha\r\nlett till att man valt bolagsformen. I något fall\r\nkanske bolagsformen underlättat en stor\r\ninvestering utanför den officiella kommunala\r\nlåneskulden. Det kan säkert inte heller uteslutas att\r\nmöjligheterna att avstå från den viktiga\r\ndemokratiska insyn offentlighetslagstiftningen\r\ninnebär kunnat fresta åtminstone någon\r\nkommunalpolitiker eller kommunal\r\ncheftjänsteman.</pre><pre>Ofta har utvecklingen varit sund, naturlig och\r\nvettig. I andra fall har resultaten kanske inte varit\r\nlika lysande. Att styra kommunal verksamhet med\r\naktiebolagens krav på att sätta bolagets intressen i\r\nförgrunden kan bitvis komma i konflikt med\r\nkommunallagens krav på att sätta\r\nmedborgarintresset i fokus, särskilt om inte ägarens\r\ndirektiv till bolagen är tillräckligt tydliga.</pre><pre>Därför är det bra att Lokaldemokratiutredningen\r\ntagit upp frågan om offentlighet i de kommunala\r\nföretagen och markerat att inte förvaltningsformen\r\ni sig får bli ursäkt för att eftersätta medborgarnas\r\nrätt att följa verksamheten.</pre><pre>Säkert finns det också anledning att granska hur\r\nman skall garantera medborgarnas rätt till insyn i\r\nverksamheter som privata skolor, barnomsorg och\r\nbibliotek, när de i praktiken finansierar\r\nverksamheterna med sina skattepengar. Jag tror att\r\nYlva Annerstedt har alldeles rätt i att det är viktigt\r\natt skattebetalarna fullt ut kan se hur pengarna\r\nanvänds. Jag förutsätter att regeringen återkommer\r\ni den frågan.</pre><pre>Däremot har det inte skett sådana förändringar i de\r\nkommunala bostadsföretagen att de motiverar en\r\nförändrad syn på offentlighetsfrågorna. Snarare\r\ntvärtom. Det borgerliga systemskiftet innebär att\r\nallmännyttan nu konkurrerar med de privata\r\nföretagen på samma villkor.</pre><pre>Förslagen är långtgående för de kommunla\r\nbostadsföretagen. För första gången jämställs de\r\nmed övrig kommunal verksamhet i\r\nsekretesshänseende. Britta Sundin och jag har i en\r\nmotion markerat att risken är uppenbar att\r\nförslagen kommer att göra mer skada än nytta.\r\nSamma synpunkter framförs i en centermotion.</pre><pre>Kommunalpolitiker och medborgare har redan i\r\ndag insyn i de viktiga frågor som har betydelse för\r\nägarens -- kommunens -- möjlighet att bedöma sitt\r\nrisktagande och företagens inriktning.</pre><pre>Nu försämras de konkurrensutsatta\r\nbostadsföretagens möjligheter att konkurrera med\r\nde privata. Oklarheten om vilka uppgifter som blir\r\noffentliga kan försvåra förhandlingar med privata\r\nföretag.</pre><pre>Ansökningar till jobb hos bostadsföretagen blir\r\nockså offentliga. Tror KU:s majoritetsföreträdare\r\natt en duktig VD hos ett privat fastighetsbolag, som\r\ntänkt söka en VD-tjänst hos det kommunala\r\nföretaget, vågar söka jobbet om man inte är säker\r\npå att få tjänsten och om ansökan kan hamna i\r\nlokaltidningarna dagen därpå?</pre><pre>Också uppgifter om hyresgästers förhållanden kan\r\nkomma att bli offentliga. I vilken utsträckning är\r\nfortfaranade oklart. Kan någon av KU:s\r\nmajoritetsföreträdare förklara vad det är för\r\nmening att riskera att uppgifter om att en person\r\nhar ett visst jobb, väntar barn, anser sig vara\r\ntrångbodd eller bor i ett visst område eventuellt\r\nskall kunna bli offentliga om hon bor hos\r\nÖrebrobostäder men vara en företagshemlighet om\r\nhon bor hos det privata SWG? varför skall\r\nbostadsuthyrarna behöva bedöma om uppgifterna\r\nkan anses vara till skada enligt lagens skaderekvisit\r\nbara därför att man bor hos ett kommunalt\r\nbostadsföretag.</pre><pre>Lokaldemokratiutredningen hade föreslagit att\r\nsocialtjänstens omvända skaderekvisit skulle\r\ntillämpas i kommunala bostadsföretag. Men icke\r\nblev det så när regeringen hanterade ärendet.</pre><pre>Det finns många exempel på att kvinnor vill hålla\r\nsin bostadsadress hemlig för att skydda sig från\r\nenträgna eller t.o.m. farliga män. Man kan\r\nnaturligtvis begära att adressen skyddas ''om\r\nutlämnandet kan anses leda till personförföljelse\r\neller annat men för hyresgästen''. Uthyraren kan\r\nsjälvfallet också göra den bedömningen. Men\r\nvarför skall man eventuellt behöva begära skydd av\r\nsin hyresvärd? Varför kan inte den enskilde själv få\r\navgöra om hon vill lämna ut sin adress? Varför skall\r\nuppgifterna vara mer offentliga bara därför att man\r\nbor hos ett kommunalt företag?</pre><pre>Herr talman! Det är viktigt att inte bolagsformen i\r\nsig blir ett hinder för offentlighet. Men varför skall\r\nriksdagen i överdrivet nit försämra kommunala\r\nbostadsföretags och hyresgästernas ställning? Nog\r\nborde det vara angelägnare att se över vad\r\nprivatiseringen av offentlig verksamhet betyder för\r\nallmänhetens kontroll över vart skattepengarna går\r\nän att riskera att uppgifter om att vissa hyresgäster\r\nväntar barn blir offentliga.</pre><pre>Herr talman! Jag vill inte ödsla kammarens tid med\r\nett yrkande, som förmodligen bara en handfull av\r\noss skulle biträda i dag. Jag har ändå tyckt att det\r\nvarit angeläget att markera att dagens beslut inte är\r\ninvändningsfritt. Jag hoppas att riksdagen har\r\nberedskap att göra ändringar när vi fått mer\r\nerfarenhet av den nya lagen.</pre><pre>Anf. 74  YLVA ANNERSTEDT (fp) replik:</pre><pre>Herr talman! Inger Lundberg beskrev mycket\r\ntydligt de risker för intressekonflikter som finns för\r\nförtroendevalda när de dels sitter som företrädare\r\nför det offentliga -- ett förtroendeuppdrag från ett\r\npolitiskt parti -- dels är styrelseledamöter i ett\r\nkommunalt företag. Det är en intressekonflikt som\r\njag i många sammanhang har uppmärksammat.\r\nUtskottet säger också tydligt att kommunal\r\nverksamhet företrädesvis skall ske i nämndform.\r\nDå uppträder inte dessa intressekonflikter.</pre><pre>Inger Lundberg tar upp bostadsföretagen. I\r\npropositionen nämns tydligt de områden och de\r\nfrågor där det är möjligt att sekretessbelägga\r\npersonliga uppgifter. Det räknas upp en rad\r\ntillfällen när detta är möjligt. Men presumtionen är\r\nändå för offentlighet. Det är väldigt viktigt,\r\neftersom detta är företag som handskas med\r\noffentliga medel, skattebetalarnas medel.</pre><pre>Inger Lundberg frågar upprörd varför uppgifterna\r\nskall vara mer offentliga när man bor i bostad som\r\nägs av kommunalt bostadsföretag än om man bor i\r\nen privatägd bostad. Det är just detta som är\r\npoängen med hela lagförslaget: offentliga medel,\r\nskattebetalarnas medel, som hanteras av\r\nförtroendevalda måste kunna kontrolleras av\r\nmedborgarna i kommunen. Det är därför vi fattar\r\ndet här beslutet. Då kan inte just bostadsföretagen\r\nutgöra något frälse. När uppgifterna kan vara till\r\nmen för innehavaren av bostaden eller för dess\r\nnärmaste, kan man sekretessbelägga uppgifterna.\r\nDetta finns det möjligheter till.</pre><pre>Anf. 75  INGER LUNDBERG (s) replik:</pre><pre>Herr talman! Jag uppfattar inte att den här\r\ndiskussionen om offentlighet har igångsatts\r\nberoende på verksamheter som traditionellt och\r\nlämpligen drivs i bolagsform. Jag tror att de allra\r\nflesta här är ense om att bostadsförsörjning i den\r\nform som de kommunala bostadsföretagen utgör är\r\nlämpad för bolagsform. Harriet Colliander torde\r\nvara ensam här i kammaren om att tycka att sådan\r\nverksamhet antingen inte hör hemma i\r\nkommunernas ansvarssfär eller helt skall föras över\r\ntill traditionell verksamhet.</pre><pre>Vad jag har varit orolig för är att man, när man skall\r\nlösa ett problem, problemet med bolagisering av\r\ntraditionell kommunal drift, söker lösa problem\r\nsom de facto inte är problem. Jag upplever att\r\noffentlighetsprincipen är så viktig att den inte får\r\nkomma i vanrykte. Det är angeläget att vi värnar\r\nden. Det är inga dumskallar som tidigare har lagt\r\nupp riktlinjerna för de kommunala bolagen. Man\r\nhar tittat på de traditionellt kommunala bolagen,\r\nsåsom kommunala bostadsföretag, och funnit att\r\ndet är lämpligt att inte ha exakt samma\r\noffentlighetsregler. Nu måste man vidga synsättet\r\ndärför att annan verksamhet skall ingå.</pre><pre>Det Ylva Annerstedt har anfört som motiv för det\r\nstarka behovet av insyn är skattefinansiering. Ändå\r\ngör ni ingenting när det gäller kommunala skolor,\r\nbarnomsorg och liknande. Jag tror att det är viktigt\r\natt man ser på sakens karaktär och inte är så\r\növernitisk som regeringen har varit i det här fallet.\r\nVi skall vara rädda om offentlighetsprincipen, men\r\nvi skall så rädda om den att den inte uppfattas som\r\ntillämpad på fel verksamhetsområden och att den\r\ninte snedvrider konkurrensen.</pre><pre>Det finns, Ylva Annerstedt, t.o.m. en risk för att\r\nbolagen får verkliga svårigheter och att det ytterst\r\nkänns jobbigt för hyresgästerna. Är inte det bra\r\nonödigt?</pre><pre>Anf. 76  YLVA ANNERSTEDT (fp) replik:</pre><pre>Herr talman! Offentlighetsprincipen är så viktig att\r\nden inte får råka i vanrykte, säger Inger Lundberg.\r\nJag håller helt med henne. Sedan tar hon upp en\r\nlång rad problem som kommunerna råkar ut för när\r\nde driver kommunala bostadsföretag. Om det nu\r\nfaktiskt är så att offentlig insyn i kommunala\r\nbostadsföretag innebär en så uppenbar nackdel att\r\ndet inte går att driva verksamheten vidare, är svaret\r\nmycket klart: Då skall inte kommunerna driva den\r\nverksamheten. Då passar den bäst i en privat\r\nverksamhet. Kommunal verksamhet skall vara\r\nöppen för insyn och kontroll när det gäller\r\nmedborgarnas pengar.</pre><pre>Det här är inte det enda exemplet på att den här\r\ntypen av företag är svåra att hantera i kommunal\r\nregi, därför att det blir ständiga konflikter, t.ex.\r\nlojalitetskonflikter, i de kommunala bolagen. Då är\r\ndet uppenbart så att den verksamhet som\r\nkommunerna inte kan driva i full insyn och under\r\nfull kontroll av medborgarna skall inte heller\r\nkommunerna driva. Det är mycket enkelt.</pre><pre>Anf. 77  INGER LUNDBERG (s) replik:</pre><pre>Herr talman! Ylva Annerstedts andra inlägg gjorde\r\natt jag litet klarare förstår motiven bakom\r\npassionen att till varje pris försvåra de\r\nallmännyttiga företagens konkurrenskraft. Om det\r\ninte är lämpligt, sådan bostadsmarknaden är, att ha\r\ninsyn i varje enskild fråga, då skall verksamheten\r\ndrivas privat.</pre><pre>Är det ändå inte så, Ylva Annerstedt, att det är\r\nviktigt för bostadsmarknaden, för en sund\r\nhyressättning, för många svaga grupper och för\r\nregionalpolitiska ambitioner att det finns starka och\r\nväl fungerande kommunala bostadsföretag? De är\r\noch har varit något av grundbultarna i den sociala\r\nbostadspolitiken i Sverige.</pre><pre>Detta är naturligtvis ingen jättefråga. Jag upplever\r\ninte att den kommer att äventyra de kommunala\r\nbostadsföretagens ställning. Men jag tycker att\r\ndetta är en dum och onödig klåfingrighet. Det kan\r\ninte vara viktigt, Ylva Annerstedt, att uppgifter om\r\nhyresgäster som bor i allmännyttan kan lämnas ut.\r\nDet har ingen betydelse för skattebetalarna. Det\r\nkan inte vara viktigt att uppgifter om vilka som har\r\nsökt en tjänst hos det kommunala bostadsföretaget\r\nkan publiceras i ortstidningen dagen därpå.</pre><pre>Det viktiga är i stället frågan om skattebetalarnas\r\nrisker när det gäller borgensåtaganden och\r\nliknande, företagens inriktning osv. Dessa\r\nuppgifter har man redan full tillgång till.</pre><pre>Som sagt, Ylva Annerstedt, detta är inte en\r\navgörande fråga för de kommunala\r\nbostadsföretagen, men det handlar om en onödig\r\nklåfingrighet, och det har jag velat peka på inför\r\nkammaren. Det har jag gjort mot bakgrund av att\r\njag är rädd om de kommunala bostadsföretagen.\r\nTill skillnad från Ylva Annerstedt anser jag att de\r\när utomordentligt viktiga. Jag är även rädd om\r\noffentlighetsprincipen. Jag varken vill eller tycker\r\natt den skall komma i vanrykte.</pre><pre>Anf. 78  Civilminister INGER DAVIDSON\r\n(kds):</pre><pre>Herr talman! Det är en viktig reform som riksdagen\r\ni dag skall besluta om. Regeringens förslag till\r\nvidgad offentlighet för handlingar hos de\r\nkommunala företagen innebär att medborgarnas\r\nmöjlighet till insyn ökar.</pre><pre>Som vi redan här flera gånger har hört har de\r\nkommunala företagen under senare år kommit att\r\nbli en mycket viktig del av den kommunala\r\nverksamheten. Bolagen omsätter i dag ca 50\r\nmiljarder kronor varje år. Därför är det naturligt att\r\nfrågan om medborgarnas insyn har kommit att\r\ndebatteras allt livligare.</pre><pre>Senast som frågan var uppe i\r\nlagstiftningssammanhang var när den nya\r\nkommunallagen arbetades fram. I och med att\r\nriksdagen för drygt två och ett halvt år sedan antog\r\nden nya kommunallagen togs det första steget på\r\nvägen mot att öka medborgarnas möjligheter till\r\ninsyn i de kommunala företagen. Innan dess hade\r\nfrågan utretts vid flera tillfällen utan att någon\r\ngodtagbar lösning hade kunnat presenteras.</pre><pre>I samband med riksdagsbehandlingen av den nya\r\nkommunallagen fick regeringen i uppdrag att titta\r\nvidare på insynsfrågan för att försöka finna en mer\r\npermanent lösning. Kommunallagens reglering --\r\nsom den ser ut i dag -- får ses som ett provisorium.</pre><pre>Våren 1992 tillsatte regeringen\r\nLokaldemokratikommittén. I direktiven fick\r\nkommittén i uppdrag att bland många andra frågor\r\nockså utreda hur insynen i de kommunala företagen\r\nskulle kunna ges en fastare rättslig reglering.</pre><pre>Regeringen betonade i direktiven att det var\r\nangeläget att införa en möjlighet för allmänheten\r\natt kunna vända sig till domstol för att där få frågan\r\nom huruvida en handlig hos ett företag skall lämnas\r\nut eller inte prövad. Den möjligheten finns ju som\r\nbekant inte i dag. I stället är allmänheten nu\r\nberoende av företagens goda vilja att lämna ut sina\r\nhandlingar.</pre><pre>För ungefär ett år sedan överlämnade kommittén\r\nsitt delbetänkande. Det är i huvudsak kommitténs\r\nförslag som ligger till grund för regeringens\r\nproposition. Men regeringen har valt att gå\r\nbetydligt längre än kommittéförslaget genom att\r\ngöra offentlighetsprincipen tillämplig på betydligt\r\nfler företag än vad kommittén föreslog. Kommittén\r\nville sätta gränsen för insyn i aktiebolagen vid ett\r\n90-procentigt kommunalt ägande. Regeringen har\r\nvalt att sänka gränsen till ett drygt 50-procentigt\r\nkommunalt ägande.</pre><pre>Till skillnad från kommittén anser regeringen också\r\natt meddelarfrihet skall råda i företagen.\r\nRegeringen har valt att inte föreslå ett par av de\r\nvidgningar av sekretessen som kommittén föreslog.\r\nRegeringens bedömning är att dagens\r\nsekretessregler är tillräckliga för att enskilda skall\r\nfå ett berättigat skydd.</pre><pre>När det gäller de synpunkter som har kommit fram\r\nunder debatten här i dag, kan man naturligtvis alltid\r\ndiskutera om de rätta avvägningarna mellan de två\r\nintressena -- offentlighet och sekretess -- har gjorts.\r\nHär har regeringen och utskottet kommit fram till\r\nsamma bedömning, att de rätta avvägningarna har\r\ngjorts, men att man självfallet skall följa frågan\r\nframöver för att se om det behövs förstärkning på\r\nnågot håll.</pre><pre>Det har rått stor enighet om detta beslut, och det är\r\njag väldigt glad för. Det är positivt att ett beslut om\r\nen reform som rör en av våra grundlagsfästa och i\r\ndessa EG-tider en av våra livligt diskuterade\r\nprinciper, nämligen offentlighetsprincipen, kan\r\nfattas i så bred politisk enighet. Det ger stadga åt\r\nbeslutet, och jag ser det som ett bevis för att de\r\navvägningar som regeringen har gjort i sina förslag\r\när riktiga och att förslagen också ligger rätt i tiden.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>9 §  Förvaltningen av Svenska kyrkans\r\nfinansförmögenhet</pre><pre>Föredrogs</pre><pre>konstitutionsutskottets betänkande</pre><pre>1993/94:KU14 Förvaltningen av Svenska kyrkans\r\nfinansförmögenhet (prop. 1993/94:73).</pre><pre>Anf. 79  GÖRAN ÅSTRAND (m):</pre><pre>Herr talman! Jag yrkar bifall till utskottets\r\nhemställan. Utskottet är enigt. Eftersom jag kan\r\nanses utgöra en förbindelselänk med Kyrkomötet --\r\nsom i denna sal under lång tid och med stort intresse\r\ndiskuterade den här frågan -- vill jag säga att det\r\nsom står i propositionen är starkt förankrat dels hos\r\nen lokal opinion, dels hos Kyrkomötet och nu också\r\nhos riksdagen. Detta är viktigt.</pre><pre>Jag tror att man skall se det som nu sker i ett större\r\nsammanhang. Svenska kyrkan har inte varit särskilt\r\nframgångsrik i förvaltningen av sitt eget kapital.\r\nDet har varit splittrat. Det genomfördes en reform\r\ni mitten av 80-talet, då den ekonomiska\r\nförvaltningen överfördes från församlingsnivå till\r\npastoratsnivå. Det var ett viktigt steg. I det\r\nsammanhaget genomfördes en förändring av\r\nstiftsorganisationen, samtidigt som\r\negendomsnämnderna inrättades.</pre><pre>Både uppflyttningen av ekonomifrågorna till\r\npastoratsnivå och tillskapandet av\r\negendomsnämnderna var ett steg i rätt riktning. Jag\r\nser den här propositionen som en fortsättning på\r\nden vägen. Svenska kyrkans finansförvaltning\r\nsammanförs och samordnas på ett sätt som\r\nförhoppningsvis kan gynna kyrkan och skapa den\r\nekonomiska plattform som är nödvändig.</pre><pre>Samtidigt skall det sägas att det har förekommit\r\nenskilda och lokala protester mot förslaget. Jag kan\r\nförstå dessa. Det finns pastorat som har skött\r\nförvaltningen på ett fullkomligt lysande sätt och\r\nsom menar att man inte skall berövas dessa\r\nmöjligheter. Men om man ser till kyrkan som helhet\r\när så icke fallet. Det finns stor anledning att\r\ngenomföra denna samordning med\r\negendomsnämnder på stiftsnivå.</pre><pre>Herr talman! Med det anförda vill jag yrka bifall till\r\nhemställan i ett enigt utskottsbetänkande.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>10 §  Dubbelbeskattningsavtal mellan Sverige\r\noch Ryssland</pre><pre>Föredrogs</pre><pre>skatteutskottets betänkande</pre><pre>1993/94:SkU4 Dubbelbeskattningsavtal mellan\r\nSverige och Ryssland (prop. 1993/94:6).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 19 §.)</pre><pre>11 §  Dubbelbeskattningsavtal mellan Sverige\r\noch Namibia</pre><pre>Föredrogs</pre><pre>skatteutskottets betänkande</pre><pre>1993/94:SkU6 Dubbelbeskattningsavtal mellan\r\nSverige och Namibia (prop. 1993/94:74).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 19 §.)</pre><pre>12 §  Dubbelbeskattningsavtal mellan Sverige\r\noch Venezuela</pre><pre>Föredrogs</pre><pre>skatteutskottets betänkande</pre><pre>1993/94:SkU7 Dubbelbeskattningsavtal mellan\r\nSverige och Venezuela (prop. 1993/94:72).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 19 §.)</pre><pre>13 §  Tullöverenskommelse med Ryssland</pre><pre>Föredrogs</pre><pre>skatteutskottets betänkande</pre><pre>1993/94:SkU14 Tullöverenskommelse med\r\nRyssland (prop. 1993/94:60).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 19 §.)</pre><pre>14 §  Kraftvärme</pre><pre>Föredrogs</pre><pre>skatteutskottets betänkande</pre><pre>1993/94:SkU18 Kraftvärme.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 19 §.)</pre><pre>15 §  Tilläggsskydd för läkemedel, m.m.</pre><pre>Föredrogs</pre><pre>lagutskottets betänkande</pre><pre>1993/94:LU4 Tilläggsskydd för läkemedel, m.m.\r\n(prop. 1993/94:22).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 19 §.)</pre><pre>16 §  Vissa likvidationsfrågor</pre><pre>Föredrogs</pre><pre>lagutskottets betänkande</pre><pre>1993/94:LU7 Vissa likvidationsfrågor (prop.\r\n1993/94:43).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 19 §.)</pre><pre>17 §  Tillämpning i fråga om Angola av lagen\r\n(1971:176) om vissa internationella sanktioner</pre><pre>Föredrogs</pre><pre>utrikesutskottets betänkande</pre><pre>1993/94:UU10 Tillämpning i fråga om Angola av\r\nlagen (1971:176) om vissa internationella\r\nsanktioner (prop. 1993/94:81).</pre><pre>Anf. 80  HANS GÖRAN FRANCK (s):</pre><pre>Herr talman! Utrikesutskottet gör positiva\r\nuttalanden om den socialdemokratiska motionen\r\nbeträffande utvidgning av sanktionerna mot Unita\r\noch förlängning av mandatet för utökning av FN:s\r\nfredsbevarande styrkor i Angola.</pre><pre>Utskottet säger att förhållandena i Angola efter\r\nvalen är djupt oroande. Det återupptagna\r\ninbördeskriget har lett till mänskliga tragedier och\r\nomfattande ödeläggelse. Underlåtenheten, främst\r\nfrån Unita och dess ledare Jonas Savimbi, att följa\r\nsäkerhetsrådets uppmaningar att avbryta\r\nkrigföringen och att respektera såväl fredsavtalet\r\nfrån 1991 som utgången av valen i september 1992\r\nframtvingade säkerhetsrådets beslut om\r\nsanktioner.</pre><pre>Utskottet förklarar att det är dess förhoppning att\r\nsäkerhetsrådets bestämda hållning och vilja att om\r\nnödvändigt vidta ytterligare sanktioner mot Unita\r\nskall leda till att kriget upphör och fredsprocessen\r\nåterupptas. Det sägs också att det skall finnas hög\r\nberedskap från svensk sida att ta initiativ till vidare\r\nåtgärder inom FN:s ram och till att verka för\r\nytterligare sanktioner som säkerhetsrådet kan\r\nkomma att besluta om.</pre><pre>Beträffande fortsatt FN-närvaro sägs att man från\r\nsvensk sida skall verka för en fortsättning och att\r\nden ges en i förhållande till uppgiften lämplig\r\nomfattning. Det noteras slutligen att Sverige i\r\nlikhet med övriga nordiska länder har vädjat till\r\nparterna i Angola att inställa fientligheterna och ge\r\nomedelbart tillträde för humanitära insatser. Vi\r\nsocialdemokrater står bakom dessa uttalanden.</pre><pre>Det har nu gått ytterligare en dryg vecka sedan\r\nutskottet skrev sitt utlåtande. Någon vapenvila har\r\nännu inte inträtt, och mandatet för FN:s\r\nfredsbevarande styrka går ut om 14 dagar.\r\nVisserligen har parterna under tryck från FN-\r\nmedlaren Beye och USA enats om en dagordning\r\nför förhandlingarna. Men några förhandlingar har\r\ninte kommit till stånd. Det finns en stark skepsis\r\nmot att överläggningarna verkligen skall komma i\r\ngång och i än högre grad att de kan leda till resultat.</pre><pre>Svåra hinder återstår fortfarande. President\r\nEduardo Dos Santos har bestämt avvisat Unitas\r\nkrav om en övergångsregering, då detta skulle vara\r\ndetsamma som en ogiltigförklaring av de allmänna\r\nval som MPLA segrade i. Unita vägrar fortfarande\r\natt godta valresultatet, trots att internationella\r\nobservatörer har betecknat valet som fritt och\r\nhederligt. Lösningen är inte att sträva efter ett\r\nmaktfördelningsavtal utan givetvis att acceptera\r\nvalresultatet.</pre><pre>I Zambias huvudstad Usaka fortsatte i förra veckan\r\nförsöken att mäkla fram ett fredsavtal.\r\nFörhoppningarna om ett snabbt genombrott\r\ndämpades dock sedan förhandlingarna bröts upp i\r\nolika arbetsgrupper. Enligt min mening är det\r\nnödvändigt att snabbt besluta om en förlängning av\r\nFN-mandatet.</pre><pre>Savimbi och Unita har ställt orealistiska krav och\r\ninsisterat på Unitaförvaltning i minst fyra av\r\nAngolas provinser. Detta står helt i strid med det\r\nsom är uppenbart efter valutgången, nämligen att\r\ncentralmakten i Luanda skall styra hela landet.</pre><pre>Det behövs ytterligare påtryckningar och press mot\r\nUnita för att uppnå vapenvila, tillämpning av\r\nfredsavtalet och tillbakadragande av Unitas\r\nmilitära styrkor från områden som erövrats efter de\r\nallmänna valen. En utvidgning av FN-sanktionerna\r\nskulle förvisso utgöra ett sådant\r\npåtryckningsmedel. Sverige bör sålunda agera för\r\nsåväl förlängning av FN-mandatet som en\r\nutvidgning av sanktionerna. Det kan i detta\r\nsammanhang vara av intresse att notera vad Unitas\r\nfåtaliga sympatisörer i Sverige anser om de\r\nhittillsvarande FN-sanktionerna. De säger att\r\nsanktionerna sannolikt inte betyder något reellt för\r\nUnita men väl PR-mässigt. Det gäller verkligen att\r\nåstadkomma effektiva sanktioner mot Unita.</pre><pre>Den liberala tidningen The Guardian i\r\nStorbritannien skrev nyligen att Storbritannien,\r\nliksom resten av det internationella samfundet, har\r\ngjort sig skyldigt till ett väldigt negligerande och en\r\nunderlåtenhet att uppfylla sitt ansvar för Angolas\r\nfolk under de senaste 17 årens krig. Tidningen\r\nriktar skarp kritik mot Unita för det systematiska\r\nspridandet av desinformation, hat och förgiftning\r\nav landets framtid.</pre><pre>Trots att en ökad livsmedelshjälp når ut till olika\r\ndelar av Angola riskerar fortfarande tusentals\r\nangolaner att dö av svält. Om kriget inte upphör till\r\når 2000 kommer man att nå väldiga siffror som\r\nsaknar motsvarighet i övriga delar av världen.</pre><pre>FN:s världslivsmedelsprogram, WFP, som ordnar\r\nhjälpinsatsen i Angola har riktat starka maningar\r\ntill världssamfundet. WFP säger att man under\r\nnovember räknade med att kunna flyga ut drygt\r\n1 300 ton livsmedel per vecka, att jämföra med de\r\n2 300 ton som delades ut under oktober månad.\r\nDetta ger anledning till förnyade ansträngningar\r\nför fred och hjälp åt Angola.</pre><pre>Anf. 81  EVA ZETTERBERG (v):</pre><pre>Herr talman! ''Mimi blev bara tre år. Unita\r\nmördade henne, på samma sätt som de genom sitt\r\nkrig har dödat nästan 200 000 andra angolaner\r\nunder det senaste året.</pre><pre>Mimi fick aldrig veta hur det är att leva med tak\r\növer huvudet, för hon bodde tillsammans med\r\nmamma Rosa i ruinerna av ett hus i centrala\r\nAngola. Rosa bosatte sig i den urblåsta affären i\r\nCacula 1983, när kriget tvingade hennes familj att\r\nfly från hembyn. Hon var tonåring då. Sedan dess\r\nhar hela hennes stora släkt dödats eller\r\n''försvunnit'. Bara Rosa och en yngre syster bor\r\nkvar i ruinen utan tak.</pre><pre>Ett tak kunde ha räddat Mimis liv. Men nu fanns\r\ndet inget tak som bromsade upp granatens\r\nvisslande färd från ovan mot den lilla\r\nbarnkroppen.''</pre><pre>Detta var ett citat hämtat ur Afrikagruppernas\r\nAfrikabulletinen, som har ägnat ett helt nummer åt\r\nsituationen i Angola och Moçambique. Som vi vet\r\när bakgrunden att demokratiska val har genomförts\r\ni Angola. Men den ena parten, Unita, har inte\r\naccepterat resultatet utan har fortsatt sin\r\nterrorverksamhet mot civilbefolkning med\r\nförstörelse av människor, byar och städer som\r\nföljd.</pre><pre>Som sägs i betänkandet har det senaste årets\r\ninbördeskrig krävt ungefär 200 000 människors liv.\r\nHundratusentals människor har därutöver tvingats\r\nfly. FN har varnat för en svältkatstrof av samma\r\nomfattning som Somalias.</pre><pre>Tio miljoner minor finns utspridda. Detta skapar\r\noerhörda lidanden för befolkningen. Alla de försök\r\nsom FN har gjort för att få slut på Unitas\r\nterrorverksamhet har inte gett någon större\r\nutdelning.</pre><pre>Det finns nu bindande sanktionsbeslut mot Unita.\r\nDen 15 december skall eventuellt ytterligare\r\nåtgärder vidtas, om det inte dessförinnan visar sig\r\natt Unita respekterar de demokratiskt fattade\r\nbesluten.</pre><pre>Allt tyder på att Unita är en lika grym och\r\noberäknelig organisation i dag som den var från\r\nbörjan. Det enda vapen som biter på dessa banditer\r\när effektiva sanktionsåtgärder och en fortsatt FN-\r\nnärvaro samt massiva humanitära insatser.</pre><pre>Utskottet håller dörren öppen för ytterligare\r\nsanktionsåtgärder, eftersom man inte är säker på\r\nhur Unita skall agera vid de samtal om att skapa\r\nfred i Angola som nu pågår i FN:s regi.</pre><pre>Även när det gäller frågorna om fortsatt FN-\r\nnärvaro är man från utskottets sida mycket\r\nbestämd. För att den pågående fredsprocessen skall\r\nkunna leda till ett positivt resultat krävs en fortsatt\r\nFN-närvaro. Detta gäller också beträffande\r\nytterligare humanitära insatser. Alf Svensson har\r\ngett löfte om att så skall ske.</pre><pre>Jag vill instämma i det som sägs i betänkandet och\r\nnotera det betydelsefulla i att det är ett enigt utskott\r\nsom står bakom dessa ställningstaganden.</pre><pre>Herr talman! När det gäller ytterligare sanktioner\r\nvill jag påpeka att det är viktigt att stoppa tillförseln\r\nav bl.a. vapen till Unita från Zaire. Detta kan göras\r\ngenom en effektiv bevakning av bl.a. de vägar som\r\nförbinder Angola och Zaire. För detta krävs\r\nnaturligtvis FN-styrkor. Det är nödvändigt att\r\nmedlemsländerna ger FN erforderliga bidrag till en\r\nsådan styrka.</pre><pre>Jag vill också ta upp det faktum att vapenvilan och\r\nfredsprocessen, som vi trodde var på gång, har\r\nstannat av. Kriget har intensifierats enligt de\r\nsenaste dagarnas rapporter. Det är därför ett\r\nbetydelsefullt steg av Sveriges riksdag, att vi håller\r\ndörren öppen för ytterligare åtgärder för att till\r\nvarje pris försöka stoppa kriget i Angola och på\r\nolika sätt ger humanitärt stöd till dess befolkning.\r\nDet är minst lika viktigt i dag som när kriget\r\nbörjade.</pre><pre>Därmed, herr talman, yrkar jag bifall till utskottets\r\nhemställan.</pre><pre>Anf. 82  PÄR GRANSTEDT (c):</pre><pre>Herr talman! Det är ingen överdrift att säga att\r\nAngola är de svikna förhoppningarnas land. Jag\r\ntror att vi var många både här i omvärlden och i\r\nAngola som trodde att fredsavtalet i maj 1991\r\nskulle kunna leda till en process i Angola på samma\r\nsätt som på andra håll i södra Afrika, en process\r\nsyftande till försoning, demokrati och fred. Det\r\nbyggde dock på en felbedömning av Unitas\r\nintentioner och sätt att arbeta. Det visade sig att en\r\ndemokratisk process från Unitas synpunkt var\r\ngodtagbar bara om den förde Unita till makten. Om\r\nandra vann på den demokratiska processen,\r\nföredrog Unita att åter ta till vapen.</pre><pre>Nu befinner vi oss igen i krigets fasor och moras i\r\nAngola. Landet är på väg att bli ett av vårt jordklots\r\nsvåraste mänskliga katastrofområden. Därför är\r\ndet nödvändigt med kraftfulla insatser från\r\nvärldssamfundets sida. Jag noterar den samsyn som\r\nfinns bland de flesta här i riksdagen. De synpunkter\r\nsom de två föregående talarna framförde är ganska\r\nväl tillgodosedda också i utrikesutskottets\r\nskrivning.</pre><pre>Vi knyter naturligtvis vissa förhoppningar till de\r\nsamtal som ändå pågår mellan parterna i Angola.\r\nMen samtidigt är erfarenheterna av tidigare samtal\r\noch uppgörelser sådana att vi inte har alltför stora\r\nillusioner. Det kommer alltså med inte obetydlig\r\nsannolikhet att finnas behov av ytterligare\r\npåtryckningar från omvärldens sida för att skapa\r\ngrunden för en demokrati- och fredsprocess i\r\nAngola. Det kommer dess värre också att finnas\r\nbehov av mycket stora humanitära insatser, om nu\r\nsådana alls går att genomföra, för att rädda\r\nmänniskors liv och hälsa och försöka lindra den\r\nkatastrof som just nu pågår.</pre><pre>Detta är den syn som utrikesutskottet ger uttryck\r\nför. Jag noterar att tidigare talare i denna debatt har\r\nhaft samma syn, och jag yrkar bifall till utskottets\r\nhemställan.</pre><pre>Anf. 83  BIRGER HAGÅRD (m):</pre><pre>Herr talman! Det är med en viss beklämning som\r\nman har kunnat ta del av den proposition som har\r\nlagts fram av regeringen angående sanktioner mot\r\nUnita i Angola. Man kan emellertid förstå den. Det\r\när helt enkelt något som vi är mer eller mindre\r\nförpliktigade att göra i enlighet med våra åtaganden\r\ni Förenta nationerna. Det är Förenta nationernas\r\npolitik i sammanhanget som det finns anledning att\r\nifrågasätta.</pre><pre>Naturligtvis kommer dessa sanktioner inte att ha\r\nnågon större betydelse. Unita klarar sin tillförsel\r\nalldeles utmärkt utan att vara beroende av\r\nomvärlden. Däremot finns det anledning att\r\nbeklaga FN:s otillräckliga insatser, inte minst när\r\ndet gäller det val som ordnades i Angola förra året.\r\nAntalet valobservatörer var på tok för litet. De var\r\nungefär 400, och hur de i detta jätteland skulle\r\nkunna övervaka valet ter sig hart när obegripligt.</pre><pre>Samtidigt kan vi konstatera att det inte var något\r\nhederligt val. Många av observatörerna på platsen\r\nhar konstaterat detta i efterhand. Man hade från\r\nregimens sida gjort allt för att kontrollera valet från\r\nbörjan. Till yttermera visso hade man inrättat\r\nspecialförband, s.k. niòas, som med sina svarta\r\nuniformer skulle väcka skräck hos människorna.\r\nDessutom -- och det är kanske det viktigaste -- fick\r\nett stort antal människor i av Unita kontrollerade\r\nområden aldrig någon chans att registrera sig inför\r\nvalet. De kunde följaktligen inte heller delta i det.</pre><pre>Dessutom hade valkommissionen, som helt\r\nkontrollerades av MPLA-regeringen, kommit på\r\ndet fiffiga att man kunde ha mobila valstationer.\r\nMan åkte helt enkelt runt och plockade upp röster\r\ndär man ansåg att man så borde göra. Även själva\r\nåtergivningen av valresultatet tedde sig i många fall\r\nskrattretande, när på tok felaktiga siffror men\r\nexakt lika felaktiga redovisades från ett par\r\nprovinser samtidigt.</pre><pre>Så småningom enades man om att man skulle ha en\r\nandra presidentvalsomgång. Man enades också om\r\natt MPLA då skulle ha majoritet i parlamentet.</pre><pre>Valresultatet kom som väntat att resultera i\r\noroligheter. Men oroligheterna igångsattes av\r\nMPLA-regeringen, inte av Unita. Flera av Unitas\r\nfrämsta företrädare i Luanda mördades helt sonika.\r\nDit hörde chefsförhandlaren Mango, som jag själv\r\nträffade personligen. Dit hörde också Jonas\r\nSavimbis brorson jämte andra framträdande\r\nmedlemmar i Unitas ledning. Finansministern,\r\nFatima Roque, utsattes för misshandel, och först\r\nefter starka påtryckningar fick hon en chans att\r\nbege sig till Lissabon.</pre><pre>Detta gjorde naturligtvis inte Unita vänligare\r\ninställt, och så småningom återupptogs också de\r\nmer eller mindre reguljära stridigheterna. Detta är\r\nbeklagansvärt. Det gäller ett land som kan\r\nkarakteriseras med orden ''de svikna\r\nförhoppningarnas land'', som Pär Granstedt\r\nuttryckte det. Man hade hoppats att fredsprocessen\r\näntligen skulle komma i gång. Men det förutsätter\r\nnaturligtvis en god vilja, inte minst från MPLA-\r\nsidan. Situationen är den att Unita behärskar\r\nungefär 80 % av landets yta. Det är givet att man\r\ndär inte litar ett dugg på sin motpart. Det är\r\nuppenbart att man inte är beredd att ge sig in i\r\ndiskussioner som skulle leda till att den egna\r\npositionen försvagades. Varför skulle man göra\r\ndet?</pre><pre>Vad vi kan hoppas på i framtiden är att FN kanske\r\nskulle kunna göra tillräckliga insatser, men jag är\r\ntveksam till detta. Över huvud taget kan FN:s\r\npolitik i många delar av världen starkt kritiseras för\r\nnärvarande. Situationen i Angola har förvisso inte\r\nblivit bättre.</pre><pre>Det är möjligt att det på ett tag inte går att nå fred.\r\nI så fall är det ytterligt beklagligt. Men det är också\r\nmöjligt att fredsprocessen kan skjuta fart. Det finns\r\nvissa hoppingivande tecken trots allt från Lusaka.\r\nDet är möjligt, inte minst efter påtryckningar från\r\nUSA och omvärlden, att båda parterna kan förmås\r\natt förhandla på allvar. Men det är alldeles\r\nuppenbart att MPLA-regeringen måste göra stora\r\neftergifter till Unita för att verklig fred skall kunna\r\nåstadkommas.</pre><pre>Jag tror inte att Sverige kan göra så mycket i\r\ndagsläget. Först när det är fred kan vi åstadkomma\r\nen del via humanitära insatser. Men det finns ändå\r\nanledning att hoppas på att man i Sverige skall ha\r\nen mera ''opartisk'' syn på vad som händer i\r\nAngola. Det är trots allt aldrig ens fel att två träter,\r\nbrukar man säga. Det är ett grymt och omänskligt\r\nkrig, som har pågått i 17 år. Vi kan hoppas att det\r\ntar slut, men då måste båda parter visa en god vilja\r\ni sammanhanget.</pre><pre>Anf. 84  PÄR GRANSTEDT (c):</pre><pre>Herr talman! När jag för en stund sedan sade att det\r\nråder en samsyn bland flertalet av riksdagens\r\nledamöter gjorde jag en mental reservation för\r\nBirger Hagård. Hans inställning till Unita är ju\r\nkänd ända sedan den tid då Unita var aktör för\r\nSydafrikas destabiliseringspolitik i Angola. Redan\r\ndå tyckte Birger Hagård att Unita var en\r\norganisation man kunde sympatisera med. Jag\r\nnoterar att han inte har ändrat uppfattning.</pre><pre>Den historiebeskrivning som Birger Hagård gav\r\nuttryck för tror jag att han är tämligen ensam om\r\natt vilja använda sig av. Jag skall inte gå in på\r\ndetaljerna i den beskrivningen.</pre><pre>Det är klart att det finns punkter i valproceduren i\r\nAngola som man kan invända mot. Jag beklagar\r\nockså att det inte fanns en starkare FN-närvaro.\r\nMen det konstaterandet leder inte till att det finns\r\nanledning att ifrågasätta att valresultatet på ett\r\nnågorlunda rimligt sätt avspeglade människornas\r\nuppfattning. Det var först då man i Unita insåg att\r\nman förlorat valet som man ville underkänna det.</pre><pre>Birger Hagårds inställning avslöjades när han\r\nundrade varför Unita skulle ge sig in i diskussioner\r\nsom skulle kunna leda till att den egna positionen\r\nförsvagades. Unita har med militära medel och\r\ngrymma terrormetoder skaffat kontroll över en\r\nmycket stor del av Angolas yta. Birger Hagård kan\r\ninte se någon anledning för Unita att avstå från sina\r\nmilitära vinster bara därför att majoriteten av\r\nAngolas folk vill ha en annan regering. Det innebär\r\natt vapnen skall härska. Det är det Unita har vunnit\r\nmed våld som skall gälla -- inte demokratiska val.</pre><pre>Det må vara Birger Hagårds uppfattning. Jag är\r\nganska förvissad om att han är tämligen ensam om\r\nden synen på hur politik skall bedrivas.</pre><pre>Anf. 85  BIRGER HAGÅRD (m) replik:</pre><pre>Herr talman! Jag fick inte ut så förfärligt mycket av\r\nPär Granstedts inlägg. Han ifrågasätter\r\nvalresultatet, men menar ändå att det var något så\r\nnär hederligt. Är det så jag skall tolka Pär\r\nGranstedt? Jag vet inte.</pre><pre>Pär Granstedt tror att en majoritet skulle vilja ha\r\nkvar den nya regeringen. Han använde orden ''en\r\nannan regering'', men det var uppenbarligen en\r\nlapsus linguae. Hur kan det då komma sig att man\r\nkom överens om att det definitivt inte fanns någon\r\nmajoritet för Dos Santos i presidentvalet? Det\r\nskulle ju bli en andra valomgång. Det var den\r\ncentrala frågan. Det tvingades också MPLA-\r\nregeringen att erkänna.</pre><pre>När det gäller historiebeskrivningen vill jag säga att\r\njag bara har talat om fakta, Pär Granstedt. Jag har\r\nkonstaterat att flera av de ledande i Unitastyret helt\r\nsonika mördades på order av MPLA-regeringen.\r\nDe hade knappast varit kvar i Luanda om det varit\r\nde som avsett att sätta i gång stridigheterna. Efter\r\nmorden kom stridigheterna i gång på allvar, vilket\r\nverkligen är att beklaga.</pre><pre>Vi skall från svensk sida kanske inte vara så\r\nförfärligt snabba med att döma i olika\r\nsammanhang. Jag vet inte om Pär Granstedt har\r\nbesökt Angola. Jag har besökt detta stora land. Jag\r\nhar träffat Savimbi på plats och besökt den tidigare\r\nprovisoriska huvudstaden Jamba. Det är givet att\r\nman hamnar fullständigt snett om man ser genom\r\nsvenska glasögon på Angola. Det råder helt andra\r\nförutsättningar där. Man måste tyvärr inse detta --\r\nannars finns det ingen realism i det man säger.</pre><pre>Anf. 86  PÄR GRANSTEDT (c) replik:</pre><pre>Herr talman! Jag konstaterar att man naturligtvis\r\nkan göra anmärkningar mot enskildheter i valet i\r\nAngola. Det hindrar inte min övertygelse om att\r\nvalresultatet avspeglade folkviljan på ett rimligt\r\nsätt. Just på grund av att också jag har en viss\r\nerfarenhet av afrikanska förhållanden tror jag att\r\ndet är någonting som man får godta.</pre><pre>Vi kan konstatera att Unita, när man inte fick det\r\nvalresultat man ville ha, inte längre var intresserat\r\nav demokratiprocessen utan lät vapnen tala och tog\r\ntill inbördeskriget igen.</pre><pre>Vi kan komma med fakta, men det är alltid urvalet\r\nav fakta som präglar bilden. Jag vet att Birger\r\nHagård har goda relationer med Unita och att det\r\nnaturligtvis är deras bild som han vill presentera\r\nhär. Många människor har följt utvecklingen i\r\nAngola väldigt noga. Den beskrivning som de allra\r\nflesta observatörer ger blir ganska olik den som\r\nBirger Hagård ger.</pre><pre>\r\nAnf. 87  BIRGER HAGÅRD (m) replik:</pre><pre>Herr talman! Många människor har följt\r\nutvecklingen i Angola noga och kunnat konstatera\r\natt Dos Santos MPLA-regim är en av de värst\r\nkorrumperade tidigare marxistleninistiska regimer\r\ni världen. Korrumptionen är utbredd. Det finns\r\npraktiskt taget inte något område som går fritt.</pre><pre>Detta satte sin prägel också på valet.\r\nSpecialförband inrättades -- s.k. Niòas -- som\r\nskulle fylla en alldeles speciell uppgift, nämligen\r\nden att terrorisera befolkningen i stora områden.\r\nDet var alltså först efter morden på personer i\r\nUnitaledningen som kriget kom i gång på nytt. Det\r\ntycker jag att det finns anledning att minnas.</pre><pre>Jag måste också understryka, Pär Granstedt, att jag\r\ninte får några informationer direkt från Unita. De\r\ninformationer jag har kommer inte minst från\r\nFörenta staterna. De kommer från valövervakare\r\nsom har skrivit rapporter som publicerats i\r\ntidningar. De har varit kritiska och avvikit från den\r\nmening som Pär Granstedt återger.</pre><pre>Också det republikanska partiet i USA har studerat\r\nutvecklingen och har en annan syn än den som Pär\r\nGranstedt redovisar.</pre><pre>Det finns alltid anledning att vara skeptisk mot\r\nmånga av de rapporter som kommer från denna del\r\nav världen. En sak kan ändå konstateras: det är\r\nlångt ifrån sanningen som har kommit fram i den\r\ninformation vi regelbundet får från MPLA-\r\nregeringen i Luanda. Det finns anledning att ta\r\nmycket av det som kommer där ifrån med en nypa\r\nsalt. Det gäller MPLA-propagandan och\r\nnaturligtvis också Unitapropagandan. Det gäller att\r\nhitta andra observatörer som är mer neutrala och\r\nsom har erfarenhet av förhållandena där nere.</pre><pre>Dessa förhållanden har jag försökt att studera. Jag\r\nhar ägnat mig åt detta i ungefär tio år.</pre><pre>Anf. 88  PÄR GRANSTEDT (c) replik:</pre><pre>Herr talman! Jag vill bara konstatera att de\r\namerikanska källor Birger Hagård åberopar inte\r\ntycks ha lyckats övertyga den amerikanska\r\nregeringen särskilt väl. USA, som tidigare aktivt\r\nstödde Unita, har inte bara upphört med sitt stöd\r\nutan också klart tagit avstånd från Unitas sätt att\r\nagera och stött de FN-sanktioner som nu riktas mot\r\nUnita.</pre><pre>De källor som har övertygat Birger Hagård om\r\nhändelseutvecklingen i Angola har alltså inte haft\r\nsamma övertygelsekraft vare sig på demokrater\r\neller på republikaner på ledande håll i USA.</pre><pre>Anf. 89  HANS GÖRAN FRANCK (s):</pre><pre>Herr talman! Det var bra att Birger Hagård tog till\r\norda i debatten, framför allt av den anledningen att\r\nhan med sina goda kontakter i Unita kunde tala om\r\nför oss att de sanktioner mot Unita som FN:s\r\nsäkerhetsråd har beslutat om betyder mycket litet.\r\nHan sade att Unita kommer att klara sig bra ändå.</pre><pre>Detta understryker just det jag ville framföra i mitt\r\nanförande, nämligen det att FN-sanktionerna är för\r\nbegränsade. Det är därför viktigt att sanktionerna\r\nsnarast möjligt utvidgas till att avse handel och\r\ntransporter. Just på dessa två punkter har FN:s\r\nsäkerhetsråd uttalat att det finns en viss beredskap\r\nför att sätta in sanktioner.</pre><pre>Det är därför nu alldeles nödvändigt att skapa\r\nstörsta möjliga opinion för att dessa sanktioner\r\nsnabbt kommer till stånd. Jag vill på nytt erinra om\r\nvikten av detta, med hänsyn till att FN:s mandat går\r\nut den 15 december. Jag utgår ifrån att det kommer\r\natt förlängas.</pre><pre>Birger Hagårds inlägg kamouflerades som ett\r\nangrepp mot FN. Men i själva verket är det en\r\nbredsida mot den sittande regeringen. Den har\r\nuttalat sig för att valet var hederligt och korrekt och\r\ngav ett samlat riktigt resultat. Den sittande\r\nregeringen har uttalat sig för sanktioner, och den\r\nhar också mycket skarpt kritiserat Unita och de\r\nmassiva förbrytelser som Unita har gjort sig\r\nskyldigt till.</pre><pre>Anf. 90  BIRGER HAGÅRD (m):</pre><pre>Herr talman! Den sittande regeringen har såvitt jag\r\nkan se inte tagit någon närmare ställning i\r\nkonflikten på annat sätt än att den följer FN:s\r\npåbud om sanktioner. Som jag sade i mitt tidigare\r\nanförande hade den knappast kunnat göra\r\nnågonting annat så länge vi är medlemmar i FN,\r\nvilket jag hoppas att vi ändå skall kunna fortsätta\r\natt vara.</pre><pre>Hans Göran Franck ger uttryck för en viss naivitet\r\nnär han tror att FN skulle kunna utvidga sina\r\nsanktioner mot Unita och att det skulle betyda\r\nnågonting. Han talar om sanktioner mot handel och\r\ntransporter. Men snälla Hans Göran Franck: det\r\nfinns ju praktiskt taget ingen handel med\r\nomvärlden! Den handel som förekommer gäller\r\nframför allt oljeprodukter, och det är MPLA-\r\nregimen som har kontroll över den. I övrigt blir\r\nvarje form av sanktioner ett slag i luften.</pre><pre>Detta är en gerillaarmé som har slagits i bushen i\r\nårtionden. Den är inte beroende av något slags\r\ntillförsel utifrån. Vapen är det lättaste att få tag på\r\ni den här delen av världen. I övrigt har man de\r\nförnödenheter man behöver.\r\nLivsmedelsförsörjningen finns ordnad genom\r\nbyarnas försorg.</pre><pre>Man måste inse att detta inte är ett krig i vanlig\r\nmening. Detta är någonting helt annat, och kanske\r\ni och för sig hemskare. Det enda man här kan\r\nhoppas på är att samtalen i Lusaka kommer att ge\r\nresultat och att de båda parterna kan enas om\r\nnågon typ av övergångsregering. Man skall ändå\r\nkomma ihåg att Unita behärskar 80 % av landet.\r\nDet är områdena kring Luanda som man inte har\r\nkontroll över. Men den större delen av landet är\r\nunder Unitas kontroll.</pre><pre>Anf. 91  HANS GÖRAN FRANCK (s):</pre><pre>Herr talman! Det är inte riktigt som Birger Hagård\r\nsäger, att Unita inte kan påverkas av mer\r\nomfattande sanktioner. Jag gav exempel på två\r\npunkter. De angavs också som exempel från FN:s\r\nsida.</pre><pre>I detta fall förs inte enbart ett gerillakrig. Unita\r\nbehärskar, vilket Birger Hagård till slut själv talade\r\nom, en mycket stor del av Angola. Det har\r\nsjälvfallet stor betydelse att man kan sätta in\r\nsanktioner mot de områden där Unita i själva\r\nverket för närvarande regerar.</pre><pre>I övrigt vill jag på nytt påpeka att Birger Hagårds\r\ninlägg inte så mycket är en kritik mot Pär Granstedt\r\noch mig som mot regeringen. Jag vet att Birger\r\nHagård är mycket orolig för att hans kritik drabbar\r\nregeringen och utrikesministern. Men det borde\r\nhan i detta sammanhang stå för.</pre><pre>Slutligen sade Jonas Savimbi redan före valet att\r\nhan inte skulle godta en valförlust. Han hotade med\r\natt sätta i gång kriget på nytt om valresultaten\r\noffentliggjordes, och det gjorde han också.</pre><pre>Anf. 92  BIRGER HAGÅRD (m):</pre><pre>Herr talman! Hans Göran Francks försök till\r\nargumentation är knappast övertygande. Jag\r\nkonstaterar än en gång att propositionen lagts fram\r\ndärför att Sverige är medlem av Förenta\r\nnationerna. Det hela har påbjudits av Förenta\r\nnationerna, och då rättar vi oss lojalt efter det.\r\nDäremot skulle ytterligare sanktioner i detta fall\r\nvara någonting annat.</pre><pre>Återigen, Hans Göran Franck: Detta är ett land\r\nsom är primitivt och som har slagits tillbaka ännu\r\nlängre bort än vad det varit förut. Hur sker\r\ntransporter? De sker i mycket stor utsträckning till\r\nfots. Det reguljära transportsystemet har för länge\r\nsedan brutit samman. Livsmedelsförsörjningen\r\npågår också på en primitiv nivå. Människor\r\növerlever, men det är sannerligen inte mycket mer.</pre><pre>Hans Göran Franck försöker i gammal god anda att\r\nstötta upp den tidigare marxist-leninistiska regimen\r\nunder Dos Santos genom att försöka att svärta ner\r\nSavimbi. Det är något märkligt när han säger att\r\nSavimbi har sagt att man inte skulle godta\r\nvalresultaten om de offentliggjordes. Men snälla\r\nnån: I sådant fall hade man knappast deltagit i\r\nvalen! Man hade knappast heller accepterat att det\r\nfanns valövervakare.</pre><pre>Självfallet var man beredd att godta valen om det\r\nhade varit hederliga val. Men det var det tyvärr\r\ninte. De borde utredas och undersökas av en\r\nopartisk institution.</pre><pre>Jag skulle gärna se att Internationella domstolen\r\nkunde ägna sig åt detta och få klarlagt allt det som\r\nvar orätt i själva valförfarandet: regeringens\r\nkontroll från början, den bristfälliga registreringen\r\nav väljare; och särskilt väljare från sådana områden\r\ndär regeringen kunde vänta sig att den inte hade\r\nsina anhängare, och dessutom genomförandet av\r\nvalet. Det förekom bristfälligt ordnade vallokaler,\r\noch i vissa fall mobila sådana, något som helt strider\r\nmot all vanlig anständig demokratisk valprocess.</pre><pre>Anf. 93  HANS GÖRAN FRANCK (s):</pre><pre>Herr talman! Birger Hagård kan inte komma över\r\natt den svenska regeringen med Carl Bildt i spetsen\r\nhar godtagit valresultatet. Jag tycker att han får\r\ndiskutera med Carl Bildt och Margaretha af Ugglas\r\nom dessa saker. Jag vet att de observatörer som har\r\nvarit i Angola är representativa. Det mycket stora\r\nantalet observatörer har godtagit valet.</pre><pre>Denna debatt leder knappast någon vart, annat än\r\ntill att man kan säga Jonas Savimbi och Birger\r\nHagård är dåliga förlorare. Det kan vi i dag\r\nkonstatera.</pre><pre>När det gäller vad som verkligen har sagts av Jonas\r\nSavimbi vill jag referera till den borgerliga\r\ntidningen The Guardians korrespondent i Angola,\r\nsom har framfört de saker som jag nu nämnde om\r\nJonas Savimbi.</pre><pre>Herr talman! Det är nu angeläget att försöka få ett\r\nslut på kriget i Angola. Det drabbar oändligt\r\nmycket fler människor än det krig som pågår i f.d.\r\nJugoslavien som vi upprörs så mycket av. Det har\r\nbegåtts förbrytelser, framför allt av Unita. De\r\nborde också bli föremål för granskning.</pre><pre>Anf. 94  BIRGER HAGÅRD (m):</pre><pre>Herr talman! Det är i och för sig mycket som borde\r\ngranskas. Det gäller säkert både MPLA:s terrordåd\r\noch de motsvarande terrordåd från Unita som vi\r\nhar kunnat konstatera. Det är alldeles självfallet.</pre><pre>Nu är det trots allt inte det som varit som är det\r\nintressanta, utan det är vad som skall ske i\r\nframtiden. Där spelar det ingen större roll om\r\nSverige, Hans Göran Franck eller jag godtar\r\nvalresultatet. Det centrala är att den ena parten\r\nnere i Angola som är direkt berörd inte godtar det.\r\nI det läget gäller det att försöka åstadkomma en\r\nmedling. Vi hoppas nu på att det skall kunna ske i\r\nLusaka.</pre><pre>Den omständigheten att Clintonadministrationen\r\ngjorde tvärtemot vad den republikanska\r\nadministrationen hade gjort och erkände Dos\r\nSantosregimen har naturligtvis bidragit till att\r\nförsvåra situationen. Att Clintonadministrationen\r\nkom fram till detta efter intensiva påtryckningar\r\nfrån s.k. black caucus, som finns i den amerikanska\r\nkongressen, är också allom bekant.</pre><pre>Men dessa ställningstaganden från republikaner\r\neller demokrater är också skäligen likgiltiga. Det\r\ncentrala blir att få parterna att sätta sig ner vid\r\nförhandlingsbordet och nå en uppgörelse. Då först\r\nkan vi hoppas på att det kommer bättre tider för\r\ndetta så illa sargade land.</pre><pre>Anf. 95  HANS GÖRAN FRANCK (s):</pre><pre>Herr talman! Det finns en enda insats som Birger\r\nHagård kan göra. Med sina goda relationer till\r\nUnita kan han uppmana dem att gå med på\r\nomedelbar vapenvila och att inte hindra\r\nhumanitära insatser till Angola.</pre><pre>Anf. 96  EVA ZETTERBERG (v):</pre><pre>Herr talman! Birger Hagård säger att kriget i\r\nAngola inte är hemskare än några andra krig. Jo,\r\nBirger Hagård, det här är ett ovanligt hemskt krig.\r\nDet är ett krig där en liten del av landets egen\r\nbefolkning terroriserar större delen av\r\nbefolkningen. Det har lett till att omkring 1 000\r\nmänniskor mördas varje dag. Det är ett krig som\r\nhör till de absolut största konflikterna världen över.\r\nDär drabbas fler människor än i det som vi i andra\r\nsammanhang lyfter fram som världens katastrof,\r\nnämligen kriget i det före detta Jugoslavien. Det är\r\nett ovanligt hemskt krig.</pre><pre>Birger Hagård tar upp frågan om valet och\r\nvalutgången. Jag undrar om Birger Hagård inte har\r\nläst själva betänkandet. I betänkandets text står\r\ndet: ''Valutslaget, som omgående kritiserades\r\nskarpt av Unita, har dock av FN och andra\r\nvalobservatörer betraktats som i huvudsak rättvist.\r\nTrots uppmaningar från en enig omvärld har Unita\r\nvägrat godta valresultatet.''</pre><pre>Detta talar sitt tydliga språk, Birger Hagård.\r\nValresultatet har accepterats som rättvist världen\r\növer. Birger Hagård kan ju beklaga att det är en\r\ndemokrat som är president i USA, nämligen\r\nClinton, och inte en republikan. Men det är dock så\r\natt Clinton är USA:s president. Han har för USA:s\r\nräkning ställt sig bakom sanktionerna.</pre><pre>Jag kan inte annat än hålla med föregående talare,\r\nHans Göran Franck och Pär Granstedt, om att\r\ndetta samtidigt är att tala om för den svenska\r\nregeringen att den har gjort totalt fel. Man ställer\r\nsig inte bakom dess bedömning och den har gjort\r\nett gruvligt fel. Det är också att tala om att den\r\nmoderata riksdagsgruppen har gjort helt fel\r\neftersom det inte finns någon reservation i\r\nutskottsbetänkandet på den här punkten. Man får\r\nvara glad över att Birger Hagård uppenbarligen är\r\nensam från sitt parti om att ha dessa åsikter, som\r\nannars vore mycket skrämmande.</pre><pre>Herr talman! Jag skulle också vilja ta upp frågan\r\nom demokratisynen. Jag tycker att det är märkligt\r\natt Birger Hagård menar att vi skall ha olika\r\nglasögon beroende på vilket land vi tittar på.\r\nDemokrati skulle vara en sak i Angola och en helt\r\nannan i Sverige. Varför skall man inte acceptera\r\nvalutslag i Angola? Finns det då anledning att\r\nacceptera det i t.ex. Sverige? Man kan undra vilken\r\nsyn Birger Hagård har i dessa frågor.</pre><pre>Anf. 97  BIRGER HAGÅRD (m):</pre><pre>Herr talman! Det är ganska lätt att svara på det,\r\nEva Zetterberg. Det är faktiskt skillnad på\r\ndemokrati i Sverige och demokrati i afrikanska\r\nländer. Det är en himmelsvid skillnad. Eva\r\nZetterberg skulle kanske bli förskräckt om hon\r\nkom ner och fick se hur demokratin tillämpas i vissa\r\nländer utanför Europa. Att inte inse detta är\r\ndefinitivt att sticka huvudet i busken.</pre><pre>På ett område vill jag ge Eva Zetterberg rätt. Hon\r\nhade missuppfattat mig. Jag sade faktiskt att kriget\r\ni Angola var hemskare än många andra krig just\r\ndärför att civilbefolkningen har utsatts för så\r\nmycket lidande. Men å andra sidan är det till stor\r\ndel civilbefolkningen som utgör den gerillarörelse\r\nsom Jonas Savimbi leder och har lett först mot\r\nportugiserna och sedan mot regimen i Luanda.</pre><pre>FN har valt att ändå försöka acceptera dessa\r\nvalresultat på samma sätt som också Savimbi och\r\nUnita trots allt sade sig vara beredda att acceptera\r\ndem. Men FN är ju inte ofelbart på något sätt. FN\r\nbegår stora misstag. Vi kan se vad som har hänt i\r\nSomalia. Vi kan se på politiken i andra delar. Den\r\nhar inte varit särskilt framgångsrik i Jugoslavien\r\nheller, och den har inte varit framgångsrik i Angola.\r\nDet är att beklaga. Vi kan konstatera att FN är icke\r\nnågon ofelbar institution. Det avgörande ordet fälls\r\ninte i FN, tyvärr. Vi måste även där rätta oss efter\r\nverkligheten.</pre><pre>I det här fallet upprepar jag än en gång att vi får\r\nhoppas att samtalen i Lusaka skall ge resultat. Vi\r\nkan konstatera att Unita vid flera tillfällen har\r\npåbjudit vapenvila och låtit vapnen tystna, men\r\nstridigheterna har lika fullt fortsatt.</pre><pre>För bara några dagar sedan kom det emellertid\r\nhoppingivande rapporter från just Lusaka där det\r\ntycktes pågå en våldsam förbrödring mellan de\r\nbåda förhandlingsdelegationerna. Vi får hoppas att\r\ndetta blir bestående och att det också kommer att\r\nge resultat i förhandlingarna så småningom.</pre><pre>Anf. 98  EVA ZETTERBERG (v):</pre><pre>Herr talman! Birger Hagård säger att FN inte är\r\nofelbart. Nej, jag tror inte att någon anser det. Men\r\nFN-beslut brukar däremot följas. Sverige har i det\r\nhär fallet inte visat avvikande uppfattning, vad jag\r\nkänner till. Den svenska regeringen har alltså valt\r\natt följa FN:s rekommendation.</pre><pre>Jag vill också tillägga att det jag citerade ur\r\nutskottsbetänkandet om att man internationellt\r\nanser att valet gick till på ett demokratiskt sätt även\r\när regeringens uppfattning i propositionen. Birger\r\nHagård har en helt annan uppfattning där.</pre><pre>Herr talman! Birger Hagård tar återigen upp själva\r\nvalet. Det fanns förvisso brister när det gäller hur\r\nvalet skedde, bl.a. att det var så få valobservatörer\r\noch att inte avväpning av Unitatrupperna skedde.\r\nDå hade den här situationen inte uppstått. Det är\r\nlärdomar som bör finnas med när det gäller\r\nvalförberedelserna i Sydafrika och på andra håll.</pre><pre>Jag vidhåller att den demokrati som man arbetar\r\nmed att försöka bygga upp i Angola och på andra\r\nhåll i världen inte står vår demokrati efter. Det finns\r\ningen anledning att betrakta dessa länder på annat\r\nsätt. Man har gjort ett försök här. Man har hållit\r\ndemokratiska val. Den ena parten vägrar att\r\nacceptera resultatet och tillgriper vapen. Det måste\r\nkraftigt fördömas. Det har FN gjort, det har\r\nregeringen gjort och det har den svenska riksdagen\r\ngenom ett enigt utskott ställt sig bakom, men icke\r\nBirger Hagård.</pre><pre>Jag vill fråga Birger Hagård på vilket sätt han\r\nämnar försöka få i gång den här fredsprocessen. På\r\nvilket sätt ämnar Birger Hagård försöka få fred för\r\nde människor som har terroriserats i så många år i\r\nAngola? Jag kan inte se att Birger Hagård har\r\nnågot svar på det. Han lämnar den frågan helt åt\r\nsidan.</pre><pre>Anf. 99  BIRGER HAGÅRD (m):</pre><pre>Herr talman! ''Erk du! Maja du! Så ska vi ha't. Men\r\nvar ska vi ta't?'' brukar vi säga. Vi vill gärna\r\nåstadkomma fred. Nu vill Eva Zetterberg lägga på\r\nmig att bli den som skall ordna det. Det är inte\r\ndåligt. Det är en rätt besvärlig uppgift. Jag kan nog\r\ninte anta den uppgiften. Jag tror helt enkelt inte att\r\njag räcker till.</pre><pre>Demokrati är förvisso mer än val. Det är något som\r\nvi kanske skall hålla i minnet. Demokrati betyder\r\natt man har en lång process som har satt sig. Det\r\ninnebär också att det finns en vilja till\r\nkompromisser och diskussioner.</pre><pre>Det är att beklaga att man inte avväpnade Unitas\r\ntrupper. Det är att beklaga att man inte också\r\navväpnade de nya terrorgrupper som sattes upp av\r\nMPLA-regimen att trygga en ordentlig valseger.\r\nMen vi hoppas att man i fortsättningen kan ge\r\ngarantier för goda resultat med betydligt större\r\ninsatser från FN, framför allt när det gäller\r\nvalövervakningen.</pre><pre>Eva Zetterberg sade att FN-beslut brukar följas.\r\nJag understryker det än en gång. FN-beslut brukar\r\nföljas. Det är därför regeringen har lagt fram den\r\nhär propositionen.</pre><pre>Att man skulle hamna i den här situationen kan jag\r\ndäremot djupt beklaga. Jag tror, som sagt, inte att\r\nsanktionerna har någon roll. I så fall skulle de också\r\nrikta sig mot MPLA. Då hade de kanske kunnat få\r\nen betydelse, men som det nu är blir de bara ett slag\r\ni luften. Det är bara att hoppas att den goda viljan\r\nskall ge resultat.</pre><pre>Anf. 100  EVA ZETTERBERG (v):</pre><pre>Herr talman! Jag har ingen som helst förhoppning\r\natt Birger Hagård skall åstadkomma fred i Angola.\r\nVad jag efterlyste var något annat. FN, Sveriges\r\nregering och de övriga partierna har anvisat ett sätt\r\natt försöka bidra till att skapa fred, nämligen\r\ninternationella sanktioner. Men Birger Hagård\r\navvisar detta som ett sätt att nå fred. Därför frågade\r\njag vilka alternativa vägar Birger Hagård har att\r\nanvisa i denna process.</pre><pre>Jag tror att det är viktigt att man fortsätter med\r\nfredssamtal på en rad andra områden, men när\r\nBirger Hagård talar om kriget i Angola får han det\r\natt framstå som att båda parterna är lika goda\r\nkålsupare, som skall försöka samsas och komma till\r\ntals med varandra. Det handlar inte om det, Birger\r\nHagård. Det handlar om ett krig där den ena parten\r\nvägrar att acceptera ett valutslag som har kommit\r\ntill stånd i god demokratisk ordning. Sanktionerna\r\när viktiga för att visa på att Unita är den part som\r\nhar startat kriget.</pre><pre>Anf. 101  BIRGER HAGÅRD (m):</pre><pre>Herr talman! Jo, Eva Zetterberg, det är fråga om\r\ntvå lika parter. När det gäller krigföringen kan man\r\nnog betrakta dem som två lika goda kålsupare.\r\nDäremot är Eva Zetterberg väl den första som jag\r\nhar hört säga att det val som hållits där nere ''har\r\nkommit till stånd i god demokratisk ordning''.</pre><pre>Eva Zetterberg efterlyste alternativ till\r\nsanktionerna. Ja, Eva Zetterberg, ordentliga\r\nfredssamtal mellan de olika parterna är det enda\r\nsom kan lösa denna invecklade tvist.</pre><pre>Anf. 102  EVA ZETTERBERG (v):</pre><pre>Herr talman! De fredssamtal som Birger Hagård\r\nefterlyser pågår ju. Det är därför att de inte har\r\nräckt till och inte har lett till resultat som FN tar till\r\nsanktionsmedlet. Om samtalen hade lett till\r\nnågonting, skulle det inte ha tillgripits.</pre><pre>Som bl.a. Birger Hagård hoppas jag naturligtvis att\r\nfredssamtalen skall leda till fred, men de positiva\r\nsignaler som hördes för några dagar sedan har ju\r\nunder de senaste dagarna motsagts av signaler om\r\natt stridigheterna har trappats upp. Det betyder att\r\ndet sannolikt är en lång väg kvar fram till fred.\r\nFörvisso behövs alla tänkbara åtgärder för att nå ett\r\nslut på kriget i Angola, och då räcker det inte med\r\nbara samtal.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>18 §  Enskilda utbildningsanordnare och\r\nvapenfria tjänstepliktiga</pre><pre>Föredrogs</pre><pre>försvarsutskottets betänkande</pre><pre>1993/94:FöU2 Enskilda utbildningsanordnare och\r\nvapenfria tjänstepliktiga (prop. 1993/94:31).</pre><pre>Anf. 103  JAN JENNEHAG (v):</pre><pre>Herr talman! Detta betänkande behandlar en\r\nändring i vapenfrilagen som innebär att bolag,\r\nförening eller stiftelse som anordnar vapenfri tjänst\r\nfår fatta beslut om förmåner och ledighet för\r\nvapenfria tjänstepliktiga. För rättssäkerheten är\r\ndetta en principiellt viktig fråga.</pre><pre>Regeringen och utskottet anser, precis som\r\nVänsterpartiet, att det hade varit bra om man hade\r\nväntat med beslut i den här frågan till dess att alla\r\nutredningsförslag som gäller vapenfri tjänstgöring\r\nblivit färdigberedda. Också de vapenfrias\r\norganisation tycker det.</pre><pre>Därmed borde saken vara klar, och regeringen\r\nhade kunnat vänta med att lägga fram något\r\nförslag, men omsorgen om en smidig handläggning\r\nav de vapenfrias förhållanden och risk för ökad\r\narbetsbörda hos Vapenfristyrelsen väger tyngre än\r\nrättssäkerheten.</pre><pre>Herr talman! Det är tydligt att Vänsterpartiet står\r\nensamt i denna fråga. Jag står givetvis kvar bakom\r\nmin meningsyttring vid betänkandet men avstår\r\nfrån att yrka bifall till den, eftersom jag inte tänker\r\nbegära votering och rösträkning.</pre><pre>Anf. 104  ARNE ANDERSSON (m):</pre><pre>Herr talman! Med hänsyn till att Jan Jennehag inte\r\nhade något yrkande i anslutning till sitt anförande\r\nser jag inte skäl att gå in i någon polemik med\r\nhonom i denna fråga, särskilt som han inte är på\r\nnågon utomordentligt stark kollisionskurs i\r\nförhållande till utskottet. Jag ber att få yrka bifall\r\ntill utskottets hemställan.</pre><pre>Överläggningen var härmed avslutad.</pre><pre>(Beslut fattades efter 19 §.)</pre><pre>19 §  Statlig medverkan i civilt flygplansprojekt\r\nhos Saab-Scania AB, m.m.</pre><pre>Föredrogs</pre><pre>näringsutskottets betänkande</pre><pre>1993/94:NU9 Statlig medverkan i civilt\r\nflygplansprojekt hos Saab-Scania AB, m.m. (prop.\r\n1993/94:41).</pre><pre>Andre vice talmannen konstaterade att ingen talare\r\nvar anmäld.</pre><pre>Beslut</pre><pre>BoU3 Höjd garanterad ränta 1994--1996 för vissa\r\nbostadshus</pre><pre>Mom 1 (besparingen i vad avser 1994)</pre><pre>1. utskottet</pre><pre>2. res. 1</pre><pre>Kammaren biföll utskottets hemställan med\r\nacklamation.</pre><pre>Mom. 2 (besparingen i vad avser 1995 och 1996\r\nm.m.)</pre><pre>1. utskottet</pre><pre>2. res. 2 (s)</pre><pre>Votering:</pre><pre>171 för utskottet</pre><pre>131 för res. 2</pre><pre>1 avstod</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 27 c, 26 fp, 24 kds, 22 nyd, 1</pre><pre>För res. 2:</pre><pre>119 s, 10 v, 2</pre><pre>Avstod:</pre><pre>1 c</pre><pre>Frånvarande:</pre><pre>19 s, 4 v, 9 m, 3 c, 7 fp, 2 kds, 1 nyd, 1</pre><pre>BoU04 Ändringar i fastighetsbildningslagen m.m.</pre><pre>Kammaren biföll utskottets hemställan.</pre><pre>BoU05 Förlängd försöksverksamhet med\r\nkooperativ hyresrätt</pre><pre>Kammaren biföll utskottets hemställan.</pre><pre>JoU6 Villkoren för vegetabilieproduktionen efter\r\nbudgetåret 1993/94</pre><pre>Mom. 1 och 3 (inlösenpris och arealbidrag för\r\nbudgetåret 1994/95, m.m.)</pre><pre>1. utskottet</pre><pre>2. res. 1, i motsvarande del (s)</pre><pre>Votering:</pre><pre>172 för utskottet</pre><pre>132 för res. 1</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 27 c, 26 fp, 24 kds, 22 nyd, 2</pre><pre>För res. 1:</pre><pre>120 s, 10 v, 1 c, 1</pre><pre>Frånvarande:</pre><pre>18 s, 4 v, 9 m, 3 c, 7 fp, 2 kds, 1 nyd, 1</pre><pre>Voteringen omfattade momenten 1 och 3</pre><pre>Mom. 5 (återbetalningskravet)</pre><pre>1. utskottet</pre><pre>2. res. 3 (m, fp, c, kds)</pre><pre>Votering:</pre><pre>164 för utskottet</pre><pre>140 för res. 3</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 10 v, 3 m, 4 c, 5 fp, 1 kds, 22 nyd, 1 -</pre><pre>För res. 3:</pre><pre>2 s, 68 m, 24 c, 21 fp, 23 kds, 2</pre><pre>Frånvarande:</pre><pre>18 s, 4 v, 9 m, 3 c, 7 fp, 2 kds, 1 nyd, 1</pre><pre>Mom. 7 (avgift på gödselmedel m.m.)</pre><pre>1. utskottet</pre><pre>2. res. 5 (s)</pre><pre>Votering:</pre><pre>171 för utskottet</pre><pre>131 för res. 5</pre><pre>47 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 28 c, 25 fp, 24 kds, 21 nyd, 2</pre><pre>För res. 5:</pre><pre>120 s, 10 v, 1</pre><pre>Frånvarande:</pre><pre>18 s, 4 v, 9 m, 3 c, 8 fp, 2 kds, 2 nyd, 1</pre><pre>Övriga moment</pre><pre>Kammaren biföll utskottets hemställan.</pre><pre>JoU10 Godkännande av överenskommelse mellan\r\nSverige och Lettland på</pre><pre>Kammaren biföll utskottets hemställan.</pre><pre>KU12 Vissa ändringar i vallagen</pre><pre>Mom. 2 (tillhandahållande av valsedlar)</pre><pre>1. utskottet</pre><pre>2. res. (nyd)</pre><pre>Votering:</pre><pre>282 för utskottet</pre><pre>21 för res.</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>120 s, 10 v, 71 m, 28 c, 26 fp, 24 kds, 3</pre><pre>För res.:</pre><pre>21 nyd</pre><pre>Frånvarande:</pre><pre>18 s, 4 v, 9 m, 3 c, 7 fp, 2 kds, 2 nyd, 1</pre><pre>Övriga moment</pre><pre>Kammaren biföll utskottets hemställan.</pre><pre>KU13 Handlingsoffentligheten i kommunala\r\nföretag</pre><pre>Mom. 5 (förlängning av sekretesstiden)</pre><pre>1. utskottet</pre><pre>2. men. (v)</pre><pre>Votering:</pre><pre>290 för utskottet</pre><pre>10 för men.</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 1 v, 71 m, 28 c, 26 fp, 24 kds, 21 nyd, 2</pre><pre>För men.:</pre><pre>9 v, 1</pre><pre>Frånvarande:</pre><pre>21 s, 4 v, 9 m, 3 c, 7 fp, 2 kds, 2 nyd, 1</pre><pre>Övriga moment</pre><pre>Kammaren biföll utskottets hemställan.</pre><pre>KU14 Förvaltningen av Svenska kyrkans\r\nfinansförmögenhet</pre><pre>Kammaren biföll utskottets hemställan.</pre><pre>SkU4 Dubbelbeskattningsavtal mellan Sverige och\r\nRyssland</pre><pre>Kammaren biföll utskottets hemställan.</pre><pre>SkU6 Dubbelbeskattningsavtal mellan Sverige och\r\nNamibia</pre><pre>Kammaren biföll utskottets hemställan.</pre><pre>SkU7 Dubbelbeskattningsavtal mellan Sverige och\r\nVenezuela</pre><pre>Kammaren biföll utskottets hemställan.</pre><pre>SkU14 Tullöverenskommelse med Ryssland</pre><pre>Kammaren biföll utskottets hemställan.</pre><pre>SkU18 Kraftvärme</pre><pre>Kammaren biföll utskottets hemställan.</pre><pre>LU4 Tilläggsskydd för läkemedel, m.m.</pre><pre>Kammaren biföll utskottets hemställan.</pre><pre>LU7 Vissa likvidationsfrågor</pre><pre>Kammaren biföll utskottets hemställan.</pre><pre>UU10 Tillämpning i fråga om Angola av lagen\r\n(1971:176) om vissa</pre><pre>Kammaren biföll utskottets hemställan.</pre><pre>FöU2 Enskilda utbildningsanordnare och vapenfria\r\ntjänstepliktiga</pre><pre>Kammaren biföll utskottets hemställan.</pre><pre>NU9 Statlig medverkan i civilt flygplansprojekt hos\r\nSaab-Scania</pre><pre>Kammaren biföll utskottets hemställan.</pre><pre>20 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:97 Ansökningsförfarandet enligt lagen\r\n(1988:870) om vård av missbrukare i vissa fall</pre><pre>1993/94:8 Vissa ändringar i tobakslagen (1993:581)</pre><pre>21 §  Anmälan om frågor</pre><pre>Anmäldes att följande frågor framställts</pre><pre>den 30 november</pre><pre>1993/94:230 av Berit Löfstedt (s) till statsrådet\r\nBeatrice Ask om landstingen som huvudmän för\r\ngymnasieutbildning:</pre><pre>Landstingen får inte längre vara huvudman för\r\ngymnasieskolans Barn- och fritidsprogram, inte ens\r\npå entreprenad från kommunerna.</pre><pre>Ett antal landsting har ändå under 1993 tagit in\r\nelever på detta program. Berörda landsting har nu\r\nfått beskedet av Skolverket att eleverna i fråga\r\nriskerar att efter tre års studier få ogiltiga\r\navgångsbetyg och därmed bl.a. ej bli behöriga för\r\nhögskolestudier.</pre><pre>Jag vill nu fråga statsrådet Ask vilka åtgärder hon\r\när beredd att vidta för att berörda elever skall\r\nkunna slutföra sin utbildning hos landstingen och\r\nerhålla giltiga avgångsbetyg från gymnasieskolan.</pre><pre>1993/94:231 av Magnus Persson (s) till statsrådet Bo\r\nLundgren om ökad byggverksamhet:</pre><pre>AMS och Boverket har i skrivelse till regeringen\r\nföreslagit att ett nytillskott av pengar sätts in för att\r\nfå i gång en ökad byggverksamhet.</pre><pre>Vilka konkreta åtgärder avser statsrådet att vidta i\r\nanledning av nämnda skrivelse?</pre><pre>22 §  Kammaren åtskildes kl. 13.53.</pre><pre>Förhandlingarna leddes</pre><pre>av talmannen från sammanträdets början t.o.m. 5\r\n§ anf. 39 (delvis),</pre><pre>av tredje vice talmannen därefter t.o.m. 8 § anf. 66\r\n(delvis) och</pre><pre>av andre vice talmannen till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}