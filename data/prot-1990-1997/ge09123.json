{"dokumentstatus":{"dokument":{"hangar_id":"2439009","dok_id":"GE09123","rm":"1990/91","beteckning":"123","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"123","slutnummer":"0","datum":"1991-05-31 00:00:00","systemdatum":"2010-02-17 00:00:00","publicerad":"1991-05-31 00:00:00","titel":"Riksdagens snabbprotokoll 1990/91:123 Fredagen den 31 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{DECB3F9E-23F3-47EF-A75B-6F0A367D0CFB}","dokument_url_text":"http://data.riksdagen.se/dokument/GE09123/text","dokument_url_html":"http://data.riksdagen.se/dokument/GE09123","dokumentstatus_url_xml":"http://data.riksdagen.se/dokumentstatus/GE09123","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:123</div>\r\n<div class=\"sidhuvud_datum\">Fredagen den 31 maj 1991</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Anmälan om återtagande av plats i\r\nriksdagen</pre><pre>Tredje vice talmannen meddelade att Birgitta\r\nJohansson (s) återtagit sin plats i riksdagen,\r\nvarigenom Christina Rauds tjänstgöring som\r\nersättare upphört.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Propsition</pre><pre>1990/91:194 till lagutskottet</pre><pre>Skrivelse</pre><pre>1990/91:165 till utrikesutskottet</pre><pre>3 § Förnyad bordläggning</pre><pre>Föredrogs men bordlades åter</pre><pre>Skatteutskottets betänkanden 1990/91:SkU24 och\r\nSkU25</pre><pre>Utrikesutskottets betänkande 1990/91:UU19</pre><pre>Trafikutskottets betänkande 1990/91:TU30</pre><pre>Jordbruksutskottets betänkande 1990/91:JoU30</pre><pre>Bostadsutskottets betänkande 1990/91:BoU18</pre><pre>4 § Beslut rörande utskottsbetänkanden som\r\nslutdebatterats den 30 maj</pre><pre>Företogs till avgörande lagutskottets betänkande\r\n1990/91:LU37 och bostadsutskottets betänkande\r\n1990/91:BoU15 (beträffande debatten i dessa\r\närenden, se prot. 122).</pre><pre>Lagutskottets betänkande LU37</pre><pre>Mom. 2 (statsbidrag till kommunal\r\nkonsumentverksamhet)</pre><pre>Utskottets hemställan bifölls med 243 röster mot\r\n16 för reservation 1 av Elisabeth Persson. 38\r\nledamöter avstod från att rösta.</pre><pre>Mom. 5 (miljö- och energirådgivning)</pre><pre>Utskottets hemställan -- som ställdes mot\r\nreservation 3 av Elisabet Franzén -- bifölls genom\r\nuppresning.</pre><pre>Mom. 6 (kost och hälsa)</pre><pre>Utskottets hemställan bifölls med 214 röster mot\r\n35 för reservation 4 av Martin Olsson och Stina\r\nEliasson. 49 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU15</pre><pre>Mom. 1 (upphävande av bostadsförsörjningslagen)</pre><pre>Utskottets hemställan bifölls med 243 röster mot\r\n56 för reservation 1 av Knut Billing m.fl.</pre><pre>Mom. 3 (bostadsförmedlingarnas verksamhet)</pre><pre>Utskottets hemställan bifölls med 152 röster mot\r\n146 för reservation 2 av Agne Hansson m.fl.</pre><pre>Mom. 6 (från kommunerna fristående\r\nbostadsförmedlingar)</pre><pre>Utskottets hemställan bifölls med 172 röster mot\r\n127 för reservation 4 av Agne Hansson m.fl.</pre><pre>Mom. 7 (upphävande av anvisningsrättslagen)</pre><pre>Utskottets hemställan bifölls med 208 röster mot\r\n91 för reservation 5 av Knut Billing m.fl.</pre><pre>Övriga moment</pre><pre>Utskottets hemställan bifölls.</pre><pre>5 § Uppskov med behandlingen av vissa\r\närenden</pre><pre>Föredrogs</pre><pre>socialutskottets betänkande</pre><pre>1990/91:SoU19 Uppskov med behandlingen av\r\nvissa ärenden till riksmötet 1991/92.</pre><pre></pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>6 § Flyktingpolitiken m.m.</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU14 Flyktingpolitiken m.m. (skr.\r\n1990/91:77).</pre><pre>Anf. 1 GULLAN LINDBLAD (m):</pre><pre>Herr talman! Det utskottsbetänkande vi nu skall\r\ndebattera behandlar regeringens skrivelse om\r\ninvandrar- och flyktingpolitiken och en rad\r\nmotioner i flykting- och invandrarfrågor, inte minst\r\nmed anknytning till den internationella\r\nflyktingsituationen, det internationella\r\nflyktingpolitiska arbetet och vår egen\r\nutlänningslagstiftnings tillämpning. När denna\r\ndebatt hålls har en principproposition lagts om den\r\nframtida flykting- och invandrarpolitiken,\r\nhuvudsakligen baserad på den utredning som\r\ntillsattes i juni 1990 och som nyligen har varit ute på\r\nremiss.</pre><pre>Dagens debatt känns redan på förhand något\r\ninaktuell, eftersom vi i utskottet naturligt nog inte\r\nhar diskuterat frågorna utifrån de nya premisserna\r\nutan främst utifrån nu rådande förhållanden. Jag\r\nbeklagar verkligen att vårriksdagen inte har beretts\r\nmöjlighet att i tid ta ställning till de förslag som i\r\ndagarna har förelagts oss, så att vi hade kunnat\r\ndebattera med ett bättre framtidsperspektiv. Nu\r\nblir det höstriksdagen som får besluta om detta.</pre><pre>Redan nu vill jag emellertid säga -- utan att ha\r\nhunnit sätta mig in i alla delar av det nyligen\r\nframlagda betänkandet och utan att föregripa den\r\nkommande behandlingen av propositionen -- att\r\nutredningens intentioner om en sammanhållen\r\nflykting- och immigrationspolitik ganska väl\r\nstämmer överens med de förslag som vi moderater\r\ntidigare lagt i flykting- och immigrationsfrågorna.\r\nDet gäller bl.a. internationella åtgärder för att\r\ndiskutera grundorsakerna till flyktingströmmarna\r\nmer öppet, ett aktivare arbete inom FNs ram när\r\ndet gäller säkerhets-, handels- och\r\nbiståndspolitiken, åtgärder för att motverka flykt\r\noch för att hjälpa flyktingarna i deras egna regioner,\r\nen fråga som vi många gånger har haft uppe här.\r\nDet gäller ett ökat internationellt samarbete samt\r\nen ökad satsning på de frivilliga organisationernas\r\ninsatser. Här hemma gäller det bl.a. en ökad\r\nsamordning mellan bistånds- och flyktingpolitiken.</pre><pre>När denna debatt hålls, kan det med fog sägas att\r\nflyktingsituationen i världen på intet sätt har ljusnat\r\nsedan vi senast diskuterade dessa frågor, tvärtom. I\r\nskrivelsen erinras om att inte enbart krig och\r\nförföljelse utan även fattigdom, arbetslöshet och\r\nmiljöförstöring kan utgöra grogrunden för\r\nkommande massiva immigrationsflöden.</pre><pre>Nära inpå oss har vi den labila situationen i öst,\r\nfrämst i Baltikum. Vi har all anledning att oroa oss\r\nför utvecklingen i Central- och Östeuropa i övrigt,\r\ninte minst i Rumänien. Gulfkrisen har lämnat\r\nfruktansvärda spår efter sig med nära nog ett\r\nutrotningskrig mot de sedan länge förföljda\r\nkurderna. I Afrika har krig, svält, sjukdomar och\r\nnaturkatastrofer ytterligare förvärrat situtationen\r\nför plågade folk. Jag tänker naturligt nog särskilt på\r\nsituationen för människorna i Etiopien och Sudan.\r\nOch situationen efter översvämningarna i\r\nBangladesh har skakat om oss alla. Detta bara för\r\natt ta några aktuella exempel.</pre><pre>Herr talman! Sverige är ett litet land med\r\nbegränsade resurser. Ensamma förmår vi inte\r\nmycket till hjälp för de ca 15 miljoner människor\r\nsom är på flykt från sina länder -- men ofta blir kvar\r\ni flyktingläger i årtionden -- och de lika många som\r\när så att säga på flykt i sina egna länder, s.k.\r\ndisplaced persons. Vi måste arbeta tillsammans\r\ninom och med de internationella organen för att ha\r\nen chans att hjälpa.</pre><pre>Främst bör vi eftersträva en ökad harmonisering\r\ninom Norden, och fortsatta initiativ bör tas till detta\r\ninom Nordiska rådet. Men vi bör också eftersträva\r\nett ökat västeuropeiskt samarbete och ett\r\nsamarbete inom FN:s ram.</pre><pre>Det är självklart att Sverige skall uppfylla sina\r\nförpliktelser enligt överenskomna konventioner,\r\nfrämst FN:s flyktingkonvention. Asylsökande\r\nflyktingar skall självklart kunna få en trygg fristad i\r\nSverige. Vi moderater anser emellertid att FN:s\r\nflyktingkonvention är av gammalt datum och att\r\nden inte speglar dagens situation. I regeringens\r\nnyligen avlämnade proposition talas också om ett\r\n''starkt skyddsbehov'' vid sidan av\r\nGenèvekonventionen, alltså en något generösare\r\ntolkning än beslutet från december 1989, om jag\r\nhar tolkat förslagen rätt. Vi anser i vår reservation\r\natt Sverige aktivt bör arbeta för en ny\r\nflyktingkonvention, som baseras på förhållandena i\r\nvärlden i dag, även om vi inser att detta är förenat\r\nmed stora svårigheter. Vi anser också att Sverige --\r\nutöver det internationella arbete som pågår och\r\nsom är redogjort för i regeringens skrivelse -- bör ta\r\ninitiativ till en alleuropeisk konferens kring\r\nflyktingfrågorna.</pre><pre>Herr talman! Tills en överenskommelse har kunnat\r\nnås om en modernare flyktingkonvention anser vi\r\natt nuvarande bedömning rörande flyktingstatus till\r\nvidare i princip bör gälla, dvs. FN-konventionen\r\ntillämpad med en generös, individuell bedömning,\r\ndär särskilt skyddsvärda fall skall få en fristad här,\r\näven om det inte direkt är i överensstämmelse med\r\nkonventionen. Jag vill säga att jag har tolkat\r\nintentionerna i den nyligen framlagda\r\npropositionen på det sättet. Vi kanske får reda på\r\nav invandrarministern om jag har tolkat\r\nintentionerna rätt i det här hänseendet.</pre><pre>Vi anser att särskild hänsyn måste tas till de\r\nmänniskor som flyr från de baltiska republikerna.\r\nI dessa fall måste iakttas de krav som grannskapet\r\nställer. Dessa ärenden bör betraktas som särskilt\r\nskyddsvärda fall. Härtill kommer att unga balter\r\nsom flyr från sovjetisk värnplikt anser att\r\nvärnplikten innebär tjänstgöring i en\r\nockupationsarmé, varför de bör ges generell rätt att\r\nstanna i Sverige.</pre><pre>Jag yrkar bifall till reservation 5.</pre><pre>I reservation 24 anför vi moderater att\r\närendehandläggningen måste kunna förenklas i\r\närenden där asylskäl uppenbart inte föreligger och\r\natt beslut bör kunna ges omgående från\r\ninvandrarverket i dessa ärenden sedan det har\r\ngjorts en grundutredning. Människors lidande i\r\noviss väntan bör nedbringas genom detta, samtidigt\r\nsom kostnaderna kan minskas.</pre><pre>I reservation 31 anser vi att en asylprövningsnämnd\r\nav det slag som asylprövningskommittén föreslagit\r\nsnarast bör införas och att regeringen bör lägga\r\nfram förslag om detta. Jag finner att även i denna\r\nfråga finns ett förslag i den nyss avlämnade\r\npropositionen, om en s.k. utlänningsnämnd.</pre><pre>Det är givetvis viktigt att Sverige har en human\r\nflyktingpolitik. För att upprätthålla respekten för\r\ndenna och för att motverka flyktingfientliga\r\ntendenser i samhället är det viktigt, anser vi\r\nmoderater och jag hoppas även kammaren i övrigt,\r\natt vissa krav ställs på de asylsökande. I reservation\r\n38 anser vi att åtgärder måste vidtas för att komma\r\ntillrätta med dokumentlösheten. Jag vet att\r\nåtgärder redan har vidtagits och att\r\ndokumentlöshet räknas som en negativ faktor när\r\ndet gäller att få asyl. Vi har föreslagit att man borde\r\nkunna införa ett system liknande det amerikanska,\r\ndär man leder flygpassagerarna till passkontrollen\r\nutan möjligheter för dem att kasta sina pass och\r\nidentitetshandlingar.</pre><pre>I reservation 39 hävdar vi att det måste sättas klara\r\ngränser för när asyl kan beviljas och att asylsökande\r\nbör veta att de riskerar att avvisas om de inte kan\r\nuppvisa någon form av handling som styrker deras\r\nidentitet eller bidrar med upplysningar som stärker\r\nderas identitet. Det bör räcka med t.ex. en biljett\r\neller något liknande. Någon liten handling har dock\r\nvarje asylsökande med sig när de kommer. Antalet\r\ndokumentlösa flyktingar bör nedbringas.</pre><pre>I reservation 41 framför vi vår uppfattning att den\r\nnormala påföljden bör vara frihetsstraff om någon\r\nger uppenbart falska uppgifter för att få politisk\r\nasyl. I reservation 45 anser vi slutligen att det inte\r\nkan godtas att personer visar lagtrots genom att\r\ngömma privatpersoner som avvisats eller utvisats.\r\nVi menar att sådana ärenden bör verkställas, och\r\nom någon förhindrar detta bör det beivras.</pre><pre>Herr talman! På de flesta punkter delar vi\r\nbedömningen i utskottets majoritetsskrivningar. Vi\r\nanser att man där tagit vederbörlig hänsyn till\r\nhumanitetens krav, t.ex. vad gäller respekten för\r\nindividen och särskilt hänsynstagande till barnen.\r\nVi har i våra reservationer velat peka på några\r\npunkter som vi anser skulle gagna de asylsökande\r\nflyktingarna och ge en ökad respekt för den svenska\r\nutlänningslagstiftningen.</pre><pre>Jag yrkar således till sist bifall till hemställan i\r\nutskottets betänkande och nöjer mig med att ha\r\nyrkat bifall till reservation 5, även om vi moderater\r\nsjälvfallet står för även de övriga av våra\r\nreservationer.</pre><pre>Anf. 2 MARIA LEISSNER (fp):</pre><pre>Herr talman! Efter andra världskriget trodde man\r\natt flykt som företeelse strax skulle upphöra. Men\r\nvärlden ser i dag inte ut på det sättet. Vi såg nyss\r\nhur tre miljoner kurder tvingades fly. För några år\r\nsedan tvingades 5--6 miljoner afganer på flykt. Vi\r\nvet att att många kurder dog under umbärandena.\r\nKrigen på Afrikas Horn tvingar också miljoner\r\nmänniskor på flykt. Den ständiga oron i länderna\r\ni Mellanöstern skyfflar ut medborgarna i en tyvärr\r\naldrig sinande takt.</pre><pre>Det är när krig och inbördeskrig bryter ut, när barn\r\ntrampar på minor, när föräldrar jagas ut ur sina hem\r\nmed barnen i famnen utan ägodelar med sig, när\r\nkaos uppstår och när sönderfallande stater inte\r\nlängre förmår skydda sina invånare, som flykt\r\nuppstår. Det är när mänskliga rättigheter kränks,\r\nsom folk inte längre kan bo kvar i sina hem och i\r\nsina länder.</pre><pre>De som tvingas lämna sina hem och som bor relativt\r\nnära Europa, eller i Europa, kommer också till\r\nEuropa. I de fredliga demokratierna i Europa tar vi\r\nemot de asylsökande med att diskutera\r\nhårklyverier huruvida de är riktiga flyktingar eller\r\ninte, om de verkligen har gjort sig politiskt omöjliga\r\ni hemlandet eller om de bara har flytt undan krig\r\noch förstörelse. Om de inte är politiska flyktingar i\r\nGenève-konventionens mening händer det att man\r\nkallar den för missbrukare av asylrätten.</pre><pre>Nästan alla flyktingar som finns i världen och\r\nnästan alla flyktingar som UNHCR tar hand om har\r\nflytt undan krig och inbördeskrig eller annat våld.\r\nAfganer och kurder har inte, var och en av de\r\nkanske 8--9 miljonerna, blivit utsatta för personlig\r\noch individuell förföljelse. De är alltså inte\r\nkonventionsflyktingar, men de har ett alldeles\r\noavvisligt skyddsbehov som också erkänns i stora\r\ndelar av övriga världen. Skulle de däremot komma\r\nen och en till Sverige och söka asyl är det inte säkert\r\natt de skulle få stanna. De möter nämligen inte\r\nGenève-konventionens krav.</pre><pre>Det är farligt att tala om att de facto-flyktingar\r\nskulle ha något slags lägre skyddsbehov än\r\nkonventionsflyktingar. Det ger alldeles fel signaler\r\ntill omvärlden att Sverige avstår från att i lag reglera\r\nde facto-flyktingarnas behov av skydd. När man\r\ntalar om de facto-flyktingar försöker man ibland\r\nblanda bort korten genom att tala om de mängder\r\nav tredje världens invånare som hotar att\r\növersvämma Europa i sin jakt på bättre ekonomi.\r\nMen denna ganska mytiska grupp återfinns faktiskt\r\ninte i den svenska flyktingstatistiken. Det borde\r\nvara en självklar uppgift att ta hand om de\r\nmänniskor som faktiskt är flyktingar och som av\r\nolika skäl absolut inte kan återvända till hemlandet\r\neftersom de riskerar att utsättas för våld i någon\r\nform där. Men det är inte en självklarhet i Sverige.\r\nJag tvingas tyvärr konstatera att folkpartiet\r\nliberalernas förslag om att vi skall sträva efter en\r\neuropeisk konvention för att ge de facto-\r\nflyktingarna skydd har avslagits av utskottet även i\r\når.</pre><pre>Jag ser en stor risk för en ny Berlinmur som växer\r\nfram i den gamlas ställe, men kanske inte riktigt på\r\nsamma plats. En Berlinmur som skiljer Europa från\r\nAsien och Afrika, som skiljer de kristna från\r\nmuslimerna och som skiljer nord från syd. Det finns\r\nen stor risk för att vi i Sverige på ett tydligare sätt\r\nän tidigare tar nords parti i nord--syd-konflikten. Vi\r\nhar tyvärr deltagit i den europeiska s.k.\r\nkapprustningen mot flyktingar t.ex. när det gäller\r\navskaffandet av de facto-flyktingskyddet, de ökade\r\nsanktionerna mot flygbolagen och skärpningen av\r\nviseringspolitiken som instrument för att hindra\r\nmänniskor från att komma till Sverige.</pre><pre>Att använda viseringspolitiken för att hindra\r\nasylsökande från att komma till Sverige är djupt\r\nförkastligt. Det stämmer inte med de formuleringar\r\nsom återfinns bl.a. i FNs konvention om de\r\nmänskliga rättigheterna, om att en var har rätt att\r\nsöka asyl. För att kunna söka asyl måste man ha en\r\nmöjlighet att komma fram till ett lands gräns. Sedan\r\när det fullständigt självklart att varje land,\r\nnaturligtvis även Sverige, har full rätt att avvisa\r\ndem som man inte tycker möter den egna\r\nflyktinglagstiftningen. Att ge människor full rätt att\r\nsöka asyl utan att hindra dem när de är på väg till\r\ngränsen, är faktiskt inte samma sak som att ge dem\r\nrätt att få asyl.</pre><pre>Ett exempel på hur man utnyttjar\r\nviseringspolitiken i syfte att hindra flyktingar, är att\r\nviseringstvånget gentemot Polen nu upphävs, nu\r\nnär människor bara har ekonomiska och inte längre\r\npolitiska skäl att komma hit.</pre><pre>Det finns en viktig uppgift för Sverige i ett framtida\r\nEuropa. Vi i folkpartiet liberalerna har en vision i\r\nett mer solidariskt Europa. Ett Europa som\r\nåtervänder till anständigheten och humaniteten.\r\nJag tycker att det är mycket beklagligt att vi har\r\ntvingats reservera oss just på de punkterna som\r\nhandlar om en vision om hur en sådan mer human\r\nflyktingpolitik skulle kunna te sig i ett europeiskt\r\nsammanhang.</pre><pre>Det finns en sak som är positiv i betänkandet och\r\nsom var positiv t.o.m. innan betänkandet skrevs,\r\nnämligen att regeringen har äntligen tagit fasta på\r\nfolkpartiet liberalernas förslag om att Sverige skall\r\nbli medlem i IOM, en organisation som hjäper\r\nåtervändande flyktingar. Vi har föreslagit det under\r\nflera år. Det avslogs så sent som förra året. Sedan,\r\nnågra månader efter att riksdagen hade avslagit\r\nvårt yrkande, genomförde regeringen vårt förslag\r\ntrots att riksdagen inte hade velat göra det. Jag är\r\nmycket glad över det. Jag tycker att det är roligt att\r\narbete så småningom bär frukt.</pre><pre>När det gäller utvecklingen av svenska\r\nflyktingpolitiken kan man ju fundera på vad som\r\nskedde efter det s.k. decemberbeslutet 1989. Efter\r\nnågra månader blev det en kraftig ökning av den\r\nflyktingfientliga propagandan ute skolor och hos\r\nallmänheten. Efter ytterligare några månader,\r\nframåt våren och sommaren 1990, blev det plötsligt\r\nen våg av attentat mot flyktingförläggningar. Det\r\nkanske inte har något samband med varandra, men\r\njag har mycket svårt att komma ifrån tanken att\r\ndessa händelser hänger ihop.</pre><pre>Regeringen och vi politiker har en mycket stor roll\r\nnär det gäller utvecklingen av attityder gentemot\r\nflyktingar. Jag har sagt det många gånger förut\r\nunder årens lopp från den här talarstolen. Jag tror\r\natt regeringen har en mycket stor roll när det gäller\r\nde uttryck man använder, men också när de gäller\r\nde lagar man stiftar och de beslut man fattar. Det\r\när en roll som påvekar de attityder som finns ute i\r\nsamhället. Den rollen har tyvärr inte alltid\r\nutnyttjats konstruktivt. Det har lett till att en del\r\nflyktingfientliga människor har känt sig\r\nsanktionerade när de har hört de argument och de\r\nförslag som har framförts från flyktingfientligt håll\r\nåterkomma i regeringens propositioner.</pre><pre>Flyktingarna har inte ändrat karaktär under de\r\nsenaste åren. De kommer från ungefär samma\r\nländer som tidigare, men de får inte stanna i samma\r\nutsträckning som tidigare. Världen och dess\r\nkonflikter har inte ändrat karaktär. Det kommer\r\nfortfarande kurder från Turkiet och Irak,\r\nKosovoalbaner från Jugoslavien, rumäner som har\r\nblivit ovänner med Securitate och krigsflyktingar\r\nfrån Afrikas Horn. Men även om skälen för flykten\r\ninte har förändrats de senaste åren och världen inte\r\nhar ändrat karaktär, har Sverige ändrat karaktär.</pre><pre>Flyktingarna kommer till oss för att de är rädda,\r\nmen vi har blivit rädda för flyktingarna. Vi håller\r\ndem borta genom viseringspolitikens moment 22,\r\ngenom flygbolagssanktioner, polisinsatser på\r\nflygplatser, jakt på flyktingsmugglarligor och\r\nannat. Vi hindrar dem från att ta sig fram till\r\ngränsen i laglig ordning. Genom inskränkningar i\r\nlagen sätter vi vissa av paragraferna ur spel. Genom\r\nen stegvis kriminalisering av den asylsökande,\r\ngenom en allt sämre respekt för flyktingarnas\r\nintegritet och genom en urholkning av\r\nrättssäkerheten avskräcker vi dem också från att\r\nvälja Sverige som tillflyktsort.</pre><pre>Det finns ett liberalt alternativ i stället för, vad jag\r\nskulle kalla för, den sossemoderata\r\nflyktingpolitiken som vi har haft under ett antal år. I\r\ntider som dessa, måste det finnas åtminstone någon\r\neller några grupper som står upp även när det\r\nkostar på och försvarar internationell solidaritet\r\noch mänskliga rättigheter. Det är klart att det\r\nkostar. Det kan kosta röster, och det kan kosta\r\npengar och energi. Det finns många som raljerar\r\növer folkpartiets flyktingpolitik och säger att vi vill\r\nsläppa in alla som kommer. Det är inte sant. Vi\r\nanser att den reglerade invandringen skall vara\r\nhuvudprincip. Vi kanske t.o.m. håller mer än\r\nregeringen på principen om en individuell\r\nbedömning av varje asylsökande. Men vi anser att\r\nflyktingpolitikens grundregler bör utgå från\r\nskyddsbehovet och inte från den administrativa\r\nförmågan hos svenska verk.</pre><pre>Vi skulle vilja se en avpolitisering av tillämpningen\r\noch en mer rättssäker tillämpning av\r\nflyktinglagstiftningen genom att man inför ett\r\njuridiskt biträde, t.ex. genom att man börjar med\r\nen försöksverksamhet. Det har vi föreslagit\r\ntillsammans med andra partier i vår gemensamma\r\nreservation om en advokatjour. Rättssäkerheten\r\nkan öka genom att polisen avlastas utredningar, och\r\ndet kommer att bli fallet, vilket vi är mycket glada\r\növer.</pre><pre>Genom verkligt fristående asylnämnder och genom\r\nen så småningom gemensam europeisk\r\nflyktingpraxis på rättssäkerhetens grunder kan\r\nockså tillämpningen så småningom avpolitiseras.\r\nGenom att varje människa, som det står i FN-\r\nkonventionen, får rätt att söka asyl, får rätt att bli\r\nutredd och bedömd enligt lagen, får rätt att ta sig\r\ntill ett demokratiskt lands yttre gräns för att kunna\r\nansöka om asyl, skapas rättssäkerhet och man\r\nundanröjer risken för den dokumentlöshet som\r\nförekommer och för den handel med olagliga\r\ndokument som i dag är en nödvändighet för många\r\nflyktingar som har ett skyddsbehov. För ingen\r\nannan grupp i världen betyder rättssäkerheten liv\r\noch död så mycket som för de asylsökande.</pre><pre>När det gäller förordnandet av advokater -- det är\r\nju en del av rättssäkerheten -- förekommer helt\r\nklart en tillämpning av möjligheterna att förordna\r\nadvokater hos invandrarverket på ett sätt som inte\r\nkan vara avsett när riksdagen fattade beslut för\r\nnågra år sedan. Det är bara att konstatera att\r\ninvandrarverket har två oförenliga roller. Å ena\r\nsidan att bestämma sig för om man tror på\r\nflyktingen eller inte och å andra sidan att utse en\r\nförsvarsadvokat för den asylsökande. Därför har vi\r\nnu en reservation där vi säger att advokater inte\r\nlängre kan förordnas av invandrarverket. Jag\r\ntänker inte gå in mer på den kritik som har förts\r\nfram. Det har ju varit en mycket livlig debatt i\r\nmassmedia om det här på senare tid.</pre><pre>När det gäller återtagandet av asyl är det också ett\r\nbeslut som har fått orimliga konsekvenser.\r\nMänniskor som i vanlig ordning, efter att ha fått tag\r\npå sina riktiga dokument, promenerat in med dem\r\ntill polisen, som de blivit ombedda, har sedan trots\r\natt de fortfarande har haft samma behov av skydd\r\nsom tidigare blivit fråntagna sin asyl och sedan\r\nutvisats. Jag har själv kommit i kontakt med fall av\r\nden här karaktären. Jag vet att det finns många fler.\r\nDen paragrafen har fått alldeles orimliga\r\nkonsekvenser och måste avskaffas.</pre><pre>Flyktingbarnen sitter fortfarande i förvar och\r\nkanske i ännu högre utsträckning än tidigare.\r\nInvandrarministern sade nyss att hon hade hjälpt\r\ntill att minska möjligheterna att ta barn i förvar,\r\nmen hon var förvånad över att de satt mer inlåsta\r\nän tidigare. Det är ett uttalande vars konsekvens\r\njag inte riktigt förstår. Det är alldeles uppenbart att\r\ndet inte längre är rimligt att ha kvar ens den minsta\r\nmöjlighet att låsa in barn. Den möjligheten\r\nkommer att användas. Barn skall inte låsas in, inte\r\nens om de har begått grova brott.</pre><pre>När det gäller homosexuella flyktingar beklagar jag\r\natt vi inte har fått utskottet med oss den här gången.\r\nDen skyddsmöjlighet som finns i och med\r\nparagrafen om humanitära skäl är inte tillräcklig för\r\natt garantera dem som drabbas av förföljelse på\r\ngrund av sin homosexualitet. Här har jag kommit i\r\nkontakt med en lång rad enskilda fall som visar att\r\ndet behövs ett starkare skydd för människor som\r\nförföljs just på grund av sin sexualitet. De är ju\r\nfaktiskt också förföljda och i behov av skydd, även\r\nom de tillhör en något annorlunda minoritet.</pre><pre>Rädslan har varit den röda tråden i den\r\nsocialdemokratiska flyktingpolitiken. Under de sex\r\når som jag har sysslat med flyktingpolitiken har jag\r\nständigt blivit besviken över beslut som har fattats.\r\nDet parti som jag gärna skulle vilja samarbeta med\r\nnär det gäller internationell solidaritet höll inte\r\nmåttet. Rädslan och misstron har fått styra mer än\r\nmedkänslan och solidariteten.</pre><pre>Det har inte varit Röda korset och Rädda barnen\r\nsom varit inspirationskälla för regeringens\r\nflyktingpolitik. Det har tyvärr blivit så att\r\nregeringens initiativ ibland mer har överensstämt\r\nmed åsikterna hos människor som Sven-Olle\r\nOlsson i Sjöbopartiet och andra. Det har säkert inte\r\nvarit meningen men det har blivit så.</pre><pre>Man har struntat i rekommendationer från\r\nUNHCR utom när de har betytt möjligheter att\r\nskapa restriktioner mot flyktingar. Man har varit\r\nberedd att i vissa fall sätta FNs barnkonvention på\r\nundantag. Vi återkommer till detta i nästa debatt.\r\nMan har lyssnat till krav från exempelvis\r\npolisstyrelsen om tuffare tag mot flyktingar. Jag\r\ntror att fjällen har fallit från många invandrares\r\nögon när de har sett hur regeringen handskas med\r\nflyktingpolitiken. Invandrare påverkas mycket\r\nstarkt av attityder som skapas gentemot flyktingar.</pre><pre>Det är med bedrövelse som jag håller mitt sista\r\nanförande i en flyktingpolitisk debatt i riksdagen\r\noch konstaterar att det inte hörs några signaler om\r\nnågon kursändring, om någon förändring av\r\nundantaget från december, om någon förändring\r\nnär det gäller skyddet av de facto-flyktingar eller\r\nnågon av de andra saker som vi har kämpat för, för\r\natt skapa en mer human flyktingpolitik. Jag hade\r\ngärna sett att socialdemokraterna valt en annan väg\r\noch andra samarbetspartners i flyktingpolitiken.</pre><pre>Med detta vill jag yrka bifall till reservationerna 6,\r\n16, 34 och 49.</pre><pre></pre><pre>Anf. 3 RUNE BACKLUND (c):</pre><pre>Herr talman! Vi behandlar i dag två betänkanden\r\nsom innehållsmässigt går in i varandra -- fast de är\r\nuppdelade i två debatter. Det blir då litet knepigt\r\natt inte ta upp samma saker två gånger. I det första\r\nbetänkandet behandlas utlänningslagen och i det\r\nandra betänkandet anslagsfrågorna som rör\r\nflykting- och invandringspolitiken.</pre><pre>Herr talman! Det blir också konstigt att i dag ta en\r\nstörre debatt om flyktingpolitiken samtidigt som\r\ndet på riksdagens bord finns en proposition från\r\nregeringen om den framtida flykting- och\r\nmigrationspolitiken. Frågan behandlas nu i\r\npartierna, och motionstiden går ut före riksmötets\r\nslut. En hel del av det som står i propositionen kan\r\nvi från centerpartiets sida ställa upp på. De mer\r\növergripande synpunkterna om att samordna\r\nbistånds- och flyktingpolitiken är inte så nya. Men\r\ndet nya är att man mer markerat fastslår\r\nansvarsfrågan och redovisar den i sin helhet.\r\nTidigare har frågorna drivits inom de enskilda\r\nområdena bistånds- och flyktingpolitik.</pre><pre>Det är frestande att gå in mer på de andra förslag\r\nsom finns i propositionen. Men eftersom vi skall\r\nåterkomma till dem vid ett senare tillfälle tänker jag\r\nvänta. Jag tänker främst på diskussionerna om\r\nkösystem osv.</pre><pre>Detta betänkande som behandlar flyktingpolitiken\r\ninnehåller många olika delar som rör förändringar\r\noch förslag från reservanternas sida beträffande\r\nutlänningslagen och tillämpningen av den. Vi har\r\nfrån centerpartiets sida några reservationer som vi\r\ntillsammans med andra har fogat till betänkandet.\r\nJag tänker ta upp några av de punkterna.</pre><pre>Den första punkten gäller utlänningslagens regler\r\nom uppskjuten invandringsprövning, som återfinns\r\ni reservation 18. Regeln har tillkommit för att\r\nförhindra s.k. skenäktenskap. Problemet med den\r\nregeln är att hur man än gör blir det på något sätt\r\nfel. Avskaffas regeln skapar det problem, eftersom\r\nman då kan misstänka att fler kommer att kringgå\r\ninvandringslagstiftningen med hjälp av s.k.\r\nskenäktenskap. Samtidigt utnyttjas denna regel i\r\ndag av ett antal skrupelfria män som importerar\r\nkvinnor till Sverige. De skrämmer dessa kvinnor till\r\ntystnad genom att hota med regeln om uppskjuten\r\ninvandringsprövning, och landets kvinnojourer kan\r\nberätta om det, fruktansvärda lidanden som en del\r\nkvinnor från främmande länder funnit sig i för att\r\ninte bli utvisade till hemlandet igen.</pre><pre>Några män har satt i system att utnyttja regeln så\r\natt de hämtar hem en kvinna till Sverige, utnyttjar\r\nhenne ett år och därefter kastar ut henne ur landet.\r\nDärefter hämtar de omgående en ny kvinna från\r\nsamma land, som efter ett år kastas ut, osv. Det\r\nfinns ett antal fall som har redovisats i media och\r\nsom får alla ansvarskännande människor att bli\r\nmycket upprörda.</pre><pre>Herr talman! När man väger den nuvarande regelns\r\nför- och nackdelar mot varandra är det kanske\r\nlättare att acceptera att vi får fler s.k.\r\nskenäktenskap vid ett avskaffande av regeln än att\r\ndet varje år skall komma ett antal kvinnor från\r\nandra länder som cyniskt utnyttjas av svenska män\r\nmed hjälp av denna regel. Man kan ifrågasätta om\r\nregeln är speciellt effektiv när det gäller att\r\nförhindra skenäktenskap. De kontakter jag har\r\nhaft med polisen har visat att polisen har svårt att\r\nbevisa skenäktenskap utan att göra mycket\r\nintegritetskränkande undersökningar. Vi har i\r\nreservation 18 förordat en översyn i syfte att\r\navskaffa regeln om uppskjuten\r\ninvandringsprövning. Men det är kanske ändå så att\r\ndet måste finnas en annan form av regelsystem\r\ninom ramen för utlänningslagstiftningen som kan\r\nförhindra en kraftig ökning av antalet\r\nskenäktenskap. Men just den konstruktion som\r\nfinns nu leder uppenbarligen till att ett antal\r\nkvinnor kommer i kläm. Jag tycker inte att vi kan\r\nacceptera det.</pre><pre>Herr talman! Ett annat område som bör ses över är\r\nreglerna för utvisning av utlänningar som begår\r\ngrova brott i Sverige. Den nuvarande huvudregeln\r\nsäger att den utlänning som begår brott i Sverige för\r\nvilket man kan dömas till mer än ett års fängelse\r\neller ägnar sig åt upprepad brottslighet kan av\r\ndomstol dömas också till utvisning efter avtjänat\r\nstraff.</pre><pre>Det visar sig dock i praktiken att det är stor skillnad\r\nmellan det antal fall där åklagarna yrkar på\r\nutvisning och det verkliga antalet som utvisas.\r\nDomstolarna har i praxis kommit att ta hänsyn till\r\nen rad förmildrande omständigheter, vilket gör att\r\nreglernas preventiva verkan urholkas och att ett\r\nvisst godtycke kan sägas ha uppstått i\r\ntillämpningen.</pre><pre>Våldskommissionen har i sitt arbete\r\nuppmärksammat frågan och pekat på behovet av en\r\nregelöversyn. I reservation 47 stödjer vi behovet av\r\nen genomgång av reglerna.</pre><pre>När man träffar företrädare för\r\ninvandrarorganisationer är det vanligt att de tar\r\nupp dessa regler till diskussion, och de menar att vi\r\ni Sverige är alldeles för milda när det gäller\r\nutvisning på grund av brottslighet. De har flera\r\ngånger uttalat att det inte finns någon anledning för\r\nSverige att hålla dem som kommer hit och ägnar sig\r\nåt brottslig verksamhet bakom ryggen. De känner\r\natt just det faktum att dessa brottslingar får stanna\r\nkvar i landet bidrar till att öka den\r\ninvandrarfientlighet som de berörda\r\ninvandrargrupperna möter. Av den anledningen vill\r\nde ha en kraftigare markering från samhällets sida\r\natt samhället inte accepterar utländska medborgare\r\nsom bedriver regelbunden brottslig verksamhet.\r\nDet finns i det sammanhanget anledning att\r\npåminna om att vi i Sverige allt oftare kommer i\r\nkontakt med den internationella brottsligheten,\r\ndvs. den som omspänner ett stort antal länder. Om\r\nvårt regelverk gör det relativt ofarligt att bedriva\r\nsådan verksamhet från Sverige och om man då inte\r\nriskerar att utvisas, är risken att Sverige blir bas för\r\nen del av den internationella verksamheten. Det\r\ngäller bl.a. inom narkotikaområdet.</pre><pre>Vi har tidigare från centerpartiets sida tagit upp\r\nfrågan om möjligheten att återkalla medborgarskap\r\nnär man har erhållit svenskt medborgarskap med\r\nhjälp av en falsk identitet. Vi har också fått\r\nriksdagens stöd för en översyn av de nuvarande\r\nreglerna när det gäller möjlighet att återkalla ett\r\nmedborgarskap. Vi väntar med spänning på när\r\nregeringen skall sätta i gång arbetet. Det har gått\r\nett halvt år sedan beslutet fattades.</pre><pre>Det tredje område jag vill ta upp rör barnens\r\nsituation i flyktingmottagandet. Vi har i ett par\r\nreservationer berört just barnen. Det är utan tvivel\r\nså att i alla situationer där vuxenvärlden kommer i\r\notakt eller det blir oroligt på något sätt, är det\r\nbarnen som sitter hårdast i kläm. Ser man till de\r\nsenaste årens utveckling inom vårt\r\nflyktingmottagande får man väl anledning att\r\nkonstatera att i flera fall har barnens intresse inte\r\nkommit i första rummet. Den rapport som\r\nsocialstyrelsen har presenterat om flyktingbarnen\r\när i långa stycken en läsning som man kan bli\r\nnedstämd av. Där finns flera exempel på situationer\r\ndär det har brustit från det svenska samhällets sida\r\natt ta till vara barnets intresse.</pre><pre>Vi tycker från centerpartiets sida att det är viktigt\r\natt se över regler och rutiner för hur flyktingbarnen\r\ntas om hand från det att de passerar gränsen -- hur\r\nman gör utredningar, hur de hanteras i\r\nflyktingförläggningarna och hur de hanteras i\r\nsamband med avvisning- och utvisningsbeslut.\r\nDärför har vi i reservation 28 påpekat behovet av\r\natt ta mer hänsyn till barnen i\r\nutredningssammanhang. I reservation 34 har vi\r\nföljt samma linje som folkpartiet liberalerna när det\r\ngäller att slopa försvarsreglerna. Vi tycker att det\r\nfinns anledning att faktiskt pröva om det inte går att\r\nklara sig utan förvarsreglerna för barnen. Jag vet att\r\ndet finns de inom invandrarverket och inom\r\nflyktingmottagandet som säger att det inte går. Men\r\nvi tycker att det finns anledning att pröva om det på\r\nnågot sätt skulle leda till något negativt ur\r\nsamhällets synvinkel att det inte finns förvarsregler\r\nför barnen. Det skulle utan tvivel vara bra för\r\nbarnen om reglerna kunde slopas.</pre><pre>Herr talman! Vi kommer litet senare i dag att ha\r\nytterligare en debatt som rör anslagen och\r\ninvandrarverkets verksamhet. Jag avser att i mitt\r\ninlägg i den debatten ytterligare kommentera hur\r\nflyktingmottagandet skall läggas upp för att få det\r\natt fungera på ett bättre sätt än vad det har gjort\r\nunder de senaste åren. Det gäller framför allt\r\nriksdagens sätt att hantera anslag och riktlinjer för\r\ninvandrarverkets verksamhet. Jag ber att få hänvisa\r\ntill det anförande jag kommer att hålla om någon\r\ntimma.</pre><pre>Jag yrkar bifall till reservationerna 18, 34 och 47.</pre><pre>Anf. 4 JAN-OLOF RAGNARSSON (v):</pre><pre>Herr talman! I detta betänkande från\r\nsocialförsäkringsutskottet angående\r\nflyktingpolitiken finns en rad reservationer från\r\nvänsterpartiet där vi lägger fast en generös och\r\nhuman flyktingpolitik, till skillnad från\r\nutskottsmajoriteten bestående av\r\nsocialdemokraterna, moderaterna och\r\ncenterpartiet, som enligt mitt sätt att se för en snål\r\nflyktingpolitik.</pre><pre>I samband med förverkligandet av en generös och\r\nhuman flyktingpolitik prövas en rad grundläggande\r\nvärderingar som utgör grundstenar i ett solidariskt\r\nsamhälle. Det gäller värderingar som humanism,\r\nmedmänsklighet och alla människors lika värde. Vi\r\nhar inte råd att kompromissa bort de värderingar\r\nsom en human och generös flyktingpolitik innebär\r\noch hänvisa till administrativa kostnader i ett\r\ninitialskede.</pre><pre>Flyktingpolitiken i de flesta västeuropeiska länder\r\npräglas för närvarande av allt större restriktivitet.\r\nSolidaritet och humanitet får allt mindre utrymme.\r\nInom EG planeras åtgärder som riskerar att stänga\r\nute skyddsbehövande människor, t.ex. gemensam\r\nviseringspolitik och åtgärder mot transportföretag\r\nsom transporterar asylsökande utan erforderliga\r\nresehandlingar och viseringar. I detta läge bör den\r\nsvenska regeringen på statsministernivå ta kontakt\r\nmed regeringarna i de övriga nordiska länderna för\r\nett gemensamt nordiskt initiativ till en konferens i\r\nEuropa med uppgift att åstadkomma ett\r\nkonventionsskydd för de facto-flyktingar och\r\nkrigsvägrare.</pre><pre>Herr talman! Hösten 1989 fattade den svenska\r\nregeringen två avgörande beslut om asylrätten. I\r\nnovember 1989 förklarades att s.k. dokumentlöshet\r\nkommer att minska möjligheterna till asyl. Den 13\r\ndecember 1989 påstod regeringen att ''vårt\r\nmottagnings- och utredningssystem nu nått gränsen\r\nför sin förmåga'' och därför skulle i fortsättningen\r\nendast flyktingar och sådana asylsökande som har\r\nett ''särskilt starkt skyddsbehov'' ges en fristad i\r\nSverige. Möjligheten att inskränka rätten till asyl\r\nför personer som inte erkänns som\r\nkonventionsflyktingar regleras i utlänningslagen.\r\nAv lagens förarbeten framgår att våra möjligheter\r\natt ta emot asylsökande som inte är\r\nkonventionsflyktingar skall bedömas med\r\nutgångspunkt från landets samlade resurser. Det\r\nskall alltså vara en situation där det bedöms som\r\nofrånkomligt med en begränsning. Det skall vara\r\nnödvändigt, i en extraordinär situation.</pre><pre>Det kan starkt ifrågasättas om det förelåg lagliga\r\nförutsättningar för regeringsbeslutet den 13\r\ndecember 1989. Det var inte på något sätt fråga om\r\natt samhällets, Sveriges samlade resurser inte\r\nräckte till. Däremot fanns det olika administrativa\r\nproblem i flyktingmottagningens organisation.</pre><pre>Vänsterpartiet har hela tiden varit starkt kritiskt\r\nmot regeringens beslut den 13 december 1989 om\r\ninskränkningar i asylrätten. Genom att på detta sätt\r\nlägre prioritet ges åt skyddsbehövande asylsökande\r\nmänniskor försvagas de mänskliga rättigheterna.\r\nMed den markanta nedgången av antalet\r\nasylsökande som har ägt rum under 1991, då det\r\nkom ungefär 1 000 asylsökande per månad, finns\r\ndet inte någon grund för fortsatta inskränkningar i\r\nasylrätten.</pre><pre>Flyktinggruppernas och asylkommittéernas riksråd\r\n(FARR) har nyligen givit offentlighet åt ett stort\r\nantal fall där människor som har sökt skydd i\r\nSverige mötts av okänslighet, oförståelse och\r\norimligt hårda bedömningar. Jag har som\r\nriksdagsledamot och ansvarig för flykting- och\r\ninvandrarfrågor i vänsterpartiet fått en mängd brev\r\noch telefonsamtal från människor runt om i landet\r\nsom arbetar med flyktingfrågor, där de tar upp\r\nfrågor om asyl och asylsökande. Breven och\r\ntelefonsamtalen genomsyras av en hopplöshet, och\r\nman beskriver den nonchalans och det föraktfulla\r\nsätt med vilka man bemöts av människor som\r\narbetar på statens invandrarverk. Det är hårda ord,\r\nmen jag tycker att det har blivit en mycket stramare\r\nflykting- och asylpolitik bara de senaste\r\nmånaderna.</pre><pre>Som jag sade tidigare har FARR gjort en kritisk\r\npraxissamling som tar upp 94 asylfall. Jag\r\nrekommenderar ledamöterna från\r\nsocialdemokraterna, moderaterna och\r\ncenterpartiet att ta del av denna skrift.</pre><pre>Att hänvisa till fortsatt obalans i systemet och\r\npågående lagstiftningsarbeten är enligt min\r\nuppfattning ett oansvarigt sätt att hantera frågan\r\nom asyl och asylrätt. Vid sidan av de flyktingar som\r\ndrabbas, drabbas även vår egen trovärdighet och\r\nmoral. Det saknas dessutom stöd i lagstiftningen.</pre><pre>Den faktiska situationen är följande: Ca 27 000\r\nasylsökande är inskrivna i förläggningssystemet.\r\nInvandrarverket har planerat för ca 30 000\r\nasylsökande 1991. Hittills har endast 50 % av det\r\nberäknade genomsnittet per månad kommit.\r\nInvandrarverkets generaldirektör, Christina\r\nRogestam, skrev den 11 april i år till\r\narbetsmarknadsdepartementet att verket bedömer\r\natt det kommer att finnas överskott på\r\nkommunplatser, även om det skulle bli fler\r\nasylsökande framöver. Under 1990 fick landets\r\nkommuner ta emot 9 000 färre flyktingar från\r\nlandets flyktingförläggningar än vad som var\r\navtalat med invandrarverket. Kommunförbundet\r\nrapporterar om de svårigheter, både av ekonomisk\r\noch annan karaktär, som kommunerna har\r\ndrabbats av då det kommer färre flyktingar än vad\r\nde iordningställt resurser för. Bl.a. står hundratals\r\nlägenheter tomma ute i kommunerna.</pre><pre>Man måste då ställa sig frågan om det är rimligt att\r\nde hundratals människor som befinner sig i vårt\r\nland -- därför att de faktiskt behöver skydd -- skall\r\nbehöva leva sina liv i fruktan och ångest efter ett\r\navvisningsbeslut, som fattas med hänvisning till\r\nbrister i de svenska resurserna och/eller på grund av\r\natt orimlig vikt har lagts vid att de har saknat\r\npasshandlingar.</pre><pre>Herr talman! Sverige bör utnyttja sitt\r\ninternationella anseende för att söka förbättra\r\nskyddet och stödet för asylsökande och flyktingar.\r\nDet är, som jag sade tidigare i mitt anförande,\r\nsärskilt angeläget att de nordiska ländernas\r\nflyktingpolitik samordnas enligt de regler som ger\r\ndet bästa skyddet för de asylsökande. En restriktiv\r\nasylpolitik motverkar Sveriges trovärdighet när det\r\ngäller att internationellt verka för de mänskliga\r\nrättigheterna.</pre><pre>Regeringen har hittills förhållit sig kallsinnig till\r\nden kritik som framförts av bl.a. vänsterpartiet om\r\natt svensk asylpolitik på avgörande punkter inte\r\npräglas av respekt för mänskliga rättigheter och\r\nhumanitet. Invandrarminister Maj-Lis Lööw har\r\nhär i kammaren upprepade gånger förklarat att\r\ninskränkningarna i asylrätten skall vara tillfälliga.\r\nJag förväntar mig att regeringen nu lyssnar på den\r\nkritiska opinionen. Jag hoppas att jag i denna\r\ndebatt får ett svar på när inskränkningarna i\r\nasylrätten kommer att upphävas.</pre><pre>Vänsterpartiet anser att följande konkreta åtgärder\r\nskall genomföras som ett första steg:</pre><pre>För det första: Upphäv de restriktioner i rätten till\r\nasyl som infördes den 13 december 1989.</pre><pre>För det andra: Upphör med\r\nschablonbedömningarna av s.k. dokumentlösa\r\nasylsökande.</pre><pre>För det tredje: Ge dem som drabbats av nämnda\r\nrestriktioner i rätten till asyl och som fortfarande\r\nfinns kvar i landet en ny prövning och möjlighet att\r\nfå stanna.</pre><pre>Detta är grunden för en human och generös\r\nflyktingpolitik.</pre><pre>Herr talman! Vi i vänsterpartiet är också oerhört\r\nkritiska mot inskränkningen av den s.k. särskilda\r\nbarnpraxisen. Regeringens beslut att inskränka den\r\nsärskilda barnpraxisen får enligt vår mening en\r\nretroaktiv verkan som är mycket olycklig ur\r\nrättssäkerhetssynpunkt, och beslutet innebär också\r\nett minskat mänskligt hänsynstagande till\r\nbarnfamiljer, vilket inte kan godtas.</pre><pre>Vi har i vänsterpartiet också i vår flyktingpolitiska\r\nmotion tagit upp frågan om\r\nförtroendeläkarinstitutet. Det har framkommit\r\nmycket kritik mot invandrarverkets\r\nförtroendeläkare. Förtroendeläkaren har till\r\nuppgift att uttala sig om andra läkares bedömningar\r\nav asylsökande. I allmänhet görs det utan att\r\nförtroendeläkaren haft någon kontakt med de\r\nsökande. Förtroendeläkarens uttalande blir många\r\ngånger avgörande för invandrarverkets beslut.\r\nDetta är inte tillfredsställande, och jag anser att en\r\növersyn måste göras av förtroendeläkarinstitutet.</pre><pre>Slutligen, herr talman, vill jag ta upp frågan om\r\nförvar av barn, som även berördes av Maria\r\nLeissner och Rune Backlund. Nya regler om förvar\r\nav barn trädde i kraft den 1 juli 1990. Statistik från\r\ninvandrarverket visar, att under det sista kvartalet\r\ninnan de nya reglerna trädde i kraft togs 78 barn i\r\nförvar och under det första kvartalet med de nya\r\nreglerna 122 barn -- en ökning med över 50 %.\r\nAntalet fall av förvar av barn har därefter legat på\r\nen fortsatt hög nivå, och det har också funnits en\r\ntendens till att det blir fråga om långvariga förvar.\r\nMot denna bakgrund och med hänsyn till Sveriges\r\nåtaganden enligt FNs barnkonvention anser jag att\r\nförbud bör införas mot att ta asylsökande barn i\r\nförvar. Även konstitutionsutskottet, som har\r\ngranskat frågan, ser med stor oro på den\r\ndramatiska ökningen av antalet barn som tas i\r\nförvar.</pre><pre>Herr talman! Jag ställer mig bakom samtliga\r\nvänsterpartiets reservationer, men jag vill yrka\r\nbifall till reservationerna nr 7, 12, 25 och 34.</pre><pre>Anf. 5 RUNE BACKLUND (c) replik:</pre><pre>Herr talman! Jan-Olof Ragnarsson uppmanade\r\nsocialdemokraternas och moderaternas\r\nrepresentanter i utskottet att läsa FARRs\r\nexempelsamling. Jag har läst exempelsamlingen,\r\nJan-Olof Ragnarsson, och jag har också i\r\ninvandrarverkets styrelse bett tjänstemännen att gå\r\nigenom exempelsamlingen för att se om den är\r\nkorrekt och om vad som redovisas har skett.\r\nTjänstemännen på verket har påpekat att det finns\r\nproblem. Det är för det första nödvändigt att få\r\nuppgifter av FARR om de enskilda individerna,\r\ndvs. för att kunna hitta ärendena måste man veta\r\nvilka personer som döljer sig bakom exemplen. För\r\ndet andra måste man ha ett medgivande från de\r\nberörda personerna om att uppgifterna får lämnas\r\nut. Detta är nödvändigt för att man skall kunna\r\nsvara på om det har begåtts fel i dessa ärenden eller\r\nom det som presenteras i exempelsamlingen är\r\noriktigt.</pre><pre>När sådana här exempelsamlingar finns i omlopp är\r\ndet viktigt att de hanteras på ett seriöst sätt och att\r\nvi får svar på frågan om det har begåtts fel eller inte.\r\nJag hoppas därför att det arbete som jag har förstått\r\natt man har satt i gång på verket skall kunna leda\r\nfram till att vi åtminstone får klarhet i några av de\r\närenden som har tagits upp i den allmänna\r\ndebatten. Det är viktigt för trovärdigheten i vår\r\nflyktingpolitik att sådana här saker gås igenom\r\nordentligt.</pre><pre>Anf. 6 JAN-OLOF RAGNARSSON (v)\r\nreplik:</pre><pre>Herr talman! Jag tycker att det är positivt att Rune\r\nBacklund har tagit del av FARRs praxissamling.\r\nDet är också bra att Rune Backlund, som ledamot\r\ni invandrarverkets styrelse, tar upp frågan. Jag tror\r\nnämligen att det är viktigt att man på ett seriöst och\r\nallvarligt sätt tar sig an de här problemen. Som jag\r\nsade i mitt anförande är det fråga om 94 fall, och\r\njag ser mycket allvarligt på det. Jag ser verkligen\r\nfram emot att invandrarverket kommer med en\r\nredogörelse i fråga om den här praxissamlingen.</pre><pre>Anf. 7 RAGNHILD POHANKA (mp):</pre><pre>Herr talman! Så gott som alla de frågor som\r\ndiskuteras här i kammaren i dag har tidigare varit\r\nföremål för flera ingående analyser och\r\nställningstaganden.</pre><pre>Befolkningsutvecklingen, oroshärdar i flera stora\r\nområden och miljökatastrofer av olika slag och av\r\nolika dignitet kan ytterligare öka antalet flyktingar\r\ni världen. Den roll Sverige kan spela för att minska\r\nbehovet av flykt måste för det första bygga på vår\r\nutrikes- och handelspolitik. För det andra måste\r\nden bygga på hjälp till flyktingar i de stora lägren\r\nt.ex. i Sudan, på Afrikas Horn, i Mellanöstern eller\r\nPakistan. Att i så hög grad som möjligt genom aktiv\r\npolitik söka förebygga situationer som ger\r\nflyktbehov måste vara en grundinställning för vårt\r\nland. Kampen för mänskliga rättigheter måste föras\r\noavsett om förbrytelser mot dessa rättigheter sker\r\ninuti ett land och kallas för en intern angelägenhet\r\neller om brotten sker mellan olika länder.</pre><pre>Steg nr 2 är alltså direkt stöd och hjälp på de platser\r\ndär de stora flyktingströmmarna finns. Det gäller\r\ndå ofta rent materiella insatser -- mat, mediciner\r\noch sjukvård, utbildning, hjälp till bostäder och\r\nsanitära anläggningar, m.m.</pre><pre>Steg nr 3 är att vi i vårt eget land tar emot\r\nmänniskor som här söker skydd mot förföljelse och\r\nfängslande och skydd för sina liv.</pre><pre>Miljöpartiet de gröna har i sin budget inte\r\naccepterat att 700 miljoner av biståndspengarna\r\nskall gå till flyktingmottagandet i Sverige, utan vi\r\nhar satsat ytterligare 700 miljoner på biståndet. Inte\r\nheller har vi accepterat att våra biståndspengar till\r\njordens fattigaste länder eller vårt katastrofbistånd\r\nskall gå till Östeuropa. Vi har därför satsat\r\nytterligare pengar också på Östeuropa.</pre><pre>Den utomnordiska invandringen till Sverige har i\r\nett decennium mest bestått av flyktingar och nära\r\nanhöriga till i Sverige redan bosatta flyktingar eller\r\ninvandrare, s.k. anknytningsinvandring.</pre><pre>Före den 13 december 1989 hade Sverige en\r\ngenerös flyktingpolitik, även om det också före\r\ndetta beslut förekom utvisningar som visat sig vara\r\nfelaktiga och även inhumana och som stridit mot de\r\nkonventioner som vi har åtagit oss att följa. Men att\r\nsådana saker händer kan man kanske inte helt\r\nundvika.</pre><pre>Men praxis var generös, och det fanns en stab av\r\nerfarna och engagerade flyktingadvokater, som då\r\nräddade kvar många skyddsbehövande flyktingar.\r\nDe advokaterna får i dag allt färre fall genom\r\nbeslutet att invandrarverket i stället för\r\nrättshjälpsnämnden skall utse juridisk expertis. Det\r\nvisar sig också att ett orimligt stort antal fall har\r\navverkats på kort tid av advokater som inte hunnit\r\nträffa de asylsökande mer än en timme eller något\r\nmer.</pre><pre>Umeå flyktinggrupper har gjort en redogörelse --\r\ndet har kommit många sådana nästan samtidigt --\r\ndär man säger: Av 51 tillfrågade f.d.\r\nflyktingadvokater med minst tio års erfarenhet\r\nhade endast 10 oförändrat antal ärenden, medan 40\r\nhade inget eller många färre förordnanden under\r\nsenare delen av 1989. I deras ställe har unga,\r\noerfarna advokater och jur.kandidater satts in, och\r\nde får så många ärenden att de inte hinner med vart\r\noch ett fall.</pre><pre>Det är självklart att de också så småningom får\r\nerfarenhet, men varför slå sönder en fungerande\r\norganisation?</pre><pre>Handläggarna på invandrarverket har också sällan\r\nmuntlig handläggning, och tolkarna är ofta inte de\r\nrätta för just den asylsökande, dvs. de tolkar på ett\r\ntredje språk, ett språk som inte är modersmål för\r\nvare sig tolken eller den asylsökande. Då uppstår\r\nlätt missförstånd.</pre><pre>Jag vet att det råder stor svårighet att få fram alla\r\ntolkar som behövs, eftersom det är så många\r\nspråkgrupper som kommer hit, men problem som\r\ndet jag nyss skildrade borde inte behöva uppstå så\r\nofta.</pre><pre>Den asylsökande kan ha en förklarlig motvilja mot\r\neller rädsla för tolken. Denne tillhör kanske en\r\ngrupp i hemlandet som varit motståndare till den\r\nasylsökande. Då har den asylsökande inte\r\nförtroende för tolken, och det ger väldigt dåliga\r\nresultat. Miljöpartiet vill att den asylsökande skall\r\nha rätt att byta tolk, om den som utsetts visat sig\r\nolämplig.</pre><pre>Kvinnor är rädda att berätta saker inför poliser eller\r\nmanliga handläggare. Detta förlänger processen i\r\nonödan. Till detta kommer invandrarverkets och\r\nregeringens bedömning, att flyktingen inte får\r\ntillägga asylskäl -- då beskylls han eller hon för att\r\ntrappa upp, för att överdriva eller för att vara\r\nmindre trovärdig.</pre><pre>Rättssäkerheten är en nödvändighet i ett\r\nrättssamhälle. Den är det fundament på vilket\r\nrättsstaten vilar. Saknas den kommer tilltron till\r\nlagar och förordningar att sakta men säkert\r\nurholkas till dess att endast skalet återstår, dvs.\r\ntomma ord. Om rättssäkerheten nu är svag för\r\nflyktingarna kan det i morgon vara vår tur! Vi får\r\ndå liksom mindre känsla för detta.</pre><pre>Miljöpartiet anser att om trovärdigheten ifrågasätts\r\nskall en muntlig handläggning omedelbart äga rum.\r\nDet innebär att man har den asylsökande med och\r\ntalar direkt med honom eller henne.</pre><pre>Dessutom skall asylsökande upplysas om sina\r\nrättigheter. Där har en förfrågan gjorts till\r\nflyktingar på en förläggning om de känt till bl.a.\r\nrätten att själv välja juridiskt ombud eller att byta\r\nombud, vilket i dag är mycket svårt -- ibland får den\r\nasylsökande svaret: Ja, du kan få byta ombud om\r\ndu betalar själv. Det är inte så -- de har rätt att byta\r\nombud, inte hur många gånger som helst men\r\nnågon gång.</pre><pre>Man har också frågat barnfamiljerna om de blivit\r\ninformerade om FNs barnkonvention. Man har\r\nvidare frågat asylsökande om de känner till rätten\r\natt välja tolk och vilka krav som kan ställas på\r\ntolken, osv.</pre><pre>Dessa fakta kommer ur samma undersökning. Där\r\nhar advokater och människor som arbetat på\r\ninvandrarförläggningar medverkat.</pre><pre>Jag skall nu återgå till några av reservationerna.</pre><pre>I reservation 3 talar vi om internationella\r\növerenskommelser i flyktingfrågor. Där betonar\r\nreservanterna att man måste uppnå en generös\r\nhantering av asyl- och flyktingpolitiken i Europa.\r\nHär kunde Sverige spela en viktig roll och i\r\nsamarbete med andra nordiska länder föra in\r\nfrågan om att få till stånd en ny konvention och\r\nträffa överenskommelser om en generös och\r\nsamordnad flyktingpolitik -- en samordnad\r\nflyktingpolitik finns, men vi vill att den skall vara\r\ngenerösare. Det tycker vi är mycket viktigt.</pre><pre>I reservation 8 behandlas Luciabeslutet 1989, vilket\r\nmiljöpartiet har protesterat mot så fort tillfälle har\r\ngivits. Vi anser inte att sådana förhållanden rådde i\r\nSverige att en undantagsklausul behövde tas i bruk.\r\nDet behov som från regeringens sida beskrevs\r\nföreligger i dag inte ens längre. Nu skulle alltså\r\näven de skäl som man använde för detta kunna\r\navfärdas.</pre><pre>En retroaktiv lagstiftning är juridiskt oacceptabel.\r\nDen har drabbat alla de flyktingar som kom hit före\r\nden 13 december 1989 och inte fått sina\r\nasylansökningar färdigbehandlade. Speciellt hårt\r\ndrabbades den stora grupp bulgarienturkar som\r\nkom på hösten och sommaren 1989, men också\r\nkurder, folk från Bangladesh, m.fl. har drabbats.</pre><pre>Miljöpartiet anser att balter som flyr undan\r\nsovjetisk militärtjänst och homosexuella från\r\nländer där de hotas av fängelse eller t.o.m.\r\ndödsstraff skall få en mycket generös behandling\r\noch ha rätt till asyl. Detta berörs i reservation 11.</pre><pre>I reservation 10 betonar vi vikten av att ha en\r\nberedskap för flyktingar från öst, men vi bör\r\nnaturligtvis ha en beredskap över huvud taget.\r\nFörhållanden som orsakar flykt kommer med all\r\nsäkerhet och i alla situationer oväntat. Det bör då\r\nfinnas en beredskap. Om den möjligen finns känner\r\njag inte till den, men det vore mycket bra att få veta\r\nom den finns och om det i annat fall finns\r\nmöjligheter att få till stånd den.</pre><pre>Sedan följer ett antal reservationer om barn.\r\nMiljöpartiet anser -- det föreslås i reservation 12 --\r\natt den s.k. barnpraxisen skall återinföras. Den\r\ninnebar att familjer med barn som vistats i Sverige\r\nett år skulle få uppehållstillstånd, då enbart\r\nväntetiden är en sådan påfrestning att humanitära\r\nskäl mot en utvisning föreligger.</pre><pre>Barns egna asylskäl negligeras så gott som alltid,\r\näven om en viss förbättring nu har skett.\r\nMiljöpartiet menar i reservationerna 13 och 28 att\r\nså inte får vara fallet. Barnen kan själva ha varit\r\nutsatta för tortyr. De kan ha sett saker som gör att\r\nde har blivit skadade både fysiskt och psykiskt. De\r\nkan ha varit utsatta för hot och utpressning att tala\r\nom var deras föräldrar är, och det ger dem ett eget\r\nasylskäl.</pre><pre>Tvåårsregeln, eller s.k. uppskjuten\r\ninvandrarprövning, har också varit uppe till debatt\r\nvarje år. Jag anser att man måste göra någonting åt\r\nsituationen. Det var bl.a. i Aftonbladet för ett tag\r\nsedan en lång serie om hur kvinnor tas hit. De har\r\nibland barn med sig. Kvinnan utnyttjas sexuellt av\r\nmannen, misshandlas och våldtas när hon inte\r\nlängre vill vara med. Och dessa män tar in flera\r\nkvinnor efter varandra! Det måste man kunna göra\r\nnågonting åt. Man måste få rätt att tala om för den\r\nkvinna som kommer hit vilken man hon har kommit\r\ntill. Dessa män tar hit fler än en kvinna genom\r\nupprepade resor eller via postorderföretag. Detta\r\nmåste undersökas, och något måste göras. Denna\r\nfråga återkommer år efter år, och ingenting händer.\r\nDet finns en bra skrivning i betänkandet varje år,\r\nmen någon förbättring har inte skett. Då skulle\r\nnämligen inte så många kvinnor som vi får uppgift\r\nom hamna i denna situation.</pre><pre>Sedan har vi frågan om förvar av barn. Miljöpartiet\r\nvill inte ha någon möjlighet alls till detta. Barnen\r\nsätts ofta i förvar på grund av osäker identitet eller\r\npå grund av att föräldrarna kan misstänkas avvika.\r\nVad skulle vi säga om man satte våra svenska barn\r\ni förvar på grund av att föräldrarna gjort någonting\r\neller kanske tänker göra någonting? Det skulle vi\r\naldrig acceptera, men när det gäller flyktingbarn\r\ngör vi det. Man följer här inte konventionen om\r\nbarns rättigheter.</pre><pre>Dokumentlöshetens betydelse vid asylprövning är\r\nhäpnadsväckande. Jag vill här citera några\r\nmeningar ur docent Göran Melanders\r\nundersökning: ''Ett speciellt problem består i att\r\nutröna hur verket har värderat sökandens utsagor\r\noch anförda bevis ur trovärdighetssynpunkt,\r\nframför allt då det gäller gränsdragningen mellan\r\nkonventions- och de facto-flyktingar. -- -- --\r\nDokumentlösheten rör i första hand frågan om\r\nhuruvida den sökandes utresa ur hemlandet varit\r\nlegal eller illegal. I korthet kan sägas att\r\ndokumentlöshet i bevishänseende torde ha givits i\r\ndet närmaste presumtionsverkan för att utresan\r\nvarit legal.'' Jag har hört sägas att människor som\r\nhar pass från dessa länder med svåra förhållanden\r\ninte behöver asyl, eftersom de har kunnat skaffa sig\r\npass och då torde ha goda förhållanden i\r\nhemlandet. Men här gäller mutor och köp av pass.\r\nOm de å andra sidan inte har pass eller tillräckliga\r\nhandlingar skall de inte få stanna, eftersom vi inte\r\nvet vilka de är. T.o.m. människor som har en\r\nidentitet men saknar pass, blir avvisade. De får\r\nalltså inte stanna oavsett vad de har för handlingar.</pre><pre>Jag fortsätter att citera ur Göran Melanders\r\nundersökning: ''Detta förhållande får\r\nkonsekvenser för bedömningen av\r\nförföljelserekvisitet -- -- --. Mycket talar dock för\r\natt dokumentlösheten inte enbart påverkar\r\ntrovärdigheten av vad sökande anfört om hur\r\nutresan skett, utan även att dokumentlöshet i\r\nvarierande grad, direkt eller indirekt, också\r\npåverkar verkets tilltro till trovärdigheten av vad\r\nsom i övrigt anförs av den sökande.'' Man tror alltså\r\ninte heller på andra uppgifter som den asylsökande\r\nanger. Det är upprörande. Jag fortsätter citatet:\r\n''Vilka effekter detta har på utgången av\r\ntillståndsärenden går inte att med bestämdhet\r\nuttala sig om i de fall då den sökande fått stanna i\r\nSverige.'' De kan dock erhålla en ''lägre klassning''\r\npå grund av dokumentlösheten. De får kanske inte\r\nstatus som konventionsflyktingar, men det kanske\r\nhar mindre betydelse om de får stanna.</pre><pre>Jag fortsätter citatet: ''I de fall utgången av ett\r\närende medfört avslag på ansökan om\r\nuppehållstillstånd har det i viss utsträckning varit\r\nmöjligt att ur verkets beslutsmotivering utläsa\r\nvilken inverkan dokumentlösheten har haft.'' Det\r\nhar alltså mycket långtgående verkan.</pre><pre>Vi vill också -- i reservation 46 -- ha en uppföljning\r\nav utvisade flyktingar. Utvisade flyktingar skall\r\nställas under svenskt beskydd. Man bör så långt\r\nsom möjligt följa upp deras öden. Vi vet att många\r\nfängslas och att andra försvinner. Om en\r\nuppföljning skedde från svensk sida skulle vi få en\r\nsäkrare bild. Vi skulle kanske t.o.m. kunna\r\nförhindra dessa fängslanden och övergrepp.</pre><pre>Det finns mycket annat att tillägga, men jag\r\navslutar mitt anförande efter att ha yrkat bifall till\r\nreservationerna 8, 12, 13, 18, 28 och 46.</pre><pre>Jag slutar med att ställa två frågor. När kan vi få ett\r\nsvar på när man ämnar upphäva Luciabeslutet? När\r\nkan vi vänta oss en förändring av bestämmelserna\r\nom förvarstaganden av barn?</pre><pre></pre><pre>Anf. 8 MAUD BJÖRNEMALM (s):</pre><pre>Herr talman! Jag delar Rune Backlunds\r\nuppfattning att det inte är bra med denna\r\nuppdelning av debatten. Frågorna går ändå in i\r\nvarandra. Detta visar också tidigare anföranden.\r\nDet är inte mycket nytt som framkommit.</pre><pre>Jag vill börja med att göra litet reklam för\r\nflyktingskrivelsen. Jag tycker att denna skrivelse\r\nom den svenska invandrar- och flyktingpolitiken,\r\nsom regeringen lämnat till riksdagen, har utformats\r\npå ett sådant sätt att den kan användas som en\r\nhandbok över vår invandrar- och flyktingpolitik.\r\nDessutom finns den också i populärupplaga. Den\r\nvisar också tydligt på de förändringar och problem\r\nsom finns i världen och som påverkar\r\nflyktingsituationen och vår egen flyktingpolitik. I\r\nskrivelsen redogörs för Sveriges roll i det\r\ninternationella flyktingpolitiska arbetet. Det\r\nredogörs också för vår invandrings-, invandrar- och\r\nflyktingpolitik och för de förändringar som har\r\nskett.</pre><pre>Statens invandrarverk arbetar sedan 1989 i en\r\ndecentraliserad organisation. Ersättningen till\r\nkommunerna har förändrats. Syftet är att stimulera\r\nkommunerna till att satsa på aktiva åtgärder för att\r\nflyktingen skall komma i arbete och kunna försörja\r\nsig.</pre><pre>Men den debatt som förs både här i riksdagen och\r\ni media handlar sällan om ett helhetsperspektiv på\r\ninvandrar- och flyktingpolitiken, utan det är delar\r\nav den som fokuseras. Det har t.ex. rört sig om\r\ndokumentlösheten, förvarstagande, enskildas\r\nuppehållstillstånd och flyktingförläggningarna.\r\nMöjligen kommer den principproposition som\r\nregeringen nu i veckan har lagt fram om en ny\r\nsammanhållen flykting- och immigrationspolitik att\r\nmedverka till en diskussion om helheten. I\r\npropositionen sägs att den nationella invandrings-\r\noch invandrarpolitiken måste kombineras med\r\nutrikes- och biståndspolitiken i kampen för\r\ndemokrati, mänskliga rättigheter och social och\r\nekonomisk utveckling. Det blir den nya riksdagen i\r\nhöst som får diskutera propositionen.</pre><pre>I ett försök till en framtidsprognos säger regeringen\r\ni flyktingskrivelsen att man vill förbättra förmågan\r\natt analysera och bedöma vad som händer i\r\nomvärlden. Storleken på asyltillströmningens till\r\nSverige och övriga västvärlden är naturligtvis svår\r\natt förutse. Den beror också på hur man genom ett\r\ninternationellt samarbete kan undanröja de\r\nproblem som är grunden för att människor flyr.\r\nMen det är nog realistiskt att räkna med ett fortsatt\r\ntryck på Sverige. Det finns visserligen en växande\r\nmedvetenhet bland länder och organisationer och\r\nen vilja att försöka hitta varaktiga lösningar. Man\r\ninser också behovet av att angripa orsakerna till\r\nflykt.</pre><pre>Det finns 52 reservationer till betänkandet. Det kan\r\ninför framtiden vara värt att notera att det av alla\r\ndessa reservationer inte finns någon gemensam för\r\nmoderaterna och folkpartiet liberalerna. Dessa\r\nplanerar dock att bilda regering vid en eventuell\r\nborgerlig valseger. Det finns inte en enda\r\nsamskrivning. Maria Leissner ondgjorde sig över\r\nden socialdemokrat-moderata flyktingpolitiken.\r\nHur blir det vid en eventuell borgerlig valseger?\r\nVem skall bestämma flyktingpolitiken,\r\nmoderaterna eller folkpartiet?</pre><pre>Moderaterna svarar ensam för sina reservationer,\r\nmedan folkpartiet liberalerna har många\r\nreservationer gemensamma med vänsterpartiet och\r\nmiljöpartiet. Slutsatsen blir att också\r\nflyktingpolitiken kan läggas till de övriga stora\r\nfrågor där moderaterna och folkpartiet inte har\r\nkommit överens.</pre><pre>Ett långt avsnitt i skrivelsen behandlar Sveriges roll\r\ni det internationella migrations- och\r\nflyktingpolitiska arbetet. Man blir därför litet\r\nförvånad när man läser de tre första\r\nreservationerna till betänkandet. Man vill nästan\r\nfråga sig om reservanterna över huvud taget läst\r\nskrivelsen. I reservation 1 från vänsterpartiet\r\nräcker det tydligen inte med de redogörelse som ges\r\növer Sveriges europeiska och internationella\r\nengagemang, utan man vill dessutom ha en särskild\r\nredovisning inför riksdagen.</pre><pre>Sverige verkar sedan länge aktivt för att försöka nå\r\nfram till varaktiga lösningar på de problem som\r\norsakar folkomflyttningar och flyktingströmmar.\r\nDet framgår klart av skrivelsen att regeringen\r\nlägger stor vikt vid det internationella arbetet och\r\natt Sverige spelar en aktiv roll.</pre><pre>Moderaterna vill i en reservation att Sverige tar\r\ninitiativ till en alleuropeisk konferens.</pre><pre>Vi har ju tidigare i utskottet konstaterat att initiativ\r\nhar tagits av regeringen till ytterligare samarbete\r\nsåväl mellan de europeiska länderna som de\r\nnordiska. Det gäller den s.k.\r\nkonsultationsgruppens arbete och den nordiska\r\nsamrådsgruppen för flyktingfrågor.</pre><pre>När det gäller en samordning inom EG av asyl- och\r\nflyktingpolitiken så kommer det naturligtvis att\r\npåverka Sverige.</pre><pre>Sverige har dessutom uttryckt en önskan om att få\r\ndeltaga. Utskottet framhåller i betänkandet att en\r\nharmonisering måste innebära en så generös\r\nflyktingpolitik som möjligt och utgår också ifrån att\r\nregeringen i EG-sammanhang strävar efter en\r\ngenerös, rättssäker och human hantering av\r\nflyktingfrågorna.</pre><pre>Ser man på reservation nr 5 från moderaterna och\r\nreservation nr 6 från folkpartiet som båda handlar\r\nom asyl i Sverige och som gäller 13\r\ndecemberbeslutet så är det bara att konstatera att\r\nhär är de blivande koalitionsbröderna inte heller\r\neniga. Moderaterna vill behålla beslutet och\r\nfolkpartiet vill upphäva det.</pre><pre>Reservation nr 9 från fp och 10 från miljöpartiet\r\nhandlar om beredskap för flyktingar från öst.</pre><pre>Jag skall inte säga vad jag egentligen tänker, men\r\nfaktum är att vid den information som utskottet fick\r\nav SIVs generaldirektör inför behandlingen av\r\ninvandrar- och flyktingpolitiken framkom det med\r\nall önskvärd tydlighet att beredskap finns.</pre><pre>I reservation nr 16 från folkpartiet och miljöpartiet\r\nmenar reservanterna att visering hindrar människor\r\natt fly till Sverige. Det har vi vi också tidigare hört\r\nav Maria Leissner ifrån talarstolen.</pre><pre>I sin motion som föregår reservationen skriver\r\nfolkpartiet: ''Om en människa som vill fly från sitt\r\nhemland kontaktar Sveriges ambassad och ansöker\r\nom visum ilaga ordning är det ambassadens\r\nskyldighet enligt gällande lag att avslå ansökan, om\r\ndet kan misstänkas att vederbörande behöver fly.''</pre><pre>Jag har svårt att tänka mig att en människa som är\r\nförföljd och måste fly från sitt land över huvud taget\r\nhar en tanke på att uppsöka en ambassad. Men\r\nviseringskravet är självfallet inte till för att\r\nutestänga människor som flyr. Viseringskravet är\r\nenligt utlänningslagen nödvändigt för att kunna\r\nbibehålla en reglerad invandring.</pre><pre>Folkpartiet står också bakom beslutet om en\r\nreglerad invandring, om man nu inte ändrat sig\r\nförstås. Visering omfattar för närvarande\r\nmedborgare från ungefär hälften av världens stater.</pre><pre>Många av de asylsökande som kommer till Sverige,\r\nkommer från länder där viseringskrav finns. Så\r\nkrav på visering har hittills inte hindrat människor\r\nfrån att fly till vårt land och söka asyl här.</pre><pre>Reservation nr 18 gäller uppskjuten\r\ninvandringsprövning, den s.k. tvåårsregeln.\r\nReservanterna vill att en översyn görs i syfte att\r\navskaffa regeln.</pre><pre>Det är möjligt att i samband med ett eventuellt\r\nmedlemskap i EG den här regeln behöver ses över.\r\nDanmark har t.ex. olika regler för EG-medborgare\r\noch andra. Jag tror att det är viktigt att man skiljer\r\npå tvåårsregeln och vad den har för syfte och hot\r\nom misshandel mot kvinnor.</pre><pre>Det är viktigt att de här diskussionerna förs, men\r\njag tror inte att man kommer till rätta med våldet\r\nmot kvinnor genom att ta bort regeln.</pre><pre>Visserligenkan då dessa män inte hota kvinnorna\r\nmed utvisning, men de har säkert andra sätt att hota\r\nkvinnorna för att få dem att stanna kvar. Den här\r\ntypen av män kommer säkert att misshandla och\r\nhota sina kvinnor ändå. Mishandel kan självklart\r\naldrig accepteras, men vi måste hitta andra vägar\r\natt hjälpa dessa kvinnor. Skulle ett slopande av\r\nregeln inte i stället kunna medföra att det blev\r\nlättare för männen att ta hit utländska kvinnor?</pre><pre>Det är ju så att kvinnor som blivit misshandlade och\r\nsom bryter upp och lämnar männen sällan utvisas.\r\nSvårigheterna är ju att kunna informera kvinnorna\r\nom vilka rättigheter de har i Sverige, eftersom\r\nmännen isolerar dem. Ett slopande av regeln kan\r\ninte i och för sig hindra kontakter eller destruktiva\r\nrelationer.</pre><pre>En möjlighet kan kanske vara att utbilda de poliser\r\nsom beviljar sexmånaderstillstånden på så sätt att\r\nde kan informera kvinnorna om deras rättigheter\r\noch kanske också via samtal få reda på under vilka\r\nomständigheter de lever.</pre><pre>Två-årsregeln har olika sidor.</pre><pre>Dels finns kravet på att slopa tvåårsregeln för att\r\nkomma till rätta med våldet mot de utländska\r\nkvinnorna, dels finns ett krav från svenska kvinnor\r\nsom gift sig med utländska män och i äktenskapet\r\nupplevt hot och misshandel, och som brutit upp och\r\nnu ingenting hellre önskar eller kräver än att\r\nmännen skall utvisas, så att de kan känna sig trygga\r\ni sitt eget land.</pre><pre>Fru talman! Jag delar uppfattningen att vi måste ta\r\nsärskild hänsyn till flyktingbarn och vara\r\nuppmärksamma på deras situation. Det finns både\r\ni detta betänkande och nästa som vi skall behandla,\r\navsnitt som tar uppflyktingbarnens situation, både\r\nflyktingbarn i familj och ensamma flyktingbarn.</pre><pre>\r\nFlyktingbarnens situation är olik föräldrarnas.\r\nFöräldrarna har en orsak till sin flykt och har tagit\r\ninitiativet, medan barnen har tvingats med. Många\r\nhar upplevt separationer och uppbrott.</pre><pre>Barn till asylsökande hamnar i en svår situation.\r\nMånga har skrämmande upplevelser bakom sig.\r\nFöräldrarna befinner sig i en pressad situation och\r\norkar kanske inte vara det stöd för sina barn som de\r\negentligen vill och borde vara.</pre><pre>Barnen uppmärksammas därför i\r\nasylutredningarna, och beroende på vad som där\r\nkommer fram så avgörs om barnen själva skall\r\nhöras eller om det är andra hjälpinsatser som\r\nflyktingbarnen och deras föräldrar behöver.</pre><pre>Alla barn reagerar på flyktingsituationen i sig och\r\nmånga har tidigare upplevelser som behöver ett\r\nspeciellt omhändertagande och ibland behandling.</pre><pre>De psykiska symptomen kan vara mycket uttalade\r\noch det fordras naturligtvis stor psykologisk\r\nkunskap, tillsammans med särskild kunskap kring\r\ninvandrarfrågor för att kunna förebygga och rätt\r\nbedöma eventuellt behov av insatser och\r\nbehandling.</pre><pre>Många landsting och kommuner vet det här, och\r\nmånga har också startat egna projekt för att kunna\r\nhjälpa både flyktingbarnen och föräldrarna.</pre><pre>Socialstyrelsen har på regeringens uppdrag\r\nundersökt hälsoläget hos flyktingbarn och\r\nflyktingungdomar. Kartläggningen omfattar såväl\r\nasylsökande som sådana som fått\r\nuppehållstillstånd.</pre><pre>I sin sammanfattande bedömning säger\r\nsocialstyrelsen, att såväl invandrarverket som\r\nkommuner och landsting på kort tid ställts inför nya\r\noch kraftigt ökade krav, där många av dem varit\r\nsvåra att förutse.</pre><pre>Socialstyrelsen anser att med hänsyn till den\r\nextraordinära situationen så har\r\nflyktingmottagandet fungerat förhållandevis väl,\r\nmen att det finns brister. Man kommer även med\r\nförslag på hur bristerna skall avhjälpas.</pre><pre>Invandrarministern har sagt i en frågestund att man\r\ni regeringskansliet ingående skall studera och\r\növerväga socialstyrelsens förslag.</pre><pre>I reservation nr 29 vill folkpartiet att god man\r\ngenast förordnas för ensamma flyktingbarn och att\r\nensamma flyktingbarns asylansökningar\r\nprioriteras.</pre><pre>Antalet ensamma barn som kommit till Sverige har\r\nökat de senaste åren. Den utredning som\r\nsocialstyrelsen har gjort visar att det under 1988 och\r\n1989 fanns ca 1 300 flyktingbarn utan\r\nvårdnadshavare i vårt land.</pre><pre>Antalet barn från olika länder varierar beroende på\r\ndet politiska läget. Under 1990 ökade t.ex. antalet\r\nsomaliska barn kraftigt. Omkring 80 % av dem var\r\npojkar. De flesta barn utan vårdnadshavare\r\nkommer från i huvudsak Iran och Etiopien.</pre><pre>Det är dock sinsemellan helt olika grupper. De\r\nflesta iranska barn kommer från storstäderna och\r\nhar flytt från den regim där pojkarna riskerar att\r\nskickas ut som soldater för att försvara landet. De\r\neritreanska kommer i regel från landsbygden och\r\nhar ofta varit på flykt längre tid än de iranska\r\nbarnen, som för de mesta kommer direkt hit.</pre><pre>Socialstyrelsens kartläggning visar också att en\r\nmajoritet av barnen har kvar sina föräldrar i livet.\r\nFör 72 % av de iranska barnen vet man var\r\nvårdnadshavaren finns. Motsvarande andel för de\r\neritreanska barnen är 35 %.</pre><pre>Utredning av asylsökande barn har hög prioritet,\r\noch målet är att beslut skall vara fattat inom två\r\nmånader. Invandrarverket förordnar juridiskt\r\nbiträde och Stockholms tingsrätt utser god man.\r\nDet stora problemet är att det råder stor brist på\r\ngode män. Invandrarverket har därför skrivit till\r\nfrivilligorganisationerna och bett om hjälp med att\r\nfå fram ett tillräckligt antal gode män.</pre><pre>Fru talman! Med detta yrkar jag bifall till utskottets\r\nhemställan i betänkande 14 och avslag på samtliga\r\nreservationer till vilka bifall har yrkats.</pre><pre>Anf. 9 GULLAN LINDBLAD (m) replik:</pre><pre>Fru talman! Man skall inte kasta sten när man sitter\r\ni glashus, lyder ett gammalt ordspråk. Jag tycker att\r\nMaud Björnemalm skall ta till sig det ordspråket.\r\nDet parti som socialdemokraterna bygger sin\r\nregering på enligt parlamentarismens grunder är\r\nbevisligen inte överens med regeringen i en enda\r\nfråga som rör flyktingpolitiken. I stället är man\r\nberoende av hoppande majoriteter. Bekymra sig\r\nmer för den egna situationen och mindre för en\r\neventuellt blivande annan regering, Maud\r\nBjörnemalm! Det är mitt råd.</pre><pre>Maud Björnemalm frågar om jag har läst\r\nskrivelsen. Ja, sannerligen varenda rad. Jag har\r\nt.o.m. läst innehållet i den innan den officiellt kom\r\nut. Det må vara ett oppositionsparti tillåtet att\r\ntrycka litet extra på vissa frågor som man tycker är\r\nviktiga, även om de har behandlats i\r\nutskottsmajoritetens skrivning.</pre><pre>I reservation 2 har vi särskilt tryckt på att FNs\r\nflyktingkonvention är av gammalt datum och\r\ndärför inte riktigt speglar dagens förhållanden. Vi\r\nefterlyser om möjligt en ny konvention som bättre\r\növerensstämmer med dagens förhållanden. När vi\r\ntidigare uttalade detta hade vi inte tillgång till\r\nregeringens nu avlämnade proposition. Men, som\r\njag sade förut, är dess innehåll ett fall framåt för ett\r\ntänkande i de banor som vi moderater står för. Det\r\när dock inte den saken vi skall diskutera i dag.</pre><pre>Låt mig härefter återgå till ett par frågor som jag\r\ninte hann med i mitt anförande. Det blev långt nog\r\nändå. Jag skall något uppehålla mig vid respekten\r\nför vår utlämningslagstiftning. Jag anser det mycket\r\nviktigt, inte minst för flyktingarna själva, att\r\nrespekten för denna lagstiftning upprätthålls. Det\r\när också viktigt för tilltron till och respekten för det\r\nsvenska medborgarskapet. För att svenska\r\nmedborgare skall känna trygghet är det särskilt\r\nviktigt att vi ställer vissa krav även på asylsökande\r\noch flyktingar. På den punkten tror jag inte det\r\nråder några direkt delade meningar, men jag vill\r\nändå trycka på den saken.</pre><pre>Jag kan hänvisa till vår reservation med anledning\r\nav en HD-dom när jag säger att det går att komma\r\nin i detta land på helt falska premisser. Det har\r\nt.o.m. hänt att personer med uppehållstillstånd i ett\r\nannat land har gjort det. Låt mig fråga utskottets\r\nföreträdare om regeringen har gjort något i\r\nanledning av vår utskottsbeställning efter denna\r\nHD-dom. Det handlar om att verkligen se över\r\nansvarsbestämmelserna vad gäller flyktingar och\r\nasylsökande.</pre><pre>Anf. 10 MARIA LEISSNER (fp) replik:</pre><pre>Fru talman! Maud Björnemalm gör sig stora\r\nbekymmer för nästa regering. Det är både vänligt\r\noch omtänksamt av henne. Jag noterar att\r\nsocialdemokraterna påfallande ofta talar om nästa\r\nregering som någon annan än socialdemokratisk\r\nregering.</pre><pre>En större huvudvärk för Maud Björnemalm är\r\nkanske ändå att man har de samarbetspartner som\r\nman har. Det finns kanske anledning att fundera\r\növer hur det kommer sig att det har utvecklats på\r\ndet sättet. Socialdemokratin är ju inte direkt någon\r\nmittenkraft i flyktingpolitiken och än mindre en\r\nvänsterkraft, om nu det ordet fortfarande är ett\r\nhonnörsord för socialdemokraterna.</pre><pre>I frågan om visering citerade Maud Björnemalm ur\r\nfolkpartiets motion och undrade varför flyktingar\r\nskulle uppsöka ambassaden om de nu var i starkt\r\nbehov av skydd. Svaret är ganska enkelt. Det är\r\ndärför att vi i vår lagstiftning bl.a. kräver att\r\nmänniskor skall ha det vi kallar dokumentation,\r\noch i den ingår visum. Har de inte visum skall de\r\ninte kunna ta sig ombord på ett flygplan för att\r\nkomma till Sverige, utan de skall innan dess bli\r\nbortsorterade.</pre><pre>Det skulle naturligtvis inte vara något problem med\r\nviseringskrav även för flyktingar, om det var så att\r\nde utan handlingar ändå kunde komma fram till\r\ngränsen. Nu kan de inte göra det såvida de inte\r\nlurar och bedrar oss. Det enda sättet för en\r\nasylsökande att utan problem komma ända fram till\r\ngränsen med dokument är att han eller hon har\r\nköpt dem av en flyktingsmugglare. Då går det att\r\nkomma till den svenska gränsen och ansöka om\r\nasyl. Om inte restriktionerna fanns skulle\r\nnaturligtvis viseringen och övriga bestämmelser\r\ninte fungera som ett skydd för Sverige mot\r\nflyktingar. Det är alltså på beskrivet sätt som\r\nbestämmelserna har kommit att utformas.</pre><pre>Låt mig citera ur en promemoria från statens\r\ninvandrarverk om verkets praxis när det gäller\r\ninresevisering för de människor som kommer till\r\nSverige för att delta i internationella konferenser\r\nhär. Så här säger man:</pre><pre>''Verkets praxis är sedan lång tid att s.k. bona\r\nfideperson (trovärdigt syfte med besöket, ingen\r\nrisk för avhopp) ska erhålla inresevisering för\r\ndeltagande i internationella sammankomster i\r\nSverige.</pre><pre>Beträffande vissa nationaliteter är viseringspraxis\r\ndock restriktiv. Erfarenheten visar att även\r\nkonferensdeltagare av olika slag har använt sig av\r\nvisering för att få möjlighet att resa in i Sverige och\r\ndärefter ansöka om asyl. Det är med andra ord inte\r\nsjälvklart att en konferensdeltagare alltid kan\r\nbetraktas som bona fideperson.''</pre><pre>Detta är mycket talande. Man skall inte få använda\r\nviseringsinstrumentet för att komma in till Sverige\r\noch därefter ansöka om asyl. Jag konstaterar att\r\nsocialdemokraterna mycket medvetet driver för\r\nden här viseringspolitiken.</pre><pre></pre><pre>Anf. 11 RAGNHILD POHANKA (mp)\r\nreplik:</pre><pre>Fru talman! Maud Björnemalm nämnde att vi inte\r\nhar berört frågan om invandrarpolitiken. Jag har\r\nflera gånger i denna kammare sagt att Sverige i stort\r\nsett för en bra invandrarpolitik. Vi satsar oerhört\r\nstora resurser, både personella och\r\npenningmässiga, för att det skall gå bra för de\r\nflyktingar som får stanna här. Det behövs säkert\r\nförändringar också på det området, och saker och\r\nting kan göras bättre. Det har jag också sagt flera\r\ngånger, men det tål att upprepas.</pre><pre>En sak som inte berör vårt utskott har hänt. 300\r\nmilj.kr. för hemspråksundervisning har dragits in.\r\nVi har yrkat att också det beloppet skall anvisas. I\r\növrigt satsas mycket stora resurser på de invandrare\r\nsom har fått uppehållstillstånd i landet.</pre><pre>Visst har vi läst i genom betänkandena och\r\nmotionerna. Vi har haft god tid på oss, eftersom\r\ndenna fråga har behandlats under lång tid. När det\r\ngäller den internationella politiken syftar vi på att\r\nSverige håller på att anpassa sig till en EG-\r\nflyktingpolitik, och den anser vi inte vara generös.\r\nDen är ganska hård, och det byggs murar runt EG.\r\nVi ställer upp på det och ser till att Sverige håller\r\nsig innanför muren. Vi yrkar på att man skall\r\ntillämpa den generösa flyktingpolitiken\r\ninternationellt.</pre><pre>I min reservation om flyktingar från öst har jag\r\nnämnt flyktingar från t.ex. Baltikum. Jag menar att\r\ndet skall finnas en beredskap som även kan gälla\r\nandra folk, men jag tog Baltikum och\r\nöststatsflyktingar som exempel, eftersom det ser så\r\nhotande ut i republikerna där.</pre><pre>Maria Leissner tog upp viseringar. Man kan\r\nvisserligen inte gå till en ambassad och söka visum\r\nom man vill fly, men om man försöker komma hit\r\nså går det inte utan visum. Det blir en mycket ond\r\ncirkel. Att viseringsplikten inte har hindrat\r\nflyktingar från att komma hit kan vi aldrig bevisa.\r\nDe som är här har uppenbarligen inte hindrats att\r\nkomma hit. Vi vet dock genom kontakter med\r\nanhöriga och andra som känner förföljda att de har\r\nvarit helt låsta. De har inte kunnat komma hit och\r\nsöka asyl.</pre><pre>När det gäller tvåårsregeln menar jag att en svensk\r\nkvinna som har blivit misshandlad naturligtvis\r\nbefinner sig i en mycket svår situation, men hon har\r\ninte hotet från två håll. Hon hotas av mannen. Om\r\nhon kan komma från honom, kan hon få det bättre.\r\nMen om en kvinna som inte har bott i Sverige i två\r\når har råkat in i ett sådant förhållande är\r\nsituationen svårare. Stannar hon hos mannen blir\r\nhon misshandlad och förtryckt, och om hon lämnar\r\nmannen kommer hon ganska sannolikt att skickas\r\ntillbaka till det land hon flytt ifrån och till allt som\r\nväntar henne där.</pre><pre>Anf. 12 JAN-OLOF RAGNARSSON (v)\r\nreplik:</pre><pre>Fru talman! Maud Björnemalm undrade om vi\r\nhade läst betänkandet och regeringens skrivelse om\r\nflyktingpolitiken. Visst har jag läst detta. Däremot\r\nblir jag litet fundersam och undrar om Maud\r\nBjörnemalm över huvud taget har läst\r\nvänsterpartiets partimotion från den allmänna\r\nmotionstiden i januari 1991. Maud Björnemalm\r\nsäger att det inte finns något helhetsperspektiv på\r\nflyktingpolitiken i debatten. Vi lade verkligen ned\r\nmycket arbete med vår motion för att få ett\r\nhelhetsperspektiv på flyktingpolitiken. Jag blir\r\nmycket förvånad när Maud Björnemalm, att ett\r\nsådant perspektiv inte förekommer i debatten. Jag\r\nrekommenderar ett ytterligare studium av\r\nvänsterpartiets partimotion från januari 1991.</pre><pre>Maud Björnemalm nämnde inte ett ord i sitt\r\nanförande om asylrätten. Anser\r\nsocialdemokraterna och Maud Björnemalm att det\r\nföreligger sådana skäl att man måste inskränka\r\nrätten för människor att söka asyl i Sverige? Finns\r\ndet inga samlade svenska resurser till en generös\r\nhuman flyktingpolitik? Det vore intressant att få ett\r\nsvar på denna fråga.</pre><pre>Jag tog också upp kommunplatserna. Det\r\nförekommer att människor som har fått\r\nuppehållstillstånd ändå blir kvar på\r\nförläggningarna. Jag förstår inte vad det beror på.\r\nKommunerna avtalar med invandrarverket om\r\nkommunplatser för flyktingar. Ändå fick man 9 000\r\nfärre platser år 1990 än vad man hade avtalat om.\r\nKommunförbundet har många gånger påpekat\r\ndetta. Invandrarverkets generaldirektör påpekar\r\ndet också så sent som i april. Det vore intressant att\r\nfå veta vad det beror på att man inte får ut\r\nmänniskor som redan har fått uppehållstillstånd\r\nfrån förläggningarna till kommunerna så att de kan\r\nbörja ett liv här i Sverige.</pre><pre>Anf. 13 RUNE BACKLUND (c) replik:</pre><pre>Fru talman! Maud Björnemalm redovisade för-\r\noch nackdelar med avskaffandet av tvåårsregeln.\r\nJag tycker att Ragnhild Pohanka på ett mycket\r\neffektivt sätt pekade på skillnader mellan den\r\nsvenska kvinnans och den utländska kvinnans\r\nsituation i sitt exempel. I fallet med den utländska\r\nkvinnan är det inte nog med att hon har blivit\r\nmisshandlad, hon skall också utvisas.</pre><pre>Jag delar uppfattningen att man kan se denna fråga\r\nfrån två håll och att det finns både för- och\r\nnackdelar med en sådan här regel. Jag undrar dock\r\nhur många skenäktenskap tvåårsregeln i själva\r\nverket har förhindrat och hur stora är egentligen\r\nvåra möjligheter att påvisa skenäktenskap med\r\nhjälp av tvåårsregeln. Efter kontakter jag har haft\r\nmed polisen gör jag bedömningen att\r\nmöjligheterna inte är särskilt stora. Man kan då\r\nfråga sig om nyttan med denna regel verkligen är så\r\nstor att den motiverar en egen existens med tanke\r\npå att den används av män i hotsituationer för att\r\nskrämma kvinnor till tystnad och få dem att\r\nacceptera en situation som de inte skulle ha gjort\r\nom de inte hade utvisningshotet hängande över sig.</pre><pre>Maud Björnemalm säger att en väg vore att\r\nundervisa poliserna och ge dem bättre kunskaper\r\noch tala om att man inte behöver acceptera det.\r\nÄven om man gör så är förmodligen rädslan större,\r\nvilket gör att man inte litar på den information man\r\nfår. Jag är inte övertygad om att det är en\r\nframkomlig väg. Jag tror i stället att vi skulle\r\nbehöva avskaffa tvåårsregeln. När det gäller att\r\nförhindra skenäktenskap tror jag inte att den har så\r\nstor betydelse. Vi behöver nog inte vara så rädda\r\nför att avskaffa regeln.</pre><pre>Maud Björnemalm kommenterade också\r\nsituationen för flyktingbarnen och barnen i vår\r\nmottagningsverksamhet. Jag tycker att det är\r\npositivt att man nu tar sig an de rapporter som har\r\npresenterats om flyktingbarnens situation och på\r\nallvar försöker se vad man kan göra såväl i\r\ninvandrarverkets verksamhet som i kommun och\r\nlandsting. Det har utan tvivel funnits brister. Dessa\r\nbrister kan naturligtvis skyllas på att man har varit\r\ndåligt förberedd och inte har varit medveten om att\r\nvi skulle få ett så stort antal människor att ta hand\r\nom på kort tid. Det är dock oerhört viktigt att man\r\nrättar till dessa brister så att inte flera barn hamnar\r\ni samma situation.</pre><pre>Däremot berörde Maud Björnemalm inte\r\nslopandet av förvar av barn i flyktingpolitiken. Det\r\nkunde nog vara bra att få en diskussion även om det\r\nproblemet, som man också kan se från två håll. Vi\r\nmenar att det vore bättre att pröva att slopa\r\nförvarsreglerna, och att det skulle vara till gagn för\r\nbarnen i flyktingmottagningen.</pre><pre>Anf. 14 MAUD BJÖRNEMALM (s):</pre><pre>replik: Fru talman! Det blev mycket på en gång. Jag\r\nfår väl försöka ta kommentarerna i tur och ordning,\r\näven om jag tänker börja bakifrån och kommentera\r\nvad Rune Backlund sade om tvåårsregeln. Jag\r\nmenade att ett avskaffande av tvåårsregeln inte\r\nutgör något skydd för de misshandlade kvinnorna.\r\nFör att komma till rätta med misshandeln av de\r\nutländska kvinnorna måste man försöka hitta andra\r\nmetoder.</pre><pre>Jan-Olof Ragnarsson påstår att vi har gjort en\r\ninskränkning av asylrätten. Vi har inte gjort någon\r\nsådan inskränkning. Alla som kommer hit till\r\nSverige och söker asyl har rätt att få sin sak prövad.\r\nOm de sedan får uppehållstillstånd eller inte är ju\r\nen annan sak.</pre><pre>Maria Leissner, jag är inte ett dugg bekymrad över\r\nden socialdemokratiska politiken. Vad jag däremot\r\när bekymrad över är hur den framtida\r\nflyktingpolitiken kan komma att se ut. I och för sig\r\nkan man inte beskylla Maria Leissner för att vara\r\nnågon nyansernas mästare, men denna\r\nsvartmålning och resning av murar och hinder i\r\nflyktingpolitiken gör att man blir lite förskräckt.</pre><pre>Jaf vet inte hur många gånger vi har diskuterat\r\ndokumentlösheten och hur man skall få Maria\r\nLeissner att förstå vad det egentligen handlar om.\r\nDet är nämligen ett hinder för tillståndsgivande, att\r\nfolk kommer hit utan papper. Man kan faktiskt inte\r\nflyga till Sverige, och man kan inte komma till\r\nArlanda utan att man vid något tillfälle har haft en\r\nbiljett eller ett pass. Om man vid ankomsten till\r\nArlanda talar om för polisen att man har kastat sitt\r\npass eller sin biljett i Frankfurt eller på Kastrup\r\nberoende på var man kommer ifrån, måste vi vidta\r\nåtgärder för att förhindra människor från att göra\r\npå det här viset. Människor har flytt medelst falska\r\npapper i alla tider, och det kommer de säkerligen\r\nockså i fortsättningen att göra. Myndigheterna är\r\nmedvetna om detta, men om de flyende\r\nmänniskorna har en trovärdig historia att berätta\r\ntas det självfallet hänsyn till detta.</pre><pre>Anf. 15 RAGNHILD POHANKA (mp)\r\nreåöol:</pre><pre>Fru talman! Jag skulle vilja säga litet mer om de\r\nhär kvinnorna.</pre><pre>Misshandel kan man inte komma åt enbart genom\r\natt upphäva 2-årsregeln, men möjligheten för\r\nkvinnorna att komma ifrån misshandel ökar, om de\r\nvet att de kan söka skydd någonstans i Sverige och\r\natt de med stor säkerhet får stanna i Sverige. Dessa\r\nkvinnor sitter fullständigt inspärrade mellan två\r\nomöjliga liv, utan kontakter i Sverige. Jag menar\r\ninte att svenska kvinnor inte har det vedervärdigt --\r\ndet har de. Och de har oerhört svårt att byta\r\nidentitet, vilket de borde ha rätt till. När t.ex.\r\nbrottslingar kommer ut från fängelse går det ofta\r\nganska lätt för dem att få sin identitet bytt.</pre><pre>Vart skall dessa kvinnor ta vägen? Om de söker\r\nhjälp hos någon, riskerar de att bli anmälda hos\r\npolisen och utskickade. Värre situation har jag\r\nsvårt att föreställa mig. Vetskapen om att de får\r\nstanna här utgör ett skydd -- absolut!</pre><pre>Jag vill också tala litet om dokumentlösheten. Jag\r\nläste tidigare upp ur docent Göran Melanders\r\nredovisning angående dokumentlösheten: man\r\nförutsätter att de som saknar dokument har rest ut\r\nlegalt. Man kan lika gärna inta precis motsatt\r\nståndpunkt, dvs. de som saknar dokument har åkt\r\nmed hjälp av falska papper och har inte vågat\r\nbehålla dem, då skulle de inte få stanna. Det kan\r\nförhålla sig på båda sätt, men om man inte har pass\r\neller visum om man har någon form av\r\nidentitetshandling kanske man ändå kan bli trodd.</pre><pre>Det finns människor som åker hemifrån som de går\r\noch står. De blir faktiskt hjälpta hit av olika\r\norganisationer. Kalla dem för människosmugglare,\r\nmen i så fall var Raoul Wallenberg också en\r\nmänniskosmugglare. Han är en hjälte för oss i\r\nSverige.</pre><pre>Det finns samvetslösa grupperingar som sysslar\r\nmed sådant, det vet jag. Men det är många gånger\r\nden sista utvägen för dessa människor att rädda sina\r\nliv. Det måste vi ha respekt för.</pre><pre>Anf. 16 RUNE BACKLUND (c) replik:</pre><pre>Fru talman! Maud Björnemalm sade att ett\r\navskaffande av tvåårsregeln inte hindrar\r\nmisshandel. För att inte vålla missförstånd när det\r\ngäller vår syn på den regeln vill jag säga att det har\r\nvi inte heller påstått. Men ett avskaffande innebär\r\nju att man tar bort möjligheten att använda regeln\r\nsom ett hot, att kunna skrämma till tystnad. Det är\r\nju på det sättet denna regel har använts av dessa\r\nmän, dvs. att de har hotat kvinnan med att säga:\r\nOm du knystar någonting om vad du har varit med\r\nom, skall jag se till att du blir utvisad. Det är alltså\r\nmöjligheten att använda denna regel för att\r\nskrämma kvinnorna till tystnad som är problemet.</pre><pre>Vi tror därför att om man avskaffar denna regel\r\nfinns denna möjlighet till hot om utvisning från\r\nmannens sida inte längre kvar. Vi tycker att det är\r\nvärt att pröva att ta bort tvåårsregeln och\r\ndärigenom ge dessa kvinnor en bättre chans att på\r\nett tidigt stadium gå ut och tala om vad de har varit\r\nutsatta för. Då kanske vi kan undvika en del av de\r\ngrova misshandelsfall som rapporteras.</pre><pre>Anf. 17 JAN-OLOF RAGNARSSON (v)\r\nreplik:</pre><pre>Fru talman! Maud Björnemalm säger att man inte\r\nhar inskränkt rätten att söka asyl i Sverige. Men\r\nden 13 december 1989 sade man från regeringen att\r\nvårt mottagnings- och utredningssystem hade nått\r\ngränsen för vår förmåga.</pre><pre>Man har alltså infört restriktioner som gör det\r\nsvårt, och nästan omöjligt, för de facto-flyktingar\r\noch krigsvägrare att få uppehållstillstånd i Sverige.\r\nMen Maud Björnemalm säger litet nonchalant att\r\nom de sedan får uppehållstillstånd är en annan\r\nhistoria. Ja just det, det är verkligen en annan\r\nhistoria om de får uppehållstillstånd. I praktiken\r\nhar den svenska flyktingpolitiken stramats åt efter\r\nden 13 december 1989. Jag tycker att Maud\r\nBjörnemalm kan erkänna att det är på det sättet.</pre><pre>I mitt inledningsanförande hade jag en lång\r\nredogörelse om varför jag anser att detta är fel och\r\natt det strider mot utlänningslagen och förarbetena\r\ni utlänningslagen. Sedan får jag nonchalanta\r\nbesked från Maud Björnemalm om att det är en\r\nannan historia om de får asyl eller inte. Jag tycker\r\natt man i Sveriges riksdag på ett seriöst sätt skall\r\ndiskutera inskränkningen, som jag kallar den, i\r\nasylrätten som infördes för ett och ett halvt år\r\nsedan. Det har sagts av invandrarministern och den\r\növriga regeringen att denna åtgärd är tillfällig. Men\r\nnär skall den upphävas? Hur långt tid skall något\r\ntillfälligt pågå enligt regeringen och\r\nsocialdemokraterna? Är det två år, tre år eller fem\r\når? Jag menar att det nu finns alla tänkbara\r\nmöjligheter att upphäva detta beslut och återgå till\r\ndet som vi var överens om enligt den utlänningslag\r\nsom vi tidigare har antagit här i riksdagen. Det är\r\ninte fråga om något annat från vänsterpartiets sida\r\nän att man skall följa den utlänningslag som\r\nSveriges riksdag har antagit i enighet.</pre><pre>Anf. 18 MARIA LEISSNER (fp) replik:</pre><pre>Fru talman! Maud Björnemalm säger att vi inte\r\nförstår varandra när det gäller viseringspolitiken\r\noch diskussionen om dokumentlösheten. Det är\r\nkanske sant att vi inte förstår varandra. Men jag\r\ntror ändå att Maud Björnemalm mycket väl förstår\r\nvad det handlar om.</pre><pre>Viseringarna används som ett instrument för att\r\nstoppa asylsökande. Det uttalas klart på olika\r\nställen, bl.a. i den promemoria som jag citerade ur\r\nnyss. Där sägs det klart ut att man ställer hårdare\r\nkrav på konferensdeltagare från vissa länder som\r\nkommer till Sverige, eftersom det har hänt att en\r\ndel av dem har passat på att söka asyl när de var i\r\nSverige. Då kan man ju inte ge viseringar i\r\nframtiden till människor från dessa länder. Det går\r\nju inte, om de missbrukar viseringen så pass att de\r\nutnyttjar den till att söka asyl när de väl har kommit\r\ntill Sverige.</pre><pre>Detta är mycket naket, mycket belysande och inte\r\ndet enda exemplet. Viseringstvånget släpps för\r\nmänniskor från de östeuropeiska länderna, inte när\r\nderas ekonomier blir bättre utan när de inte längre\r\nhar några politiska skäl att fly. Vi vet också att man\r\ni Sverige medvetet använder sig av\r\nviseringsinstrumentet när det gäller sanktioner mot\r\nflygbolagen för att se till att folk inte kan komma\r\nfram till vår gräns om de inte har visum och andra\r\ndokument i vederbörlig ordning. Som jag har sagt\r\nförrut tror jag att det skulle bli mindre problem\r\nmed flyktingsmugglare och dokumentlöshet, om\r\nman lät rätten att söka asyl förverkligas på det\r\nsättet att folk fick lov att komma fram till gränsen.</pre><pre>Maud Björnemalm sade att jag ägnade mig åt\r\nsvartmålning. Jag är kanske negativ och kritisk, och\r\ndet kan man om man vill kalla för svartmålning.\r\nMen folkpartiet liberalerna är inte ensamma om att\r\nvara kritiska. Ser man på världen utanför\r\nriksdagen, finner man att det märkliga har hänt att\r\nregeringen utsätts för konstant kritik från i princip\r\nalla frivilligorganisationer och kyrkor, eftersom\r\nman tycker att regeringen brister när det gäller\r\nhumanitet i flyktingpolitiken. Det borde egentligen\r\nvara ett större bekymmer för Maud Björnemalm att\r\nregeringen konstant hamnar i motsatt ställning till\r\nfrivilliga organisationerna.</pre><pre>Jag vill också gärna instämma i vad Rune Backlund\r\nsade om tvåårsregeln och den stora risken för att\r\nmän kan använda tvåårsregeln som ett instrument\r\nför att i värsta fall misshandla sina fruar. Jag tycker\r\natt det är hög tid att ompröva tvåårsregeln för att\r\nrädda dessa kvinnor som har en mycket besvärlig\r\nsituation.</pre><pre>Till sist vill jag fråga Maud Björnemalm hur hon\r\ntänker visa den särskilda hänsynen till\r\nflyktingbarnen, som hon talade om. Hur kommer\r\ndet sig att man kan låsa in ungefär 300 flyktingbarn\r\ni halvåret? Det är ingen särskild hänsyn till\r\nflyktingbarnen.</pre><pre>Anf. 19 GULLAN LINDBLAD (m) replik:</pre><pre>Fru talman! Utskottets talesman är så bekymrad\r\növer en eventuell framtida regerings och riksdags\r\npolitik att hon inte hinner svara på de få frågor som\r\nman ställer. Men jag är, fru talman, ganska säker\r\npå att det även i en kommande riksdag kommer att\r\nfinnas människor som har både ett varmt hjärta och\r\nett generöst sinnelag och som vill ge en fristad till\r\ndem som skall vara i Sverige. Men de kommer\r\nsäkert också att ha en klar hjärna och vara beredda\r\natt ställa vissa krav på de människor som kommer\r\nhit. Jag tror att många av oss som nu debatterar är\r\növerens om denna grundinställning.</pre><pre>Jag tycker också att vi inte skall göra oss skyldiga\r\ntill överord som när vi t.ex. jämför Raoul\r\nWallenberg -- som offrade personliga tillgångar, sin\r\negen bekvämlighet, ja som till och med var beredd\r\natt offra sitt eget liv och som tiggde pengar för att\r\nrädda judar från förintelsen -- med de samvetslösa\r\nmänniskor som i dag gör sig stora pengar på att till\r\nSverige mer eller mindre lura människor som\r\negentligen inte är flyktingar.</pre><pre>Jag frågade hur regeringens företrädare ställer sig\r\ntill våra krav på en översyn av\r\nstraffbestämmelserna när det gäller människor som\r\nkommer hit på falska premisser. Högsta domstolen\r\nhar ju faktiskt påpekat att lagrådet vid tillkomsten\r\nav den gällande utlänningslagen föreslog att\r\nansvarsbestämmelserna skulle ses över. Utskottet\r\nhar också gjort en sådan beställning.</pre><pre>Jag vill också hänvisa till den reservation som vi har\r\ntillsammans med centerpartiet. Där kräver vi att\r\nregeringen lägger fram ett förslag om utvisning på\r\ngrund av brott. Här delar vi våldskommissionens\r\nuppfattning ''att reglerna för utvisning på grund av\r\nbrott bör ses över med syfte att undersöka hur\r\nreglerna tillämpats och i vilken mån de ger\r\nutrymme för godtycke''. Jag vill fråga om\r\nregeringens företrädare, utskottsmajoriteten, har\r\nför avsikt att arbeta för en sådan översyn. Det är\r\nsom jag sade viktigt att vi är generösa och till ta hit\r\nmänniskor som behöver skydd. Men vi skall inte\r\nheller blunda för att väldigt många utlänningar\r\nbegår svåra brott i Sverige. På tidigare jungfrulig\r\nmark har man t.o.m. infört narkotika och annat.\r\nDetta måste beivras.</pre><pre>Anf. 20 MAUD BJÖRNEMALM (s) replik:</pre><pre>Fru talman! Det är väl bäst att jag börjar med\r\nGullan Lindblad, så att jag hinner med och inte\r\nglömmer bort det.</pre><pre>När det gäller brotten har faktiskt\r\nvåldskommissionen för en kort tid sidan kommit\r\nmed sitt betänkande. Jag utgår ifrån att det skall\r\nbehandlas i vanlig ordning, dvs. det skall ut på\r\nremiss. Därefter skall resultatet av\r\nremissomgången behandlas i regeringskansliet. Så\r\nsmåningom läggs det väl fram ett förslag.</pre><pre>När det gäller tvåårsregeln menar jag att man måste\r\nskilja på vad tvåårsregeln är till för. Som jag sade i\r\nmitt anförande är det hot och våld som förekommer\r\nmot de utländska kvinnorna. Skall man helt komma\r\ntill rätta med de här problemen måste naturligtvis\r\nsituationen bli bättre i de länder varifrån kvinnorna\r\nkommer. Där måste kvinnorna få bättre\r\nmöjligheter till arbete och inkomst. De får inte bara\r\nvara beroende av drömmen om ett bättre liv här i\r\nSverige.</pre><pre>Den 13 december skärptes alltså kraven på vilka\r\nsom skall få asyl och uppehållstillstånd i Sverige.\r\nMen det finns ju inget hinder för människor att\r\nkomma hit och få sin sak prövad. Det är naturligvis\r\nsvårare efter den 13 december att få\r\nuppehållstillstånd. Jag är ledsen om Jan-Olof\r\nRagnarsson uppfattade mitt svar som nonchalant.\r\nDet var absolut inte min mening att vara\r\nnonchalant. De som får stanna är sådana som enligt\r\nFN-konventionen är flyktingar och de som har ett\r\nstarkt behov av skydd. Men det finns också\r\npersoner som får stanna av humanitära skäl.\r\nJämfört med andra länder har Sverige fortfarande\r\nen generös flyktingpolitik.</pre><pre>Beträffande förvar av barn vill jag framhålla att\r\nutskottet faktiskt skrev i betänkandet att förvar av\r\nbarn bör få ske bara om det är oundgängligen\r\nnödvändigt. Man skall också pröva om det inte\r\nräcker med att barnen ställs under uppsikt. När\r\nman ser på statistiken över antalet barn i förvar\r\nmåste man ändå säga att det är högst betydliga\r\nvariationer. I mars togs 27 barn i förvar, och det är\r\nklart att varje barn som tas i förvar är ett barn för\r\nmycket. Men innan man dömer ut systemet måste\r\nman fråga sig varför barnen har tagits i förvar.\r\nRegeringen har såvitt jag kan påminna mig också\r\ngett rikspolisstyrelsen i uppdrag att analysera\r\nförvarstagandet av barn och återkomma till\r\nregeringen med en förklaring.</pre><pre>Förste vice talmannen anmälde att Ragnhild\r\nPohanka, Maria Leissner och Jan-Olof Ragnarsson\r\nanhållit att till protokollet få antecknat att de inte\r\nägde rätt till ytterligare repliker.</pre><pre>Anf. 21 Statsrådet MAJ-LIS LÖÖW (s):</pre><pre>Fru talman! Jag är litet konfunderad över\r\nuppdelningen på två debatter. För min del har jag\r\nlitet svårt att skilja på vad jag bör säga nu och vad\r\njag bör återkomma till senare. Om jag blandar ihop\r\ndet här ber jag om ursäkt.</pre><pre>När jag lyssnar på debatten och läser\r\nreservationerna -- och det är en livlig debatt och\r\nmånga reservationer -- kan jag ändå konstatera att\r\ndet är en debatt i så att säga marginalen. Trots att\r\ndet här är ett ämne som väcker starka känslor, som\r\när föremål för ett ansenligt massmedialt intresse\r\noch som krävt så många frågesvars- och\r\ninterpellationssvarstimmar här i kammaren, är det\r\nnär det kommer till kritan ganska odramatiska\r\nbetänkanden som socialförsäkringsutskottet\r\npresenterar i dag. Jag kan inte heller undvika att\r\nskicka en medlidandets tanke till den ledarskribent\r\nsom i en folkpartitidning i veckan kände sig\r\nförvissad om att endast en ny regering efter valet\r\nskulle kunna ändra och nyskapa flyktingpolitiken.\r\nHan har inte mycket tröst att hämta i\r\nreservationerna och debatten här i dag. Jag kan inte\r\npåstå att nytänkandet precis firar några triumfer.\r\nInte kan den som hoppas på något nytt, tydligt och\r\nklart få mycket stöd för det i debatten i dag. Jag kan\r\ninte heller underlåta att göra samma reflexion som\r\nMaud Björnemalm gjorde. Vad skall den här\r\nledarskribenten tro på, om han lyssnade på Maria\r\nLeissner när hon talade om den ''sossemoderata''\r\nflyktingpolitiken. Med darr på rösten sade hon att\r\nhon hade önskat att socialdemokraterna hade sökt\r\nen annan samarbetspartner i de här frågorna.</pre><pre>Det har väl inte undgått någon att det är just dessa\r\nmoderater, som vi socialdemokrater\r\nmisstänkliggörs för att ha samarbetat med i de här\r\nfrågorna, som folkpartiet hade tänkt sig som\r\nsamarbetspartner i regeringsställning. Vi\r\ndiskuterar inte detta för att vi väntar oss en\r\nborgerlig regering, men jag trodde att ni gjorde det\r\noch att ni funderade i de banorna. Men egentligen\r\nfick jag svaret från Gullan Lindblad. I och med att\r\nhon gjorde jämförelsen med att vpk bildade\r\nregeringsunderlag för oss, talade hon om att det är\r\nden rollen som folkpartiet skall ha för en moderat\r\nregering. Men jag trodde att ni skulle regera\r\ntillsammans, presentera en gemensam\r\nregeringspolitik på den här punkten.</pre><pre>Jag skulle först vilja titta litet i backspegeln. De två\r\nsenaste budgetåren har varit år av större\r\nanspänning än någonsin i svenskt\r\nflyktingmottagande. Vi har klarat att ge 60 000 nya\r\nasylsökande tak över huvudet. Det var tillfälliga,\r\nprovisoriska och inte alla gånger de bästa\r\nlösningarna som vi fick ta till. Det gick och det blev\r\nett acceptabelt mottagande. Vi har heller inte\r\nnågon gång under den här tiden givit upp arbetet\r\npå att korta väntetiderna, utan vi har konsekvent\r\nförstärkt utredarresurserna. Nu börjar vi alldeles\r\npåtagligt att se resultatet av detta.</pre><pre>För första gången sedan 1985, när systemet med\r\nkommunmottagande startade, har vi tillräckligt\r\nmånga lediga kommunplatser att fördela på dem\r\nsom får uppehållstillstånd. Vi behöver inte ha\r\ntusentals människor sitta långliga tider och vänta på\r\nförläggningar, medan vi tjatar och pressar oss till\r\nnya kommunplatser i kommunerna.</pre><pre>Jag har svårt att hänga med när Jan-Olof\r\nRagnarsson diskuterar detta. Det uppnådda läget\r\nberor glädjande nog på att kommunerna nu har\r\nställt upp med fler platser, inte på att det är färre\r\nsom skall ut till kommunplatser. Vid den senaste\r\nkvartalsrapporten från invandrarverket kan jag\r\nkonstatera att när det totala kommunala\r\nflyktingmottagandet för kalenderåret 1990\r\nsummerats visar det sig att mottagandet på årsbasis\r\nfortsätter att öka. Totalt togs 22 200 flyktingar och\r\njämställda emot, varav 13 900 från förläggningar.\r\nDenna nivå ligger 5 % över 1989 års totala\r\nmottagande.</pre><pre>Snabbare beslut, snabbare ut i kommun, snabbare\r\ngenomströmning i asylsystemet, kortare tid på\r\nförläggning, allt detta leder egentligen bara till en\r\nsak, nämligen att vi kan se fram emot att behöva\r\nfärre förläggningsplatser. Invandrarverket kan nu\r\nåtminstone börja planera för en nedläggning av de\r\ntillfälliga och provisoriska lösningarna. Redan har\r\nman kunnat se till att de mest provisoriska, jag vill\r\npåstå de sämsta lösningarna, dvs. de olika båtarna,\r\nhar försvunnit.</pre><pre>Men det här betyder inte att vi nu kan ropa hej och\r\ntro att vi har kommit över ån. Det finns fortfarande\r\n26 000 människor på förläggningarna. Väntetiden\r\nnärmar sig visserligen ett snitt på ett år för dem som\r\növerklagar. För dem som får bifall i första instans\r\ngår det mycket fortare. Det kan gå på några veckor.\r\nMen för dem som överklagar närmar vi oss nu ett\r\nsnitt för väntetiden på ett år. Det angavs en gång i\r\ntiden, då väntetiden var 2--3 år, som en acceptabel\r\ntid. Men vi är inte nöjda med det. Vi har föresatt\r\noss att komma ned i de sex månader vi har satt upp\r\nsom mål. Det ligger också inom räckhåll under\r\n1991.</pre><pre>Vi kan konstatera att vi börjar få en stabilisering i\r\nen ansträngd situation, som dessutom innebär att vi\r\nvågar oss på det smått historiska steget att för första\r\ngången på närmare 15 år ganska rejält höja den\r\nkvot av inbjudna flyktingar som vi ställer till FNs\r\nflyktingorgans förfogande. Det är någonting som vi\r\nalla i den här kammaren, i alla partier, har önskat\r\nunder många år. Detta har vi, som jag sade, klarat\r\ngenom att envist satsa på att få ned väntetiderna,\r\nmen också genom att fast och konsekvent slå vakt\r\nom asylrätten för dem som har de starkaste\r\nskyddsbehoven.</pre><pre>Är det fortfarande en generös flyktingpolitik?\r\nDetta är uppenbarligen ett av de bästa exemplen på\r\ndet gamla goda talesättet att allting är relativt. När\r\njag i dag får upprop och krav på återgång till den\r\ngenerösa flyktingpolitik som rådde före december\r\n1989, kan jag inte undgå att erinra mig det tumult\r\nsom uppstod här i kammaren, inte minst uppe på\r\nläktaren, i maj 1989, när vi skulle fatta beslutet om\r\nden flyktinglagstiftning som det i dag hänvisas till\r\nskulle ha varit så bra och generös.</pre><pre>De stora enskilda organisationerna och\r\nhumanitärorganisationerna har aldrig varit nöjda\r\nmed någon regerings flyktingpolitik. Det har alltid,\r\nMaria Leissner, varit en sälta i debatten. Jag tycker\r\natt de skall ha den inställningen. Det är inget nytt\r\natt de vill pressa oss alla här framför sig. Så kommer\r\ndet alltid att vara. Men jag skall gärna tillstå att den\r\nlagparagraf som vi bygger praxis på är stramare.\r\nDet vet ni, för ni har själva varit med och beslutat\r\nom den lag där paragrafen finns. Den lagen blev\r\nnödvändig just för att vi skulle försvara asylrätten.</pre><pre>Låt mig än en gång påpeka -- jag vet inte hur\r\nmånger jag får säga detta, för debatten drivs som\r\nom det bara handlade om konventionsflyktingar i\r\ndag -- att det inte bara är konventionsflyktingar som\r\nfår uppehållstillstånd i Sverige i dag. I själva verket\r\när majoriteten av dem som får bifall sådana som\r\ntidigare hade fallit under de två paragraferna om de\r\nfacto-flyktingar och krigsvägrare, men som har\r\nbedömts ha så starka skyddsbehov att de får\r\nuppehållstillstånd eller också handlar det om\r\nhumanitära skäl. Detta gäller alltså majoriteten av\r\nbifallen i dag. Konventionsflyktingarna är\r\nfortfarande i minoritet.</pre><pre>Men det är klart att det med fler ärenden med\r\nnödvändighet också kommer fler avslag. Det är\r\navslagen som syns. Det är de som är svåra för alla\r\ninblandade, som engagerar och mobiliserar\r\nopinioner, som det ställs frågor om här i kammaren,\r\nsom beskrivs i lokalpressen och som Jan-Olof\r\nRagnarsson och andra får brev om. Men det blir\r\nockså ett och annat bifall, kära kammarledamöter.\r\nSom jag har haft anledning att påpeka i en\r\ndebattartikel i dag blir det i själva verket, utslaget\r\npå en arbetsvecka, ett bifall var sjunde minut,\r\nnästan 6 000 hittills under det här året. I april hade\r\nvi vad man skulle kunna kalla all time high i fråga\r\nom bifall, då 1 723 människor fick\r\nuppehållstillstånd i Sverige. Men allting är relativt.</pre><pre>Man kan också försöka bedöma detta utifrån en\r\nannan utgångspunkt och göra en internationell\r\njämförelse. Bifallsprocent, väntetider,\r\nmottagande, förläggningsverksamhet och\r\ninvandringspolitik, dvs. stödet till start i det nya\r\nlandet, står sig utomordentligt gott i jämförelse\r\nmed andra länder. Det gör även vårt mottagande av\r\nflyktingbarn. Vide har redan nämnts i debatten.\r\nRegeringen gav socialstyrelsen i uppdrag att\r\nkartlägga och belysa flyktingbarnens situation ur\r\nolika aspekter. Vi har fått en utförlig rapport i tio\r\ndelar plus en sammanfattning. Den\r\nsammanfattande slutsatsen är att mottagandet är i\r\nstort sett bra. Men det finns en hel som kan göras\r\nbättre. Det skall vi ta fasta på. Självklart finns det\r\nfortfarande brister, Rune Backlund. Sådana finns\r\nalltid. Det finns alltid saker som kan göras bättre.\r\nOm så inte vore förhållandet, skulle vi inte behöva\r\njobba i detta hus.</pre><pre>Vi skall nu ta fasta på detta. Inte minst är det\r\nväldigt bra att få en samlad bild. Jag tror att det har\r\nfunnits mycken samlad kunskap om delvis nya och\r\nsvåra problem som har mött oss, inte minst det\r\nunder 1980-talet för hela Europa nya och svåra\r\nproblemet med de ensamma flyktingbarnen. Det\r\nhar funnits mycken kunskap runt om i landet hos\r\nlärare och sjukvårdspersonal och andra som har\r\nengagerat sig i detta. Det är bra om vi kan samla\r\ndenna kunskap.</pre><pre>När jag ändå nämner barnen, vill jag även ta upp\r\nfrågan om förvar av barn. Den stora kritiken\r\ntidigare har riktats mot att det inte har funnits\r\nnågon statistik. Nu har vi emellertid fått en\r\nstatistik, vilket är utmärkt. Den är fortfarande litet\r\nbräcklig, och man man måste skrapa ganska mycket\r\npå den för att vi skall kunna följa utvecklingen\r\nkontinuerligt och få jämförelsetal. Detta jobbar vi\r\nmed tillsammans med rikspolisstyrelsen.</pre><pre>Denna statistik för några jämförelsemånader\r\ntillbaka i tiden visade att antalet barn som hade\r\ntagits i förvar var stort. Det är självklart. Någon\r\nsade att KU har uttryckt oro för detta. Men vem är\r\ninte orolig och fundersam inför detta? Jag har\r\nförelagt riksdagen ett förslag till lag, och riksdagen\r\nhar antagit denna lag, där möjligheten att ta barn i\r\nförvar ytterligare begränsas. Vi tror dock inte att\r\nden kan avskaffas helt. Men vi skall begränsa den\r\nså mycket som möjligt.</pre><pre>Ändå ökar alltså antalet i förvartagna barn enligt\r\ndenna statistik. Då måste jag naturligtvis fråga mig\r\nvad som händer. Vad sysslar polisen egentligen\r\nmed? Jag bad rikspolisstyrelsen om en förklaring.\r\nDess förklaring var att antalet utvisningar var högre\r\noch att det var ett osedvanligt stort inslag av\r\nbarnfamiljer i utvisningsärendena. Man pekade\r\nockså på att mellan 80 och 90 % av utvisningarna\r\nhade verkställts utan förvar av barn.</pre><pre>Detta slår jag mig inte till ro med. Vi skall därför\r\nförfina statistiken. Vi skall göra det möjligt att\r\nbättre följa upp detta. Om det visar sig att man\r\nanvänder förvarsinstrumentet på ett sätt som vi inte\r\nhade avsett i lagstiftningen, måste vi se till att så\r\ninte sker.</pre><pre>Fru talman! Detta var backspegeln och den\r\ndagsaktuella situationen. Men på sikt då? Hur skall\r\ndet se ut i framtiden? Också det måste man ge sig\r\ntid att fundera på. Vi som arbetar politiskt vet att\r\ndet inte finns mycket som en gång för alla är givet.\r\nFör att klara det dagliga vattentrampandet måste\r\nman ibland få näsan över vattenytan så pass mycket\r\natt man kan se bort mot horisonten.</pre><pre>Denna diskussion har vi nu fått en bra underlag för.\r\nRiksdagen har fått en proposition på sitt bord. Jag\r\nhoppas att den skall initiera debatten och att alla\r\npartier tar tag i denna fråga i sitt motionsskrivande.\r\nDet kommer att bli gott om tid till debatt, eftersom\r\närendet inte skall behandlas förrän i höst och det\r\ndessutom är mycket principiellt. Vi får ytterligare\r\ntid till debatt, när vi så småningom skall börja\r\nsnickra på paragrafer och tillämpning.</pre><pre>En sak är jag i alla fall övertygad om kommer att\r\nbestå -- och kanske bli ännu nödvändigare i\r\nframtiden. För att göra flyktingpolitik och\r\ninvandrarfrågor begripliga både här i kammaren\r\noch ute bland folket måste man envist hålla fast vid\r\nsträvan att försöka definiera och rama in vilka av\r\nmänsklighetens alla bekymmer som vi kan angripa\r\noch lösa genom flyktingmottagande i Sverige. Vilka\r\nproblem måste vi först och främst möta med en\r\naktiv flyktingpolitik på den internationella arenan?</pre><pre>Jag tillät mig i den första debatten notera att alla\r\ntalare med flyktingpolitik menade svenskt\r\nflyktingmottagande. Men vi måste komma ihåg att\r\nflyktingpolitik är så mycket mer. Återigen: Vid\r\nsidan av flyktingpolitiken; hur förhåller vi oss till\r\nden övriga migrationen? Hur skall vi inom ramen\r\nför den reglerade invandringen även klara av att\r\nunderlätta frivillig rörlighet över gränserna,\r\ntillfällig eller permanent? Det är någonting som vi\r\nbejakar och välkomnar och som vi kommer att få se\r\nframöver alltmer i internationaliseringens spår.</pre><pre>Även om vi bejakar ett generöst\r\nflyktingmottagande, och även om vi kan vara\r\növerens om att invandringen har varit både positiv\r\noch nödvändig för Sverige, kan ingen människa\r\nmena att förhållandena är bra så länge människor\r\ntvingas hit för att rädda liv och lem.</pre><pre>Det måste finnas en önskan hos oss alla att skapa\r\nen värld, där människor som kommer hit och\r\nbosätter sig i Sverige kan göra detta av egen fri\r\nvilja. Jag tycker att vi skall kunna diskutera inslag i\r\nvår invandringspolitik som bygger på denna tanke.\r\nI den nya propositionen presenterar vi tänkbara\r\nprinciper för en sådan aktiv och sammanhållen\r\nflykting- och immigrationspolitik. Propositionen\r\nutgår från att vi skall kunna föra en politik, som\r\nunderlättar det frivilliga flyttandet, ger skydd åt\r\ndem som tvingas till flykt men även långsiktigt\r\nbidrar till att orsakerna bakom flyktingtragedierna\r\nundanröjs.</pre><pre>Många av de områden som vi tar upp har redan\r\ninvandringspolitisk och mer praktisk bakgrund,\r\nt.ex. frågan om utlänningsnämnden,\r\nfrivilligorganisationernas roll, flyktingmottagandet\r\noch medborgarskapsfrågorna i vilka har berörts\r\ntidigare i dag. Det som har mest bärighet på vad vi\r\ndiskuterar i dag är ändå hur vi skall förhålla oss till\r\nflykting- och invandringspolitiken. Vi menar att vi\r\nmåste bli mycket tydligare i vår definition av vad\r\nsom skall kunna ge en absolut rätt att få bosätta sig\r\nhär när man kommer och ''knackar på vår dörr''\r\nsom asylsökande.</pre><pre>Fru talman! Jag konstaterade inledningvis -- jag\r\nkanske t.o.m. raljerade litet grand omkring detta --\r\natt det är en stor enighet och att det inte finns så\r\nväldigt mycket spännande nytänkande i\r\nreservationerna. Men jag vill ändå allvarligt\r\nunderstryka att enigheten i stora drag i dessa frågor\r\när en styrka. Vi debatterar ofta högljutt\r\nenskildheterna. Vi kan också ha en diskussion om\r\nvad som är en generös flyktingpolitik och vad som\r\nkrävs av en sådan. Men ingen i denna kammare\r\nifrågasätter begreppet generös flyktingpolitik. Vi\r\nkan diskutera vad som krävs för att vi skall kunna\r\nha en bra invandringspolitik. Men ingen i denna\r\nkammare i frågasätter egentligen att den reglerade\r\ninvandringen skall följas upp av åtgärder till stöd\r\nför att invandrarna skall kunna integreras i det\r\nsvenska samhället. Den grundläggande\r\nsammanhållningen i parlamentet har varit viktig för\r\natt kämpa de krafter ute i samhället som bara vilar\r\npå okunnighet, intolerans och t.o.m. rasism. Vi\r\nborde inte hålla oss för goda utan också inse faran i\r\natt här i kammaren hålla på att anklaga varandra\r\nför att skapa främlingsfientlighet eller att\r\nsanktionera främlingsfientlighet, såsom Maria\r\nLeissner uttryckte det senast. I värsta fall skapar vi\r\nmyten att främlingsfientlighet är sanktionerad.\r\nEller också står vi här och grälar med varandra om\r\nvems fel det är, så blir fältet fritt för dem som vill\r\nagera vid sidan av. Vi vet att det finns många som\r\ntänker agera på fältet vid sidan av, även om vi alla\r\när övertygade om att de kommer att vara ganska få\r\näven efter höstens val.</pre><pre>Jag vill avsluta mitt inlägg med att uttrycka en\r\nförhoppning om -- vi må debattera och diskutera\r\nhur frejdligt som helst och byta åsikter här i\r\nkammaren -- att vi när vi går ut i valrörelsen skall\r\nvara eniga och tillsammans bita huvudet av\r\nskammen.</pre><pre>Anf. 22 MARIA LEISSNER (fp) replik:</pre><pre>Fru taman! Invandrarministern är bekymrad,\r\nliksom Maud Björnemalm, över den framtida\r\nregeringen. Jag tycker att det är trevligt att höra att\r\nni förväntar er ett regeringsskifte, det gör jag också.</pre><pre>Vi är inte helt hundraprocentigt eniga i\r\nflyktingpolitiken med moderaterna. Det vore\r\nunderligt om vi hade varit eniga även där, men vi är\r\neniga på många andra punkter. Det handlar trots\r\nallt om två olika partier med två olika ideologier.\r\nOm vi får väljarnas förtroende, vilket inte är\r\navgjort än, kommer vi att ha intressanta och\r\nförhoppningsvis fruktbärande diskussioner om hur\r\ninte minst flyktingpolitiken kommer att se ut. En\r\nsak är säker: Vi är synnerligen samstämmiga när\r\ndet gäller hur mottagningen skall fungera, en fråga\r\nsom tas upp i nästa betänkande som vi behandlar i\r\ndag.</pre><pre>Det är bara att konstatera att den framtida\r\nregeringen, om den inte blir socialdemokratisk, i\r\nvarje fall inte lär föra en mer restriktiv\r\nflyktingpolitik än nu. Det är ett hopp så gott som\r\nnågot.</pre><pre>Det är intressant att notera Maj-Lis Lööws\r\nuttalande att det gick bra att ta emot 60 000\r\nmänniskor. De har blivit acceptabelt mottagna. Vi\r\nhar fått en stabilisering, därför höjer vi\r\nflyktingkvoten. I eftermiddag får jag ett\r\ninterpellationssvar från Maj-Lis Lööw om huruvida\r\nman avser att upphäva 13 december-beslutet, som\r\ndet kallas för. Det är kanske andra argument som\r\njag kommer att få höra då. Men vi får väl se.</pre><pre>Maj-Lis Lööw talar om att flyktingpolitiken inte\r\nhar förändrats särskilt mycket. Hon säger att det\r\nfinns en och annan ansökan som fått bifall och vill\r\ntala om de många som får lov att stanna. Men\r\nförändringen sedan beslutet den 13 december har\r\nblivit att det inte längre är 80--85 % som får stanna\r\nutan bara ungefär 40 %. Ändå är\r\nsammansättningen av de asylsökande på ett\r\nungefär likadan som den var för ett och ett halvt år\r\nsedan. Skälen för att fly är inte annorlunda.\r\nVärlden ser inte mycket annorlunda ut, men\r\nSverige har blivit annorlunda. Då kommer jag över\r\ntill frågan om de facto-flyktingarna, som Maj-Lis\r\nLööw inte berör särskilt ingående i sitt anförande.</pre><pre>Det stora problemet med den proposition som nu\r\nföreligger är att man inte vill ha kvar en lagreglering\r\nav de facto-flyktingarnas rätt till skydd.\r\nAmbitionen i övrigt må vara god när det gäller den\r\ninternationella analysen, men hur kan man hävda\r\natt vi kommer att ha en generös flyktingpolitik även\r\ni framtiden, om vi vill rycka undan lagregleringen\r\nom skydd till de facto-flyktingar? Jag får inte det\r\nresonemanget att gå ihop.</pre><pre>Anf. 23 GULLAN LINDBLAD (m) replik:</pre><pre>Fru talman! Talet om en eventuellt ny regering tror\r\njag att vi skall lämna därhän. Jag säger som gamle\r\nGunnar Hedlund att vi nog inte skall sälja några\r\nskinn förrän björnen är skjuten. I dag skall vi\r\ndiskutera dagens flyktingpolitik. Det är ämnet för\r\ndebatten.</pre><pre>Jag tycker att det är bra att Maj-Lis Lööw säger att\r\ndet i stora drag råder stor samstämmighet här i\r\nriksdagen när det gäller de övergripande målen för\r\nvår flyktingpolitik. Men att vi är överens i många\r\nfrågor innebär ju inte att vi inte kan vara kritiska på\r\nen del punkter. Det är inget tvivel om att vi är\r\nmycket kritiska när det gäller väntetiderna. Där har\r\nMaj-Lis Lööw sagt att vi nu snart är framme vid\r\nmålet, det mål som vi fastställde när\r\ninvandrarverket fick sin nya organisation, dvs. 14\r\ndagar--4 veckor för enkla ärenden och högst 6\r\nmånader vid överklagningsärenden. Men det har\r\nändå varit väldigt långa tider. Jag vill erinra om att\r\nvi har gett många nya anslag till invandrarverket\r\nsedan dess. Jag tycker nog att vi har skäl att\r\nförvänta oss att här händer mycket och att det\r\nhänder snabbt.</pre><pre>Jag kan säga att jag i vissa stycken är fundersam och\r\nkritisk. Det gäller bl.a. ettårsregeln. Jag vill ställa\r\nen fråga till Maj-Lis Lööw: Gäller ettårsregeln\r\nfortfarande? Jag vill ha ett ja som svar på den\r\npunkten.</pre><pre>På en punkt skiljer sig moderaterna, tillsammans\r\nmed flera andra, i synen på s.k.\r\narbetskraftsinvandring. Det var inte mer än 187\r\npersoner, om jag inte minns fel, som budgetåret\r\n1989/90, under denna högkonjunktur, fick komma\r\ntill Sverige på rent arbetsmässiga grunder. Vi tycker\r\ninte -- jag tror att många håller med mig -- att det\r\nända sättet att få komma till Sverige och arbeta\r\nskall vara att söka asyl. Undra på att det blir långa\r\nväntetider.</pre><pre>Moderaterna är alltså mycket mera öppna för ökad\r\narbetskraftsinvandring. Nu vet jag att detta berörs\r\ni det nya betänkandet som jag tyvärr endast hunnit\r\nsnabbläsa. Man talar där om större flexibilitet, men\r\nvad innebär det? Jag tycker att regeringen är\r\nganska rigid på den punkten.</pre><pre>Till sist: Jag ställde tidigare frågor om striktare\r\nregler för utlänningar som begår brott och som\r\nkommer hit på falska premisser. Är regeringen\r\nberedd att gå oss till mötes på den punkten, och när\r\nkan vi vänta några förslag?</pre><pre></pre><pre>Anf. 24 JAN-OLOF RAGNARSSON (v)\r\nreplik:</pre><pre>Fru talman! Jag vill börja med att säga till\r\ninvandrarministern att det är viktigt att vi slår vakt\r\nom solidariteten och människors lika värde. Jag\r\nlovar att vi i den här valrörelsen med kraft kommer\r\natt bekämpa alla tendenser till rasism och\r\nfrämlingsfientlighet. Jag kommer att ta upp detta i\r\nnästa debatt då betänkandet om invandring skall\r\nbehandlas.</pre><pre>När det gäller barn i förvar finns det nu nya siffror\r\ni invandrarverkets statistik. Det är positivt och bra\r\natt invandrarministern ser med oro på dessa siffror.\r\nDen socialdemokratiske företrädaren som tidigare\r\nvar uppe i debatten sade att det bara fanns 27 barn i\r\nförvar under mars 1990. Men under första kvartalet\r\n1991 togs 169 barn i förvar. Det blir litet konstigt\r\nom man bara tar en siffra lösryckt för en månad.\r\nMan måste se till helheten. 169 barn tagna i förvar\r\när rekord sedan den nya lagen trädde i kraft. Under\r\ntredje kvartalet 1990 togs 132 barn i förvar och\r\nunder fjärde kvartalet 162 barn. Också jag ser\r\nverkligen med oro på att antalet barn i förvar ökar\r\nsuccessivt.</pre><pre>Invandrarministern sade att den 13 december 1989\r\nblev det nödvändigt att fatta beslut om restriktioner\r\ni utlänningslagen. Regeringen ansåg då att beslutet\r\nvar nödvändigt, men vänsterpartiet delade inte\r\ndenna uppfattning. Jag vill fråga: Är det\r\nnödvändigt att i dagens läge fortfarande hålla fast\r\nvid 13 december-beslutet? Det vore inressant att få\r\nsvar på den frågan.</pre><pre>Anf. 25 RUNE BACKLUND (c) replik:</pre><pre>Fru talman! Invandrarministern gjorde några\r\nkommentarer kring barnens situation vid\r\nflyktingmottagandet med adress till mig. Vi i\r\ncenterpartiet har tagit upp just flyktingbarnens\r\nsituation. Om man ser på utvecklingen har det\r\nunder de senaste två--tre åren varit en väldigt\r\nkraftig anspänning i mottagningssystemet, och de\r\nvuxnas problem tenderar hela tiden att ta\r\növerhanden. Flera av oss som deltar i denna debatt\r\nhar haft anledning att besöka förläggningar och\r\nslussar. Vi kunde då konstatera att den tid och det\r\nengagemang som har funnits över till att ägna sig åt\r\nbarnen kanske inte har varit tillräckligt. Det är\r\npositivt att man nu har gjort en värdering. Skälet till\r\natt det är angeläget att ta itu med bristerna är att nu\r\nnär situationen blir något lugnare, är det viktigt att\r\nman passar på att utbilda personalen -- såväl\r\ninvandrarverkets personal som landstingens och\r\nkommunernas -- så att den kan ta sig an de brister\r\nsom har upptäckts. Då är man bättre förberedd att\r\nkunna åstadkomma ett bättre mottagande för\r\nbarnen, om läget skulle förändras. Det är beklagligt\r\natt en del av detta tappades bort i\r\nmottagarorganisationen när läget var som värst.\r\nDet var visserligen förklarligt, men det var inte\r\nförsvarligt.</pre><pre>Det förvånar också mig att siffrorna är så höga när\r\ndet gäller förvarstagande av barn.\r\nInvandrarministern sade att hon har bett\r\nrikspolisstyrelsen att undersöka varför det förhåller\r\nsig på det här sättet och om statistiken går att\r\nförfina. Jag undrar: Hade detta inte kunnat lösas på\r\nett annat sätt? Har vi inte hamnat i en situation där\r\npolisen av slentrian fattar beslut om\r\nförvarstagande? Kan vi inte pröva att slopa\r\nförvarstagandereglerna när det gäller barn och se\r\nvad det får för konsekvenser? Vi föreslår i vår\r\nreservation att denna möjlighet skall tas bort. Jag\r\när inte så övertygad om att förändringarna skulle bli\r\nsärskilt dramatiska. Det har gått slentrian i att ta till\r\nförvarstaganderegler, även när det kanske inte\r\nbehövs.</pre><pre>Sedan gled invandrarministern över till att något\r\nkommentera sin egen proposition. Vi har anledning\r\natt diskutera den vid ett antal tillfällen framöver. På\r\nvissa punkter har jag svårt att utläsa ur\r\npropositionen hur man tänker sig att invandrar- och\r\nflyktingpolitiken skall fungera. Propositionen är\r\nväldigt allmänt hållen, och ibland är det svårt att\r\nbedöma hur vissa nya regler är tänkta att förhålla\r\nsig till de regler som nu gäller. Det är inte alldeles\r\nenkelt att fullt ut kommentera regeringens förslag\r\npå dessa punkter, men vi får kanske tillfälle att räta\r\nut frågetecknen under senare debatter.</pre><pre>Anf. 26 RAGNILD POHANKA (mp)\r\nreplik:</pre><pre>Fru talman! I mitt inledningsanförande talade jag\r\nom flyktingpolitiken i stort i världen och hur den\r\nkan indelas.</pre><pre>13 december-beslutet hade verkligen en avgörande\r\ninverkan, fast det inte märktes under första\r\nmånaden efteråt. Nu är det under 40 % som får\r\nstanna och innan var det över 80 %. Det innebär en\r\ndryg halvering, så skillnaden mot tidigare är stor. Vi\r\nanser att det är dags för en förändring. Vi kan\r\nnaturligtvis inte förutsäga hur många procent som\r\nskall få stanna, eftersom det beror på\r\nskyddsbehovet och om det rör sig om\r\nkonventionsflyktingar eller de facto-flyktingar.\r\nMen man skulle mycket väl kunna vara nöjd med\r\nGenèvekonventionen om bara bedömningen vore\r\ngenerös. Det är oerhört svårt att göra skillnad\r\nmellan de facto-flyktingar och\r\nkonventionsflyktingar. Men bedömningen är i dag\r\ninte generös.</pre><pre>Vi förutspådde under debatterna att antalet\r\nförvarstagande av barn skulle öka när de nya\r\nlagparagraferna började tillämpas, så vi är inte\r\nförvånade.</pre><pre>Det är en sak som jag undrar över när det gäller\r\nsvenskt medborgarskap. Det talas om att det skall\r\nutredas om man skall kunna ta tillbaka ett svenskt\r\nmedborgarskap från människor som redan har fått\r\nett sådant. Det är egentligen väldigt allvarligt. Man\r\nkan vara restriktiv när man beviljar ett svenskt\r\nmedborgarskap, men människor får ju aldrig känna\r\nnågon trygghet, om de inte kan lita på att de har fått\r\nett svenskt medborgarskap för alltid.</pre><pre>Man kan inte vara tillräckligt noga i valet av sina\r\nföräldrar, brukar det sägas. Därför skall man inte\r\nvälja sådana föräldrar som löper risk att bli\r\nflyktingar. Inte ens i Sverige gäller\r\nbarnkonventionen fullt ut för flyktingbarn. Det är\r\nviktigt att vi betonar just barnkonventionen när det\r\ngäller flyktingbarnens situation i fråga om sjuk- och\r\nhälsovård, förvarstagande osv.</pre><pre>Vi i miljöpartiet ser inget skäl att öka\r\narbetskraftsinvandringen när det finns så många\r\nflyktingar här både med högre utbildning och med\r\ngoda kunskaper. När de har fått lära sig det svenska\r\nspråket kan de få arbete. Flyktingar skall inte få\r\nstanna på grund av att vi behöver arbetskraft, men\r\nde som får stanna måste ju beredas arbete.</pre><pre>Anf. 27 Statsrådet MAJ-LIS LÖÖW (c)\r\nreplik:</pre><pre>Fru talman! Jag vill instämma i det som Gullan\r\nLindblad sade. Det där med ny regering kan vi\r\nlämna därhän.</pre><pre>Min fråga till Maria Leissner löd: Är det skumt eller\r\ninte att samarbeta med centern och moderaterna i\r\nvissa frågor när det gäller flykting- och\r\ninvandrarpolitiken? Maria Leissner försöker att\r\nföresäva att det har varit otillständigt av\r\nsocialdemokraterna att samarbeta med dessa\r\npartier i stället för med folkpartiet. I så fall kan man\r\nfråga sig hur ni skall kunna regera tillsammans, för\r\nni hävdar ju att ni skall kunna göra det.</pre><pre>Maria Leissner lämnade ett besked till\r\nfrivilligorganisationerna, ett besked som är som en\r\nsälta i debatten. Hon sade att reglerna kan\r\nåtminstone inte bli mindre generösa än vad de är i\r\ndag, och det var ju en tröst för tigerhjärtan.</pre><pre>Rune Backlund, Gullan Lindblad och Ragnhild\r\nPohanka tog upp frågan om förvarstagande av\r\nbarn. Rune Backlund har rätt när han säger att man\r\nborde ha frågat sig om det hade gått att lösa på\r\nannat sätt.</pre><pre>Rikspolisstyrelsen redovisar dessutom att man till\r\n80--90 % har löst det på annat sätt, dvs. genom att\r\ninte ta barnen i förvar. Vad som framhålls i den av\r\nriksdagen antagna lagen var också att man skall\r\nförsöka att lösa det i första hand på annat sätt. Men\r\nom man nu har intrycket att så inte sker, utan att\r\ndessa frågor handläggs mer slentrianmässigt, finns\r\ndet all anledning att ta reda på om det är detta som\r\nligger bakom.</pre><pre>Inte heller jag vill dra för stora växlar på nedgången\r\nfrån februari till mars, från 74 till 27 fall -- det är\r\nännu så länge ett tillfälligt och bräckligt underlag --\r\nmen det kan ändå vara så att en del av\r\nrikspolisstyrelsens förklaring håller, att det just då\r\nvar många utvisningar med barnfamiljer\r\ninblandade. Men jag lovar: Vi skall fortsätta att\r\nfölja utvecklingen på den punkten.</pre><pre>Gäller ettårsregeln? frågar Gullan Lindblad. Med\r\ndet menar hon väl den regel som säger att\r\nbarnfamiljer skall ha besked av invandrarverket\r\ninom ett år och att de annars i princip får stanna. I\r\ndag ligger invandrarverket långt under ett år i\r\ngenomsnittlig beslutstid. Detta har också varit ett\r\nsätt att prioritera barnfamiljerna.</pre><pre>Rune Backlund påpekar mycket riktigt att de\r\nvuxnas problem kan komma att ta överhanden. Det\r\nförhållandet att barnfamiljerna skall prioriteras när\r\ndet gäller väntetider har medfört att jag när jag\r\nkommit ut på flyktingförläggningarna mött många\r\nsom är bekymrade och förtvivlade, framför allt\r\nensamstående män. De har förstått att de har fått\r\nlängre väntetider därför att vi har prioriterat\r\nbarnfamiljerna, men det har de också uttryckt\r\nförståelse för.</pre><pre>Vad gäller decemberbeslutet skall jag mycket\r\nriktigt lämna ett interpellationssvar i eftermiddag.\r\nMen jag har också i tisdags besvarat en fråga från\r\nHans Göran Franck om detta. Jag tyckte också att\r\njag lämnade ett svar när jag i mitt\r\ninledningsanförande beskrev hur det ligger till. Jag\r\nsade att vi faktiskt ännu inte kan ropa hej, eftersom\r\nvi fortfarande har 26 000 människor i\r\nförläggningarna och fortfarande ungefär ett års\r\nväntetid för dem som får vänta längst. Vi vet mot\r\nbakgrund av erfarenheterna från 1989 inte om den\r\nnedgång som vi har haft bara är säsongsmässig. Det\r\nkom 23 000 personer under det sista halvåret 1989.\r\nDet är alltid en säsongmässig uppgång under\r\nhösten.</pre><pre>Det är många som har talat om hur vi i dag\r\nbehandlar de facto-flyktingar och om hur vi skall\r\nbehandla dem i framtiden. Jag noterar med stort\r\nintresse att inte minst Ragnhild Pohanka mycket\r\nnoggrant har läst den del av Göran Melanders\r\nrapport som handlar om dokumentlösheten. Han\r\nsäger där faktiskt att den praxis som regeringen\r\ninförde hade viss effekt. Men den andra delen av\r\nGöran Melanders undersökning förbigås här med\r\nstor tystnad. I den framhålls att decemberbeslutet\r\negentligen inte har haft någon större effekt, utan att\r\ndet finns andra förklaringar till att antalet\r\nutvisningar har ökat. Jag tycker själv att det är en\r\nlitet konstig slutsats, och jag håller inte till alla delar\r\nmed honom, men jag kan ändå se att mycket av det\r\nskyddsbehov som de gamla reglerna om de facto-\r\nflyktingar och krigsvägrare tillgodosåg nu har\r\ntäckts in i bedömningen av vad som är särskilt\r\nstarka skyddsbehov.</pre><pre>Anf. 28 MARIA LEISSNER (fp) replik:</pre><pre>Fru talman! Maj-Lis Lööw frågar om det är skumt\r\natt samarbeta i flyktingpolitiken. Det är det\r\nnaturligtvis inte. Det kallas ju parlamentarism när\r\nman samarbetar för att få politisk majoritet. Det\r\nenda som kan vara skumt -- om man nu vill använda\r\ndet uttrycket -- är i så fall den politik som man\r\nbestämmer sig för att driva, och det är den debatten\r\nsom jag tycker är väsentlig.</pre><pre>Maj-Lis Lööw är när det gäller barn konfunderad\r\noch upprörd. Hon säger: Jag sade ju att lagen skulle\r\nminska möjligheterna att ta barn i förvar, och sedan\r\nblir hon förtvivlad när så inte blir fallet. Det är bara\r\natt konstatera att invandrarministern\r\nuppenbarligen hade fel när vi förde den ganska\r\nupprörda debatten för några år sedan. Den nya\r\nlagparagrafen gav inte mindre utan kanske större\r\nmöjligheter att ta barn i förvar. Vi hade möjlighet\r\natt under ett års tid gå igenom lagformuleringar och\r\natt lyssna på jurister, men regeringen ville inte\r\nutnyttja vilandeförklaringen på det sätt som den var\r\navsedd. Då är det bara att konstatera att vi som var\r\nkritiker uppenbarligen har fått rätt.</pre><pre>Jag är glad över att Maj-Lis Lööw har denna ganska\r\nödmjuka attityd och säger att hon är upprörd över\r\nsiffrorna. Det är kanske ändå en början till en väg\r\nut ur denna situation. Det är inte acceptabelt att\r\nman regelmässigt låser in ungefär 300 barn per\r\nhalvår, vilket det blir även med de senaste siffrorna,\r\nfrån första kvartalet 1991. De här barnen har\r\nfaktiskt inte gjort något ont utan har ganska ofta\r\nredan blivit utsatta för mera ont än ett barn skall bli\r\nutsatt för. Vi skall inte öka på den bördan.</pre><pre>Jag ser fram emot att regeringen även i den här\r\nfrågan så småningom kommer tillbaka till\r\nriksdagen och plockar upp en eller annan detalj\r\nfrån oppositionspartierna -- det har ju hänt -- och\r\nsäger att vi i regeringen är beredda att ändra oss.</pre><pre>Apropå det nytänkande som Maj-Lis Lööw\r\nefterfrågade händer det ju sådana saker ibland,\r\nbl.a. höjningen av flyktingkvoten, medlemskapet i\r\nION och införandet av möjligheter att få lån i stället\r\nför bidrag. Detsamma gäller många andra krav som\r\nvi fört fram från folkpartiet liberalernas sida. Det\r\nvore utomordentligt tillfredsställande om vi nu\r\ninom kort skulle kunna få ytterligare ett förslag från\r\nregeringen som stämmer överens med våra\r\nsynpunkter, nämligen om ett totalt förbud mot att\r\nta barn i förvar. Jag tror att Maj-Lis Lööw noterar\r\natt opinionen på den punkten växer.</pre><pre>Jag efterlyser fortfarande den socialdemokratiska\r\nvisionen för en framtida flyktingpolitik, inte minst i\r\nEuropa. Den vision som vi hittills sett prov på är\r\ninriktad på att snäva in och begränsa antalet\r\nmänniskor som får lov att komma hit och så\r\nsmåningom stanna. Men hela tiden är det fråga om\r\nhur vi skall skydda de facto-flyktingarna. Jag vill\r\ndärför gärna hör Maj-Lis Lööw säga att hon\r\nkommer att verka för ett skydd även i Europa av de\r\nfacto-flyktingar, kanske också i Sverige.</pre><pre>Anf. 29 GULLAN LINDBLAD (m) replik:</pre><pre>Fru talman! Nej, statsrådet Lööw, jag lovar att jag\r\nskall göra allt vad jag kan i kommande valrörelse\r\nför att försöka lyfta bort taburetten. Men jag är\r\nförvånad över att socialdemokraterna gör så stor\r\naffär av ett eventuellt regeringsskifte och är så\r\ninställda på att de kommer att förlora att de låter\r\ndetta bli en stor del av en flyktingpolitisk debatt.\r\nJag trodde att det var sakfrågorna som var viktigast.</pre><pre>Jag måste också säga att jag skulle vara mycket\r\nförvånad om någon skulle ha påstått -- det har i så\r\nfall gått mina öron förbi -- att det på något sätt\r\nskulle vara skumt att samarbeta med moderaterna.\r\nDet skulle förvåna mig mycket, eftersom vi ändå är\r\nriksdagens näst största parti. Det borde vara en\r\nheder att få samarbeta med det partiet.</pre><pre>Vidare konstaterar jag att funderingar över många\r\nandra spörsmål har lett till att jag fortfarande inte\r\nfått svar på mina frågor om en översyn av\r\nlagstiftningen mot att personer får\r\nuppehållstillstånd på falska premisser. Är\r\nregeringen beredd att komma med något förslag\r\neller i varje fall göra en översyn i den frågan?</pre><pre>Jag vill också ha ett svar på frågan om utvisning på\r\ngrund av brott, där vi tillsammans med\r\ncenterpartiet har en motion och en reservation.</pre><pre>Till sist vill jag också säga att jag inte heller har fått\r\nhöra utryck för någon ny syn på\r\narbetskraftsinvandring. Statsrådet efterlyste\r\nnytänkande, och vi kan väl säga att det åtminstone\r\npå moderat håll är ett visst nytänkande. Vi vill göra\r\ndet möjligt för människor att komma in i vårt land\r\npå andra premisser än som asylsökande. Men när vi\r\nkommer med nya tankar blir det njet.</pre><pre>Anf. 30 JAN-OLOF RAGNARSSON (v)\r\nreplik:</pre><pre>Fru talman! Jag delar Maria Leissners glädje över\r\natt invandrarministern har en så ödmjuk inställning\r\nnär det gäller barn i förvar. Jag tror att vi skall\r\nkunna lösa det problemet på ett bra sätt. Det bästa\r\nvore ju att en majoritet i riksdagen röstade för\r\nreservationen, så att vi förbjuder att barn tas i\r\nförvar. Då kommer vi till rätta med det problemet.</pre><pre>Det har pratats ganska mycket om vad som händer\r\nefter valet, vad vi får för regering och vad vi får för\r\nflyktingpolitik. Jag tror att jag skall blanda mig i\r\nden diskussionen litet och säga att vad som krävs\r\nför en human och generös flyktingpolitik är att\r\nvänstern förstärks i parlamentet. Att vänsterpartiet\r\nblir större och får flera mandat i riksdagen är en\r\ngaranti, fru talman, för en generös och human\r\nflyktingpolitik.</pre><pre>Jag nöjer mig inte med, som Maria Leissner säger,\r\natt det i alla fall inte blir sämre. Jag vill ha en bättre\r\nflyktingpolitik. Jag är ganska optimistisk på den\r\npunkten, för jag tror att det blir fler vänsterpartister\r\ni riksdagen efter valet den 15 september.</pre><pre>Fru talman! Jag vill sluta med att säga att det krävs\r\ntre saker för en human och generös flyktingpolitik.\r\nDet är att man upphäver restriktionerna som\r\ninfördes i och med beslutet den 13 december, att\r\nschablonbedömningen vid s.k. dokumentlöshet\r\nupphävs och att de asylsökande som finns kvar här\r\ni landet och som har fått ett avvisningsbeslut får en\r\nny prövning. Det tycker jag att vi skall jobba för.</pre><pre>Jag hoppas också att moderata samlingspartiet och\r\näven invandrarministern läser FARRs kritiska\r\npraxissamling, de 94 fallen. Gör det, så får vi sedan\r\nkomma tillbaka och skapa en human och generös\r\nflyktingpolitik!</pre><pre>Anf. 31 RAGNHILD POHANKA (mp)\r\nreplik:</pre><pre>Fru talman! Vi har inte en from önskan i frågan om\r\nförvaret av barn, utan vi anser att det skall upphöra\r\noch att problemen skall lösas på annat sätt.</pre><pre>Även förvar av vuxna, som inte är misstänkta för\r\nallvarliga brott, ställer vi i miljöpartiet oss mycket\r\ntveksamma till. Så behandlas ju inte andra\r\nmänniskor i vårt land. Människor i Sverige -- och\r\ndet är man när man är på en flyktingförläggning --\r\nhar enligt grundlagen ett ganska bra skydd, och det\r\nskall man inte åsidosätta.</pre><pre>Invandrarministern frågade om jag inte hade tagit\r\ndel av Melanders övriga lunta. Jo, det har jag gjort.\r\nJag har fyra tjocka luntor: SIVs, FARRs, Umeås\r\nflyktingsförläggnings och docent Melanders. Jag\r\nkan väl inte kommentera alla sidorna där, men jag\r\när också tveksam till den slutsats som Melander har\r\ndragit, att beslutet den 14 december inte skulle ha\r\npåverkat att antalet tillstånd har minskat.</pre><pre>Jag vill fortfarande komma med mina frågor. Eller\r\nskall jag vänta till eftermiddag i samband med\r\ninterpellationsdebatten? När upphävs 14\r\ndecember-beslutet? Och när upphör Sverige att ta\r\nbarn i förvar?</pre><pre>Anf. 32 MAJ-LIS LÖÖW (s):</pre><pre>Fru talman! Jag ber om ursäkt, men jag har litet\r\nsvårt att reda ut vad det är som Gullan Lindblad vill\r\nha omprövat, HD-domen och allt vad det är. Jag vill\r\nsäga att om rikdagen en gång har beställt en\r\nutredning om striktare regler för utvisning på grund\r\nav brott, skall den beställningen naturligtvis\r\neffektueras, men det ligger på justitieministern att\r\ngöra det. Jag kan inte så här ge något besked om\r\ndagsläget.</pre><pre>I den nya flyktinglagstiftningen från 1989 har vi\r\ngjort en skärpning när det gäller uppehållstillstånd\r\npå falska premisser. Men jag lovar att titta vidare\r\npå det här och även titta på vad utskottet har skrivit\r\ni sitt betänkande, kanske också på vad Gullan\r\nLindblad har skrivit i sin reservation.</pre><pre>Fru talman! I övrigt vill jag bara tacka för en bra\r\ndebatt. Vi har här i kammaren återigen frejdigt\r\nbrutit åsikterna mot varandra, men jag vill\r\nunderstryka att grundprinciperna för hur vi skall\r\nförhålla oss till invandringen och\r\nflyktingströmmarna är vi i stort sett överens om.\r\nMycket kan göras bättre, och det skall vi fortsätta\r\natt verka för. Något som vi aldrig kan acceptera är\r\ninskränktheten, intoleransen och rasismen. Jag är\r\nglad för de försäkringar som jag har fått här i\r\nkammaren om att sådana företeelser skall vi\r\ngemensamt gå ut och bekämpa i valrörelsen.</pre><pre></pre><pre>Anf. 33 STEN ANDERSSON i Malmö (m):</pre><pre>Fru talman! Jag har stått i den här talarstolen de\r\nsenaste fem-sex åren och varit kritisk mot den\r\nflyktingpolitik som riksdagens majoritet har\r\nbeslutat om. Nu kan man tycka att mina åsikter är\r\nextrema, att de är unika. Förvisso, fru talman, är\r\nde unika i riksdagen. Men det räcker med att man\r\nlämnar detta hus, att man tar ett steg ut på gatan,\r\nför att man skall finna att de uppfattningar som jag\r\nhar torgfört här faktiskt har sympati hos en\r\nmajoritet av befolkningen.</pre><pre>Vi säger i högtidliga middagstal och på möten att\r\nriksdagen representerar folket. Ledamöterna är\r\nfolkets valda ombud och skall i riksdagen föra fram\r\nfolkets åsikter. Undantaget bekräftar regeln, heter\r\ndet. Detta är förvisso det undantag som bekräftar\r\nregeln. Den uppfattning om asylpolitiken och\r\nflyktingpolitiken som är den förhärskande i\r\nSveriges riksdag stämmer definitivt inte med den\r\nsom förs fram av människor i bostadsområden, på\r\ngator och torg och på arbetsplatser.</pre><pre>Fru talman! Jag skall inte trötta kammaren och\r\nförlänga debatten med att referera till alltför många\r\nolika undersökningar, men jag skall nämna en som\r\npublicerades i vintras. Då visade det sig att en\r\nmajoritet av svenska folket ansåg att den\r\nnuvarande flyktingpolitiken borde skärpas.\r\nUngefär 30 % ansåg att den politik vi hade var\r\nacceptabel. Bara 10 % ville liberalisera\r\nflyktingpolitiken.</pre><pre>Hur förhöll det sig då bland de olika partiernas\r\nsympatisörer? Förvisso var det flest moderater som\r\nvar kritiska mot den nuvarande flyktingpolitiken,\r\nmen ungefär 50 % av samtliga sympatisörer till de\r\nandra partierna var också mycket kritiska. Då skall\r\nvi ha klart för oss att denna undersökning gjordes\r\nlångt efter det att regeringen beslutade om en\r\nskärpning av flyktingpolitiken i december 1989.</pre><pre>Även av de partiers väljare vilkas företrädare i\r\nriksdagen pratar för en mera liberal asylpolitik ville\r\nbara en liten minoritet att man skulle mer eller\r\nmindre öppna dörrarna.</pre><pre>Men det är egentligen inte så konstigt att vi har fått\r\nden debatt som vi i dag har i Sverige. Jag har\r\ntidigare refererat till riksdagens uppfattning och\r\nvad man kan läsa i tidningarna. Alla som det minsta\r\nifrågasätter den svenska flyktingpolitiken blir\r\nkallade för rasister och fascister.</pre><pre>Fru talman! Låt mig som vanlig enkel\r\nriksdagsledamot få ställa en fråga. Vill man ha en\r\nflyktingpolitik som liknar den som finns i övriga\r\nEuropa, i det EG som Sverige i dag deltar i ett open\r\nrace för att bli medlem i? Där bedriver man en\r\nflyktingpolitik som är vida mer skärpt än den som\r\nbedrivs i Sverige. Jag tror att det skulle vara ganska\r\noförskämt, och uppfattas som oförskämt, att påstå\r\natt EG-länderna bedriver en rasistisk politik. Vi\r\nskall nog inte påstå det utanför denna kammare,\r\noch framför allt skall vi inte påstå det så att det når\r\nutanför landets gränser.</pre><pre>Vi hör från denna talarstol ofta att Sveriges\r\nekonomi är besvärlig. Vi måste ibland motvilligt,\r\neftersom våra ekonomiska resurser inte räcker till,\r\ndra ned på saker och ting, t.ex. reformer, som vi\r\negentligen inte hade velat dra ned på. Vi har här\r\nhört hur pensionärerna klagar för att de inte kan\r\nklara sig efter den senaste skatteomläggningen.\r\nMen när det gäller asylpolitiken drar vi inte ned.\r\nDär är vi släkt med, om jag nu skall skämta i en\r\nallvarlig fråga, pojken med guldbyxorna. Där är\r\nresurserna outtömliga.</pre><pre>Det har i debatten i dag tagits upp vissa företeelser i\r\nSverige under de senaste åren, framför allt attentat\r\nmot flyktingmottagningar och liknande. Låt mig,\r\nfru talman, helt klart och entydigt slå fast att man i\r\nen demokrati har en rättighet, eller rättare sagt en\r\nskyldighet, att kritisera de politiska beslut man\r\nanser är fel. Men man får bara göra detta i ord. Man\r\nfår aldrig göra detta i någon form av sådana\r\nhandlingar som vi tyvärr alltför ofta har sett. Om en\r\nmedborgare, en väljare, i Sverige är kritisk mot de\r\nbeslut som en majoritet av politikerna fattat, får\r\nhan eller hon precis som alla andra med ord\r\nargumentera för att förändra en situation, icke i\r\nhandling, vilket vi tyvärr, som jag tidigare sade, har\r\nsett alltför många beklagliga exempel på.</pre><pre>Fru talman! Jag blir inte inbjuden till\r\nflyktingkonferenser och resor världen runt där man\r\ntalar om dessa problem. Men jag träffar människor\r\nutanför detta hus. Jag förstår att de blir förvånade,\r\noch jag förstår också att vi genom vårt eget\r\nagerande ger näring åt det s.k. politikerföraktet.\r\nIngen kan gå upp i denna talarstol och begära att\r\nbli trodd och påstå att hon eller han i denna fråga\r\nrepresenterar svenska folket. Ändå fortsätter vi\r\nmed samma sak.</pre><pre>I debatten om detta betänkande har en del talare\r\ntidigare beklagat att man inte slagit samman\r\ndebatten om dessa två betänkanden, men det är\r\nfaktiskt litet svårt ibland att skilja på invandrings-\r\noch flyktingpolitik.</pre><pre>Jag välkomnar ett svenskt medlemskap i EG. Det\r\ninnebär att invånare i EG-länder kan söka jobb i\r\nSverige på lika villkor som svenskarna, och\r\nsvenskar skall kunna söka jobb ute i Europa på lika\r\nvillkor som dem som bor i dessa länder. Däremot\r\nhar vi ibland en invandringspolitik som är något\r\nförvånansvärd. Precis som någon av de tidigare\r\ntalarna tänker jag ta upp åtminstone ett fall som jag\r\nvarit engagerad i.</pre><pre>Anf. 34 FÖRSTE VICE TALMANNEN :</pre><pre>Invandringspolitiken behandlas i det betänkande\r\nsom skall debatteras härnäst.</pre><pre>Anf. 33 (forts.) STEN ANDERSSON i Malmö\r\n(m):</pre><pre>Fru talman! Jag ber om ursäkt.</pre><pre>Den svenska flyktingpolitiken, som den i dag är\r\nutformad, har enligt min uppfattning fått sin\r\nutformning för att åstadkomma en bättre nattsömn\r\nhos politikerna i Sverige. Att sömnen blir betydligt\r\nsämre, på grund av den inriktning politiken har, blir\r\nbetydligt sämre hos de miljoner som sitter i\r\nvärldens tyvärr alltför många flyktingläger, verkar\r\nman inte bekymra sig om.</pre><pre>FNs förre flyktingkommissarie, Thorvald\r\nStoltenberg, uttalade i fjol i svensk press mycken\r\nkritik mot den svenska flyktingpolitiken. Han\r\nbeklagade att han för världens 15 miljoner\r\nflyktingar hade till sitt förfogande bara en del av\r\nden summa som vi i Sverige använder till att\r\nbekosta mottagandet av det trots allt ringa antal\r\nmänniskor vi mottar här i Sverige. Detta måste\r\ninnebära, att om vi ändrade vår flyktingpolitik,\r\nskulle vi få en bättre möjlighet att hjälpa de många\r\nmänniskor som i dag befinner sig i flyktingläger\r\nunder förhållanden som vi i det trots allt välordnade\r\nSverige har svårt att föreställa oss.</pre><pre>Jag sade tidigare att ekonomin var ett problem. Vi\r\nhar här i dag hört hur man sagt att vi skulle öppna\r\ngrindarna även för homosexuella och för religiöst\r\nförföljda. Är det inte någon som har någon som\r\nhelst hum om hur mycket pengar vi egentligen\r\ndisponerar i dag? Hur många reformer skall vi i dag\r\nminska för att ni också skall få dessa krav\r\nuppfyllda?</pre><pre>Ett annat konstigt inslag i denna flyktingdebatt är\r\natt den fokuserats negativt mot Vellinge och Sjöbo\r\nnere i Skåne. Vi har sett kommunalråd -- jag skall\r\ninte säga i Grönköping, men nästintill -- som har\r\nsagt: Vi tar vårt ansvar. Vi tar emot 40--60\r\nflyktingar varje år, så vi tillhör inte dessa avfällingar\r\ni Sjöbo och i Vellinge. Men om man ser hur det ser\r\nut i verkligheten, visar det sig att man i dessa\r\nkommuner, där kommunalråden stått och slagit sig\r\nför bröstet, varit väl medvetna om att dessa 40--60\r\nflyktingar som man beslutat sig att ta emot\r\nförsvunnit därifrån om ett halvår eller ett år. Var\r\nfinns de? Jo, de finns i storstäderna, Stockholm,\r\nGöteborg och Malmö. De får bära bördan, men det\r\när dessa kommunalråd som spelar frikostiga i media\r\noch tar berömmet. Men de är icke förtjänta av\r\nnågon form av beröm.</pre><pre>Fru talman! I en av de skrivelser som vi behandlar\r\ni dag motiverar man extrakvoten på 1 250 personer\r\nmed kurdernas situation i Irak. Det är klart att om\r\nnågot är tryckt, kan där inte stå vad som hänt dagen\r\nefter. Men vi ser i dag i tidningarna, och bl.a. i text-\r\nTV här i huset, att kurderna nu i hundratusental\r\nlämnar Iran och Turkiet för att komma tillbaka till\r\nIrak. Vi kan också se att Iraks regering är i färd med\r\natt besluta om reformer som innebär att kurderna\r\nskall få ett självstyre i Irak.</pre><pre>Jag kan inte undgå att hålla med Danmarks\r\nutrikesminister Uffe Elleman-Jensen när han för en\r\ntid sedan kritiserade den svenska inställningen.\r\nHan sade att detta nya sätt att utöka kvoten med\r\n1 250 personer, är ett perfekt sätt att hjälpa Iraks\r\ndiktator Saddam Hussein.</pre><pre>Fru talman! Jag vill slutligen säga att jag hoppas att\r\nvi får en flyktingpolitik som innebär att vi hjälper\r\nde många som bevisligen har stora behov och lider\r\noch lever under ytterst besvärliga förhållanden i\r\nstället för det fåtal som vi i dag hjälper i Sverige.</pre><pre>Anf. 35 HANS GÖRAN FRANCK (s):</pre><pre>Fru talman! Jag hör inte till dem som underskattar\r\nde flyktingfientliga och invandrarfientliga\r\ngrupperingar som kan finnas i vårt land men kanske\r\nframför allt ännu mer på andra håll. Jag vill heller\r\ninte underskatta dem som på ett cyniskt sätt\r\nspekulerar i denna invandrar- och\r\nflyktingfientlighet. De kommer säkerligen att få\r\ntänka om en dag, eller förhoppningsvis bli tagna i\r\nörat av sina egna på annat sätt.</pre><pre>Detta är en spekulation som inte har någonting att\r\ngöra med den solidaritet som de allra flesta\r\nmänniskor i Sverige känner. Inte minst de\r\nhändelser som inträffad den senaste tiden runt om i\r\nvärlden, med stora flyktingströmmar inte bara i\r\nMellanöstern utan på många andra håll, har väckt\r\nmånga människor till besinning. Vi vet att när TV\r\noch massmedia gör sin plikt, och kommer med\r\nsaklig och objektiv upplysning, påverkar det i\r\nhögsta grad. Men vi vet också en annan sak,\r\nnämligen att när skolan och skolväsendet i vårt land\r\nfyller sin plikt, och kan ge en bra och saklig\r\nundervisning, är detta också något som påverkar.</pre><pre>Det har gått upp och ned när det gäller\r\nflyktingfientliga stämningar i vårt land. Det som\r\nskett under den senaste tiden har inte alls inträffat\r\nförsta gången, utan det har också förekommit\r\ntidigare. Men när det gjorts verkligt objektiva\r\nundersökningar om detta, har det visat sig att\r\ninställningen gradvis förbättrats vårt land.</pre><pre>En av de största undersökningarna gjordes av\r\ndiskrimineringsutredningen. Den undersökningen\r\nomfattade 2 500 personer. Undersökningen visade\r\nhur det skett en förändring efter andra världskriget\r\noch att inställningen förbättrats gradvis under olika\r\ntioårsperioder. Det finns i grund och botten inte\r\nnågot som tyder på annat än att den stora\r\nmajoriteten av svenska folket fortfarande har\r\ndenna positiva inställning och att den även\r\nförbättrats. Men det kan ske tillfälliga förändringar,\r\noch även bakslag, vilket en och annan spekulerar i.\r\nDet är en skam för varje parti att ha ledamöter som\r\nspekulerar i flykting- och invandrarfientlighet!</pre><pre>Fru talman! Jag hade från början begärt ordet för\r\natt säga något om en motion om flyktingpolitiken\r\ndär vi fem socialdemokratiska ledamöter bl.a. har\r\nyrkat att det skall tillsättas en utredning och vidtas\r\nåtgärder för att öka asylsökandes\r\nsysselsättningsmöjligheter. Jag är glad att nu kunna\r\nkonstatera att både regeringen och utskottet har\r\nställt sig positiva till detta. Det är mycket viktigt,\r\nbåde sakligt och psykologiskt, om en utredning av\r\ndenna karaktär snabbt kunde genomföras. Just\r\ndetta med sysslolösheten under långa tider är ett av\r\nde argument som de flyktingfientliga krafterna\r\nständigt utnyttjar. Det är därför som vi måste lösa\r\nden frågan. Då kan vi också avväpna dessa krafter\r\npå ett mycket bra sätt. Jag beklagar att detta inte\r\nhar skett tidigare. Men bättre sent än aldrig. Låt oss\r\nnu snabbt komma fram till ett ställningstagande i\r\ndenna fråga.</pre><pre>Jag vet att det bedrivs en hel del undervisning och\r\natt andra initiativ tas i denna riktning på olika håll.\r\nMen det är otillräckligt.</pre><pre>Fru talman! Jag vill till sist säga att jag anser att det\r\nskulle vara av mycket stort värde om det beslut som\r\nfattades den 13 december 1989 upphävdes. Även\r\nom det funnits sakliga skäl för det, har beslutet haft\r\nen negativ inverkan. Det uppfattades av många\r\nsom en reträtt. Jag skall inte gå in på det förgångna,\r\nutan det viktigaste är att regeringen under denna\r\nsommar kommer fram till att beslutet bör\r\nupphävas. Alla fall bör i fortsättningen prövas\r\nenligt de regler som gällde före den 13 december\r\n1989. Jag anser att de ganska chockerande siffror vi\r\nfått om att bifallsprocenten för ansökningar endast\r\när 40 %, ger oss anledning att ändra på detta beslut.</pre><pre>Det finns även andra skäl till denna låga\r\nbifallsprocent än denna restriktivitet. Det är inte så\r\nsvårt att analysera detta. Men det går inte att\r\nkomma ifrån att en stor del av dessa avslag beror\r\njust på detta beslut. Jag vill också hänvisa till att\r\nChristina Rogestam sagt att det finns gott om lediga\r\nplatser för flyktingar ute i kommunerna på grund av\r\nden situation som inträtt under senare tid. Detta\r\nhar också talats om tidigare här i dag.</pre><pre>Invandrarministern vet att regeringen har sagt att\r\ndetta beslut är av tillfällig karaktär. Nu har det gått\r\nett och ett halvt år. Beslutet kan inte vara tillfälligt\r\nhur länge som helst! Ett och ett halvt år är tillfälligt\r\nmed råge. Jag anser därför att regeringen bör fatta\r\nett beslut. Det är bra att detta i fortsättningen blir\r\nen riksdagsfråga. Det är ett framsteg. Men nu ligger\r\nfrågan i regeringens hand.</pre><pre>Anf. 36 STEN ANDERSSON i Malmö (m)\r\nreplik:</pre><pre>Fru talman! Jag förstod att det var undertecknad\r\nsom Hans Göran Franck avsåg med första delen av\r\nsitt inlägg. Han talade om skam för partier. Jag\r\nskäms inte ett dugg för att i riksdagens talarstol\r\ntorgföra en åsikt som en stor del av svenska folket\r\nställer sig bakom. Jag skulle skämts mycket mer om\r\njag inte vågade göra detsamma.</pre><pre>Det talades om flyktingfientlighet. Kan det vara\r\nfientlighet mot flyktingar att man som jag och\r\nmånga andra vill lägga lika mycket pengar som vi i\r\ndag totalt lägger på flyktinghjälpen i första hand på\r\nde människor som befinner sig i de tyvärr alltför\r\nmånga flyktingläger som finns i världen? Jag har\r\nmycket svårt, fru talman, att inse och förstå att det\r\nkan kallas för flyktingfientlighet när man vill hjälpa\r\nså många som möjligt. Jag skäms inte ett ögonblick\r\natt stå för och föra fram den åsikten.</pre><pre>Fru talman! Jag sade i mitt första anförande att den\r\nstora majoriteten av de svenska politiska partierna\r\ni dag deltar i ett open race när det gäller att vara\r\nmest positiv till EG och en anslutning av Sverige till\r\nEG. Det är just samma EG där man bedriver en\r\nflyktingpolitik som inte på något vis liknar den vi\r\nhar i Sverige. Jag erkänner att flyktingpolitiken\r\ninom EG i vissa fall är för hård. Men slutsumman\r\nav mitt resonemang är: Ge gärna lika mycket\r\npengar som vi i dag via skattebetalarna betalar ut,\r\nmen ge dem till de människor som är i störst och\r\nbäst behov av dem.</pre><pre>Fru talman! Jag menar att detta är en rättvis,\r\nkorrekt, human och kristen flyktingpolitik.</pre><pre>Anf. 37 BERITH ERIKSSON (v):</pre><pre>Fru talman! Jag ställer mig helt bakom Hans Göran\r\nFrancks inlägg. Det var mycket bra att det inlägget\r\nkom i det här läget. Anledningen till att jag och så\r\nmånga andra som engagerar sig i\r\nflyktingmottagningen blir så frustrerade är att det\r\när ett glapp mellan vad som sägs och verkligheten,\r\nt.ex. vad som har sagts i kammaren i dag och den\r\nverklighet man möter i flyktingärenden.</pre><pre>Jag vill ta upp några saker som framkommer i\r\nreservationerna. Det gäller t.ex. viseringskrav,\r\ndokumentlöshet och flyktingstatus. Jag vill\r\nexemplifiera med ett aktuellt fall. Alla de\r\nundersökningar som har redovisats här har avsett\r\nolika individuella fall.</pre><pre>Hösten 1989 kom det 20 flyktingar till Trelleborg.\r\nDe kom från flyktinglägren i Turkiet, och de var\r\nirakiska kurder. De hade fått hjälp av sina\r\nsläktingar att ta sig ut ur landet och att ta sig till\r\nSveriges gräns. Tyskland användes som transitland.\r\n18 av flyktingarna direktavvisades vid gränsen\r\ntillbaks till Tyskland. Det äldsta paret i denna grupp\r\nvar i så dålig kondition att det fick stanna kvar i\r\nSverige och få en prövning av sina asylskäl.</pre><pre>Mannen hade suttit i irakiskt fängelse, och han\r\nhade dokumenterade tortyrskador. Han hade\r\ntillsammans med så många andra kurder i augusti\r\n1988 måst fly undan Saddam Husseins\r\ngasbombningar. Den 27 februari 1991 kom beslutet\r\nfrån invandrarverket, som bedömde att makarna\r\ninte var flyktingar enligt 3 kap. 2 § utlänningslagen\r\neller enligt 1951 års Genèvekonvention.\r\nInvandrarverkets bedömning gjordes mot\r\nbakgrund av att makarna vid ansökningstillfället\r\nsaknade passhandlingar.</pre><pre>Hur kan man förvänta sig att dessa människor, som\r\ni augusti 1988 flydde undan gasbombningar och\r\nhade befunnit sig i flyktingläger i Turkiet, skulle\r\nkunna ha passhandlingar? I beslutet framgick det\r\nvidare att verket dragit den slutsatsen att makarna\r\nsaknade passhandlingar för att de önskade\r\nundanhålla uppgifter av väsentlig betydelse för\r\nbedömningen av deras rätt att få skydd i Sverige.\r\nDe hade biljetter att visa upp som visade att de\r\nhade tagit sig till Frankfurt i Tyskland med flyg, åkt\r\ntåg genom Tyskland och därefter kommit till\r\nTrelleborg.</pre><pre>Vidare hävdar invandrarverket att det faktum att\r\ndessa människor saknade passhandlingar minskade\r\ntilltron även till de uppgifter som de i övrigt lämnat\r\ntill stöd för sina ansökningar. Verket kunde dock\r\ninte utesluta att det förelåg ett särskilt starkt\r\nskyddsbehov beträffande makarna, varför de fick\r\nstanna i Sverige på annan grund.</pre><pre>Det här exemplet visar mycket av de problem som\r\nså många har tagit fram i dag. Vi har t.ex. frågan\r\nom viseringskrav. Dessa människor hade ingen\r\nmöjlighet att lösa en flygbiljett direkt till Sverige.\r\nFlygbolagen i Turkiet hade inte tagit dem ombord.\r\nVidare har vi frågan om dokumentlöshet, som man\r\npåstår, inte skall spela någon roll för en verklig\r\nflykting. Dokumentlösheten används sedan som\r\nmotivering för att inte bedöma dem som flyktingar.</pre><pre>Det är lätt att säga att detta är ett enskilt ärende.\r\nMen om man läser de rapporter som nu finns från\r\nFARR serman att det inte är fråga om ett enskilt\r\närende. Det är ett ärende bland flera. Det gör att\r\ndet framkommer mycket kritik, och det gör att man\r\nblir kontaktad av många som arbetar med\r\nflyktingärenden.</pre><pre>Jag ställer mig bakom vänsterpartiets reservationer\r\ntill det här betänkandet.</pre><pre>Anf. 38 SYLVIA PETTERSSON (s):</pre><pre>Fru talman! Jag tycker att det har varit en\r\nintressant och givande debatt om flyktingpolitiken.\r\nJag har denna gång inte väckt någon egen motion\r\nsom rör förvarstagande av barn, men jag kommer\r\natt rösta för reservation 34.</pre><pre>Bestämmelserna om förvar av barn har under årens\r\nlopp förändrats gång på gång, men resultatet har\r\naldrig blivit tillräckligt bra -- utifrån\r\nsocialdemokratisk utgångspunkt. Resultaten har\r\ninte blivit tillräckligt bra denna gång heller. De\r\nkommer inte att bli det så länge det finns\r\nbestämmelser som tillåter förvarstagande av barn.\r\nJag vill stödja förslaget om förbud mot\r\nförvarstagande av barn, särskilt därför att\r\ninvandrarministern i debatten uttryckte stor oro\r\növer utvecklingen på den punkten. Sådan oro skall\r\nenligt min mening ha vårt stöd.</pre><pre>Överläggningen var härmed avslutad.</pre><pre>Beslut</pre><pre>Mom. 6 (asyl i Sverige)</pre><pre>I en förberedande votering för bestämmande av\r\nkontraproposition i huvudvoteringen biträddes\r\nreservation 7 av Jan-Olof Ragnarsson med 23 röster\r\nmot 18 för reservation 8 av Ragnhild Pohanka. 242\r\nledamöter avstod från att rösta.</pre><pre>I voteringen om kontraproposition för\r\nbestämmande av kontraproposition i\r\nhuvudvoteringen avgavs 34 röster för reservation 6\r\nav Barbro Sandberg och Maria Leissner och 34\r\nröster för reservation 7 av Jan-Olof Ragnarsson.\r\n217 ledamöter avstod från att rösta.</pre><pre>Sedan förste vice talmannen lagt ner en ja-sedel och\r\nen nej-sedel i rösturnan drog Ingbritt Irhammar (c)\r\nja-sedeln. Kammaren hade alltså i enlighet med ja-\r\npropositionen antagit reservation 6 av Barbro\r\nSandberg och Maria Leissner.</pre><pre>I kontrapropositionsvoteringen biträddes\r\nreservation 6 av Barbro Sandberg och Maria\r\nLeissner med 68 röster mot 59 för reservation 5 av\r\nGullan Lindblad m.fl. 157 ledamöter avstod från att\r\nrösta.</pre><pre>I huvudvoteringen bifölls utskottets hemställan\r\nmed 158 röster mot 68 för reservation 6 av Barbro\r\nSandberg och Maria Leissner. 59 ledamöter avstod\r\nfrån att rösta.</pre><pre>Mom. 9 (särskild asylpraxis för barnfamiljer)</pre><pre>Utskottets hemställan bifölls med 223 röster mot\r\n61 för reservation 12 av Ragnhild Pohanka och Jan-\r\nOlof Ragnarsson.</pre><pre>Mom. 10 (barns särskilda behov av asyl)</pre><pre>Utskottets hemställan -- som ställdes mot\r\nreservation 13 av Ragnhild Pohanka -- bifölls med\r\nacklamation.</pre><pre>Mom. 15 (viseringstvång som flykthinder)</pre><pre>Utskottets hemställan -- som ställdes mot\r\nreservation 16 av Barbro Sandberg m.fl. -- bifölls\r\nmed acklamation.</pre><pre>Mom. 17 (uppskjuten invandringsprövning)</pre><pre>Utskottets hemställan bifölls med 201 röster mot\r\n83 för reservation 18 av Karin Israelsson m.fl.</pre><pre>Mom. 25 (förtroendeläkarinstitutet)</pre><pre>Utskottets hemställan -- som ställdes mot\r\nreservation 25 av Jan-Olof Ragnarsson -- bifölls\r\nmed acklamation.</pre><pre>Mom. 29 (barnutredningar)</pre><pre>Utskottets hemställan bifölls med 189 röster mot\r\n94 för reservation 28 av Karin Israelsson m.fl. 1\r\nledamot avstod från att rösta.</pre><pre>Mom. 35 (förvar av barn)</pre><pre>Utskottets hemställan bifölls med 184 röster mot\r\n100 för reservation 34 av Karin Israelsson m.fl. 1\r\nledamot avstod från att rösta.</pre><pre>Mom. 45 (uppföljning av flyktingärenden)</pre><pre>Utskottets hemställan bifölls med 264 röster mot\r\n20 för reservation 46 av Ragnhild Pohanka.</pre><pre>Mom. 46 (utvisning på grund av brott)</pre><pre>Utskottets hemställan bifölls med 189 röster mot\r\n92 för reservation 47 av Gullan Lindblad m.fl. 3\r\nledamöter avstod från att rösta.</pre><pre>Mom. 48 (advokatjour)</pre><pre>Utskottets hemställan bifölls med 218 röster mot\r\n67 för reservation 49 av Barbro Sandberg m.fl.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att det på föredragningslistan\r\nåterstående ärendet, socialförsäkringsutskottets\r\nbetänkande SfU13, skulle företas till avgörande i\r\nbörjan av kammarens arbetsplenum tisdagen den 4\r\njuni.</pre><pre></pre><pre>7 § Invandring m.m.</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU13 Invandring m.m. (prop. 1990/91:100\r\ndelvis och prop. 1990/91:192).</pre><pre>Anf. 39 GULLAN LINDBLAD (m):</pre><pre>Herr talman! Vi har hela förmiddagen diskuterat\r\nflyktingpolitiken, och vi övergår nu till det\r\nbetänkande som heter Invandring m.m. Jag tillhör\r\ndem som tycker att det ligger något positivt i att vi\r\ndebatterar dessa två betänkanden var för sig.</pre><pre>Det har ofta sagts -- och kanske med visst fog -- att\r\nvi i riksdagen oftast debatterar asyl- och\r\nflyktingfrågorna, dvs. tillämpningen av\r\nutlänningslagstiftningen fram till dess att de\r\nasylsökande kommer till gränsen, medan\r\ninvandrarfrågorna, hur vi behandlar människor\r\nsedan de väl har kommit in i landet, ofta har glömts\r\nbort. Det är ju inte bara asylpolitiken som är viktig,\r\nutan det är inte minst viktigt hur vi utformar\r\ntillvaron för dem som kommit in i vårt land.</pre><pre>I det betänkande vi nu skall debattera behandlas\r\ninvandringspolitiken separat, dvs. de olika\r\nanslagsposterna som berör invandringspolitiken\r\noch motionerna i anledning av dessa. Dessutom\r\nbehandlas i betänkandet propositionen om en ökad\r\norganiserad överföring av flyktingar till Sverige\r\nliksom motioner i anledning av denna. I viss mån\r\nhar dessa två betänkanden tangerat varandra, men\r\ndet må väl då vara hänt.</pre><pre>Genom ihärdig strävan har oppositionen fått till\r\nstånd en majoritet i den segslitna frågan om\r\nmöjligheten för asylsökande väntare att arbeta\r\nunder väntetiden. Det föreslås nu äntligen att\r\ntemporära arbetstillstånd skall kunna beviljas\r\nunder vissa betingelser. Jag återkommer till detta.</pre><pre>Herr talman! Det har under det senaste året kunnat\r\nskönjas en klar tendens, nämligen att antalet\r\nasylsökande har minskat jämfört med 1989.\r\nAntalet asylsökande kan emellertid fortfarande\r\nberäknas till ca 30 000 per år. Dessa siffror talar för\r\nsig själva. Med det stora antal asylsökande som vi\r\nändå tar emot vid gränsen och verkligen låter få en\r\nbedömning, kan vi ju inte säga att Sverige icke har\r\nen generös flyktingpolitik.</pre><pre>Akilleshälen i svenskt flyktingmottagande har\r\nvarit -- och är -- de långa väntetiderna. Numera är\r\npolisen i kapp när det gäller\r\närendehandläggningen, men antalet oavgjorda\r\närenden vid invandrarverket fördubblades under\r\nbudgetåret 1989/90, och antalet balanser förväntas\r\nöka.</pre><pre>Det är givet att invandrarverket har satts på hårda\r\nprov de senaste åren på grund av den stora\r\ntillströmningen av asylsökande. Vi moderater har\r\nförståelse för att de målsättningar som sattes upp i\r\nsamband med den nya organisationen av\r\ninvandrarverket ännu inte har kunnat förverkligas.\r\nVi har därför tillstyrkt de extra anslag som begärts\r\nför att klara situationen, och så gör vi även denna\r\ngång. Med hänsyn till det minskade antalet\r\nasylsökande och det därmed minskade behovet av\r\nförläggningsplatser anser vi faktiskt att\r\nhandläggningstiderna måste kunna nedbringas i\r\nenlighet med den målsättning som myndigheterna\r\nhar lagt fast och att förläggningskostnaderna bör\r\nkunna minskas väsentligt.</pre><pre>Några ytterligare anslagshöjningar bör enligt vår\r\nuppfattning inte begäras om inga oförutsedda\r\nhändelser inträffar. Jag yrkar, herr talman, bifall till\r\nreservation 1.</pre><pre>I reservation 5 anser vi att det s.k. asylbidraget bör\r\nses över. Vid mina besök på förläggningar har\r\npersonalen påtalat att många asylsökande är\r\nförvånade över asylbidragets storlek. Detta är ju\r\nuppbyggt som socialbidraget med en påplussning\r\nför varje barn, och för många familjer innebär detta\r\nmycket höga bidragssummor tillsammans med den\r\nkostnadsfria vistelsen. Jag har också träffat en hel\r\ndel asylsökande som själva påtalat detta\r\nförhållande. Vi tycker nog att det är skäl att se över\r\nbestämmelsen.</pre><pre>I reservation 9 anser vi att det bör tas särskild\r\nhänsyn till ensamma flyktingbarn och att de snarast\r\nbör få komma till en familj. Vi vill också särskilt\r\nuppmärksamma den verksamhet som bedrivs i\r\nlandsting och kommuner för flyktingbarn och deras\r\nfamiljer med särskilda behov. Sådan verksamhet\r\nbör också mycket väl kunna bedrivas av\r\norganisationer och enskilda vårdgivare.</pre><pre>I reservation 12 påpekar vi och folkpartiet\r\nliberalerna att vård och habilitering av\r\nhandikappade bör komma i gång så fort som\r\nmöjligt efter flyktingarnas ankomst till Sverige. Det\r\när också viktigt att de handikappade får tillgång till\r\nde hjälpmedel de behöver redan vid\r\nförläggningarna och att det inte behöver vara några\r\ndiskussioner om vem som har ansvaret, vilket\r\nibland förekommit.</pre><pre>Herr talman! Inget är mer förödande för en\r\nmänniska än att tvingas till overksamhet och passiv\r\nväntan. Detta har vi diskuterat många gånger i\r\ndenna församling, och vi moderater har upprepade\r\ngånger föreslagit både att de asylsökande skall\r\nberedas någon form av arbete vid förläggningarna\r\noch att de skall kunna få temporära arbetstillstånd\r\nunder väntetiden. Riksdagsmajoriteten har varje\r\ngång avslagit våra förslag om detta. Vi delar\r\nnaturligtvis uppfattningen att det viktigaste är att\r\nkorta ned väntetiderna. Utskottet hyser nu\r\nförhoppningen att invandrarverket mot slutet av\r\nnästa budgetår skall kunna avgöra ärendena enligt\r\nden uppgjorda målsättningen. Vi har också tidigare\r\nhört invandrarministern säga detta. Denna strävan\r\nstår dock inte i motsatsställning till den\r\n''arbetslinje'' vi moderater länge förordat. I år har\r\nvi fått majoritet för vår uppfattning, och utskottet\r\nbegär nu snarast ett förslag från regeringen om\r\ntemporära arbetstillstånd för asylsökande, vars\r\närenden kan förväntas ta längre tid än sex månader\r\natt avgöra i första instans. I motivreservationen 16\r\ngör vi tillsammans med folkpartiet liberalerna\r\ntillägget att ett temporärt arbetstillstånd skall\r\nbeviljas senast sex månader efter asylansökan. Jag\r\nyrkar bifall till reservation 16.</pre><pre>En fråga som vi också ofta diskuterat är hur vi\r\negentligen tar till vara den utbildning och\r\nyrkeserfarenhet som flyktingarna har. Det har\r\ngjorts en del bra försök, inte minst när det gäller att\r\nta till vara vårdpersonals kompetens, men mycket\r\nmer bör göras på detta område. Jag vet att det\r\ngjorts försök och att ambitionerna finns där, men\r\ndet tål att tryckas på att det måste hända mycket på\r\ndetta område. Invandrarna har mycket av\r\nkunnande, god utbildning och engagemang som\r\nbör kunna ges åt vårt land. Det är en miss att inte\r\nta till vara detta på ett bättre sätt än hittills.</pre><pre>I reservation 17 anser vi tillsammans med\r\nfolkpartiet liberalerna att regeringen snarast bör\r\nskapa en organisation för att ta till vara de\r\nasylsökandes tidigare utbildning och erfarenheter.</pre><pre>Även om flyktingmottagandet är en statlig uppgift\r\nanser vi moderater, tillsammans med folkpartiet\r\nliberalerna -- vi är alltså ganska överens i dessa\r\nfrågor, detta sägs med hänsyn till den tidigare\r\ndebatten -- i reservation 23 att det är alldeles\r\nnödvändigt och önskvärt att enskilda och\r\norganisationer engagerar sig i flykting- och\r\ninvandrarfrågorna. Vi anser att det kommunala\r\nmottagnignsmonopolet bör luckras upp och att\r\nt.ex. frivilligorganisationer eller någon annan\r\nskulle kunna vara den mottagande parten och\r\nförbinda sig att hjälpa till med integreringen i\r\nsamhället. Här är kanske något av det nytänkande\r\nstatsrådet tidigare efterlyste. Låt oss fortsätta\r\ndiskussionen om hur vi skulle kunna hitta andra\r\nmöjligheter.</pre><pre>I reservation 25 slutligen anser vi moderater\r\ntillsammans med miljöpartiets representant att de\r\nkommuner som tar emot handikappade flyktingar\r\nbör få ett påslag till det allmänna schablonbidraget\r\nför att underlätta mottagandet av dessa människor,\r\nsom naturligtvis har en väldigt svår situation.</pre><pre>Det råder sedan den 1 januari detta år som bekant\r\nen ny tingens ordning när det gäller det kommunala\r\nflyktingmottagandet. Det från visst håll utanför\r\ndenna kammare högljudda kravet på att\r\nflyktingarna skall få lån i stället för bidrag är redan\r\nförverkligat. Jag hoppas detta skall komma till\r\nkännedom även utanför detta hus. Intet är nytt\r\nunder solen. Trots att det finns starka uppfattningar\r\nfrån visst håll att detta skulle vara någonting nytt,\r\nså är det redan klappat och klart tack vare att vi\r\nmoderater haft denna uppfattning i många år och\r\nnu fått förståelse från alla håll.</pre><pre>Den viktigaste nyordningen är emellertid att\r\nkommunerna numera erhåller ett schablonbidrag\r\nper mottagen flykting. Detta bör stimulera\r\nkommunerna till ökade ansträngningar att bereda\r\nflyktingarna utbildning och arbete, i varje fall\r\nsysselsättning i någon form. Tyvärr är\r\narbetsmarknadssituationen för närvarande mycket\r\nkärv, och det finns därför skäl att regeringen\r\nuppmärksamt följer det nya ersättningssystemet så\r\natt det inte leder till färre utplaceringar i\r\nkommunerna. Jag vet att regeringen har ett sådant\r\nuppdrag.</pre><pre>Det tidigare moderata förslaget om ökad\r\nflyktingkvot och s.k. överföringsprogram kan sägas\r\nvara bifallet genom den proposition som också\r\nbehandlats i detta betänkande. På den punkten är\r\nvi eniga.</pre><pre>Herr talman! Ytterligare en rad motionskrav\r\nframförda av oss moderater har behandlats\r\nvälvilligt och har således inte gett skäl till några\r\nreservationer. Det gäller t.ex. åtgärder för att\r\nbekämpa främlingsfientlighet. Det gäller också vårt\r\nkrav om att samhällets skrivna och oskrivna lagar\r\nskall gälla för invandrarna i samma omfattning som\r\nför den svenska befolkningen. Ett enhälligt utskott\r\nbetonar detta.</pre><pre>Därmed, herr talman, nöjer jag mig alltså med att\r\nyrka bifall till reservationerna 1 och 16 utöver bifall\r\ntill hemställan i utskottsbetänkandet.</pre><pre>Anf. 40 MARIA LEISSNER (fp):</pre><pre>Herr talman! Jag vill börja med att förhoppningsvis\r\nglädja invandrarministern genom att instämma\r\nmed Gullan Lindblad i mycket stora delar av\r\nhennes anförande. Vi har många gemensamma\r\nreservationer till detta betänkande och en likartad\r\nsyn när det gäller mottagandet och dess\r\norganisation.</pre><pre>I betänkandet behandlas två saker, dels\r\ninvandrarpolitiken, dels mottagandet av\r\nflyktingarna.</pre><pre>Invandrarpolitiken kommer i skuggan av\r\nflyktingpolitiken nästan jämt i debatten, så även i\r\ndag. Men när man diskuterar flyktingpolitiken\r\nhandlar det också om invandrare, människor som\r\nså småningom kommer att bli invandrare i Sverige.\r\nAttityden mot invandrare -- alldeles oavsett varför\r\nde kommit till Sverige -- färgas av vår hållning till\r\nflyktingar. Därför hänger dessa två debatter ihop\r\ntill stora delar.</pre><pre>Det är dags att försöka skapa ett slags ny respekt\r\nför de invandrade svenskarna, alldeles oavsett\r\nvarför de kommit till Sverige. Det är nödvändigt att\r\nvi respekterar dem för vad de är, betyder och har\r\nbetytt för Sverige. Vi måste respektera dem för att\r\nde faktiskt är svenskar, de allra flesta, och vi måste\r\nrespektera deras särart som invandrade svenskar.</pre><pre>Vi har inte särskilt många motioner eller yrkanden\r\nnär det gäller invandringspolitiken, men det\r\nbetyder inte att vi tycker den är oväsentlig.</pre><pre>Jag vill nämna en reservation vi har väckt som\r\ngäller systemet för bidrag till\r\ninvandrarorganisationer. Vi tycker det vore bra om\r\nman på sikt kunde få, åtminstone för de äldre\r\ninvandrarorganisationerna, samma bidragsregler\r\nsom för svenska organisationer. Med tiden blir\r\nfaktiskt invandrarna också svenskar och skall verka\r\npå samma villkor som andra svenskar i samhället.\r\nMen de har en särställning i början när de är nya\r\noch deras grupper är nya i Sverige, och de behöver\r\ndå extra stöd.</pre><pre>När det gäller flyktingmottagandet blev det hösten\r\n1989 en kollaps, som till stora delar var\r\nsjälvförvållad. Vi har en mycket svensk kultur, en\r\nambition att ta hand om alla grupper av flyktingar i\r\nen paketlösning, ett slags ''i värsta fall socialfall''-\r\nattityd gentemot flyktingar. Det skulle behövas en\r\nny syn på flyktingar, vad de är och vilken förmåga\r\nde har kapabla att ta egna initiativ. Det är nämligen\r\nett visst urval av människor som tar sig till Sverige.\r\nDessa människor har ofta varit mer politiskt aktiva\r\nän andra. De har dessutom lyckats ta sig över ett\r\nantal svårigheter för att kunna komma till Sverige,\r\noch de har tagit initiativet för att kunna skapa\r\ntrygghet för sig själva och sina familjer. Det är\r\nmänniskor som har en mycket stor kapacitet.\r\nTyvärr har vår mottagningspolitik lett till att många\r\ni onödan har fått bekymmer med långvarig brist på\r\nsysselsättning, med olika typer av\r\nanpassningsproblem, som i värsta fall reducerat de\r\nasylsökande till socialfall -- för att använda detta\r\nhemska ord.</pre><pre>Detta kan man ändra på. En förändring är redan\r\ngjord, nämligen det nya bidragssystem som börjat\r\nfungera vid årsskiftet. Men det behövs fler\r\nförändringar. Därför har vi i folkpartiet liberalerna\r\nföreslagit en annan attityd när det gäller\r\nboendeformerna för dem som kommer hit som\r\nasylsökande. Vi tycker att de asylsökande måste\r\nsläppas ut ur de förläggningar som de i dag i princip\r\ntvingas in i av ekonomiska skäl. Det skall inte bara\r\ntillåtas, rent lagligt, att lämna förläggningen -- de\r\nhar naturligtvis den möjligheten redan i dag -- utan\r\ndet skall också vara en praktisk möjlighet genom att\r\nde får rätt till asylbidrag även när de bor utanför\r\nförläggningen. Hade vi haft den attityden hade vi\r\nockså haft möjlighet att låta dem bo hos släktingar\r\noch vänner, i andrahandsrum, att hitta lägenheter\r\npå annat sätt, bli hjälpta av olika\r\nfrivilligorganisationer, osv. Då hade vi kanske inte\r\nfått någon kollaps i flyktingmottagandet för ett och\r\nett halvt år sedan, eftersom boendet då inte hade\r\nvarit något större problem. De tiotusentals\r\nnordiska invandrare som kommer till Sverige utan\r\natt göra väsen av sig hittar själva bostäder utan att\r\nman behöver skapa särskilda köer eller särskilda\r\nförläggningar. Vi har inte hört talas om någon\r\nförläggning för t.ex. norrmän som kommit till\r\nSverige.</pre><pre>Det finns kapacitet hos människor att själva skapa\r\nsig en framtid, kanske särskilt hos dem som varit så\r\ninitiativrika att de sökt sig till Europa.</pre><pre>Det är ingen sjukdom att vara asylsökande. Det\r\nfinns en rad skäl, integritetsskäl, kostnadsskäl och\r\npersonliga skäl för att avskaffa det nuvarande\r\nsystemet, där människor inte får ekonomisk hjälp\r\nmed mindre än de bor på en förläggning. De som\r\nbehöver hjälp skall få det. De som vill bo på\r\nförläggning och behöver den assistens vi kan ge\r\nskall få det även i framtiden, om folkpartiet\r\nliberalerna får genomföra sina förslag. Men vi\r\nmåste i första hand utgå ifrån att människor själva\r\nklarar många av sina problem.</pre><pre>Vi har också ett förslag gemensamt med\r\nmoderaterna om att luckra upp\r\nmottagningsmonopolet. Det är bra att det finns en\r\nstrategi för hela Sverige när det gäller\r\nflyktingmottagandet. Men man måste också kunna\r\nlåta enskilda organisationer vara mottagande\r\nparter och låta den eventuella tillgången på arbete\r\nmer styra var flyktingarna hamnar när de väl har\r\nfått uppehållstillstånd.</pre><pre>Vad så gäller frågan om arbete för asylsökande är\r\ndet enormt roligt att stå här och tala för ett näst\r\nintill enigt utskott. Vi har äntligen segrat i frågan\r\nom hur man skall kunna skapa ett system där\r\nasylsökande som väntat länge får arbeta med hjälp\r\nav tillfälligt arbetstillstånd.</pre><pre>Vi i folkpartiet liberalerna har varit beredda att\r\nkompromissa för att få till stånd en ändring av\r\nbestämmelserna. Vår kompromissvilja har lett till\r\natt det i regeringens förslag, efter vår beställning\r\ndärom, anges en respittid på ungefär sex månader.\r\nDen som har väntat på besked från invandrarverket\r\ni mer än sex månader skall alltså få arbetstillstånd.\r\nJag vill gärna nämna att det är en kompromiss från\r\noss. Egentligen tycker vi att det är en något för lång\r\nväntetid. Vi är rädda för att det kan leda till\r\nolägenheter, då regeringen dessutom har sagt att\r\ntiden fram till behandling av ärenden i regeringen\r\ninte skall tillgodoräknas. Vår rädsla gäller att de\r\nasylsökande, även om de kanske har väntat länge,\r\nkanske inte får utnyttja det tillfälliga\r\narbetstillståndet. Jag vill gärna få utfästelser från\r\nandra som har arbetat med denna fråga om att\r\navsikten är att så många asylsökande som möjligt\r\nskall få arbeta under den tid då de väntar på\r\nuppehållstillstånd.</pre><pre>Det finns alltså många skäl för att tillämpa en viss\r\nrespittid. Invandrarministerns argument mot att\r\nasylsökande inte skall få tillfälligt arbetstillstånd så\r\nfort de kommer till vår gräns är korrekta. Det\r\nskulle kunna innebära en risk för att många söker\r\nasyl bara för att under kortare eller längre tid kunna\r\narbeta i Sverige. Den risken kan således undanröjas\r\ngenom en respittid på några månader,\r\nförhoppningsvis inte alltför många.\r\nInvandrarverket får därmed en chans att sålla\r\nagnarna från vetet innan man fattar beslut. Därmed\r\nhar man kvar möjligheten att arbeta för dem som\r\nfaktiskt är asylsökande och har goda skäl för att\r\nvara det.</pre><pre>Den här reformen blir ännu viktigare i framtiden än\r\nden är i dag. Vi vet redan nu att det kommer att bli\r\nsvårare för flyktingar och invandrare att få jobb.\r\nSamtidigt känner vi till att många flyktingar är\r\nhögutbildade. Siffror visar att ungefär en femtedel\r\nav alla asylsökande har akademisk utbildning. Det\r\nfinns alltså en risk för att många förmågor slösas\r\nbort och att vi ägnar oss åt ett gigantiskt\r\nresursslöseri genom att inte kunna erbjuda\r\ninvandrarna något jobb. Det gäller inte bara under\r\nderas första tid i vårt land utan i värsta fall under\r\nåterstoden av deras liv. Den utvecklingen måste\r\nstoppas.</pre><pre>Jag vill uttrycka mycket stor tillfredsställelse med\r\nden höjda flyktingkvot som äntligen har kommit till\r\nstånd. Det är roligt att vår motion därom har\r\ntillstyrkts. Vi har yrkat på en höjning till 2 000\r\nflyktingar årligen. Jag är mycket glad över den\r\nextrakvot som regeringen har föreslagit. Det är\r\nmycket trevligt att för en gångs skull kunna komma\r\növerens i flyktingpolitiska frågor.</pre><pre>Det finns emellertid också några saker som vi inte\r\när överens om. Framför allt vill jag lyfta fram\r\nfrågan om barnhälsovården. I en färsk rapport\r\nsäger socialstyrelsen att FNs barnkonvention inte\r\nåtföljs. De flesta asylsökande barn som bor på\r\nförläggningar har visserligen i någon form tillgång\r\ntill hälsovård, men de har inte samma rätt till\r\nhälsovård och tandvård som svenska barn. Det är\r\nen effekt av att vi i socialförsäkringsutskottet har\r\nsatt socialtjänstlagen ur spel för de asylsökande.\r\nJag hoppas att invandrarministern kan lova bot och\r\nbättring i den frågan, framför allt med anledning av\r\nsocialstyrelsens rapport. Det här är ett mycket svårt\r\nproblem så länge vi har barn boende på\r\nförläggningar under i värsta fall flera år.</pre><pre>Vi har också avgivit reservationer som gäller\r\nensamma flyktingbarn. Bl.a. anser vi att deras fall\r\nmåste prioriteras framför andras. De befinner sig\r\nnämligen i en särskilt känslig situation. En av våra\r\nreservationer handlar om de handikappade\r\nasylsökandes situation. Vi understryker vikten av\r\natt de så fort som möjligt på förläggningen får\r\nhandikapphjälpmedel och annat som de kan\r\nbehöva.</pre><pre>Låt mig till sist uttrycka tillfredsställelse över att\r\nden första delen av den praxisdokumentation som\r\nvi har efterlyst så många gånger äntligen har\r\nkommit. Låt oss hoppas att den så snart som möjligt\r\nåtföljs av de övriga delarna.</pre><pre>Herr talman! Med detta yrkar jag bifall till\r\nreservation nr 6, 11, 16 och 23.</pre><pre>Anf. 41 RUNE BACKLUND (c):</pre><pre>Herr talman! I allt samhällsarbete är det viktigt att\r\ndra lärdom av det som har hänt bakåt i tiden för att\r\nman inte skall göra om samma misstag en gång till.\r\nDe senaste tio årens flyktingpolitik ger oss en rad\r\nviktiga kunskaper som vi kan ta till vara när vi nu\r\norganiserar 90-talets flyktingmottagande.</pre><pre>När man ser tillbaka på vad som har hänt de senaste\r\nåren kan man konstatera att det inte har saknats\r\ndramatik. Antalet asylsökande har ökat mycket\r\nkraftigt. Vi har fått känna av hur det blir när vi inte\r\när förberedda på stora förskjutningar i det antal\r\nflyktingar som skall tas emot, förläggas på lämpligt\r\nställe osv.</pre><pre>Vid två tillfällen under 80-talet har vi organiserat\r\nom vår modell för att ta emot asylsökande, utreda\r\nderas situation och slussa ut dem i samhället. Under\r\ntiden mellan omorganisationerna har riksdagen,\r\nefter förslag från regeringen, fått sätta in det ena\r\nkrispaketet efter det andra för att lösa akuta\r\nproblem i mottagningsorganisationen.</pre><pre>Vad vi har misslyckats med är att förutsäga hur\r\nmånga asylsökande som kan tänkas komma till vårt\r\nland. Med facit i hand kan vi nu konstatera att vi\r\ninför varje omorganisation har underskattat den\r\nverkliga utvecklingen. Det ligger därför i sakens\r\nnatur att man bara kan gissa hur många\r\nasylsökande som kan tänkas komma hit under ett\r\når. Just nu är vi inne i ett lugnare skede där ett färre\r\nantal asylsökande än vid samma tidpunkt för ett och\r\ntvå år sedan kommer till Sverige. Men alla vet att\r\ndetta lugn när som helst kan brytas till följd av\r\nhändelser i vår omvärld. Ändå envisas vi med att\r\nplanera flyktingmottagandet som om det var en\r\nrelativt statisk verksamhet.</pre><pre>Invandrarverkets basorganisation och\r\nförvaltningsanslag låses genom riksdagsbeslut.\r\nFöljden har blivit en krånglig och tidskrävande\r\nbeslutsprocess varje gång som antalet asylsökande\r\nhar överträffat prognoserna.</pre><pre>Jag har gjort en genomgång av tilläggsbudgetarna\r\nunder 1980-talet, och dessa talar sitt tydliga språk.\r\nNästan varje gång har vi beviljat extraanslag till\r\ninvandrarverket för att det skall hinna behandla ett\r\nstort antal ärenden i vilka beslut inte har fattats.\r\nDenna beslutsprocess har krävt resurser, och viktig\r\ntid har gått förlorad. Händelseutvecklingen hösten\r\n1989 kan utgöra ett bra exempel därpå. Under\r\nsensommaren det året inregistrerades en ökning av\r\nantalet asylsökande till Sverige. Denna ökning\r\naccelererade mycket snabbt under hösten och\r\nkulminerade i samband med regeringens ''13-\r\ndecember-beslut''. Det gick åtskilliga veckor innan\r\nklartecken gavs till polis och invandrarverk om att\r\nförstärka organisationen på utredningssidan.\r\nFöljden blev att stora balanser asylärenden på kort\r\ntid byggdes upp hos båda myndigheterna.\r\nPersonalen hade ingen möjlighet att klara\r\nsituationen trots stora arbetsinsatser och ett\r\nomfattande övertidsuttag. Polisen i sin tur har\r\nbehövt drygt ett år på sig för att bearbeta sina\r\nbalanser. Invandrarverket kommer att behöva\r\nstörre delen av detta år för att fatta beslut i alla\r\närenden som ligger i balanserna.</pre><pre>Konsekvenserna blir förödande för\r\nflyktingpolitiken i sig. Dröjsmålet med att sätta in\r\nnya resurser har skapat en stor\r\nförläggningsorganisation där asylsökande under\r\nlång tid tvingas vänta på förhör och utredning samt\r\nbeslut. Statens kostnader för att ge asylsökande tak\r\növer huvudet samt uppehälle har ökat med\r\nmiljardbelopp under de gångna åren.</pre><pre>Detta har lett till att regeringen, för att det inte skall\r\nbli orimliga konsekvenser, vid flera tillfällen har\r\nfått ändra praxis. Vi har exempelvis fått en\r\nbarnpraxis, 13-december-beslutet osv. Allt detta\r\ninnebär på något sätt att tilltron till\r\nflyktingpolitiken urholkas. Det uppstår situationer\r\nsom gör att människor behandlas olika beroende på\r\nvid vilken tidpunkt deras ärende avgörs. Det är inte\r\nbra för tilltron till en generös och humanitär\r\nflyktingpolitik.</pre><pre>Det är naturligtvis mycket svårt att förutse hur\r\nmånga som kommer att söka asyl ett enskilt år. Det\r\ninser alla som har följt den här verksamheten under\r\nen längre tid. Vi måste därför skapa en\r\nmottagningsorganisation som är mycket flexibel.\r\nJag tycker att statens invandrarverk trots allt har\r\nvisat prov på anpassningsförmåga till nya\r\nsituaitoner. Jag tror dock att vi kan göra ytterligare\r\nförbättringar och förändringar i den här\r\norganisationen så att vi får ett ännu mer flexibelt\r\ninvandrarverk. Vi skulle t.ex. kunna ge\r\ninvandrarverket betydligt större frihet inom ramen\r\nför den generella lagstiftningen. Invandrarverket\r\nskulle få planera sin egen verksamhet och ta emot,\r\nutreda och förlägga asylsökande.</pre><pre>Det nuvarande budgetsystemet är när det gäller\r\nflyktingpolitiken uppdelad på flera konton. En del\r\nav dessa är bundna, och andra är utgörs av\r\nförslagsanslag. Om man i stället valde en modell\r\ndär man slog samman alla de pengar som nu finns i\r\nolika påsar till ett anslag som innebär att man\r\nräknar ut en schablonersättning per asylsökande\r\noch sade till invandrarverket att verket skall göra\r\nen prognos över hur man bedömer antalet\r\nasylsökande nästa budgetår och ta upp den summa\r\nsom förslagsanslag i budgeten. Om det skulle visa\r\nsig att det sker en ökning, skulle man automatiskt\r\nfå den schabloniserade summa som man behöver\r\nför att klara verksamheten. Man skulle då komma\r\nifrån problemet med olika budgetmanglingar när\r\nman skall förändra i verksamheten. Det innebär\r\nockså att man hos invandrarverket mera effektivt\r\nkan flytta resurser mellan olika verksamheter än\r\nvad man kan i dag. Därigenom kan man kanske\r\nhålla ner handläggningstiderna i samband med\r\ntoppar av asylsökningar och skynda på en\r\nutflyttning i kommunkön när det blir bekymmer i\r\nden delen av verksamheten. Ett förenklat\r\nbudgetförfarande för invandrarverket tror jag\r\nfaktiskt skulle kunna leda till avsevärda\r\nbesparingar, vilket inte är ointressant i\r\nsammanhanget.</pre><pre>I reservation 3 har vi närmare utvecklat vårt förslag\r\nom hur det här skulle kunna se ut, och det finns\r\nmycket mer att säga om denna modell. Mot\r\nbakgrund av de erfarenheter vi har från de senaste\r\ntio åren tror jag att det är en riktig modell för 90-\r\ntalet.</pre><pre>Jag vill också kortfattat kommentera ett par saker i\r\nbetänkandet i övrigt. Jag vill t.ex. ta upp\r\narbetstillstånden. Jag är också glad över att vi har\r\nkunnat enas om en kompromiss där vi säger att man\r\nskall ge arbetstillstånd till dem som kan tänkas få\r\nvänta längre tid än sex månader. Det är ändå viktigt\r\natt påpeka att det inte är tänkt att man skall behöva\r\nvänta i sex månader. Vi måste fortfarande slå fast\r\natt huvudregeln är att man skall ha så korta\r\nhandläggningstider att det inte skall bli aktuellt\r\nmed arbetstillstånd under asyltiden. I de fall man\r\ninte klarar av att hålla handläggningstiderna skall\r\narbetstillstånd kunna beviljas för att de\r\nasylsökande skall få en bättre tillvaro under\r\nväntetiden. Jag tycker att det är på det här sättet\r\nman måste se detta för att kunna uppfatta det på\r\nrätt sätt. Det är inte fråga om att man generellt\r\nframöver skall ha tillfälligt arbetstillstånd under\r\nväntetiden, utan det är ett skydd för den\r\nasylsökande.</pre><pre>Jag är också glad över att vi är eniga om att öka\r\nflyktingkvoten. Det är ett önskemål som har funnits\r\ni flera år från olika partier. Det är positivt att vi nu\r\nkan ta steg i den riktningen. Flyktingkvoterna\r\nanvänds för den grupp som kanske inte har så lätt\r\natt ge sig ut på resande fot i världen. Det är en\r\ngrupp som utan tvivel är hårt klämd i det\r\ninternationella samfundet. I det fallet spelar\r\nflyktingkvoten en stor roll i det internationella\r\nsammanhanget.</pre><pre>Herr talman! Jag ber att få yrka bifall till\r\nreservation nr 3.</pre><pre>Anf. 42 JAN-OLOF RAGNARSSON (v):</pre><pre>Herr talman! Jag vill börja med att ta upp en fråga\r\nsom behandlas i betänkandet, nämligen\r\ninvandrarorganisationerna och invandrarnas\r\nriksorganisationer. Vi behandlar även bilaga 12 till\r\nregeringens budgetproposition, där regeringen\r\nsäger att man skall komma med ett förslag under\r\nbudgetåret om att förstärka och räkna upp\r\ninvandrarorganisationernas bidrag. I vår\r\ninvandrarpolitiska motion har vi hänvisat till detta\r\noch sagt att vi avvaktar förslaget. Hur ligger det till\r\nmed det här förslaget? Kommer det ett förslag om\r\natt man skall räkna upp bidraget till invandrarnas\r\nriksorganisationer, så att man kommer upp till den\r\nnivå som man fastslog år 1986?</pre><pre>Det här betänkandet och det vi har behandlat\r\ntidigare under dagen går litet i varandra. De\r\nhandlar om asylsökande människor. Vi tog upp litet\r\nom rasism och invandrar- och flyktingfientlighet i\r\nden tidigare debatten. Stora ekonomiska och\r\nsociala skillnader mellan olika grupper i samhället\r\nutgör grogrund för uppkomsten av\r\nmissnöjesgrupper och invandrarfientliga partier.\r\nRunt om i Europa kan man se exempel på hur\r\nsådana grupper utnyttjar och underblåser\r\nfrämlingshat och rasism. Den franske rasisten Le\r\nPen fick t.ex. 4 miljoner röster i det senaste franska\r\nvalet.</pre><pre>Även i Sverige blir klimatet för flyktingar och\r\ninvandrare allt hårdare. Exempel på det är de\r\nterrordåd som har förekommit och förekommer\r\nmot flyktingförläggningar runt om i Sverige. Under\r\nperioden den 1 mars 1988 till den 1 mars 1991, dvs.\r\nunder tre år, har 58 attentat utförts runt om i landet\r\nmot flyktingar och förläggningar. För ett år sedan\r\nhade vi en intensiv debatt där jag tycker att\r\nriksdagen och alla partier ställde upp få ett fint sätt\r\nmot rasism och främlingsfientlighet. Rasismen\r\nfinns även i dag, och man får verkligen passa sig och\r\nställa upp för människor som har det svårt.</pre><pre>Diskriminering av invandrare på arbetsmarknaden\r\när sedan länge ett konstaterat faktum.\r\nVänsterpartiet har i riksdagen föreslagit en lag mot\r\netnisk diskriminering på arbetsmarknaden. Det är\r\nglädjande att konstatera att invandrarministern -- i\r\nett inlägg på s. 3 i Aftonbladet i går som svar på\r\nLars Werners insändare angående\r\nfrämlingsfientlighet och rasism -- delar\r\nuppfattningen att en lag mot etnisk diskriminering\r\npå arbetsmarknaden behövs.</pre><pre>I betänkandet angående invandring tas också\r\nmånga saker som berör asylsökande upp. Under\r\nden allmänna motionstiden har vänsterpartiet lagt\r\nfram ett antal motioner om flykting- och\r\ninvandrarpolitiken, t.ex. om tillfälligt\r\narbetstillstånd för asylsökande, kollektiva\r\nhemförsäkringar för asylsökande, vård för\r\ntortyrskadade asylsökande samt ökat anslag till\r\nförläggningarna.</pre><pre>När det gäller tillfälligt arbetstillstånd för\r\nasylsökande anser vänsterpartiet att något måste\r\ngöras för att förbättra villkoren för asylsökande\r\nunder väntetiden. Det är en del i ett nytänkande\r\nfrån vänsterpartiets sida i invandrar- och\r\nflyktingpolitiken. Väntetiderna är fortfarande\r\norimligt långa. Vi anser därför att om en\r\nasylsökande har fått vänta mer än tre månader så\r\nskall tillfälligt arbetstillstånd beviljas en\r\nasylsökande. Arbetet skall då kombineras med\r\nsvenskundervisning. I motionen sade vi också att\r\nett konkret förslag till hur detta skall organiseras\r\nhar arbetsmarknadsstyrelsen, AMS, redovisat för\r\nregeringen hösten 1990. Jag anser nog att det\r\nförslag som vi kom överens om i utskottet är ett steg\r\ni rätt riktning. Jag anser också att det blev en\r\nurvattnad kompromiss om tillfälligt arbetstillstånd.\r\nDet skall beviljas när en asylutredning tar längre tid\r\nän sex månader. Det är ett steg i rätt riktning, men\r\nvi har ju möjlighet att återkomma till riksdagen\r\nmed den här frågan när den nya propositionen om\r\nflyktingpolitiken skall behandlas. Vänsterpartiet\r\nkommer i voteringen att rösta för reservation nr 16,\r\ni vad gäller motiveringen om arbete för\r\nasylsökande.</pre><pre>Vi har också tagit upp frågan om kollektiva\r\nhemförsäkringar för asylsökande. Dessa människor\r\nsaknar helt försäkringsskydd. Det finns en rad fall\r\nmed asylsökande som inte får någon som helst\r\nersättning när deras egendom har blivit skadad.\r\nDet sägs i utskottsbetänkandet att vem som helst\r\nkan teckna hemförsäkring. Ja visst, men\r\nförsäkringsbolaget anser att man måste ha ett\r\nlösöre värt minst 50 000 kr. för att över huvud taget\r\nkunna få en försäkring.</pre><pre>Vi anser vidare att det är mycket väsentligt att det\r\nbyggs upp en snabb diagnostik för de asylsökande\r\nsom själva söker hjälp för tortyrskador. Att de\r\nsnabbt blir undersökta på ett adekvat sätt och blir\r\ntagna på allvar kan ha en viss rehabiliterande\r\nverkan. Det är också väsentligt att landstingen\r\nerhåller statlig ersättning för att genomföra olika\r\nprojekt för behandling av tortyrskador hos\r\nasylsökande. Vänsterpartiet har föreslagit att\r\nstatliga medel på 25 miljoner anslås för detta\r\nändamål.</pre><pre>Herr talman! Jag yrkar bifall till reservationerna nr\r\n4, 7 och 13. I övrigt ställer jag mig bakom\r\nvänsterpartiets samtliga reservationer.</pre><pre>Anf. 43 RAGNHILD POHANKA (mp):</pre><pre>Herr talman! Nu skall vi här i kammaren behandla\r\nbetänkande SfU13. Delvis tangerar SfU13 och\r\nSfU14 varandra, och delvis sammanfaller frågorna.</pre><pre>Betänkande SfU13 behandlar anslagsgivningen till\r\nsvenska invandrarverket och\r\nflyktingmottagningen. Mot bakgrund av den\r\nrestriktiva asylpolitiken hade vi kunnat vänta oss en\r\nminskning av kostnaderna -- vi har nu färre\r\nasylsökande -- och en snabbare utslussning. I dag\r\nhar kommuner t.o.m. krävt att få sin flyktingkvot,\r\neftersom de har en mottagning anpassad efter ett\r\nvisst antal flyktingar.</pre><pre>Invandrarverket är dock en koloss på lerfötter, som\r\ninte har kunnat få ner ärendebalanserna. Hösten\r\n1990 beslutades att SIV skulle få ytterligare 62\r\nmiljoner för att arbeta av flera asylärenden, och vår\r\nförhoppning är att så skall ske.</pre><pre>I propositionen framgår att man vid slutet av\r\nbudgetåret beräknas ha en balans på 6 000\r\närenden, och det tackar vi för.</pre><pre>Beräkningen bygger på att en höjd flyktingkvot till\r\n2 000 och en extrakvot på 1 250 från Kurdistan inte\r\nskall resultera i ökade kostnader. Då kommer de\r\nminskade utgifterna att ge en positiv effekt. Många\r\npartier har arbetat för detta under flera år. En gång\r\nvar det moderaterna som inte ställde upp, och en\r\nannan gång var det centern, men nu har vi kunnat\r\nenas. Det har också kommit en proposition från\r\nregeringen, så nu är det en total enighet om den här\r\nhöjningen. Det är mycket glädjande.</pre><pre>En annan följetong är tillfälligt arbetstillstånd för\r\nasylsökande som ej fått uppehållstillstånd.\r\nUtskottet anser att det är djupt otillfredsställande\r\natt asylsökande på grund av alltför långa\r\nhandläggningstider påtvingas en passivitet som i\r\nmånga fall är nedbrytande för personligheten.</pre><pre>Så långt stöder miljöpartiet helt betänkandet, men\r\nvi anser att argumenteringen sedan blir otydlig och\r\nsvävande. Därför yrkar miljöpartiet de gröna bifall\r\ntill reservation 16 mom. 16, då skrivningen i\r\nbetänkandet tyvärr i praktiken endast ger en\r\nteoretisk möjlighet till arbete för asylsökande.</pre><pre>I reservationen ges mera direkt en indikation på att\r\nden asylsökande skall kunna få ett temporärt\r\narbetstillstånd, dock senast vid en väntetid på över\r\nsex månader.</pre><pre>Miljöpartiet anser att den tid som förflutit efter den\r\nförsta ansökan om asyl skall vara utslagsgivande. I\r\nbetänkandet finns ytterligare en brasklapp om att\r\nen ytterligare väntetid som följer av att ett\r\navslagsbeslut hos SIV överklagats hos regeringen\r\ninte bör tillmätas någon självständig betydelse.\r\nDen seger som riksdagens opposition synes ha fått\r\när närmast en pyrrusseger, då det just är vid olika\r\növerklaganden som de långa väntetiderna uppstår.\r\nTre månader hade varit en lämpligare tidpunkt,\r\näven om vi inte har någon tidsgräns i vår motion. Vi\r\nvar dock beredda att ha en tidsgräns, och vi\r\nkompromissade.</pre><pre>Självfallet skall alla politiska partier och\r\nfrivilligorganisationer motverka\r\nfrämlingsfientlighet.\r\nArbetsmarknadsdepartementet och höga\r\ntjänstemän har emellertid gått ut och talat om\r\n''falska flyktingar'' och ''missbruk av asylrätten''.\r\nDet må så vara att en del asylsökande inte har\r\ntillräckliga skäl för att få uppehållstillstånd, men\r\ndärifrån till att vara ''falsk'' är en lång väg.\r\nMänniskor har blivit upprörda över detta. De vill\r\ninte satsa pengar och medmänsklighet på falska\r\nflyktingar. Vi menar inte heller att alla kan ha skäl\r\natt stanna, men de behöver inte vara falska\r\nflyktingar. Om man är ekonomisk flykting eller\r\nmiljöflykting så får man kanske inte\r\nuppehållstillstånd i Sverige -- vi har inte sådana\r\nkonventioner och beslut -- men man är inte falsk.\r\nDet är viktigt att skilja på detta.</pre><pre>13-december-beslutet har ytterligare byggt på\r\ninvandrarfientligheten. Kan man när det gäller\r\nflyktingar använda sig av retroaktiv lagstiftning\r\nmåste det vara något fel antingen på flyktingarna\r\neller på den humanare lagstiftning som Sverige\r\nanvände sig av före luciabeslutet.</pre><pre>Retroaktiv lagstiftning är rättsvidrigt. Om man\r\nt.ex. byter bort ''humanitära skäl'' mot ''särskilt\r\nstarka skyddsbehov'' har vi väl ingen human\r\nflyktingpolitik längre. Om den inte är human är den\r\ninhuman, och det betyder omänsklig. Det är inte så\r\növer lag, men det förekommer.</pre><pre>Vi sänder tillbaka torterade flyktingar, psykiskt\r\nsjuka och deprimerade personer. Det har t.o.m.\r\nförekommit att man har hämtat patienter på\r\npsykavdelningar, dragit ur droppet, skjutsat\r\npersoner i rullstol och sänt tillbaka personen till\r\nursprungslandet. Det finns två dokumenterade fall.\r\nI det ena fallet togs personen omedelbart om hand\r\nav polisen och har sedan dess varit ''försvunnen''. I\r\ndet andra fallet sändes enbart fadern hem, och han\r\när också försvunnen. Jag skulle kunna stå här och\r\nprata länge bara om de fall jag personligen känner\r\ntill.</pre><pre>Praxisdokumentationen behandlas i mom. 2, och\r\ndär saknas reservationer. Den har ju kommit till\r\nstånd från invandrarverket, även om den för mig\r\ninte ger någon bakgrund till hur besluten fattas. Det\r\nverkar helt godtyckligt och ''överdrivet'' och ''icke\r\ntrovärdigt'' upptrappning förekommer där precis\r\nsom i de flyktinghandlingar jag har tagit del av.\r\nPriset för handlingen är närmare 800 kr., vilket har\r\ndiskuterats i en fråga tidigare. Det är faktiskt\r\nmycket pengar.</pre><pre>Som har berörts tidigare har det kommit en\r\ndokumentation från FARR, Flykting- och\r\nasylgruppernas riksråd. Dessutom har\r\nsolidarietetskommittén för flyktingar i Umeå\r\nkommit ut med en skrift om rättssäkerheten i\r\nasylärenden. Den kommittén har ett 20-tal\r\nintressegrupper som stöder dokumentationen.\r\nUngefär samtidigt kom docent Göran Melanders\r\nundersökning angående svensk praxis i\r\nflyktingärenden. Sammanlagt ger dessa verkligen\r\nen bild av Sveriges asylpolitik. Man uppfattar den\r\nbitvis som godtycklig. Den slår hårt mot individer,\r\nmän, kvinnor och barn. Men nu kommer jag\r\ntydligen tillbaka till det som vi har behandlat\r\ntidigare i dag.</pre><pre>Jag skall kommentera några reservationer. Först\r\nyrkar jag bifall till reservatonerna 10, 11, 13 och 16.</pre><pre>Vi har tidigare tagit upp att behandlingen av\r\nasylsökande på förläggningarna ibland innebär\r\nförtryck av människor. Jag hoppas att detta skall bli\r\nbetydligt bättre när vi får nästan enbart fasta\r\nförläggningar, då de som arbetar på\r\nförläggningarna också har en större trygghet i sitt\r\narbete. Men det är helt klart att detta förtryck\r\nförekommer på vissa flyktingförläggningar. Det har\r\njag fått dokumenterat från lärare,\r\nhandläggningspersonal och flyktingar. Men på vissa\r\nhåll är förhållandet det motsatta, vilket jag vill\r\nbetona. Där finns stor medmänsklighet. Den\r\nreservation där detta tas upp har jag inte yrkat bifall\r\ntill.</pre><pre>Jag vill därefter ta upp frågan om de ensamma\r\nflyktingbarnen, vilket har berörts av många här i\r\ndag. Vi från miljöpartiet delar uppfattningen att det\r\när mycket viktigt att man tar särskild hänsyn till de\r\nensamma flyktingbarn som kommer till Sverige och\r\natt de tas om hand snabbt och av rätt instanser.</pre><pre>Vi anser att flyktingbarn skall ha samma\r\nmedicinska vård som svenska barn. Som exempel\r\nkan jag nämna barnen från Kosovo, som tillhör den\r\ngrupp flyktingbarn som har den sämsta statusen.\r\nDe har verkligen behov av hälsoundersökningar\r\noch tandvård och inte enbart akut vård.</pre><pre>Vi kommer att stödja reservation 13 om\r\ntortyrskador, som är viktig. Vi har fått uppgift om\r\natt ca 25 % av de flyktingar som beviljas\r\nuppehållstillstånd i Sverige har synliga\r\ntortyrskador. Det betyder att de asylsökande även\r\nkan ha sådana tortyrskador som inte syns. Och\r\ndetta behöver följas upp. När dessa människor är\r\npå flykt kan de kanske hålla tillbaka sina känslor,\r\nmen när de har fått en lugnare period i Sverige kan\r\ndessa känslor lätt komma tillbaka.</pre><pre>Frågan om arbete för asylsökande har jag tagit upp\r\ntidigare, och vi i miljöpartiet kommer att stödja\r\nreservation 16 vid voteringen.</pre><pre>Anf. 44 Statsrådet MAJ-LIS LÖÖW (s):</pre><pre>Herr talman! Jag hade inte tänkt att lägga mig i den\r\nhär debatten, men jag ser mig nödsakad att ta\r\nkammarens tid i anspråk efter Ragnhild Pohankas\r\ninlägg.</pre><pre>Här pågår återigen ett nytt försök att bilda en myt\r\nsom så småningom blir sanning om man inte säger\r\nemot. Sådan är debattekniken många gånger.</pre><pre>Man upprepar ständigt myten om att vi medvetet\r\nskickar folk tillbaka till död och tortyr. Och man\r\nupprepar ständigt myten om att det finns en\r\nambition att öka antalet barn i förvar, osv. Jag\r\nskulle kunna ge många exempel på detta. Men det\r\nvar inte därför som jag begärde ordet.</pre><pre>Jag begärde ordet på grund av att Ragnhild\r\nPohanka sade att vi använder begreppet falska\r\nflyktingar. Jag har aldrig använt begreppet falska\r\nflyktingar, jag har aldrig hört någon av mina\r\nmedarbetare på departementet använda det\r\nbegreppet, och jag har inte heller hört\r\ninvandrarverkets personal använda det begreppet.\r\nVi talar om falska dokument, och vi kan tala om\r\nolika saker. Men falska flyktingar är faktiskt inget\r\nbegrepp som i dag är vedertaget i debatten, och jag\r\nhar aldrig hört någon seriös debattör använda det i\r\ndebatten.</pre><pre>På detta sätt bildas myter, och så småningom blir de\r\nsanning. Men, Ragnhild Pohanka, jag förstår att\r\ndet är av något slags allmän välmening som ni tar\r\nupp dessa frågor. Men tänk på att när man bildar\r\nsådana myter, spelar man i stället de\r\ninvandrarfientliga krafterna i händerna, eftersom\r\nde sedan tar upp detta och använder sådana\r\nbegrepp.</pre><pre>När jag ändå har ordet vill jag också passa på att\r\nkommentera det som Maria Leissner sade om att\r\nhon hoppas att invandrarministern skall göra bot\r\noch bättring när det gäller flyktingbarnen. Jag\r\nhoppas att Maria Leissner har en så pass stor tilltro\r\ntill min goda vilja att hon förstår att jag inte skulle\r\nha beställt denna översyn och genomgång och dessa\r\nförslag från socialstyrelsen om jag inte också hade\r\nvarit beredd att ta dem på allvar och så småningom\r\nockså vidta åtgärder.</pre><pre></pre><pre>Anf. 45 RAGNHILD POHANKA (mp)\r\nreplik:</pre><pre>Herr talman! Jag har ingen ambition att gå ut med\r\nnågra påståenden. Jag kan överlämna den artikel\r\nfrån hösten 1989 där de här orden förekom, men\r\njag har den inte med mig i dag, och jag vill inte\r\nnämna några namn. Jag skall skicka denna artikel\r\ntill invandrarministern.</pre><pre>Dessutom har ett pressmeddelande gått ut från\r\ninvandrarministern där uttrycket missbruk av\r\nasylrätten förekommer sex gånger. Missbruk av\r\nasylrätten, vad är det? Det kan möjligen\r\nförekomma ibland, det kan jag gå med på. Men\r\ndetta togs upp på ett sådant sätt att det var fråga\r\nom missbruk av asylrätten så fort någon försökte få\r\nstanna i Sverige utan att ha giltiga skäl.</pre><pre>Jag står därför fast vid det som jag har sagt. Jag har\r\ningen som helst ambition att ta upp några saker här\r\nsom jag inte har belägg för, och det är inte fråga om\r\nnågon allmän välmening, utan jag vill ha bort\r\nsådana uttryck om dem som söker skydd i Sverige.\r\nJag vill också ha bort uttrycken icke trovärdig,\r\növerdrivet och upptrappning, som gör att man så att\r\nsäga inte litar på dessa människor. Jag anser att det\r\nskall vara en omvänd bevisföring i detta\r\nsammanhang. Man skall överbevisa den\r\nasylsökande om att han eller hon har fel i stället för\r\natt använda den nuvarande bevisföringen. Det\r\nligger mycket allvar bakom detta, och jag skall\r\növerlämna denna artikel till invandrarministern.</pre><pre>Anf. 46 MARIA LEISSNER (fp) replik:</pre><pre>Herr talman! När de gäller flyktingbarnens rätt till\r\nsjuk- och hälsovård vill jag säga att det är mycket\r\nbra att Maj-Lis Lööw nu säger sig vara beredd att\r\nändra på saker och ting när det gäller de bristande\r\nrättigheter som de asylsökande barnen har till sjuk-\r\noch hälsovård. Detta är inte något nytt problem,\r\nutan det har varit ett problem under en längre tid.</pre><pre>Vårt yrkande om att asylsökande barn skall ha\r\nsamma rätt som andra barn i Sverige till tandvård\r\noch till sjuk- och hälsovård har avstyrkts av\r\nutskottsmajoriteten. Eftersom socialdemokraterna\r\nhar avstyrkt vårt yrkande har vi fått reservera oss.\r\nDet hade därför varit mycket skönt om vi vid\r\ndiskussionen i utskottet hade fått den\r\nsocialdemokratiska gruppen med oss, eftersom\r\nMaj-Lis Lööw nu säger att hon är beredd att ta\r\nkonsekvenserna av den kritik som förs fram i\r\nrapporten. Jag hoppas att detta innebär ett löfte\r\nfrån Maj-Lis Lööw att se till att de asylsökande\r\nbarnen får samma rättigheter som svenska barn på\r\ndetta område och att vi därmed kan undanröja\r\ndessa hälsoproblem när det gäller de asylsökande\r\nbarnen.</pre><pre>Beträffande diskussionen om riktiga eller falska\r\nflyktingar vill jag säga följande. Det uttryck som jag\r\ntror har förekommit mest i debatten från\r\nregeringens sida är att man har talat om att en viss\r\ngrupp, en mindre grupp, är att betrakta som riktiga\r\nflyktingar. Då har man menat\r\nkonventionsflyktingar. Men med detta språkbruk\r\nhar väldigt många människor bland allmänheten\r\ndragit den automatiska slutsatsen att de andra\r\nflyktingarna inte är riktiga flyktingar utan att de\r\nkanske har kommit hit mest på pin kiv eller av\r\nnågot annat skäl. Detta har skapat förvirring och\r\noklarhet i debatten. Jag tror inte att regeringen kan\r\nundandra sig ansvar för den förvirringen.</pre><pre>Anf. 47 MAUD BJÖRNEMALM (s):</pre><pre>Herr talman! Jag vill börja med att gratulera Maria\r\nLeissner till det nymornade intresset för\r\ninvandrare. Tidigare har hennes intresse så att säga\r\nstannat vid gränsen. Litet mindre tvärsäkerhet och\r\nlitet mera kunskap om hur invandrare har det i\r\nSverige när det gäller arbetsmarknaden och\r\nbostäder skulle kanske inte skada utan vara bara\r\nklädsamt.</pre><pre>I det här betänkandet behandlas budgetanslaget till\r\nstatens indvandrarverk och förslaget om ökning av\r\nflyktingkvoten. Riksdagen har som bekant tidigare\r\nfattat beslut om en decentraliserad organisation för\r\nstatens invandrarverk, en organisation som var\r\ndimensionerad för ca 20 000 asylsökande per år, ca\r\n150 000 tillståndsärenden och ungefär 22 000\r\nmedborgarskapsärenden. Verkligheten blev som\r\nalla känner till en helt annan. Det har alltid blåst\r\nkring invandrarverket, ibland storm som hösten\r\n1989. Ibland har vinden varit lugnare men alltid\r\nihållande. Ibland undrar man faktiskt hur\r\ninvandrarverkets personal kan orka med sitt arbete\r\nnär den aldrig någonsin röner uppskattning utan\r\nbara möts av kritik. Naturligtvis skall man se på\r\nmyndigheter med kritiska ögon, men litet nyans\r\nskulle inte skada. Jag vet att indvandrarverket har\r\nkämpat för att få organisationen att fungera, att\r\nkomma ifatt och hålla de handläggningstider som\r\nplanerats i den nya organisationen.</pre><pre>De 62 milj.kr. som riksdagen i december beviljande\r\ninvandrarverket för att få ned\r\nhandläggningstiderna ser nu ut att ge resultat. Om\r\ninte något drastiskt händer när det gäller antalet\r\nasylsökande, räknar invandrarverket med att få\r\nned ärendebalanserna och väntetiderna till den\r\nplanerade tiden i slutet av året.</pre><pre>Det är naturligtvis oerhört svårt att kunna planera\r\nför vad som händer i vår omvärld, men det är bra\r\noch nödvändigt att invandrarverket får möjlighet\r\natt anpassa sig till de förändringar som snabbt kan\r\nske utan att alltid behöva gå vägen över regering\r\noch riksdag. Därför föreslås också i budgeten att\r\ninvandrarverket får disponera 25 milj.kr. utöver det\r\nanvisade anslaget.</pre><pre>Man kan säga att det i utskottet har varit en\r\nsamstämmighet om att flyktingkvoten borde höjas.\r\nDet som vi inte har varit eniga om har gällt\r\ntidpunkten. Men nu är antalet asylsökande mindre\r\nän beräknat, och man kan nog säga, att om inget\r\noförutsett inträffar, är vårt flyktingmottagande på\r\nväg att stabiliseras. Därför är det nu möjligt att höja\r\nkvoten. Kriget i Persiska viken och situationen i\r\nIrak har som bekant lett till en mycket besvärlig\r\nflyktingsituation. Totalt finns i området 1,3\r\nmiljoner flyktingar. Även om man inom FN är\r\növerens om att problemen måste få sin lösning inom\r\nregionerna, kan det i vissa fall vara nödvändigt att\r\nta emot flyktingar i ett annat land.</pre><pre>I betänkandet föreslås nu en ökning av\r\nflyktingkvoten till 2 000 personer för budgetåret\r\n1991/92 och som en särskild insats ytterligare 1 250\r\nflyktingar.</pre><pre>Herr talman! Utskottet har vid flera tillfällen\r\ndiskuterat arbetstillstånd för asylsökande.\r\nVisserligen anser utskottet att det fortfarande finns\r\nstarka skäl som talar mot att ge alla asylsökande ett\r\ntemporärt arbetstillstånd. Det primära målet måste\r\nfortfarande vara att förkorta handläggningstiderna,\r\natt flyktingen så snart uppehållstillstånd har getts\r\nfår komma till en kommun, får bostad och helst\r\nockså arbete för att kunna försörja sig. Men vi är\r\nockså medvetna om att det inte är bra för den\r\nenskilde att under lång tid bara gå och vänta på\r\nbesked. Om det skulle inträffa något som gör att\r\nhandläggningstiderna inte minskar utan ökar, vill\r\nutskottet att det skall finnas en beredskap. Om\r\nhandläggningen tar alltför lång tid i\r\ninvandrarverket, om man inte kan fatta beslut i ett\r\närende i första instans inom sex månder, skall ett\r\ntemporärt arbetstillstånd övervägas. Ett eventuellt\r\növerklagande till regeringen räknas inte. De\r\nberörda myndigheterna skall inte heller behöva\r\nskaffa arbete. Utskottet vet att den här frågan inte\r\när så enkel att lösa utan gör bedömningen att frågan\r\nbehöver utredas närmare och att regeringen skall\r\nåterkomma till riksdagen med förslag.</pre><pre>Till betänkandet har det fogats 27 reservationer. De\r\nflesta har vi diskuterat åtskilliga gånger tidigare,\r\nmen jag vill ändå kommentera en reservation från\r\nmiljöpartiet. Ragnhild Pohanka har ju tidigare stått\r\nhär i kammaren och påstått att det på våra\r\nförläggningar förekommer en inhuman behandling\r\nav asylsökande. Den här reservationen har\r\nnämligen varit med tidigare och nu tycker jag att\r\ndet är dags för miljöpartiet att komma fram med\r\nbevis. Påstår man att det förekommer förtryck och\r\ninhuman behandling på förläggningarna, måste\r\nman också kunna bevisa detta. Jag tog upp den här\r\nfrågan förra året när utskottet behandlade\r\nmotionen. Då påstod Ragnhild Pohanka att hon\r\nhade bevis, men något bevis såg utskottet aldrig till.\r\nJag vet också att invandrarverkets generaldirektör\r\nförra året efterlyste bevis och inte bara påståenden.\r\nDet kom aldrig något bevis. Nu återkommer\r\nsamma påstående. Jag tycker att det är mycket\r\nallvarligt att anklaga personalen i förläggningar för\r\ninhuman behandling och förtryck. Ligger det någon\r\nsanning i påståendena, måste självfallet\r\ninvandrarverket ta itu med saken. Vad menar\r\negentligen miljöpartiet?</pre><pre>Sedan vill jag också kommentera reservation 15\r\nsom gäller undervisning och sysselsättning för\r\nasylsökande. Från början var avsikten att\r\nsvenskundervisningen skulle ske enbart i\r\nkommunerna, men i och med att väntetiderna blev\r\nså långa infördes den s.k. förläggningssvenskan för\r\natt man skulle kunna ta till vara tiden bättre på\r\nförläggningarna och förbereda för fortsatt vistelse i\r\nlandet och kommunerna.</pre><pre>En undersökning som gjordes våren 1990 visar\r\nemellertid att endast 40 % av vuxna asylsökande\r\noch flyktingar deltar i svenskundervisningen på\r\nförläggningarna. Kostnaderna uppgick under\r\n1989/90 till 134 milj.kr. Då uppstod diskussion om\r\nhuruvida det var meningsfullt att med tanke på\r\nkostnaderna och det låga deltagarantalet bedriva\r\nsvenskundervisning. Invandrarverket arbetar för\r\nnärvarande på att utforma riktlinjer för en\r\nmeningsfull verksamhet på förläggningarna, och då\r\nbehandlas också frågan om svenskundervisning och\r\nsamhällsundervisning liksom också utformningen\r\nav undervisningen.</pre><pre>Fortfarande måste det viktigaste vara att\r\nhandläggningstiderna blir så korta som möjligt, så\r\natt flyktingarna får en chans att komma ut i en\r\nkommun, få en bostad och ett arbete och bli\r\ndelaktiga i det svenska samhället.</pre><pre>Herr talman! Jag yrkar bifall till utskottets\r\nhemställan och avslag på samtliga reservationer där\r\nbifall har yrkats.</pre><pre>Anf. 48 MARIA LEISSNER (fp) replik:</pre><pre>Herr talman! Maud Björnemalm tycks ha gjort slut\r\npå sina intelligenta argument när det gäller min syn\r\npå invandrarpolitiken. Nu tar hon till rena\r\nsluggerargument, för att inte säga lögner. Men låt\r\noss höja oss och i stället diskutera sakfrågor. Jag\r\nskulle vilja ta upp flyktingkvoten. Trots utskottets\r\ngemensamma skrivning är det anmärkningsvärt att\r\nkunna konstatera att efter det att utskottet hade\r\nklubbat en höjning av flyktingkvoten till 2 000\r\nflyktingar årligen -- och därigenom gått emot den\r\nsocialdemokratiska gruppen -- vilar utskottet till\r\ndess att en proposition i samma ämne lagts fram.\r\nDet tog åtskilliga veckor. När regeringen hade tagit\r\ninitiativ och lagt fram ett förslag om 2 000 personer\r\nkunde alltså utskottet fatta ett beslut. Jag vill visa\r\ndet symtomatiska att det som förefaller vara ett\r\ninitiativ av regeringen faktiskt bara innebär att\r\noppositionen äntligen lyckats få igenom sitt krav.</pre><pre>Jag vill också fråga Maud Björnemalm vad hon tror\r\nkommer att bli resultatet av vår skrivning om\r\nmöjligheten till temporärt arbetstillstånd för\r\nasylsökande. Hoppas hon att det kommer att kunna\r\nbli en möjlighet för en större grupp asylsökande\r\neller tror hon att det kommer att kunna användas\r\nenbart i undantagsfall? Jag själv ser en risk med att\r\nvårt fina initiativ kan förvandlas till en ganska\r\nmarginell historia. Jag skulle gärna vilja att Maud\r\nBjörnemalm säger emot mig på den punkten.</pre><pre>Anf. 49 GULLAN LINDBLAD (m) replik:</pre><pre>Herr talman! Även vi moderater har riktat viss\r\nkritik mot invandrarverket. Vi menar att man får se\r\növer sin verksamhet, rationalisera och organisera\r\nsom alla andra statliga verk. Nog tål\r\ninvandrarverket litet kritik, det är jag helt\r\növertygad om. Det finns verk och myndigheter i\r\ndetta land som inte bara får tåla kritik, utan starka\r\nneddragningar, hårda bantningar och\r\nomorganisationer. På ett verk fick man reda på i\r\npressen att verket skulle läggas ned från den ena\r\ndagen till den andra. Den lilla andeviskning som vi\r\nmöjligen kan ha gjort om att allt inte är bra på\r\ninvandrarverket anser jag att man får tåla.\r\nInvandrarverket har till skillnad från alla andra\r\nstatliga verk fått alla de pengar de har behövt under\r\nåren. De har behövt pengarna och vi har släppt till\r\ndem för att det har rått en svår situation. Men när\r\ndet t.o.m. för en medlem av denna kammare ibland\r\när svårt att få ett besked från invandrarverket, kan\r\nman nog ifrågasätta viss del av verksamheten. Det\r\nstår jag för.</pre><pre>Ragnhild Pohanka sade att beslutet om\r\narbetstillstånden kan bli en phyrrusseger. Jag\r\nhoppas verkligen att det inte blir det, utan att vi\r\nskall kunna lita på den beställning vi har gjort. Vi\r\nmoderater har motionerat om detta i säkert tio års\r\ntid. Vi hade naturligtvis velat ha en mycket klarare\r\nskrivning än den som har kunnat åstadkommas här.\r\nDet är, precis som Maria Leissner sade tidigare, en\r\nkompromiss som vi har fått godta. Läser man på\r\ns. 21 i betänkandet ser man tyvärr att texten haltar\r\nlitet. Maud Björnemalm har kanske inte läst ända\r\ntill slutet. Jag skall läsa upp den mening som vi\r\ntycker är viktig. Det står faktiskt att utskottet\r\nbedömer ''att frågan om temporära arbetstillstånd\r\nför asylsökande behöver utredas närmare, och\r\nregeringen bör snarast möjligt återkomma till\r\nriksdagen med förslag i frågan.''</pre><pre>Det finns en klar begäran från utskottsmajoriteten\r\natt ett sådant förslag skall komma. Det vill jag\r\nverkligen betona. Jag vill också ställa frågan\r\nhuruvida utskottsmajoriteten är beredd att trycka\r\npå så att regeringen effektuerar denna beställning.</pre><pre>Anf. 50 JAN-OLOF RAGNARSSON (v)\r\nreplik:</pre><pre>Herr talman! Jag ställde en fråga i mitt\r\ninledningsanförande till Maud Björnemalm\r\nangående anslag och bidrag till invandrarnas\r\nriksorganisationer. Det står i budgetpropositionen\r\natt regeringen skulle återkomma med regler och en\r\nkraftig uppskrivning av bidragen till invandrarnas\r\nriksorganisationer. Jag undrar om Maud\r\nBjörnemalm kan svara på den frågan.</pre><pre>Jag sade också i mitt inledningsanförande att de\r\ntillfälliga arbetstillstånden var en kompromiss. Där\r\ndelar jag Maria Leissners och Gullan Lindblads\r\nuppfattning. Men vi har som sagt också möjlighet\r\natt återkomma i den frågan när vi skriver motioner\r\nmed anledning av regeringens proposition. Den\r\nmotionstiden går ut den 12 juni.</pre><pre>Reservation nr 15 gäller undervisning och\r\nsysselsättning för asylsökande. Har man aldrig\r\nfunderat på att göra någon utvärdering av varför\r\ndeltagandet är så lågt som 40 % i svenska för\r\ninvandrare? Det är bättre att man tittar på vad det\r\när för fel än att bara skära bort verksamhet.</pre><pre>Anf. 51 RAGNHILD POHANKA (mp)\r\nreplik:</pre><pre>Herr talman! Nog vet Maud Björnemalm att det\r\nförekommer förtryck på många arbetsplatser, på\r\nmånga förläggningar och i många situationer i vårt\r\nsamhälle. Mobbning är inget nytt begrepp. Här har\r\nvi gruppen som är mycket mer utsatta, för de har\r\ninte den trygghet som vi svenskar har i en utsatt\r\nsituation.</pre><pre>Förra gången tog jag upp speciella saker. Det hade\r\ngått ett brev till invandrarministern om detta\r\nförtryck. Jag besökte flyktingförläggningen\r\ntillsammans med bl.a. ett kommunalråd, och vi\r\nkonstaterade att det inte var bra. Jag hade inte\r\ntänkt yrka bifall till reservationen den här gången.\r\nMen efter det att jag besökt ytterligare ett par\r\nflyktingförläggningar där samma signaler kom från\r\nlärare, personal och flyktingar, yrkar jag bifall till\r\nden en gång till.</pre><pre>Jag tycker inte att det är så hårresande att tala om\r\ndet. Människor är utsatta när de är flyktingar och\r\nasylsökande. Det är kanske en för liten personal\r\nsom arbetar här, men den utövar förtryck. Vi kan\r\nta rena fakta. Flyktingarna får på sina håll inte\r\nlämna sin förläggning utan särskilt tillstånd. Man\r\npåstår olika saker som skäl för detta. De får inte ta\r\nemot besök. De får t.ex. inte reda på att de har\r\nrättighet att byta advokat. De får inte veta att de\r\nhar rättighet att få en annan tolk. Sådana saker är\r\nett dolt förtryck. Men det förekommer också direkt\r\nöppet förtryck på flyktingförläggningarna.</pre><pre>Om man inte vill ta i detta, inte vill se det, kan man\r\nnaturligtvis låta det blåsa kring mig som det påstås\r\natt det blåser kring invandrarverket. Jag tycker att\r\ndet är bra att man ger luft åt detta, att man talar om\r\natt det förhåller sig på det här viset. De bevis som\r\njag lade fram förra gången, jag kan plocka fram\r\ndem nu också, skickades i brev till\r\ninvandrarministern.</pre><pre>Anf. 52 MAUD BJÖRNEMALM (s) replik:</pre><pre>Herr talman! Ragnhild Pohanka och jag har\r\ntydligen litet olika uppfattningar om vad som är\r\nupprörande. Jag tycker faktiskt att det är ganska\r\nupprörande när en riksdagsledamot står här i\r\nkammaren och anklagar personalen på\r\ninvandrarverkets förläggningar för förtryck och\r\ninhuman behandling av de asylsökande. Självklart\r\nskall Ragnhild Pohanka ta kontakt med\r\ninvandrarverket, så att den här saken åtgärdas. Jag\r\nhar nämligen frågat på invandrarverket och det\r\nfinns ingen som känner till att det förekommer\r\nnågot förtryck. Förekommer sådant skall det\r\nnaturligtvis beivras.</pre><pre>När det gäller flyktingkvoten, Maria Leissner, var\r\nen höjning aviserad i budgetpropositionen. Men\r\ndet spelar snart ingen roll vad man säger i den här\r\nkammaren, för folkpartiet vet alltid bäst och är\r\nalltid bäst, enligt Maria Leissner.</pre><pre>I fråga om temporära arbetstillstånd har utskottet\r\nsagt i sin skrivning, att eftersom frågan är komplex\r\nbehöver den utredas ytterligare. Det är på intet sätt\r\nför att förhala frågan, utan det är för att frågan är\r\nmer komplicerad än man kan tro. Man måste också\r\nundersöka huruvida detta förslag kommer i\r\nkonflikt med andra lagar. Det är inte bara för\r\nutskottet att rätt upp och ned bevilja arbetstillstånd\r\nför asylsökande.</pre><pre>Jan-Olof Ragnarsson frågade om\r\ninvandrarorganisationerna. Om jag minns rätt är\r\ndet precis som Jan-Olof Ragnarsson sade, att man\r\nhåller på att utarbeta nya regler. Man kommer även\r\natt ge organisationerna ett förhöjt stöd. Men hur\r\nlångt detta arbete har kommit kan jag tyvärr inte\r\nsäga så här på rak arm. Men det är på gång i alla\r\nfall.</pre><pre>Beträffande det låga deltagandet i\r\nsvenskundervisning har man gjort undersökningar\r\npå en del förläggningar. Många asylsökande tycker\r\ninte att de har någon anledning att lära sig svenska\r\ninnan de har fått besked om att de får stanna i\r\nlandet.</pre><pre>Det temporära arbetstillståndet, för att återgå till\r\ndet, är också en känslig fråga. När jag sade att\r\nMaria Leissners intresse oftast stannade vid\r\ngränsen, var det faktiskt inte sluggerfasoner. Jag\r\nmenade det. Jag har aldrig hört Maria Leissner\r\nbekymra sig om de över 16 000 utländska\r\nmedborgare som vi redan har i landet och som är\r\narbetslösa. Det kanske vore befogat att vi någon\r\ngång också diskuterade deras situation och inte\r\nbara talar om dem som går och väntar på besked\r\nom huruvida de får stanna i Sverige eller inte.</pre><pre></pre><pre>Anf. 53 MARIA LEISSNER (fp) replik:</pre><pre>Herr talman! Jag tackar Maud Björnemalm för\r\nerkännandet att folkpartiet alltid är bäst. Det är\r\ninte ofta vi får sådana komplimanger.</pre><pre>När det gäller flyktingkvoten undrar jag: Om\r\nsocialdemokraterna i riksdagen visste att det skulle\r\nkomma en proposition, som innehåller ett förslag\r\nom en höjning av flyktingkvoten till 2 000, hur kom\r\ndet sig då att socialdemokraterna i första vändan,\r\nnär vi klubbade förslaget i utskottet, sade nej och\r\ndärigenom blev överkörda av de andra partierna?\r\nDet var ett onödigt nederlag. Det hade varit mycket\r\nroligare om vi hade kunnat komma överens med en\r\ngång. Det allra roligaste hade förstås varit om det\r\nredan i budgetpropositionen hade funnits ett\r\nförslag.</pre><pre>Frågan om temporära arbetstillstånd för\r\nasylsökande som har väntat en tid sade Maud\r\nBjörnemalm är en känslig fråga. Det gör mig litet\r\norolig. Jag trodde ändå att vi hade träffat en\r\növerenskommelse -- och att vi alldeles strax skulle\r\nfatta ett beslut -- om att begära ett förslag från\r\nregeringen om rätt till tillfälligt arbetstillstånd för\r\nsådana personer som inte beräknas få besked från\r\ninvandrarverket under de första sex månaderna.\r\nJag hoppas att vi nu är överens och att det kommer\r\nett sådant förslag från regeringen. Jag hoppas också\r\natt socialdemokraterna inte strävar emot, när det\r\nnu finns en överenskommelse. För säkerhets skull\r\nvill jag fråga Maud Björnemalm om hennes\r\navsikter när det gäller denna fråga.</pre><pre>Om Maud Björnemalm aldrig har hört mig eller\r\nfolkpartiet liberalerna bekymra sig om de 16 000\r\narbetslösa och invandrarnas problem på\r\narbetsmarknaden, kan Maud Björnemalm hos\r\nutredningstjänsten säkert begära utdrag ur de\r\nanföranden som jag har hållit under ett antal år i\r\nriksdagen och de motioner som vi har väckt med\r\nkrav på åtgärder mot etnisk diskriminering i\r\narbetslivet. Vi har nu under ett antal år framställt\r\nkrav på möjligheter för asylsökande att arbeta\r\nredan under väntetiden för att underlätta deras\r\ninträde på arbetsmarknaden. Vi har även ställt\r\nmånga andra krav, som har att göra med hur man\r\nbäst skall kunna bygga broar för de asylsökande och\r\növriga invandrare in i det svenska arbetslivet och\r\ndärmed den svenska gemenskapen. Vi har under en\r\nlång tid haft rätt mycket att erbjuda på det\r\nområdet. Maud Björnemalm är välkommen att\r\nsätta sig in i vad vi egentligen har sagt.</pre><pre>Anf. 54 GULLAN LINDBLAD (m) replik:</pre><pre>Herr talman! När det gäller den fråga som vi nu\r\ndiskuterar, alltså temporära arbetstillstånd för\r\nväntande asylsökande, är sanningen den att\r\nsocialdemokraterna hela tiden styvnackat har sagt\r\nnej till sådana. Erkänn att det var först när vänstern\r\nhade ändrat ståndpunkt och kommit med förslag\r\nom temporära arbetstillstånd efter tre månader\r\nsom vi fick en majoritet i utskottet. Det är klart att\r\ndet var en omvändelse under galgen. Men jag tar\r\nändå svaret till intäkt för att det nu snarast möjligt\r\nkommer ett förslag, eftersom det finns en klar\r\nbeställning från utskottet. Den som vill understryka\r\ndet hela ännu litet kraftigare kan naturligtvis rösta\r\npå reservation 16, där vi säger att temporära\r\narbetstillstånd skall beviljas senast sex månader\r\nefter asylansökan. Det är ett ytterligare betonande\r\nav allvaret i denna vår begäran.</pre><pre>Anf. 55 MAUD BJÖRNEMALM (s) replik:</pre><pre>Herr talman! Ironi är svårt, Maria Leissner. Vi har\r\ninte sagt nej till höjd flyktingkvot. Vi har hela tiden\r\nsagt att vi anser att flyktingkvoten skall höjas, men\r\nvi ville avvakta tidpunkten. Vi sade inte nej i\r\nutskottet, utan vi ville även där dröja litet därför att\r\nvi visste att en proposition skulle komma. Vi ville\r\navvakta princippropositionen om en ny\r\nflyktingpolitik.</pre><pre>När det gäller de temporära arbetstillstånden har\r\nutskottet skrivit till regeringen och beställt en\r\nutredning. Vi har från socialdemokratiskt håll inte\r\nreserverat oss. Alltså accepterar vi utskottets\r\nbeslut. Vi har även deltagit i diskussionen om\r\nutformningen av skrivningen i utskottets\r\nbetänkande.</pre><pre>Anf. 56 BERITH ERIKSSON (v):</pre><pre>Herr talman! Jag och många fler har fått anledning\r\natt stifta bekantskap med problematiken runt\r\nflyktingar, även om man som jag inte är ledamot i\r\ndet utskott som handlägger dessa frågor. Många\r\nfler än jag har ställt sig undrande över hur\r\nflyktingmottagandet och invandrarpolitiken\r\negentligen fungerar. Jag har försökt skaffa mig\r\ninformation så gott jag har kunnat. När\r\nriksdagsåret slutade i fjol sommar, beslöt jag att\r\nmer ingående sätta mig in i hur invandrarpolitiken\r\nfungerar. Jag besökte tolv olika slussar och\r\nförläggningar. Under det gångna riksdagsåret har\r\ndet blivit några återbesök och några nybesök.</pre><pre>Jag beslöt mig för att välja ut några asylsökande,\r\nsom jag bedömde hade politiska flyktingskäl.\r\nEftersom jag på mitt ansvar i vår riksdagsgrupp har\r\nIran, Irak, Turkiet och Kurdistan, anser jag mig väl\r\ninformerad om de politiska förhållandena i dessa\r\nländer, om de olika oppositionella politiska partier\r\noch grupper som finns där och om den grad av\r\nförföljelse som dessa grupper utsätts för. Därför\r\nblev mitt val en kurdisk ensamstående kvinna, en\r\niransk man med sin femåriga flicka -- mamman och\r\nen pojke var kvar i Iran; det blev ett\r\nåteranknytningsärende -- samt ett iranskt par utan\r\nbarn. Alla tillhörde olika organisationer.</pre><pre>Jag följde ärendena hela vägen. Det har varit\r\nmånga och ibland rent otroliga turer. Det\r\nsistnämnda fallet -- det iranska paret, som också har\r\nfått barn under året -- blev klart för en vecka sedan\r\ni första instans. Ingen av dem fick politisk\r\nflyktingstatus.</pre><pre>Jag vill också säga några ord om\r\nhandläggningstiderna, som jag kom i kontakt med,\r\noch den rent otroliga byråkrati som behäftar\r\ninvandrarverket. Den ensamme pappan hade suttit\r\ni ett hotellrum med sin flicka i fem månader.\r\nFlickan mådde dåligt. Det fanns ett 30-tal barn\r\nunder skolåldern på hotellet, men ingen\r\norganiserad barnverksamhet förekom. Det kunde\r\nvara ett skäl till att flickan mådde sämre än hon\r\nhade behövt göra.</pre><pre>När jag ringde regionkontoret för att höra hur långt\r\närendet hade hunnit, fick jag besked om att\r\nhandläggaren var sjuk och att akterna var inlåsta\r\nhos honom. Man kunde inte ge besked om hur\r\nlänge han skulle vara borta.</pre><pre>Efter någon vecka ringde jag igen och fick då veta\r\natt ärendet var avgjort för en månad sedan men att\r\nman inte hade haft tid att skriva ut beskedet. Man\r\nskickade dock ett fax till förläggningen, och\r\nkommunplacering skedde efter en vecka. Det\r\ndröjde ytterligare en och en halv månad innan det\r\nskriftliga beskedet kom, vilket orsakade mannen en\r\ndel besvär.</pre><pre>Jag följde med vid kommunplaceringen för att se\r\nhur den gick till. Det var i detta fall tur, eftersom\r\nden iranske mannen inte ens kunde få ut pengar på\r\nden avi som han hade fått på flyktingkontoret.\r\nPosten godkände inte det enda papper som han\r\nhade: det med tumavtrycket på som man får vid\r\nförsta polisförhöret.</pre><pre>Det iranska parets ansökan blev inte klar förrän\r\nefter ett år och fem månader i första instans, trots\r\natt paret sades ligga i en förturskö på grund av att\r\nkvinnan befann sig i mycket dålig psykisk\r\nkondition.</pre><pre>Så något om hur jag upplevt situationen på slussar\r\noch förläggningar. Jag skulle kunna berätta\r\nhårresande exempel på vad jag sett och upplevt,\r\nmen jag väljer att berätta om en förläggning som\r\nfungerar bra, nämligen Röda kors-förläggningen i\r\nSöderfors. Där har man asylsökande från öststater,\r\nman har araber och chilenare. Man visste att ca\r\n80 % av de asylsökande kommer att sändas tillbaka\r\nmen att de skulle finnas på förläggningen ungefär\r\nett år.</pre><pre>Man hade dragit konsekvenserna av de faktiska\r\nförhållandena, att man inte kunde påverka\r\nmöjligheterna för dessa att få stanna eller påverka\r\nlängden på deras vistelse i Sverige. Man ställde sig\r\ndå på förläggningen frågan: Hur kan vi använda\r\ntiden på ett för den asylsökande bästa sätt? Vad kan\r\nvi ge de här människorna att ha med sig till sitt\r\nhemland? Hur kan vi undvika att bryta ner dessa\r\nmänniskor?</pre><pre>Man har nu en skola och ett daghem med samma\r\nstandard som svenska daghem och med utbildad\r\npersonal. Förutom svenskundervisning kan man\r\nvälja att läsa engelska eller datakunskap. Man har\r\nupprättat arbetslag som utför oavlönat arbete till\r\nidrottsföreningar och andra organisationer i\r\nkommunen. Mer i förtroende fick jag också veta att\r\nman ibland var tvungen att röra sig i gränslandet till\r\ndet otillåtna för att kunna erbjuda de kunskaper\r\nman vill erbjuda och en meningsfull sysselsättning.\r\nVarje anställd, vaktmästare, chaufför,\r\nekonomibiträde och handläggare har en lärling\r\nmed sig i sitt arbete. Man ger ut ett veckoblad på\r\nde språk som finns representerade på förläggningen\r\noch på svenska till folket i Söderfors. Det är en\r\nförläggning där det sjuder av arbete och idéer. Där\r\nsåg jag inga oroligt vankande, sysslolösa och\r\ndeprimerade människor, som är den vanligaste\r\nsynen när man kommer till en sluss eller\r\nförläggning. Söderfors förläggning läggs ned i\r\ndecember, liksom de andra tre Röda kors-\r\nförläggningarna i landet.</pre><pre>Jag vill inte föregripa den interpellationsdebatt som\r\nkommer att hållas senare i dag och som handlar\r\nbl.a. om folkrörelseengagemang i\r\nflyktingmottagandet. Invandrarverket uppvisar en\r\nstor ovilja. Man sköter dåligt de kontakter som\r\nfolkrörelseorganisationerna kan erbjuda. Det vore\r\nväldigt intressant att få belyst varför.</pre><pre>Vilken verksamhet det än gäller beror det till stor\r\ndel på personalen om verksamheten blir bra eller\r\ndålig, men även på vilken utbildning personalen\r\nhar, på människosyn, regler, lagar och förordningar\r\nsom omgärdar verksamheten.</pre><pre>Jag är inte rädd för att kritisera statens\r\ninvandrarverk. Jag tycker att invandrarverket är\r\nbyråkratins högborg i Sverige. Det är mycket\r\nsvårstyrt. Sunt förnuft verkar vara bannlyst där, och\r\nverket har en verksamhetsutformning som skapar\r\nmiljöer och arbetsförutsättningar där humanism\r\noch medmänsklighet har mycket svårt att trivas och\r\nutvecklas.</pre><pre>Jag vill anknyta till den debatt som fördes här i\r\nkammaren mellan Pohanka och Björnemalm om\r\natt det naturligtvis inte är den enskilda personalens\r\nfel att det ibland blir fel, eftersom personalen är\r\norganisationens fångar. Jag tycker att\r\ninvandrarverket har varit en tummelplats för\r\norganiseringsmarodörer. Jag tror inte att de fasta\r\nförläggningarna har en chans att exempelvis bli så\r\nbra som en del av Röda kors-förläggningarna har\r\nvarit, om vi inte ger mer ansvar och pengar till de\r\nenskilda förläggningarna, om vi inte kan involvera\r\npersonalen på de enskilda förläggningarna så att\r\nden själv utformar verksamheten. Detta är lika\r\nnödvändigt där som inom annan offentlig\r\nverksamhet. Jag tycker att vi är alldeles för rädda\r\noch flata när det gäller att kritisera invandrarverket\r\noch den organisation som där har byggts upp.</pre><pre>Jag ställer mig bakom vänsterpartiets reservationer\r\ntill detta betänkande.</pre><pre>Överläggningen var härmed avslutad.</pre><pre>(Beslut skulle fattas den 4 juni.)</pre><pre>8 § Svar på interpellation 1990/91:205 om\r\npolisväsendet i EG</pre><pre>Anf. 57 Civilminister BENGT K Å\r\nJOHANSSON (s):</pre><pre>Herr talman! Carl Frick har frågat mig hur det\r\nförhåller sig med vad han kallar den svenska\r\npolisintegrationen med EG.</pre><pre>Jag har i skilda sammanhang redovisat vad den\r\nökade internationaliseringen kan innebära både\r\nnär det gäller utvecklingen av den\r\ngränsöverskridande kriminaliteten och i fråga om\r\ndet internationella polissamarbetet.</pre><pre>Bl.a. har jag redovisat Sveriges kontakter med den\r\ns.k. TREVI-gruppen och dess arbete. TREVI är ett\r\nsamarbetsorgan inom EG-staterna för polis- och\r\nsäkerhetsfrågor. Några s.k. likasinnade länder,\r\ndäribland Sverige, informeras regelbundet av\r\ngruppen och följer nära deras arbete. Inom TREVI\r\ndiskuteras bl.a. frågor om europeiskt\r\npolissamarbete.</pre><pre>Därutöver har Sverige genom bilaterala\r\nsamarbetsavtal inom polisområdet sökt utvidga\r\nsamarbetet ytterligare med ett par länder som i\r\ndessa sammanhang har stor betydelse för Sverige.</pre><pre>Polisverksamhetens dagliga internationella\r\nkontakter sker främst genom de kanaler som\r\npolisarbetet traditionellt har använt sig av,\r\nexempelvis via Interpol och genom i andra länder\r\nutplacerade sambandsmän. Med de nordiska\r\nländerna har vi sedan länge haft ett utvecklat och\r\nändamålsenligt samarbete.</pre><pre>Jag har vidare i den proposition om förnyelse inom\r\npolisen (prop. 1989/90:155) som lades fram förra\r\nvåren och som riksdagen godkänt lämnat en samlad\r\nredovisning av aktuella frågor om det\r\ninternationella polissamarbetet. En av slutsatserna\r\ni propositionen var att det är särskilt angeläget att\r\nfinna vägar för ett utvidgat och mer reglerat\r\nsamarbete på polisområdet med länderna i EG.</pre><pre>Det polisiära internationella samarbetet bedrivs\r\nalltså i olika fora och former. Bakgrunden till att det\r\npolisiära samarbetet utökas är givetvis att\r\nbrottsligheten internationaliseras alltmer. Vill vi\r\nmed kraft bekämpa terrorism,\r\nnarkotikabrottslighet och annan grov internationell\r\nbrottslighet måste polisarbetet utvecklas inte bara\r\nnationellt utan även internationellt. En utveckling\r\nmot ett mer långtgående polisiärt samarbete i\r\nsynnerhet i Europa behövs också för att vi skall\r\nkunna möta den kriminalitet av annat slag som kan\r\nbli följden av att rörligheten över gränserna ökar.\r\nDet får inte bli på det sättet att den internationellt\r\norienterade brottsligheten skall kunna dra fördelar\r\nav ett outvecklat polisiärt samarbete länderna\r\nemellan. Som jag ser det befinner vi oss trots allt\r\nännu i ett inledningsskede när det gäller det\r\ninternationella samarbetet mot brott. Det finns\r\nåtskilliga frågor som måste diskuteras och som vi\r\nmåste finna bra lösningar på.</pre><pre>Några av de mer kontroversiella frågor som\r\ndebatterats den senaste tiden har varit frågan om en\r\ngemensam europeisk polis. Denna fråga rymmer\r\nåtskilliga komplikationer, och meningarna går\r\nstarkt isär bland EG-länderna. En annan fråga som\r\ndiskuterats har varit om de nationella\r\npolisorganisationerna skall få gå in i grannlandet\r\noch där utföra visst operativt arbete. Den senare\r\nfrågan har reglerats för vissa av EG-länderna,\r\nnämligen Tyskland, Frankrike och\r\nBeneluxländerna, i det s.k. Schengenavtalet som\r\navses träda i kraft 1992. Genom avtalet får\r\nSchengenländernas polisorganisation möjlighet att\r\nfölja efter brottslingar in på ett annat lands\r\nterritorium och där även företa tillfälliga\r\ningripanden. Efterföljandet är omgärdat av en\r\nmängd villkor, bl.a. begränsning till tid och\r\ngeografiskt område och för vilka brott\r\nefterföljandet får ske.</pre><pre>För svenskt vidkommande är det angeläget att vi\r\ndeltar i och påverkar utvecklingsarbetet och att vi i\r\nett tidigt skede får lämna de svenska synpunkterna\r\noch söka påverka utvecklingen i en för oss önskvärd\r\nriktning. Det finns inga färdiga strukturer eller\r\nsamarbetsformer för det internationella\r\npolisarbetet som är tvingande för Sverige och som\r\ninte stämmer överens med vår syn på\r\npolisverksamheten.</pre><pre>Anf. 58 CARL FRICK (mp):</pre><pre>Herr talman! Jag tackar så mycket för svaret, som\r\njag tycker delvis är litet svävande. Utgångspunkten\r\nför min fråga var en artikel i Dagens Nyheter från\r\nden 13 april, där det skildras hur man i EGs inre\r\nkärna -- Tyskland, Frankrike, Benelux -- tillåter\r\npolisaktiviteter över nationsgränserna. Artikeln\r\noroade mig. Jag är fullt på det klara med att man\r\nmåste ha ett internationellt samarbete i fråga om\r\nbrottslighet, särskilt i samband med en EG-\r\nintregration. När alla gränskontroller skall slopas\r\när man naturligtvis tvungen att hitta former för hur\r\nman skall bemöta den internationella\r\nbrottsligheten, som kan förväntas få ett stort\r\nuppsving nu när bromsarna släpps.</pre><pre>Jag hade ändå önskat att ministern skulle ta tag i\r\nden viktiga frågan om aktiva polisinsatser av polis\r\nfrån andra länder på svensk mark. Såvitt jag förstår\r\när detta något som vi kan förvänta oss vid en EG-\r\nintegration. De utländska förföljande poliserna går\r\nefter sina lagar och inte efter de svenska. Dessa\r\npoliser kommer alltså att arbeta i Sverige efter de\r\nlagar som de är vana vid och lärda att följa. Det\r\ninnebär att vi kommer att få poliser i Sverige som\r\ninte arbetar efter svenska lagar utan efter\r\nfrämmande länders lagar. Det är då stor risk för att\r\ndessa poliser bryter mot svenska lagar, om nu inte\r\nde utländska lagarna helt plötsligt utan beslut i\r\nriksdagen skall gälla i Sverige. Det kan då uppstå\r\nen ganska absurd situation, eftersom man kan få en\r\nny sorts internationell brottslighet, en polisiär\r\nbrottslighet. Poliserna från utlandet beter sig\r\nkanske på ett sätt som inte stämmer överens med\r\nsvenska lagar. Detta upplever jag som ganska\r\nabsurt. Den här frågan tar ministern inte upp i\r\nsvaret, och det är jag litet ledsen över. Jag\r\nförväntade mig ett rakt svar att svenska lagar\r\nverkligen skall gälla i Sverige och att brottslingar i\r\nSverige skall jagas och tas om hand av poliser som\r\nkan och följer svensk lag. Eftersom jag inte får det\r\nsvaret, lämnar ministern fältet öppet för tankar på\r\natt grunder för vårt rättsväsende skall tas bort i och\r\nmed att de utländska poliserna följer de lagar som\r\nde är vana vid. Man kan lätt få den misstanken. Det\r\när väldigt viktigt att se till att denna misstanke\r\nundanröjs.</pre><pre>Slutmeningen i ministerns svar är ganska\r\nintressant. Han säger: ''Det finns inga färdiga\r\nstrukturer eller samarbetsformer för det\r\ninternationella polisarbetet som är tvingande för\r\nSverige och som inte stämmer överens med vår syn\r\npå polisverksamheten''. Jag anser att denna mening\r\när mycket kryptisk. Det hade varit bra om\r\nministern hade varit tydligare och uttryckt sig mera\r\nklart. Vem skall ändra på vår syn? Varför skall vår\r\nsyn ändras? Vad kan vi förvänta oss för krav på\r\nsynförändring i framtiden? Ministern säger att man\r\nkan tvingas till en ny syn på polisverksamheten vid\r\nen EG-integration. Det vore väldigt spännande att\r\nhöra vad ministern förutser för krav på\r\nsynförändring i det svenska rättssamhället.</pre><pre>Anf. 59 Civilminister BENGT K Å\r\nJOHANSSON (s):</pre><pre>Herr talman! Jag måste erkänna att jag har litet\r\nsvårt att följa Carl Fricks argumentation. Jag\r\nförstår själva utgångspunkten, en tidningsartikel\r\nom att detta inte är utan problem. I mitt anförande\r\nantydde jag inte heller att det skulle vara utan\r\nproblem, om vi funderade på att göra något\r\nliknande. Jag utgår självfallet ifrån att svensk polis\r\ni alla lägen kommer att följa svensk lag. Det skall\r\nden göra och det gör den också.</pre><pre>Om man hamnar i en diskussion om huruvida något\r\nliknande bör gälla i Sverige, är det självklart att det\r\när en mycket problematisk fråga som skulle\r\nunderställas riksdagen. Jag har inte tagit upp denna\r\nfråga, eftersom den inte är aktuell för Sverige. Jag\r\nhar också nämnt att denna fråga är mycket\r\nomdebatterad i EG. Det är inte alls så som Carl\r\nFrick påstår, att Sverige vid ett eventuellt\r\nmedlemskap i EG automatiskt tvingas till någon typ\r\nav polisarbete som är av den art som\r\nSchengenländerna har avtalat om.</pre><pre>Schengenavtalet omfattar inte hela EG, utan det är\r\nett avtal som några länder har träffat sannolikt för\r\natt de har mycket långa gränssträckor och många\r\ngränspasseringar och därmed också en betydande\r\ngemensam brottslighet.</pre><pre>Jag tycker själv att jag har varit ganska öppen i\r\nsvaret. Vi i Sverige ser ju hela tiden behovet av\r\ninternationellt samarbete. Det finns former som vi\r\ni dag anser ligga ganska långt ifrån vad vi är beredda\r\natt skriva på. Vi har skrivit på en del avtal, varav\r\nnågra är bilaterala, men det här är en fråga som\r\nman gott kan diskutera med öppet visir. Men, Carl\r\nFrick, genom att vi diskuterar EG eller rent av blir\r\nmedlemmar i EG kommer vi inte på något sätt att\r\ntvingas till att medge att utländska poliser skall få\r\narbeta i Sverige eller att svenska poliser skall arbeta\r\nutomlands. Detta sker helt enligt de internationella\r\növerenskommelser som vi har träffat om att t.ex. ha\r\npersonal vid de svenska ambassaderna som sysslar\r\nmed polisfrågor.</pre><pre>Anf. 60 CARL FRICK (mp):</pre><pre>Herr talman! Jag är fullt medveten om och klar\r\növer att det -- som ministern sade i slutet av sitt\r\ninlägg -- finns ett stort behov av den här typen av\r\ninternationellt samarbete, t.ex. när den svenska\r\npolisen är med och spanar på narkotikabrottslingar.</pre><pre>Jag funderade över den sista meningen i ministerns\r\nsvar: ''Det finns inga färdiga strukturer eller\r\nsamarbetsformer för det internationella\r\npolisarbetet som är tvingande för Sverige och som\r\ninte stämmer överens med vår syn på\r\npolisverksamheten''. Det är detta som gör mig\r\norolig. Jag är fullt på det klara med att svensk polis\r\nskall följa svenska lagar. I anledning av det som\r\nministern sade i svaret och det som stod i\r\ntidningsartikeln, att utländsk polis kan få arbeta i\r\nSverige utan att följa svensk lag, känner jag mig\r\norolig, en oro som jag delar med många andra. Man\r\nundrar vad som kommer att hända. Vad kommer vi\r\neventuellt att tvingas till?</pre><pre>I dag är vi inte tvingade till någonting. Vi kan fritt\r\nträffa internationella överenskommelser. Vid ett\r\nintegrationsarbete som förebereder ett\r\nmedlemskap i EG blir vi kanske tvingade till\r\nnågonting som vi inte känner för. Uttrycket ''som\r\ninte stämmer med överens med vår syn på\r\npolisverksamheten'' visar att det uppenbarligen\r\nfinns saker och ting inom EG som inte stämmer\r\növerens med vår syn på polisverksamhet, och det\r\nsade ju också ministern.</pre><pre>Vid ett integrationsarbete och inför ett\r\nmedlemskap tvingas vi kanske till sådant som inte\r\nstämmer överens med vår syn. Det vore intressant\r\natt få veta inom vilka områden man kan förvänta sig\r\natt vi skall tvingas ändra vår syn. Vi behöver inte\r\ngöra det i dag, men vi är inne i en process som det\r\nvore intressant att få upplysningar om. Vad kan vi\r\nförvänta oss för synförändringar? Jag anser att\r\nproblemet ligger i vad vi kan förvänta oss av\r\nframtiden med hänsyn till detta. Dagens läge är\r\nganska klart, så det oroar jag mig inte för, utan jag\r\när orolig för framtiden.</pre><pre></pre><pre>Anf. 61 Civilminister BENGT K Å\r\nJOHANSSON (s):</pre><pre>Herr talman! Orsaken till min formulering i svaret\r\när att det naturligtvis finns former för\r\npolissamarbete som i dag är främmande för oss. Dit\r\nhör möjligheten för polisen att arbeta på ett annat\r\nlands territorium. Det är inte möjligt enligt svensk\r\nlag. Vi har inte den samarbetsformen. Vi är mycket\r\nrestriktiva också med tanke på att komma i\r\nnärheten av ett sådant samarbete. Detta gäller\r\nockså inom Norden, där vi sedan länge har haft ett\r\nutvecklat polisiärt samarbete.</pre><pre>Det är klart att det finns ett internationellt\r\nsamarbete. Jag avser då de internationella\r\nnarkotikasambandsmän som finns posterade vid de\r\nsvenska ambassaderna. Detta samarbete sker på\r\nnordisk basis. Jag anser att det är en mycket bra\r\nform för samarbete. Om man ser till hur vi såg på\r\ndessa frågor för 10--15 år sedan var detta med\r\ninternationellt samarbete en nyhet. Jag kan tänka\r\nmig att det finns andra former för internationellt\r\nsamarbete som vi i dag inte riktigt känner till, men\r\nsom utvecklingen banar en väg för just på grund av\r\natt vi möter nya problem.</pre><pre>Jag kan nämna att vi under de senaste veckorna har\r\nhaft en stor ministerkonferens i Oslo om\r\nsamarbetet på narkotikaområdet, där\r\nmöjligheterna till internationellt samarbete\r\ndiskuterades bl.a. för kontroll av den s.k.\r\nBalkanrutten. Längs denna finns länder som saknar\r\nmöjligheter till teknisk kontroll av fordon och som\r\ngärna skulle vilja ha hjälp med denna. I varje fall\r\nen del länder är beredda att ge den hjälpen. Man\r\nkan också från svensk sida fundera över hur långt\r\nman skall gå i den formen av assistens.</pre><pre>Jag tycker att man skall ha en öppen diskussion om\r\nvar gränserna för det internationella samarbetet\r\ngår. Vi deltar ganska aktivt i en diskussion med EG-\r\nländerna om hur arbetet med polisiära frågor skall\r\nutformas. Framför allt får vi ta del av erfarenheter\r\nsom de har, och det tycker vi är mycket viktigt.</pre><pre>Om vi skulle bli medlemmar i EG får vi naturligtvis\r\nta ställning till om vi kan ansluta oss till vissa\r\növerenskommelser som har träffats, huvudsakligen\r\nutanför det formella EG-maskineriet. Vi har varit\r\nobservatörer och har inte deltagit på något\r\ntraktatmässigt sätt i detta arbete.</pre><pre>Jag vill säga till Carl Frick: Låt oss gärna ha en\r\ndebatt, men övertolka inte det förhållande att vi\r\nfaktiskt måste ha ett polisiärt samarbete! Vi har\r\ndock även ett mycket starkt behov av\r\ninternationellt samarbete.</pre><pre>Anf. 62 CARL FRICK (mp):</pre><pre>Fru talman! Det är självklart att vi måste ha ett bra\r\ninternationellt samarbete i polisiära frågor. Det har\r\nvi i miljöpartiet aldrig tvekat inför. Speciellt i ett allt\r\nöppnare världssamhälle är det mycket viktigt.</pre><pre>Det är också bra med en öppen diskussion, och det\r\när därför som jag har tagit upp dessa frågor, som\r\nbekymrade mig mot bakgrund av artikeln i Dagens\r\nNyheter. Jag får vara glad över att statsrådet säger\r\natt man känner mycket tveksamhet till olika former\r\nav utländsk polisverksamhet på svensk mark.</pre><pre>Jag nöjer mig med det och tackar så mycket för\r\nsvaret.</pre><pre>Överläggningen var härmed avslutad.</pre><pre>9 § Svar på interpellation 1990/91:204 om\r\nenergipolitiken</pre><pre>Anf. 63 Industriminister RUNE MOLIN (s):</pre><pre>Herr talman! Krister Skånberg har ställt sju frågor\r\nom energipolitiken till mig.</pre><pre>De första frågorna avser tidsplaner och\r\nhandlingsplaner för kärnkraftsavvecklingen. Jag\r\nvill inledningsvis slå fast att de åtgärder som\r\nregeringen har föreslagit i den energipolitiska\r\npropositionen (prop. 1990/91:88) syftar till att\r\nskapa de praktiska förutsättningarna för att\r\nfullfölja åtagandet att ställa om det svenska\r\nenergisystemet och avveckla kärnkraften till år\r\n2010.</pre><pre>Jag vill dessutom erinra om den\r\ntrepartiöverenskommelse om energipolitiken som\r\nutgör grund för den energipolitiska propositionen.\r\nDe tre partierna -- socialdemokraterna, folkpartiet\r\nliberalerna och centerpartiet -- är ense om att\r\nresultaten av hushållningen med el, tillförseln av el\r\nfrån miljöacceptabel kraftproduktion och\r\nmöjligheterna att bibehålla internationellt\r\nkonkurrenskraftiga elpriser avgör när\r\nkärnkraftsavvecklingen kan inledas och i vilken\r\ntakt den kan ske. Regeringen föreslår i\r\npropositionen att denna riktlinje skall ersätta\r\nriksdagens tidigare beslut om bestämda årtal för\r\nstart av avvecklingen.</pre><pre>Vad gäller handlingsplanen för\r\nkärnkraftsavvecklingen, innehåller propositionen\r\nförslag till kraftfulla åtgärder för ökad hushållning\r\nmed energi och en målmedveten satsning på\r\nutveckling av ny miljövänlig kraftproduktion.\r\nRegeringen kommer att årligen för riksdagen\r\nredovisa de resultat som har uppnåtts genom de\r\nenergipolitiska programmen. I samband med\r\nredovisningen kommer regeringen att lägga fram\r\nförslag om de ytterligare åtgärder som är\r\nmotiverade.</pre><pre>Riksdagen och regeringen anger de förutsättningar\r\nsom kraftföretagen och industrin skall arbeta inom.\r\nNågon detaljstyrning av företagens verksamhet,\r\nsom Krister Skånberg tycks förespråka, bör\r\ndäremot inte ske från statsmakternas sida. Det är\r\nkraftföretagens uppgift att med utgångspunkt i den\r\nav statsmakterna fastlagda energipolitiken planera\r\noch utveckla kraftsystemet så att landets behov av\r\nel blir tillgodosett.</pre><pre>Krister Skånberg ställer också två frågor om\r\neffektivisering av elmarknaden och förslaget om en\r\nelbörs. Förslaget om en elbörs innebär att\r\nkraftproducenter skall kunna lösa in åtgärder för\r\neffektivisering hos eldistributörerna. Statens\r\nenergiverk har föreslagit att en sådan modell\r\nprövas.</pre><pre>Förslaget är dock inte särskilt utförligt, utan kan\r\nsnarare kallas en principskiss. I den energipolitiska\r\npropositionen föreslår regeringen därför att\r\nförutsättningarna för en försöksverksamhet med\r\nelbörs undersöks. Därigenom kommer idén att\r\nkonkretiseras innan beslut fattas om eventuella\r\nåtgärder. När förutsättningarna är klarlagda kan\r\nman ta ställning till hur en eventuell\r\nförsöksverksamhet kan genomföras.</pre><pre>Krister Skånberg tar också upp transiteringsrätten\r\npå det svenska stamnätet. I propositionen\r\n(1990/91:87) om näringspolitik för tillväxt har\r\nregeringen föreslagit vissa förändringar på den\r\nsvenska elmarknaden. I samband med att statens\r\nvattenfallsverk ombildas till aktiebolag föreslås att\r\nstamnätet skall avskiljas och ges en mer fristående\r\nställning. Syftet är bl.a. att främja en effektivare\r\nhandel med el och en mer decentraliserad\r\nelproduktion. Regeringen har nyligen uppdragit åt\r\nstatens energiverk att närmare utreda stamnätets\r\nframtida organisation och att redovisa resultatet\r\nsenast den 1 november i år.</pre><pre>I en fråga tar Krister Skånberg upp den s.k.\r\nbalansprincipen. I den energipolitiska\r\npropositionen framhålls att elmarknadens aktörer\r\nhar huvudansvaret för att ekonomiskt rimliga\r\neffektiviseringsåtgärder vidtas. Det innebär för\r\nelmarknaden att den s.k. balansprincipen bör gälla,\r\ndvs. att investeringar i eleffektivisering och\r\nhushållning bör genomföras så länge kostnaderna\r\nper kilowattimme inte överstiger kostnaderna för\r\nny elproduktion.</pre><pre>Samtidigt som regeringen beslutade om den\r\nenergipolitiska propositionen gav regeringen\r\nstatens energiverk i uppdrag att utföra vissa\r\nsamordnings- och utvärderingsuppgifter på\r\nenergihushållningsområdet. Däri ingår att närmare\r\ngranska teoribildningen och att utreda dess värde i\r\ndet praktiska arbetet. Det gäller exempelvis teorier\r\nom integrerad resursanvändning och om\r\nbalansprincipen.</pre><pre>I sin sista fråga tar Krister Skånberg upp\r\nlönsamhetskraven inom energiförsörjningen och\r\nmöjligheterna att genomföra miljömässigt\r\nangelägna investeringar. Särskilt pekas på att\r\nkraftbolagens kalkylränta vid investeringar\r\nvanligen är lägre, och avkastningstiderna längre, än\r\nhos många andra företag.</pre><pre>Som jag tidigare har understrukit, är det\r\nkraftföretagens uppgift att med utgångspunkt i den\r\nav statsmakterna fastlagda energipolitiken planera\r\noch utveckla kraftsystemet så att landets behov av\r\nel blir tillgodosett. Energiinvesteringar är till\r\nstörsta delen långsiktiga investeringar, som\r\ndessutom är mycket kapitalkrävande. Detta\r\ninnebär att kraftbolagen, som Krister Skånberg\r\npåpekar, har ett långsiktigt perspektiv vid sina\r\ninvesteringsbedömningar. Återbetalningstiderna\r\nsätts till investeringens ekonomiska livslängd, och\r\nkalkylräntan motsvarar bl.a. kapitalkostnader och\r\nförväntad risk.</pre><pre>Elanvändarna gör utifrån sina förutsättningar\r\nmotsvarande bedömningar av livslängd och risk i\r\nsina investeringsprojekt.</pre><pre>Det är således de enskilda företagen som har att\r\nfatta avgöranden om investeringar och att därvid\r\nbedöma förväntad avkastningstid och risk hos\r\ninvesteringsprojekten. Detta gäller såväl inom\r\nenergisektorn som i andra industrisektorer.</pre><pre>Anf. 64 KRISTER SKÅNBERG (mp):</pre><pre>Fru talman! Jag ber att få tacka industriministern\r\nför denna första uppsättning av svar.</pre><pre>Den första fråga som jag ställde var: Bekräftar den\r\nsocialdemokratiska regeringen att en total\r\navveckling av den svenska kärnkraften skall vara\r\nslutförd senast år 2010? Jag tycker inte, fru talman,\r\natt jag har fått svar på den frågan. I stället säger\r\nindustriministern att han slår fast att de åtgärder\r\nsom regeringen har föreslagit i den energipolitiska\r\npropositionen syftar till att skapa de praktiska\r\nförutsättningarna för att fullfölja åtagandet att\r\nställa om det svenska energisystemet och avveckla\r\nkärnkraften till år 2010. Jag vill mot denna\r\nbakgrund upprepa min fråga.</pre><pre>Som industriministern säger, innehåller\r\npropositionen en rad förslag till åtgärder. Sedan\r\nkan man diskutera om det är vad som i dagligt tal\r\nkallas för en handlingsplan eller inte. Jag menar att\r\nen handlingsplan är mer konkret, att den knyter ett\r\nförslag till ett förväntat resultat. Skulle man se\r\npropositionen på det sättet, kan man konstatera,\r\nnär man summerar de åtgärder som finns upptagna\r\ni planen, att vi inte når ett rimligt etappmål under\r\nden tid som propositionen omfattar.</pre><pre>Det betyder att om inte farten i omställningen av\r\nenergipolitiken ökar kraftigt, finns det faktiskt\r\ningen möjlighet att nå det mål som\r\nindustriministern talar om. Då har man inte skapat\r\nens de praktiska förutsättningarna för att fullfölja\r\nåtagandet att ställa om energisystemet.</pre><pre>Då är frågan om regeringen eller de partier som har\r\ningått trepartiöverenskommelsen är beredda att vid\r\nbehov öka insatserna för att nå målet. Eftersom\r\nresultatet under den första tiden är så magert -- i\r\nalla fall det som man kan läsa ut av propositionen --\r\nskulle det behövas utomordentligt kraftfulla\r\nåtgärder för att sedan kunna nå målet.</pre><pre>Då kan det naturligtvis sägas: Jo, men det är inte\r\nbara regeringen som skall jobba med det här. Det\r\när absolut självklart att den stora insatsen skall\r\ngöras av de vanliga aktörerna på marknaden. De\r\nskall göras av kraftbolagen och deras kunder av\r\nolika typer. Förutsättningen för att de skall agera på\r\ndet sätt som behövs om kärnkraften skall vara\r\navvecklad till år 2010 är att de uppfattar signalerna\r\nså att nu har Sverige ställt om sin energipolitik. I\r\nfortsättningen skall det inte göras nya anläggningar\r\nför fossila bränslen utan de skall göras för\r\nkraftvärme och helst för användning av\r\nbiobränslen. Det talas också, om än inte så mycket,\r\nom att satsa på vindkraft, osv.</pre><pre>Samtidigt som det står så här i propositionen, är det\r\nalldeles klart för den som över huvud taget känner\r\ntill detta att det finns en s.k. stark energibalans i\r\nSverige. Det är ett mera diskret uttryck för att det\r\nfinns en överskott av el, fru talman. Det innebär i\r\npraktiken att det är inte så lönsamt i dag att satsa\r\npå t.ex. effektiviseringsåtgärder, som så att säga är\r\ndet andra benet i omställningen.</pre><pre>Det ena benet är att när man är tvungen att bygga\r\nut energitillförseln skall man man göra det på ett\r\nmiljövänligt sätt och använda inhemska och\r\nförnybara bränslen, precis som det står i\r\npropositionen. Det andra benet är alltså att man\r\nmåste se till att förbruka mindre energi än i dag för\r\natt få en viss mängd nytta.</pre><pre>Det är vad man kallar för effektivisering, och då\r\nmåste effektiviering löna sig. Jag tvivlar tyvärr på\r\natt industrin, framför allt, och kraftbolagen själva\r\nhar uppfattat signalerna på rätt sätt. Det är möjligt\r\natt industriminstern och jag har olika uppfattningar\r\ndär.</pre><pre>Men sedan kommer vi till hur man ändå skall\r\nhamna rätt, och då kommer vi in på frågan om\r\nelbörs och frågan om balansprincipen.</pre><pre>Balansprincipen innebär, väldigt enkelt uttryckt,\r\natt om det är billigare att få fram en viss\r\nenergimängd genom att använda energi\r\neffektivare, med bibehållen nytta, gör man det i\r\nstället för att bygga ut produktionskapaciteten. Ett\r\nsätt att göra det tydligare på marknaden vilka olika\r\nmöjligheter som finns är att starta en elbörs. Den\r\ninnebörd som industriministern i sitt svar ger\r\nbegreppet elbörs är väldigt begränsad, och jag skall\r\nåterkomma till en vidare tolkning, som chefen för\r\nstatens energiverk och hans medarbetare gör.</pre><pre>Men allra först: Tänker man avveckla kärnkraften\r\ntill år 2010?</pre><pre>Anf. 65 LARS NORBERG (mp):</pre><pre>Fru talman! När man skall lösa ett problem, är det\r\nju viktigt med en problemanalys. Enligt min och jag\r\ntror hela den gröna rörelsens uppfattning, både i\r\nSverige och utomlands, finns det på energisidan tre\r\ngrundproblem. Jag brukar säga att problemen\r\nheter uran, fossila bränslen och ineffektiv\r\nenergianvändning.</pre><pre>Jag har tidigare ställt frågan till industriministern\r\nhär i kammaren, om han är ense med den gröna\r\nrörelsen i fråga om grundproblemen. Det är\r\nnämligen viktigt vad man utgår ifrån, när man skall\r\ngå vidare med någon form av praktiskt\r\nhandlingsprogram. Är industriministern ense med\r\noss om att de stora problemen när det gäller energi\r\nheter uran, fossila bränslen och ineffektiv\r\nenergianvändning?</pre><pre>Vi har från miljöpartiet försökt att klara ut\r\nmålstyrningen. Vi vill avveckla kärnkraften på\r\nkortare tid än till år 2010, men om vi nu utgår från\r\n2010 konstaterar vi ganska säkert att det som står i\r\nenergipropositionen inte räcker. Med andra ord:\r\nOm man extrapolerar satsningen på vindenergi och\r\nsolvärme, finner man att man den vägen får\r\nförsumbara energitillskott fram till år 2010. När det\r\ngäller biobränslen är resultatet detsamma.</pre><pre>Om man börjar räkna på det som regeringen\r\nföreslår, kommer man fram till att det inte kommer\r\natt lyckas, som industriministern själv säger, att\r\nfullföja åtagandet att avveckla kärnkraften till år\r\n2010. Det är ett åtagande som regering och riksdag\r\nhar gjort gentemot svenska folket, och det gäller då\r\natt ta detta åtagande på allvar.</pre><pre>Om de andra problemen, dvs. fossila bränslen och\r\nineffektiv energianvändning, finns det väldigt litet i\r\nregeringens energiprogram och proposition, menar\r\njag. Vi säger från miljöpartiet att\r\nkoldioxidutsläppen skall minska med 85 %, men\r\nregeringen har inget mål. Energianvändningen\r\nskall effektiviseras med 2 % per år, säger vi från\r\nmiljöpartiet, för att på 35 år nå det mål som\r\nBrundtlandkommissionen har satt upp för samtliga\r\nindustriländer, nämligen en halvering av\r\nenergianvändningen i industrivärlden.</pre><pre>Instämmer industriministern i min problmanalys?\r\nInstämmer industriministern i min bedömning att vi\r\nbehöver sätta upp konkreta mål?</pre><pre>Det behövs ingen detaljstyrning, men man behöver\r\nändå vidta vissa åtgärder. Som gammal ingenjör vet\r\njag att man modifierar åtgärderna allteftersom man\r\nser resultaten. Det är ungefär som att vrida på en\r\nvattenkran. Visar det sig att det rinner för\r\nlångsamt, öppnar man kranen litet till.</pre><pre>Det behövs ingen detaljreglering, som\r\nindustriministern möjligtvis misstänker oss\r\nmiljöpartister för att vilja ha, men det krävs\r\nåtgärder som styr i rätt riktning och med ungefär\r\nrätt omfattning.</pre><pre>Anf. 66 Industriminister RUNE MOLIN (s):</pre><pre>Fru talman! Krister Skånberg är inte nöjd med mitt\r\nbesked när det gäller avvecklingstidpunkten för\r\nkärnkraften. Det kan naturligtvis uttryckas på\r\nmånga olika sätt. Jag kan bara säga att jag står för\r\ndet beslut som riksdagen har fattat i den här frågan.\r\nDet betyder att år 2010 skall kärnkraften vara\r\nborta. Den politik som vi nu lägger upp i den\r\nenergiproposition som för närvarande behandlas i\r\nutskottet skall leda till det resultatet. Där har vi\r\nolika strategier.</pre><pre>Efter vad jag förstår vill Krister Skånberg ha en mer\r\ndetaljerad uppläggning i en handlingsplan. Vi har\r\nställt upp mål och angett vad vi skall uppnå. Sedan\r\nsäger vi att vi varje år skall pröva hur långt vi har\r\nkommit. Vi skall redovisa det för riksdagen och få\r\nen debatt och en prövning här av om de uppnådda\r\nresultaten är tillräckliga, om vi måste sätta in\r\nytterligare styrmedel eller något sådant. Jag tycker\r\natt det är en mycket bättre uppläggning att ha\r\ndenna kontinuerliga prövning av resultaten av den\r\npolitik som man för, än att lägga fast\r\nhandlingsplaner långt i förväg utan att veta så\r\nmycket om deras innehåll.</pre><pre>Krister Skånberg går sedan in på\r\nenergipropositionen. Den skall ju behandlas här i\r\nriksdagen om någon vecka. Jag tycker att man kan\r\navvakta utskottets behandling av propositionen\r\ninnan man tar den diskussionen.</pre><pre>När det sedan gäller signalerna, kan jag inte se\r\nannat än att de signaler som vi har gett är mycket\r\ntydliga. Vi har sagt att det beslut som gäller\r\nkärnkraftsavvecklingen -- som har fattats flera\r\ngånger av riksdagen och som har upprepats i\r\npropositionen -- är det som gäller. Vi har också\r\nanvisat en rad olika medel för att nå fram till det\r\nmålet. Det är naturligtvis utomordentligt klara\r\nsignaler till industrin. Den här prövningen varje år\r\nskall ju bl.a. gå ut på att se om industrin har tagit\r\ndet här på allvar. Om man struntar i vad riksdagen\r\nsäger och den politik som vi här drar upp riktlinjer\r\nför, måste vi naturligtvis fullfölja vår politik genom\r\natt ge de tydligare signaler som i så fall behövs. Men\r\nvi behöver inte göra det förrän vi konstaterat att\r\nman inte bryr sig om detta. Jag tycker att det är för\r\ntidigt att dra den slutsatsen i dag.</pre><pre>Vi har ju sagt i propositionen att energiverket eller\r\ndet verk som kommer efter energiverket bör titta\r\nnärmare på frågan om elbörs. Det är en lös\r\nprincipskiss som har redovisats för mig i ett brev\r\nfrån energiverket. Det behövs mycket mer av\r\nkonkretisering av hur det skall fungera för att man\r\nskall kunna ta ställning till om det är en bra metod.\r\nÄr det så, skall vi naturligtvis använda oss av den.\r\nDet behöver vi inte diskutera mer.</pre><pre>Lars Norberg talade om problemanalysen och\r\ngrundproblemen. För mig är grundproblemen flera\r\nän de som Lars Norberg räknar upp. Det är\r\nnaturligtvis miljöproblemen. Där utgör ju uran,\r\nfossila bränslen och att man slösar med energi --\r\nden sista punkten avser väl detta -- ett viktigt\r\nproblem. Men det är många andra problem som jag\r\ntycker är viktiga i energipolitiken. Det gäller att få\r\nfram tillräcklig elenergi för att vi skall kunna klara\r\nalla de behov som vi har för att förbättra miljön ute\r\ni industrin, för att förbättra miljön över huvud taget\r\noch för att åstadkomma den välfärd som människor\r\neftersträvar och den sysselsättning som vi behöver i\r\ndet här landet. Det är också viktiga grundfrågor för\r\nenergipolitiken. Därför är det litet mer\r\nkomplicerat, och problemen är litet fler än de som\r\nLars Norberg räknar upp. Enfrågepartiet har en\r\nbenägenhet att förenkla verkligheten, och det gör\r\nLars Norberg i det här avseendet.</pre><pre>Har vi inget mål när det gäller koldioxidproblemet?\r\nJa, vi har lagt fram en koldioxidstrategi som\r\ninnebär att år 2000 skall det inte vara mer utsläpp\r\nav koldioxid än vad det är i dag. Det är ett ganska\r\ntufft program. Det är ett program som vi är överens\r\nmed de olika regeringarna inom EG om. Det skall\r\nvi driva i samband med den konferens som skall ske\r\npå världsnivå.</pre><pre>Det behövs naturligtvis konkreta mål, som Lars\r\nNorberg säger. Vi har ställt upp ett konkret mål.\r\nDet är ett ganska tufft mål att avveckla kärnkraften\r\nfram till år 2010. Det skall förverkligas med olika\r\nmedel. Det är vi i färd med genom den proposition\r\nsom vi har lagt fram för riksdagen.</pre><pre>Anf. 67 KRISTER SKÅNBERG (mp):</pre><pre>Fru talman! Jag tror att den första gången som jag\r\nträffade industriministern var på ett möte med\r\nNordiska rådet. Då kom vi in på hur man antingen\r\nkan spetsa till en debatt eller hur man kan\r\nsamarbeta. Jag är känd för att vara en\r\nsamarbetsmänniska. Jag uppskattar det svar som\r\nindustriministern gav med ett personligt\r\nställningstagande till detta. Jag uppfattar det som\r\natt industriministern kommer att göra allt som står\r\ni hans makt för att det här målet skall uppnås, och\r\ndet är inte litet det. Det finns stora möjligheter att\r\nverka både i den nuvarande ställningen och om det\r\nskulle slumpa sig så illa att det blir i opposition. I\r\nden frågan, industriministern, är vi bundsförvanter.\r\nKärnkraften skall vara avvecklad senaste år 2010.</pre><pre>Sedan har vi olika förväntningar på hur det på bästa\r\nsätt skall gå till. Jag tror inte att myndigheterna bör,\r\noch egentligen inte heller kan, detaljstyra\r\nföretagens verksamhet. Historiskt finns det inte\r\nsärskilt goda exempel på det. Vad som behövs är en\r\ninriktning, generella styrmedel, en förväntan att de\r\nger önskad verkan och själva trovärdigheten.</pre><pre>Industriministern kom in på detta hur aktörerna --\r\nindustriministern nämnde kanske inte just det\r\nbegreppet -- uppfattar de här signalerna. Där har\r\nvi, det vet vi, litet olika uppfattningar. Jag tycker\r\natt de olika pressuttalanden som företagen gjorde\r\ntyvärr inte styrker att man har uppfattat signalerna\r\nså, att nu är det allvar och nu har\r\nomställningsprocessen börjat. Men det kan ju\r\nkomma, och det kommer framför allt den dagen när\r\nman känner att det lönar sig, eftersom företagen ju\r\ninte är på marknaden bara för att göra nytta, utan\r\nde vill också förfärligt gärna tjäna pengar. En del\r\nsätter det här målet att tjäna pengar långt före alla\r\nandra mål. Det är här elbörsen kommer in.</pre><pre>Industriverket skriver att som det nu fungerar säljer\r\nkraftbolagen energi i stället för den nytta som\r\nenergin ger. Det gäller att bryta det, och där\r\nbeskriver man -- man kan diskutera om det är\r\nutförligt eller inte -- hur en elbörs skulle kunna\r\nfungera. Jag vill gärna ha reda på hur man kommer\r\natt pröva detta från statens sida.</pre><pre></pre><pre>Anf. 68 LARS NORBERG (mp):</pre><pre>Fru talman! Också jag vill uttrycka min stora\r\ntillfredställelse med den tydliga deklaration som\r\nindustriministern här personligen gjorde, att\r\nmålsättningen är att kärnkraften skall avvecklas.\r\nProblemet är avvecklingsprogrammets\r\ntrovärdighet och möjligheten att nå detta mål. Jag\r\nliksom Krister Skånberg misstänker att man inom\r\nindustrin, där man är duktig på att räkna, när man\r\nser på de förslag som regeringen har presenterat,\r\nfinner att det kommer att bli ohyggligt svårt att\r\nklara kärnkraftsavvecklingen med dessa satsningar.</pre><pre>Jag och miljöpartiet menar att de måste finnas en\r\nkombinerad strategi. Man måste angripa\r\nkoldioxidutsläppen på ett kraftfullare sätt än det\r\nsätt som industriministern angav. Detta kan man\r\nframför allt göra genom samtidigt vidta två\r\nåtgärder. Man kan effektivisera 2 % per år och\r\nvarje år pröva om man uppnått den målsättningen\r\nnär det gäller effektivisering eller inte. Likadant\r\nkan man göra med koldioxidutsläppen. När man\r\neffektiviserar kan man samtidigt byta ut de fossila\r\nbränslerna mot inhemska bränslen.</pre><pre>Vi inser naturligtvis att det finns andra aspekter på\r\nenergin än dem som jag nämnde. Men jag anser att\r\ndetta är huvudproblemet. Det finns många som\r\nsäger att det är vindkraft, solenergi och de\r\nförnybara energikällorna som är problemen för\r\nsvensk energiförsörjning. Det är de inte, de är\r\ntillgångarna. Problemen är naturligtvis de faktorer\r\njag nämnde.</pre><pre>Det gäller också att rätta mun efter matsäcken, dvs.\r\nvi måste anpassa vår konsumtion, produktion och\r\nlivsstil efter de biologiska och resursmässiga\r\nförutsättningarna. Jag betvivlar att regeringen har\r\ninsett allvaret och behovet av att förändra\r\nenergipolitiken i en riktning som är förenlig med\r\nlivskvalitet, miljökvalitet och mänsklig kvalitet på\r\nlång sikt.</pre><pre>Anf. 69 Industriminister Rune Molin (s):</pre><pre>Fru talman! Både Krister Skånberg och Lars\r\nNorberg säger att de inte tror att det program som\r\nregeringen föreslår för riksdagen är tillräckligt för\r\natt uppnå de målsättningar vi har. Låt oss diskutera\r\nvad det är som ni har att komma med när vi så att\r\nsäga får papperen på bordet och kan föra\r\ndiskussionen. Den debatten kan vi lämna dithän.</pre><pre>Regeringen anser att detta program för det första\r\nfem åren skall leda oss till målet. Men vi är\r\nsamtidigt beredda att ständigt pröva vilka\r\nytterligare insatser som behövs.</pre><pre>Sedan är det självfallet fråga om vilken tidsaspekt\r\nman har. Vill man snabbavveckla kärnkraften på\r\nnågra få år, vilket Krister Skånberg och Lars\r\nNorberg vill, har man helt andra ambitioner och\r\nförutsättningar. Då är man beredd att riskera\r\nvälfärd och sysselsättning osv. Är man detta kan\r\nman självfallet genomföra en avveckling mycket\r\nsnabbare. Men regeringen har en mer komplicerad\r\nmålsättning där vi skall klara av att uppnå både\r\nmiljömål och ekonomiska mål.</pre><pre>Sedan menar Krister Skånberg att kraftföretagen\r\ninte lever upp till de krav vi uppställt för\r\nomställningen och att verkligheten inte styrker att\r\nkraftföretagen vill genomföra denna avveckling.\r\nMan skall vara litet försiktig med sådana\r\nkategoriska påståenden.</pre><pre>Man har inom Vattenfall genomfört flera program\r\nför att medverka till denna omställning. Det finns\r\nett program som kallas Uppdrag 2 000 där man\r\nsätter in väsentliga resurser för att medverka till\r\nelhushållning. Det finns dessutom ett\r\nutvecklingsprogram satsas på betydande resurser,\r\ndär vindkraft, biobränslen och solenergi. Jag anser\r\ninte att detta pekar på att man struntar i\r\navvecklingen, utan man är inställd på att\r\ngenomföra den politik som riksdagen förespråkar.</pre><pre>Sydkraft, ett annat av vår stora kraftföretag, har\r\ntillsammans med ett finskt företag startat ett\r\nprojekt för att ta fram en prototypanläggning för\r\nbiogas i Värnamo. Inte heller det tyder på att\r\nkraftindustrin är likgiltig inför denna politik.</pre><pre>Vi kan ställa upp olika mål -- 2 % mindre\r\nförbrukning per år, eller vad Lars Norberg nu var\r\ninne på -- men det väsentliga är att vi kommer i\r\ngång med en årlig prövning och ställer frågan i. Har\r\nvi nått dit vi ville? Det kommer att finnas olika mål.\r\nDet finns de som vill ha ett snabbt resultat och\r\nmenar att avvecklingen bör kunna komma i gång\r\nomedelbart, dvs. i mitten på 90-talet. Det finns de\r\nsom menar att detta inte är möjligt på grund av\r\nekonomiska och sociala skäl, och ser starten något\r\nsenare, och det finns de som inte alls tror på detta.</pre><pre>Låt oss kontinuerligt göra en prövning. Det sker\r\nockså en prövning inom kraftindustrin. Vi kan i\r\ndessa dagar läsa i tidningarna att den tyska\r\nkraftindustrin nu bestämt sig för en avveckling av\r\nkärnkraften. Också detta tyder på att det pågår en\r\nförändring inom kraftindustrin runt om i världen.</pre><pre>Anf. 70 KRISTER SKÅNBERG (mp):</pre><pre>Fru talman! Det är glädjande att två stora tyska\r\nkraftföretag och åtminstone en delstat, Schleswig-\r\nHolstein har sagt att man skall avveckla\r\nkärnkraften. Jag träffade representanter för\r\ndelstaten Schleswig-Holstein så sent som i går och\r\nväntar mer detaljerade besked därifrån och också\r\nom vad kraftföretagen sagt. Men det är mycket\r\nglädjande, jag håller med om det.</pre><pre>När det gäller kraftbolagens agerande är det\r\nmycket bra att Vattenfall har startat projektet\r\nUppdrag 2000. Men det är inte lika roligt med den\r\nattityd till effektivisering som Vattenfall intar när\r\nverket nu skall kommersialieras. Risken är att man\r\nser till kortsiktiga kommersiella intressen så att\r\nman nedvärderar möjligheterna. I stället för att\r\nuppmuntra människor att gå vidare på den inslagna\r\nvägen, det är ju ändå många som har hört talas om\r\ndetta och varit inblandade, skickar man i praktiken\r\nut signaler som säger: Det här skall vi ta det litet\r\nlungt med.</pre><pre>Jag har under den senaste veckan besökt några\r\nenergiverk. Framför allt från Lund men också från\r\nHelsingborg kommer rapporter om att man\r\nuppfattar signaler från Sydkraft som innebär: Det\r\nvi sade om att effektivisera är nog intressant, men\r\nnu gäller det att sälja kraft i stället.</pre><pre>Det gäller att kraftbolagen själva lever upp till\r\nbalansprincipen. Vem har då glädje av den? Jo, det\r\nhar egentligen alla parter, eftersom balansprincipen\r\ninnebär att man skall göra det som lönar sig bäst.\r\nKonsumenten, kraftbolgen, distributörerna,\r\nkunderna och även samhället kommer att ha glädje\r\noch nytta av att tillämpa balansprincipen.</pre><pre>Frågan är då vad man från samhällets sida kommer\r\natt göra för att hävda denna balansprincip. Ja, man\r\nkan koppla det till morötter eller till att försöka\r\növerbrygga det lönsamhetsgap som jag också talade\r\nom. De som vill göra investeringar i effektiv\r\nenergianvändning kan tillförsäkras åtminstone\r\nsamma villkor som vid kraftutbyggnad. Man kan\r\nockså koppla det hela till koncessionsvillkor, dvs.\r\natt man inte får bygga ut förrän man har visat att\r\ndet är billigast. Jag vill fråga industriministern hur\r\nhan ser på detta.</pre><pre>Anf. 71 Industriminister RUNE MOLIN (s):</pre><pre>Fru talman! Jag vill gärna avvakta de resultat och\r\nde bedömningar som vi kommer att få från våra\r\nmyndigheter i dessa frågor innan jag är beredd att\r\ngå in i en teknisk debatt om hur detta skall utformas\r\ni framtiden. Men jag är, liksom Krister Skånberg,\r\növertygad om att balansprincipen innebär fördelar\r\nför både konsumenter och producenter. Därför\r\nfinns det ett incitament som gör att man vill\r\nutveckla principen.</pre><pre>Överläggningen var härmed avslutad.</pre><pre>\r\n10 § Svar på interpellationerna 1990/91:176 och\r\n190 om järnvägskommunikationerna i övre\r\nNorrland m.m.</pre><pre>Anf. 72 Kommunikationsminister GEORG\r\nANDERSSON (s):</pre><pre>Fru talman! Ulla Orring har ställt följande fråga till\r\nmig:</pre><pre>1. Är kommunikationsministern beredd att anslå\r\nsärskilda medel för en upprustning av tvärbanan\r\nStoruman--Hällnäs?</pre><pre>2. Är kommunikationsministern beredd att aktivt\r\nstödja projekt som syftar till fortsatt persontrafik\r\npå inlandsbanan under sommaren?</pre><pre>3. Ämnar kommunikationsministern ta några\r\ninitiativ för en projektering av Botniabanan?</pre><pre>4. På vilket sätt avser kommunikationsminister ta\r\nansvar för de ca 90 SJ-anställda som drabbas av en\r\nnedläggning av inlandsbanan.</pre><pre>Vidare har Maggi Mikaelsson ställt följande frågor:</pre><pre>1. Vilka åtgärder tänkar kommunikationsministern\r\nvidta för att kompensera Västerbottens län för\r\nbortfallet av ca 100 statligt anställda inom SJ under\r\nde senaste tre åren?</pre><pre>2. Är kommunikationsministern beredd att verka\r\nför en lokalisering av lokunderhållet från\r\nStockholm till Vännäs?</pre><pre>3. Är kommunikationsministern beredd att verka\r\nför att särskilda medel anslås för att tidigarelägga\r\nupprustningen av tvärbanan mellan Storuman och\r\nHällnäs?</pre><pre>Jag besvarar de båda interpellationerna i ett\r\nsammanhang.</pre><pre>Ulla Orring påstår i sin interpellation att regeringen\r\ninte gör tillräckliga satsningar på infrastrukturen.\r\nLåt mig börja med att slå fast att de förslag till\r\ninfrastruktursatsningar som vi lagt i vår proposition\r\nom näringspolitik för tillväxt innebär satsningar på\r\ninfrastrukturen som är väsentligt större än de som\r\ngjorts under de senaste decennierna.</pre><pre>Hur de medel som regeringen föreslagit utöver\r\ninfrastrukturverkens ordinarie anslag skall fördelas\r\när ännu inte beslutat. Jag vill dock påpeka att i den\r\nprioritering av strategiska projekt som regeringen\r\ngjort i propositionen ingår både norra stambanan\r\noch stambanan genom övre Norrland.</pre><pre>Maggi Mikaelsson refererar i sin interpellation till\r\ndet trafikpolitiska beslutet som riksdagen fattade\r\nunder år 1988. I detta sägs att SJ genom bildandet\r\nav banverket skall ges möjligheter att agera på\r\naffärsmässiga villkor. SJ gavs vidare stor frihet att\r\norganisera de olika delarna av verksamheten på ett\r\nsätt som bäst främjar de totala mål som satts upp.\r\nJag tycker att detta är en riktig ordning. Jag utgår\r\nockså ifrån att SJ vid planeringen av sin verksamhet\r\nsöker finna de mest rationella och\r\nkostnadseffektiva lösningarna. Detta gäller såväl\r\nbemannings- som underhållsfrågor. Ordningen är\r\ndock sådan att det är SJ självt som har att besluta i\r\ndessa frågor.</pre><pre>Då det gäller inlandsbanan vill jag betona att\r\nregeringen har verkställt beslutet om banans\r\nframtid i enlighet med riksdagens ställningstagande\r\ntidigare i vår. Detta innebär att ett avtal med\r\nlänshuvudmännen i fråga om ersättning för\r\ntrafikförsörjningen i det område som berörs av\r\ninlandsbanan har godkänts. Detta har gjorts helt\r\nmed utgångspunkt i det beslut som riksdagen\r\nfattade den 21 mars i år. Som bekant har man nu\r\ninom arbetsmarknadsutskottet tagit ett initiativ för\r\natt med regionalpolitiska medel möjliggöra\r\nturisttrafik på inlandsbanan under de kommande\r\nsommarmånaderna.</pre><pre>Ansvaret för de anställda som berörs av beslutet om\r\ninlandsbanan ligger i första hand hos SJ. I viss\r\nutsträckning kan SJ erbjuda arbeten inom andra\r\ndelar av organisationen. Jag vill också i det här\r\nsammanhanget påpeka att den ersättningstrafik\r\nsom kommer att drivas av trafikhuvudmännen\r\nskapar ny sysselsättning i det aktuella området. De\r\nproblem som kan komma att kvarstå får naturligtvis\r\nbehandlas inom ramen för den allmänna\r\nsysselsättningspolitiken. Jag vill i denna del tillfoga\r\natt den av regeringen beslutade uppgraderingen av\r\ninlandsvägen Göteborg--Karesuando bör\r\nmedverka till en positiv utveckling av turismen i\r\nområdet.</pre><pre>I årets budgetproposition föreslog regeringen att 80\r\nmilj.kr. skall avsättas för investeringar på de delar\r\nav inlandsbanan som har stor betydelse för\r\ngodstrafiken. Enligt min mening ingår tvärbanan\r\nmellan Storuman och Hällnäs som en viktig del i\r\ninlandets godstrafiksystem. Som Maggi Mikaelsson\r\nväl känner till är banan mellan Storuman och\r\nHällnäs en länsjärnväg, och det är länsstyrelsen\r\nsom beslutar om investeringsmedel till banan. Jag\r\nvill dock påpeka att det är viktigt att\r\njärnvägssystemet i regionen ses som ett\r\nsammanhängande nät och att de totala resurserna\r\nsatsas på de banor där de gör störst nytta. Mot\r\ndenna bakgrund är jag beredd att verka för att en\r\nupprustning av tvärbanan mellan Storuman och\r\nHällnäs kommer till stånd. Detta är också det\r\nbesked som jag lämnat till företrädare för länet vid\r\nen uppvaktning i förra veckan.</pre><pre>Banverket utreder för närvarande frågan om den\r\nsamhällsekonomiska lönsamheten för\r\nBotniabanan. Ett enkelspår längs med kusten\r\nsöderut från Umeå beräknas kosta mellan 4 och 5\r\nmiljarder kronor. En förlängning upp till Luleå\r\nalternativt Haparanda skulle förmodligen innebära\r\nen fördubbling av dessa kostnader. Innan vi vet mer\r\nom banans ekonomiska konsekvenser saknas\r\nförutsättningar för att starta en projektering.</pre><pre>Anf. 73 MAGGI MIKAELSSON (v):</pre><pre>Fru talman! Jag ber att få tacka\r\nkommunikationsministern för svaret. Det var länge\r\nsedan jag ställde interpellationen. Det var faktiskt\r\ni slutet av mars. Jag kan konstatera att trots att\r\nsvaret har dröjt har jag inte fått något värst mycket\r\ntill svar på frågorna. På de tre frågorna som jag\r\ntycker är viktiga för Västerbotten, nämligen om\r\nstatens ansvar vid nedläggningar av arbeten,\r\nmöjligheterna att lokalisera ut delar av SJs\r\nverksamhet och medel till upprustning av\r\ntvärbanan, är det bara angående tvärbanan som jag\r\nhar fått ett halvt svar. Där måste jag ändå vad det\r\nlider be kommunikationsministern precisera sig.</pre><pre>Jag vill börja med sysselsättningen. Sedan det\r\ntrafikpolitiska beslutet fattades i riksdagen av en\r\nmajoritet, har över 100 anställda inom SJ fått sluta\r\nsina anställningar. Till det kommer nu ett antal\r\nvarsel. Senast har en tredjedel av lokförarna i\r\nVännäs varslats om uppsägning. Efter att det\r\nbeslutet fattades, så sent som för ett par dagar\r\nsedan, kom beskedet att fjärrblockeringen inte\r\nlängre skall vara kvar i Vännäs. Det kommer också\r\npå sikt att leda till minskningar av personalstyrkan.</pre><pre>Jag får över huvud taget inget svar från\r\nkommunikationsministern, huruvida staten har ett\r\nansvar för de stora neddragningarna. Därför vill jag\r\nupprepa frågan. Anser Georg Andersson att staten\r\nhar ett ansvar för sysselsättningen i ett område av\r\nSverige när ett stort antal statliga arbeten\r\nförsvinner? Det sker visserligen inte på en gång i ett\r\nslag, utan det sker i form av att ett par arbeten\r\nförsvinner nu och då. Effekterna blir på det sättet\r\nsnarare värre. Det blir som att kupera grisrumpan\r\ngenom att ta en bit i taget. Det gör lika ont varje\r\ngång. Framför allt är det ett slöseri med mänskliga\r\nresurser. Det är också dålig förvaltning av\r\nekonomin. Man tappar kunskaper och\r\nförutsättningar att förändra situationen. Hur klarar\r\nman att lösa problemen om konjunkturerna vänder\r\noch godsmängderna ökar? Det går inte att komma\r\nundan, Georg Andersson, med att förutsätta att SJ\r\ngör de rätta bedömningarna.</pre><pre>Georg Andersson säger i dag att SJ har fått stor\r\nfrihet att själv organisera de olika delarna av\r\nverksamheten. Han utgår också från att SJ försöker\r\nfinna de mest rationella och konstnadseffektiva\r\nlösningarna. Men om det inte fungerar? Om det\r\nkommer signaler på att SJ faktiskt inte klarar av\r\ndetta på ett sätt som är bra, hur skall man göra då?\r\nVi har fått rapporter från riksdagens revisorer som\r\nmenar att kontakterna mellan regeringen och SJ\r\ninte har fungerat bra. Det har varit oklarheter om\r\nvilka beslut SJ får fatta osv.</pre><pre>Jag tänkte ge några exempel på de bedömningar\r\nsom SJ har gjort och som jag tycker att man kan\r\nifrågasätta. Jag börjar med stora godsleveranser. I\r\noch med att SJ har satsat på stora godsleveranser\r\nhar SJ blivit beroende av några få stora\r\nleverantörer. För Västerbottens och Vännäs del\r\ninnebar det att t.ex. 500 vagnar per år försvann när\r\ngodstransporterna från Brattby- och\r\nTväråbäcksågarna togs bort. Divisionaliseringen\r\ngör att den ena handen inte vet vad den andra gör.</pre><pre>Jag kan ta järnvägsstationen i Umeå som ett\r\nexempel. Järnvägsstationen i Umeå är en av de\r\nstationer som har rustats upp och gjorts snygg.\r\nStationen är fin, och det är inget fel på det. Men\r\nsamtidigt har järnvägstrafiken till stationen lagts\r\nned. Nu går bara två tåg i vardera riktningen varje\r\ndag. Det sista tåget går den 10 juni.</pre><pre>Det tredje gäller interndebiteringen. Många som\r\narbetar inom SJ upplever det som ett problem att\r\nhålla på att skicka räkningar mellan varandra.</pre><pre>Jag tycker också att man kan kritisera de\r\nekonomiska beräkningarna, att SJ inte utnyttjar de\r\negna tågen. Det finns ett exempel som visar det.\r\nDen diesel som används till motorvagnarna i\r\nStoruman har man tidigare transporterat på tåg\r\nsom har kört med tomma vagnar tillbaka till\r\nStoruman från Holmsund. Nu gör man inte det, för\r\nnågon har räknat ut att det inte lönar sig. Nu är det\r\ni stället en tankbil som kör den diesel som behövs\r\nupp till Storuman. Jag tycker att det är en konstig\r\nberäkning.</pre><pre>Trots allt finns det ett litet hopp, ett halvt löfte att\r\ndet skall komma pengar till upprustning av\r\ntvärbanan. Men jag måste ställa mig frågan varifrån\r\nGeorg Andersson tycker att dessa pengar skall tas.\r\nHan säger i sitt svar att de skall tas från de pengar\r\nsom är avsatta för en upprustning av inlandsbanan.\r\nDet var en nyhet för mig, att det går att se\r\ntvärbanan mellan Storuman och Hällnäs som en del\r\nav inlandsbanan. Så har det inte varit tidigare. Jag\r\ntycker att det är ett luddigt svar.</pre><pre>80 miljoner är avsatta för underhåll av de delar av\r\ninlandsbanan där det körs godstrafik. Jag undrar\r\nom de pengarna skall räcka också till tvärbanan.\r\nHur stor del av dessa 80 miljoner menar Georg\r\nAndersson kan gå till upprustningen av tvärbanan?\r\nNär kommer dessa pengar?</pre><pre>Georg Andersson säger i sitt svar att han skall\r\n''verka för'' en upprustning av tvärbanan. Det låter\r\nlitet som när diplomater pratar. Jag skulle vilja veta\r\nvad ''verka för'' betyder konkret i detta\r\nsammanhang. Betyder det att det kommer pengar\r\nså att tvärbanan kan rustas upp i så god tid att\r\nnuvarande godstransporter kan räddas,\r\nsäkerställas, och så att de godstransporter som man\r\nkan få om banan rustas upp, inte försvinner?</pre><pre>Anf. 74 ULLA ORRING (fp)</pre><pre>Fru talman! Jag ber att få tacka statsrådet för svaret\r\nsom innehöll både positiva och negativa\r\nsynpunkter. Jag säger som Maggi Mikaelsson,\r\ntyvärr har svaret dröjt länge. Det är över en månad\r\nsedan interpellationen lämnades. Här i riksdagen\r\nhar också hunnit avverkas beslut om\r\njärnvägstrafiken. Riktlinjerna för kommande\r\nbudgetår är därför fastställda. Från oppositionens\r\nhåll framhöll man vid det beslutet önskemål om ett\r\nförstärkt framtida järnvägsbyggande och därmed\r\nen höjning av investeringsnivån utöver de tio\r\nmiljarder som förutsattes i 1988 års trafikpolitiska\r\nbeslut. Detta vill jag starkt understryka.</pre><pre>Inlandsbanan är räddad för sommaren. Det är\r\nockså ett beslut som vi har fattat i veckan.</pre><pre>Mina frågor till kommunikationsministern gällde\r\nvårt gemensamma hemlän Västerbotten, där\r\ninvesteringarna när det gäller både stambanan,\r\ntvärbanan och den nu aktuella inlandsbanan har\r\nvarit nära nog obefintliga. När statsrådet nu säger\r\natt satsningarna är väsentligt större än de som har\r\ngjorts under de senaste decennierna, tycker jag att\r\ndet är ett klart understatement. Det har nästan inte\r\nförekommit några investeringar tidigare.</pre><pre>Det är självklart att investeringskraven då växer\r\noch blir mycket höga, och särskilt betungande när\r\nkraven kommer under en lågkonjunktur, då staten\r\nhar minskade resurser. Det mest förvånandsvärda\r\när emellertid att under den högkonjunktur som har\r\nrått under den socialdemokratiska regeringstiden,\r\nså litet av investeringar har satsats på att underhålla\r\njärnvägsnätet. I stället synes som om intentionerna\r\nhar pekat på nedläggning, inte enbart för\r\ninlandsbanan utan även för övriga bandelar.</pre><pre>Fru talman! Folkpartiet liberalerna har i\r\nlänsstyrelsen i Västerbotten, där också jag själv\r\nsitter, aktivt tagit initiativ både för inlandsbanans\r\nbevarande och tvärbanans upprustning. För\r\ninlandsbanans fortsatta drift i sommar beslutades så\r\nsent som i tisdags här i riksdagen. Det blev en\r\nframgång för vår politik. Men problemen för\r\nkommande säsong kvarstår.</pre><pre>Då jag i måndags ställde en direkt fråga till\r\narbetsmarknadsutskottets ordförande om det nu\r\nskulle bli en smidig hantering av\r\ninlandsbanbeslutet -- jag tänkte då särskilt på att\r\npengarna skall vara på bordet den 9 juni för att\r\ndriften skall kunna fortsätta -- uppfattade jag att jag\r\nfick ett positivt svar. Men enligt vad jag nu har\r\ninhämtat är läget oklart. Det är också oklart hur\r\nlänsstyrelserna i Norrbottens och Jämtlands län\r\nskall fatta beslut om detta. Regeringens\r\nbidragskonstruktion blev ju att länsstyrelserna får\r\nta medel från sina egna anslag. Jag tycker att det är\r\nbåde snålt och oengagerat av regeringen.\r\nFortfarande anser jag att det förslag som vi från\r\noppositionens sida framförde var det bästa. Där var\r\nvänsterpartiet, miljöpartiet, centern och folkpartiet\r\nmed.</pre><pre>Kommer regeringen och kommunikationsministern\r\natt söka praktiska lösningar för nästa säsong för\r\ninlandsbanan? Även personalfrågan spelar in där.\r\nPersonalen har fortfarande ett ok hängande över\r\nsig.</pre><pre>Tvärbanan Storuman--Hällnäs är av stor strategisk\r\noch regionalpolitisk betydelse. Länsstyrelsen i\r\nVästerbotten har nu uppvaktat statsrådet, efter det\r\natt jag har framställt min interpellation. Jag vet att\r\ndet finns beräkningar på att upprustningen skulle\r\nkosta över 130 milj.kr. Det är viktigt att vi får ett\r\nsnabbt beslut så att en upprustning av tvärbanan\r\nkan börja snabbt, senast 92/93. Av svaret framgår\r\natt statsrådet stödjer förslaget om en upprustning\r\nav tvärbanan och ser den som en del av inlandets\r\ngodstrafiksystem. Jag vill för min del påpeka att\r\näven inlandsbanan hör dit.</pre><pre>Såvitt jag förstår kommer det att behövas ca 100\r\nmiljoner från statens sida för att klara denna\r\nupprustning. Min andra fråga blir: När kommer\r\ndessa medel att tillskjutas? När kommer besked om\r\nstartskott för tvärbanans upprustning?</pre><pre>Min tredje fråga gäller fortfarande Botniabanan.\r\nNär man för tio år sedan talade om en förlängd\r\nkustbana från Kramforsområdet till Umeå och\r\nvidare norrut betraktades det som en utopi. Nu har\r\nkunskapen om banan vuxit, och det finns enskilda\r\nprojekt där man har undersökt förutsättningarna.\r\nOm viljan och insikten finns, nog finns det\r\nförutsättningar. Inte minst starka miljöskäl talar för\r\natt järnvägen här kan bli ett slagkraftigt alternativ\r\ntill bilåkandet. Jag kan räkna upp en rad skäl som\r\ntalar för Botniabanan.</pre><pre>Det gäller att tänka i nya banor även\r\nsamhällsekonomiskt. AMS totalbudget ligger på 22\r\nmiljarder, varav 4--5 miljarder är avsedda för drifts-\r\noch arbetsskapande åtgärder. Dessutom finns\r\nmöjligheter till finansiering av Botniabanan genom\r\nutförsäljning av statliga tillgångar som företag,\r\nmark och fastigheter. När blir banverkets utredning\r\nfärdig, och vilka direktiv har lämnats? Tänker\r\nstatsrådet påskynda beslutsfattandet? Vilken insyn\r\nfår politikerna i den utredning som banverket nu\r\ngör?</pre><pre></pre><pre>Anf. 75 Kommunikationsminister GEORG\r\nANDERSSON (s):</pre><pre>Fru talman! Det är en ganska trist debatteknik när\r\nman går upp och klagar på att man inte har fått svar\r\nnär man har ställt frågor. Interpellanterna har fått\r\nsvar, även Maggi Mikaelsson.</pre><pre>När det gäller statens ansvar för sysselsättning kan\r\nvi med stor frimodighet redovisa en mycket aktiv\r\nsysselsättningspolitik från den socialdemokratiska\r\nregeringens sida, en världsunik sådan. Vi har\r\nupprätthållit en mycket hög sysselsättning under\r\n80-talet, enligt somliga en allt för hög\r\nsysselsättning. Det är ett av våra allra främsta mål,\r\natt hävda sysselsättningen genom en god\r\nekonomisk politik, genom att sänka inflationen,\r\nöka konkurrenskraften och dämpa räntan. I det\r\navseendet är vi framgångsrika i de åtgärder vi har\r\nvidtagit. En del sådana åtgärder har varit\r\nsmärtsamma, med besparingar på driftsutgifter.\r\nMen de har lett till framgångar i den allmänna\r\nekonomiska politiken som stärker sysselsättningen,\r\noch det är det allra viktigaste.</pre><pre>Vi har också lagt fram ett omfattande program för\r\natt öka tillväxten, som i hög grad handlar om\r\ninfrastruktursatsningar på vägar och järnvägar. Vi\r\när nu inne i en utbyggnads epok vad beträffar\r\njärnvägar här i landet. Jag kan inte upphöra att\r\nförvånas över att just när detta inträffar, veklagan\r\när som allra störst över att det inte satsas tillräckligt\r\npå järnvägar. Ingen kommunikationsminister\r\nunder efterkrigstiden har lagt fram så omfattande\r\nförslag när det gäller utvecklingen av\r\njärnvägstrafiken som jag. Jag säger detta med stor\r\nglädje. Det är en framgång för den\r\nsocialdemokratiska politiken.</pre><pre>Maggi Mikaelsson och andra debattörer vet ju att\r\ntrafikpolitikens uppläggning innebär att regering\r\noch riksdag inte skall detaljstyra SJ som\r\ntrafikföretag. Sådan detaljstyrning har skett i\r\nöststaterna med ganska avskräckande resultat. Vi\r\nvill inte ha det systemet. Det får Maggi Mikaelsson\r\nrespektera också här i kammaren och inte\r\npopulistiskt framträda och ge föreställningen att\r\ndet är regeringen som skall bestämma t.ex. var\r\ntågen skall stanna.</pre><pre>Jag har inte förordat att de 80 miljoner som nu har\r\nanvisats för inlandsbanan skall överföras till\r\ntvärbanan. Det är ett missförstånd eller något\r\nannat. Jag har konstaterat att tvärbanan Hällnäs--\r\nStoruman måste ses i ett sammanhang med\r\ninlandsbanan. Det blir meningslöst att satsa på\r\nupprustning av inlandsbanan för godstrafiken,\r\nvilket vi nu gör på vissa delar, om man inte har en\r\nlänk ned till stambanan. Framför allt detta är min\r\nbevekelsegrund för att säga att jag är beredd att\r\narbeta för en satsning för att upprätthålla också\r\ngodstrafiken på tvärbanan.</pre><pre>Även Ulla Orring försöker här uppträda här som\r\nalla goda gåvors givare och som en väldigt duktig\r\njärnvägsutbyggare. Det var ändå så, Ulla Orring,\r\natt vi i fjol med folkpartiet gjorde upp om\r\ninvesteringsnivån beträffande järnvägen.\r\nUppgörelsen innefattade även årets beslut. Vi har\r\nalltså varit eniga om 1,2 miljarder i fjol och 1,5\r\nmiljarder i år i budgetpropositionerna. Vi får väl i\r\ndebatten också stå för de uppgörelser vi har gjort,\r\nUlla Orring. Jag är beredd att göra det. Jag tycker\r\natt det var en framgång att vi kunde träffa en\r\nuppgörelse som gav en stabilitet i investeringarna\r\nnär det gäller utvecklingen på järnvägssidan. Vi har\r\nnu dessutom lagt fram detta särskilda\r\ninvesteringsprogram, som innebär ett rejält lyft\r\nunder de närmaste åren.</pre><pre>Slutligen några ord om inlandsbanan. Regeringen\r\nhar nu fullföljt riksdagens beställning att inom\r\nramen för befintliga regionalpolitiska medel ge\r\nlänsstyrelserna möjlighet -- de skall inte bli\r\ntvingade till det -- att anvisa pengar för driften av\r\ninlandsbanan under denna sommar. Det har\r\nriksdagen beställt, och det har regeringen också\r\neffektuerat. Sedan måste det ändå vara upp till\r\nlänsstyrelserna att med ledning av dessa\r\nmöjligheter snabbt ta ställning till hur man vill ha\r\ndet.</pre><pre>Jag ser att Bengt Westerberg utlovar en garanterad\r\nfortsatt persontrafik på hela inlandsbanan vid sidan\r\nav den busstrafik som vi har träffat avtal om, också\r\ndet enligt riksdagens beställning. Min fråga till Ulla\r\nOrring är: Innebär detta att folkpartiet liberalerna\r\nnu vill bryta det avtal som är upprättat med\r\nlänstrafikbolagen? Hur skall man hantera detta i\r\nfortsättningen?</pre><pre>Slutligen vill jag fråga Ulla Orring: Är det ett\r\nvallöfte att folkpartiet liberalerna skall satsa 10--12\r\nmiljarder på utbyggnad av Bothniabanan?</pre><pre>Anf. 76 ULLA ORRING (fp):</pre><pre>Fru talman! Jag tycker att det är viktigt att vi får\r\ndiskutera dessa frågor som gäller infrastrukturen\r\noch satsningarna på järnvägarna. Jag tror inte att\r\nkommunikationsministern riktigt har förstått hur\r\nläget i landet är beträffande synen på\r\njärnvägstrafik. Detta har radikalt förändrats under\r\nde senaste tio åren, därför att man har sett att\r\njärnvägarna byggs ut i Europa. Där vet man att\r\njärnvägen passar miljön bättre, och människorna\r\nanpassar sig till detta. Det är det som gör att kraven\r\npå järnvägstrafik ökar, och det har kommit även till\r\nvårt län. Jag ser allvarligt och seriöst på denna\r\ndebatt.</pre><pre>Georg Andersson försöker nu provocera mig till\r\nnågra vallöften. Jag tänker inte ge några vallöften\r\nhär från talarstolen. Vallöftena kommer med vårt\r\nprogram. Men jag kan säga att vår satsning på\r\ninlandsbanan kommer att vara kvar även för\r\nkommande period.</pre><pre>Bothniabanan är ett långsiktigt projekt. Man måste\r\nnu börja planera för detta. Vi i folkpartiet\r\nliberalerna vill i vårt infrastrukturprogram, med\r\nanledning av den proposition som lades fram, satsa\r\n140 miljarder under tio år på infrastrukturen. Där\r\nfinns också järnvägarna med.</pre><pre>Angående länstrafiken och satsningen på\r\ntvärbanan vill jag säga att vi lokalt i Västerbotten\r\nhar ställt upp för detta, eftersom det är en regional\r\nangelägenhet. Men det fattas pengar för att kunna\r\ngenomföra detta. Jag ställer återigen frågan:\r\nKommer regeringen att släppa till de pengar som\r\nbehövs för att man skall kunna sätta i gång denna\r\ninvestering med länstrafiken mellan Storuman och\r\nHällnäs 1992--1993? Jag fick inte något riktigt svar\r\npå det.</pre><pre>Jag tror att satsningar på kommunikationer är en av\r\nde viktigaste regionalpolitiska åtgärderna. Det\r\nskall man göra nu när det är lågkonjunktur och\r\narbetskraft finns tillgänglig. Man satsar då för en\r\nutveckling och expansion. Vi vill, som vi sagt\r\nmånga gånger, byta det socialistiska kapitalet --\r\nmark, fastigheter och företag -- mot\r\ninfrastrukturellt realkapital, dvs. järnvägar, vägar\r\noch broar. Från Västerbottens synpunkt vill vi se att\r\ndet kommer vårt län till del så att människor kan bo\r\nkvar och verka där.</pre><pre>Anf. 77 RUNE THORÉN (c):</pre><pre>Fru talman! Jag kom egentligen till den här\r\nkammaren för att avlyssna debatten. Jag hade --\r\ndenna vackra fredagseftermiddag -- egentligen inte\r\ntänkt lägga mig i debatten, utan bara lyssna. Men\r\nnär jag hör Georg Andersson i vanlig ordning säga\r\natt ''ingen har satsat så mycket som vi'' kunde jag\r\ninte hålla mig tyst. Då var jag tvungen att gå upp.\r\nJag ber om ursäkt för att jag på det sättet förlänger\r\ndebatten.</pre><pre>Regeringen satsar, Georg Andersson, en och en\r\nhalv miljarder kronor. Jag beklagar egentligen\r\ndenna överenskommelse som finns mellan\r\nfolkpartiet och socialdemokraterna. Det var just\r\nden överenskommelsen som gjorde att vi inte\r\nkunde lyfta årets anslag åtminstone en halv miljard.\r\nDet var nämligen moderaterna beredda att gå med\r\npå. Vi, vänsterpartiet och miljöpartiet var\r\ndessutom beredda att gå längre.</pre><pre>Det viktiga är -- vilket jag många gånger har\r\npåpekat för Georg Andersson -- att vi kan vara\r\növerens om den långsiktiga delen. Vi har från\r\ncenterpartiets sida sagt 40 miljarder kronor. Georg\r\nAndersson har då hela tiden frågat var dessa pengar\r\nfinns. Vi har visat på olika sätt att finansiera det.</pre><pre>Jag skulle, fru talman, vilja tala om vad som\r\navhandlades på en konferens. Georg Andersson är\r\nmed på många sådana. Kanske var han med på\r\ndenna konferens som banverket höll i onsdags i\r\nBorlänge. Lennart Hagelin, vice VD i Stora,\r\nuttalade sig där -- jag tror inte att han är\r\ncenterpartist. Han pekade på att transporterna\r\nmåste bli mycket effektivare om svensk industri\r\nskall kunna hävda sig. Han påpekade att en resa\r\nmellan Borlänge och Göteborg en\r\nfredagseftermiddag 1948 tog drygt fem timmar och\r\natt den nu tar över åtta timmar.</pre><pre>Det behövs därför järnvägsinvesteringar för 4\r\nmiljarder kronor om året i stället för nuvarande 1,5\r\nmiljarder, sade han. Utan en rejäl satsning finns det\r\ninga förutsättningar för meningsfull konkurrens,\r\nmenade han.</pre><pre>Varför tar jag kammarens tid med att upprepa\r\ndetta? Det är precis vad vi sagt så många gånger\r\nfrån centern. Det är vi politiker som skall skapa\r\nförutsättningarna.</pre><pre>Men Georg Andersson har sagt att näringslivet får\r\nutnyttja spåren. Jag har sagt att det är inte underligt\r\nom inte näringslivet gör det. Det är inte underligt\r\nom folk tar flyget i stället för tåget. Så länge\r\nförutsättningarna inte finns, går det inte att göra\r\ndet.</pre><pre>Vi är alltså beredda att ge dessa förutsättningar.\r\nGeorg Andersson, ta den utsträckta handen någon\r\ngång och låt oss vara överens om att det behövs\r\nminst 40 miljarder. Då klarar vi Botnia-banan och\r\nvi klarar av en mängd olika problem som finns i dag\r\ni Norrland.</pre><pre>Anf. 78 MAGGI MIKAELSSON (v):</pre><pre>Fru talman! Georg Andersson talar vackert om\r\nstatens ansvar för sysselsättningen och att Sveriges\r\npolitik är världsunik. Den har nog varit bra, men\r\nvackra ord hjälper inte de människor som blir\r\nuppsagda.</pre><pre>Jag måste ställa frågan: Vad innebär dessa vackra\r\nord konkret? Kommer ersättningsjobb till\r\nStoruman, Vännäs och Bastuträsk, som faktiskt\r\ndrabbas av nedläggningar?</pre><pre>I Vännäs är en tredjedel av alla lokförare varslade\r\nom uppsägning, och det är allvarligt. Vännäs är\r\ndock en liten ort.</pre><pre>Kommunikationsministern talade också om att vi\r\nbefinner oss i en utbyggnadsepok. Rune Thorén har\r\nredovisat att vad det handlar om är sedan tidigare\r\neftersatt underhåll.</pre><pre>De investeringar som pågår är bra. Självfallet\r\nställer vi upp på dem, med det räcker ju inte på\r\nlånga vägar om man jämför med satsningar som\r\ngörs på t.ex. stora vägprojekt, som Georg\r\nAndersson mycket väl vet vad vi tycker om från\r\nvänsterpartiet.</pre><pre>Sedan säger han att regeringen och riksdagen inte\r\nskall detaljstyra. Självklart inte. Men vem skall\r\nreagera om man tycker att någonting är fel? Jag\r\nanser att det är mitt ansvar som folkvald att lyssna\r\nnär folk kommer till mig och säger att det är\r\nvansinnigt att rusta upp järnvägsstationen och\r\nsedan lägga ned tågtrafiken. Det måste väl jag som\r\nfolkvald reagera på.</pre><pre>Eller skall jag inte reagera när man säger att SJ är\r\nför dyrt för sig självt, att man inte ens har råd att\r\nköra de vattenpaket tågen skall ha på tågen, utan i\r\nstället kör dem med långtradare?</pre><pre>Någon sade till mig att det inte är så konstigt att SJ\r\ninte kan köra gods. Man räknar nämligen med att\r\ndet skall gå ett lok på varje vagn så att det blir tio\r\ngånger så dyrt att köra tio vagnar som att köra en.\r\nDå måste ju jag som folkvald reagera, och det\r\nkallar inte jag att detaljstyra, utan det är en signal\r\ntill oss politiker att vi måste reagera. Kanske inte\r\nSJ har fattat detta rätt. Man kanske inte har lyssnat\r\ntillräckligt på de anställdas förslag.</pre><pre>Jag vet konkret ifrån Vännäs att man haft förslag på\r\nalternativa lösningar som faktiskt i ett konkret fall\r\nskulle ha inneburit en större neddragning av\r\npersonal än den som SJ föreslagit. Men SJ ville inte\r\nlyssna. Jag tror därför inte att man skall ta för givet\r\natt SJ, bara av den anledningen att man blivit\r\nuppdelat på ett banverk och ett SJ, klarar av de\r\nekonomiska bedömningarna riktigt rätt.</pre><pre>Man kan ta samma resonemang när det gäller\r\nlokverkstaden, som jag också har tagit upp i min\r\ninterpellation. Det finns beräkningar som visar att\r\nman gjort en missbedömning. Man har inte vägt in\r\nvad det kostar med väntetiderna för loken om man\r\nskall köra dem från Stockholms central till\r\nHagalund, i stället för att ta in dem någonstans ute\r\ni landet, t.ex. i Vännäs.</pre><pre>Jag tycker det är viktigt för oss som är folkvalda att\r\nlyssna på den kritik som kommer.</pre><pre>Också när det gäller tvärbanan är det viktigt att få\r\nett konkret besked. Det är riktigt att det handlar\r\nom en länk mellan stambanan och inlandsbanan,\r\nmen det handlar väl också om att få tydliga besked\r\nom hur mycket pengar det rör sig om och när de\r\nkommer.</pre><pre>Anf. 79 Kommunikationsminister GEORG\r\nANDERSSON (s):</pre><pre>Fru talman! Ulla Orring påstår att jag inte förstått\r\nden nya synen på järnvägen. Men jag är ganska väl\r\nunderrättad. Jag har också, med anledning av den\r\nbetydelse som järnvägen bedöms kunna få i\r\nframtiden, medverkat till omfattande satsningar på\r\njärnvägen.</pre><pre>Vi hävdar oss väldigt bra i förhållande till Europa i\r\növrigt. Det är en myt att de övriga europeiska\r\nländerna ligger före oss när det gäller satsningar på\r\njärnväg. I förhållande till vår folkmängd ligger\r\nSverige i täten. Vi finns på prispallen i tävlan med\r\nde övriga europeiska länderna, och det finns ingen\r\nanledning att skämmas.</pre><pre>Folkpartiet ger inga vallöften, sade Ulla Orring.\r\nMen persontrafiken på inlandsbanan skall vara\r\nkvar. Det vallöftet är tydligen prioriterat.</pre><pre>Då frågar jag: Vad händer då med avtalet med\r\nlänstrafikbolagen? Skall folkpartiet riva upp detta\r\navtal och återgå till permanent persontrafik på\r\ninlandsbanan?</pre><pre>Ulla Orring säger att folkpartiet har satsat 140\r\nmiljarder. Ni har i er allmänna överbudspolitik talat\r\ni allmänna termer om att det behövs 140 miljarder\r\nför vägar och järnvägar, men ni har inte anvisat\r\npengarna. De skall tas från det ''socialistiska\r\nkapitalet''. Det är tydligen televerket som är en del\r\nav denna socialistiska kapitalmassa som vi skall\r\nsälja ut och förvandla till vägar och järnvägar.</pre><pre>Det är, med förlov sagt, en ganska vårdslös politik.</pre><pre>Rune Thorén fann anledning att gå in i debatten för\r\natt tillrättavisa mig.</pre><pre>Det kan synas skrytsamt, men efter att ha lyssnat\r\npå all kritik tvingas jag faktiskt konstatera att ingen\r\nkommunikationsminister under efterkrigstiden har\r\nkunnat redovisa sådana omfattande satsningar på\r\nutbyggnad av järnvägen som jag har gjort.</pre><pre>Jag är väl medveten om att Rune Thorén i\r\noppositionsställning har utlovat mycket mera. Men\r\nde borgerliga kommunikationsministrar, vars\r\nnunor jag ser varje dag i korridoren på\r\ndepartementet -- vilka omfattande satsningar\r\ngjorde de under sin tid i regeringsställning?</pre><pre>Att ni i oppositionsställning är beredda att utlova\r\nväldigt mycket mer än regeringen i alla lägen, det\r\nhar vi ju lärt oss. Men vad som räknas är de faktiska\r\nbeslut man är beredd att ta ansvar för i\r\nregeringsställning.</pre><pre>Maggi Mikaelsson håller med om att vi inte skall\r\ndetaljstyra utan investera. Visst skall vi det. Jag\r\nreagerar också, men vi måste respektera\r\nbeslutsordningen.</pre><pre>För dialogen med SJ från de fackliga\r\norganisationernas sida och från kundernas sida!\r\nStäll krav på SJ, självklart! Förhandla med SJ! Det\r\när så vi skall agera. Vi får genom olika kontakter\r\npåpeka vad vi tycker skulle kunna göras\r\nannorlunda. Men som ansvarig regering och\r\nriksdag får vi respektera den ansvarsfördelning vi\r\nupprättat genom riksdagsbeslutet 1988.</pre><pre>Anf. 80 ULLA ORRING (fp):</pre><pre>Fru talman! Jag försöker föra en seriös debatt om\r\njärnvägspolitiken. Jag tycker att statsrådet\r\ninvecklar sig i konstig argumentering. Han frågar\r\nbl.a. om folkpartiet är berett att riva upp det avtal\r\nmed bussbolaget som regeringen låtit träffa.\r\nSamtidigt säger Georg Andersson att riksdagen\r\ninte skall lägga sig i detaljer. Någon konsekvens\r\nmåste det också vara från statsrådets sida.</pre><pre>Jag har ställt en rad frågor. Dem har inte statsrådet\r\nsvarat på. Jag tycker att detta hade varit en rejäl\r\noch seriös debatt om jag hade fått svar på frågorna.\r\nKommer dessa pengar till tvärbanan och när? Detta\r\nväntar hela näringslivet i Västerbotten på.</pre><pre>Med en aktiv järnvägspolitik blir också\r\nsysselsättningen en viktig komponent för\r\nregionalpolitiken i norr, med den svåra\r\narbetsmarknad vi nu står inför i år.</pre><pre>Jag är besviken på statsrådet Andersson.\r\nRegeringen har i alla fall det totala ansvaret. Var\r\nfinns visionerna för en utveckling och initiativ för\r\natt utveckla framför allt den norra landsändan, som\r\nblir väldigt utsatt inför denna lågkonjunktur?</pre><pre>Vi försöker på alla plan ifrån folkpartiet\r\nliberalernas sida att se satsningen på\r\nkommunikationerna som den viktiga del av\r\nnäringspolitiken som den verkligen utgör. Men\r\nstatsrådet raljerar och menar att vi inte gör det. Det\r\ntycker jag är synd.</pre><pre>Vi har sagt att vi för en tioårsperiod är beredda att\r\nsatsa 140 miljarder på infrastrukturen. Jag vet\r\nockså att så sent som i fjol drog regeringen in 1\r\nmiljard från utvecklingsfonderna till statskassan.\r\nDet motsatte vi oss. Vi ansåg att detta skulle\r\nbehövas för infrastrukturen.</pre><pre>Anf. 81 MAGGI MIKAELSSON (v):</pre><pre>Fru talman! Jag kan till viss del förstå Georg\r\nAnderssons irritation över att Ulla Orring är så\r\namper i debatten, eftersom ni är ganska överens om\r\ninvesteringarna. Vi har alldeles nyss beslutat om ett\r\nbetänkande om järnvägen, och där var\r\növerensstämmelsen mycket stor.</pre><pre>Sedan skulle jag vilja kommentera vad Georg\r\nAndersson sade om att han är den som satsat mest\r\npå järnvägen. Javisst, det kanske är så, men det har\r\nsom sagt, inte satsats så mycket tidigare, och allting\r\när relativt.</pre><pre>Detta med politik är inte bara matematik. Det är\r\ninte bara summor i sig. Summorna är viktiga, men\r\njag tycker att debatten som varit om inlandsbanan\r\nunder de senaste månaderna har i hög grad visat att\r\npolitik till stor del handlar om så mycket mer. Det\r\nhandlar om känsla och samvete också, om rättvisa\r\noch solidaritet. Jag tycker att det är viktigt.</pre><pre>Georg Andersson säger att man skall respektera\r\nbeslutsordningen och att vi skall ställa krav på SJ.\r\nVänsterpartiet var det enda parti som protesterade\r\nnär vi genom det trafikpolitiska beslutet sade ifrån\r\noss rätten att vara med och styra och ställa över SJ.\r\nOch kritiken har kommit från revisorerna.\r\nRegeringen har inte haft någon systematisk\r\nekonomisk uppföljning. Det tycker jag är en\r\nganska allvarlig kritik.</pre><pre>Det finns flera oklarheter som måste rättas till. Jag\r\nhar försökt peka på några. Det är min enda\r\nmöjlighet i dagsläget att försöka påverka och ändra\r\npå de dåliga förhållanden som finns.</pre><pre>Jag vill säga som Ulla Orring, att inte heller jag har\r\nfått några konkreta svar. Hur mycket pengar satsas\r\npå tvärbanan för att rädda den? När kommer\r\npengarna?</pre><pre>När det gäller sysselsättningen: Hur skall\r\nregeringen kompensera de små orterna i\r\nVästerbottens inland för de arbetstillfällen som\r\nförsvinner när man minskar på järnvägen?</pre><pre>Det är märkligt om man satsar som aldrig förr på\r\njärnvägen och jobb ändå försvinner i en takt som\r\nman inte heller har sett tidigare.</pre><pre>De rationaliseringskrav som man har satt på SJ\r\ninnebär ju att man får en känsla av att de ansvariga\r\ninom SJ frågar sig: Var är de stora kostnaderna?\r\nMan tänker att det är personalkostnader och man\r\nsäger upp personal.</pre><pre>Jag tror att det är en kortsiktig och dålig lösning.\r\nDet hjälper inte att vissa delar av detta land har\r\njärnvägstrafik som fungerar bra. Det finns andra\r\nsom inte kommer att klara sig om man genomför\r\nförslaget på bolagisering och fri konkurrens på\r\nbannätet, som man faktiskt också aviserat för\r\nframtiden. Kommer vi att kunna ha någon trafik\r\növer huvud taget i Norrland om det blir verklighet?</pre><pre></pre><pre>Anf. 82 RUNE THORÉN (c):</pre><pre>Fru talman! Georg Andersson säger att man gör\r\ndet lätt för sig i oppositionsställning och hela tiden\r\nbjuder över. Nej, Georg Andersson, sådan är inte\r\nverkligheten. Vårt förslag på 2,5 miljarder kronor\r\ntill visst ändamål är totalfinansierat. Beträffande\r\nanvändningen av de 40 miljarderna har vi påvisat\r\nolika lösningar. Vi har talat om att ge ut\r\nobligationer, inte sälja ut socialistiskt kapital. Vi\r\ntalar också om att sälja ut saker och ting, låna upp\r\npengar osv. Men vi har alltså inte exakt kunnat ange\r\nfinansieringskällorna.</pre><pre>Jag har klandrat Georg Andersson för att han inte\r\nvill ta den utsträckta handen och försöka diskutera\r\nfram 40-miljardersprojektet. Ingen vet ju vilka\r\npartier som är i majoritet efter det kommande valet\r\noch inte heller efter valet därpå. Det kan skifta. Vi\r\ni centern tycker det är viktigt att aktörerna, dvs.\r\nbanverket och SJ men också industrin, vet vad de\r\nlångsiktigt har att rätta sig efter. Inställningen\r\nmåste vara att det är viktigt med bra banor.</pre><pre>Georg Andersson ser tillbaka och säger att det inte\r\ni modern tid har satsats så mycket på järnvägar som\r\nnu. Om det är riktigt så var mitt exempel dåligt.\r\n1948 tog det fem timmar att resa mellan Borlänge\r\noch Göteborg, dvs. för 43 år sedan, medan det i dag\r\ntar åtta timmar. Det har alltså gått åt fel håll. Nu\r\nbeskyller inte jag Georg Andersson för hela den\r\ntidsförlusten, utan vad jag vill ha sagt är att det inte\r\nalltid är så bra att se bakåt.</pre><pre>Centern, folkpartiet, miljöpartiet och vänstern har\r\nredovisat sina ställningstaganden. Själv tror jag att\r\näven moderaterna, inte minst med tanke på deras\r\nintresse för industrin, kommer att anse att det är\r\nrimligt att göra dessa stora investeringar fram till år\r\n2000. Det vore synd om socialdemokraterna ställde\r\nsig vid sidan om.</pre><pre>Anf. 83 Kommunikationsminister GEORG\r\nANDERSSON (s):</pre><pre>Fru talman! Även jag är angelägen om att föra en\r\nseriös debatt, Ulla Orring.</pre><pre>Det avtal som staten har ingått med\r\nlänstrafikbolagen utefter inlandsbanan rör inte en\r\ndetaljfråga. Frågan är naturligtvis om staten står\r\nfast vid det avtalet. Är folkpartiet liberalerna, om\r\nde hamnar i regeringsställning, beredda att riva upp\r\navtalet redan i höst?</pre><pre>Storumanbanan är en länsjärnväg. I första hand är\r\ndet alltså länet som gör prioriteringarna inom\r\nlänstrafikanslaget. Det görs ett seriöst och\r\nambitiöst arbete för att få fram en samfinansiering\r\nmellan kommuner och näringsliv. Det tycker jag är\r\nmycket hoppingivande.</pre><pre>Jag kan inte från denna talarstol klara ett\r\nbudgetarbete. Däremot är jag beredd att verka för\r\natt den här investeringen kommer till stånd; den är\r\nnödvändig. Vi får återkomma till tåg- och\r\nturordning i kommande budgetarbete.</pre><pre>Att Ulla Orring är besviken på mig har jag förstått\r\nav den debatt som förts i tidningar och annorstädes.\r\nSjälv tycker jag att Ulla Orring och andra för en\r\nmycket gnällig debatt. Det är mycket trist när vi\r\nändå i stort sett är överens om att satsa stort på\r\njärnvägstrafikens utveckling. Jag förstår inte varför\r\nman är så gnällig.</pre><pre>I vårt hemlän, Ulla Orring, pågår ett järnvägsbygge\r\növer Skellefteåälven -- en ny sträckning -- och det\r\nkostar en kvarts miljard kronor. Det är det mest\r\nomfattande järnvägsbygge som genomförts i\r\nVästerbottens län under efterkrigstiden. Är inte\r\ndet ganska fascinerande? Det sker konkreta saker\r\nredan nu tack vare våra satsningar.</pre><pre>Jag tror att Maggi Mikaelsson helt har missförstått\r\nrevisorernas kritik. De kritiserar att vi inte följde\r\nupp den koncernstrategi som riksdagen uttalade sig\r\nför. Vänsterpartiet tyckte inte om den ändring som\r\nvi föreslog. Vi har således tagit intryck av SJs och\r\nrevisorernas synpunkter.</pre><pre>Maggi Mikaelsson talar hela tiden emot\r\nrationalisering och effektivisering av\r\njärnvägssytemet, och det tycker jag är trist. Det\r\nviktiga är att vi nu får ett slagkraftigt\r\njärnvägsföretag som kan locka till sig flera kunder\r\nbåde på person- och transportsidan. Det arbetet\r\nliksom all annan industriell verksamhet skall\r\nnaturligtvis utföras så effektivt som möjligt.\r\nDärmed skall också de personella resurserna\r\nutnyttjas så bra som möjligt.</pre><pre>Överläggningen var härmed avslutad.</pre><pre>\r\n11 § Svar på interpellation 1990/91:180 om de\r\nsociala konsekvenserna av en nedläggning av\r\ninlandsbanan</pre><pre>Anf. 84 Kommunikationsminister GEORG\r\nANDERSSON (s):</pre><pre>Fru talman! Stina Eliasson har frågat mig om vilka\r\nåtgärder regeringen kommer att vidta för att\r\nmotverka att de sociala konsekvenserna av en\r\nnedläggning av inlandsbanan blir alltför stora.</pre><pre>Jag vill börja med att säga att den\r\nsocialdemokratiska politiken utgår från en\r\nhelhetssyn där sysselsättning, socialt och regionalt\r\nansvar spelar en framskjuten roll. Detta gäller inte\r\nminst när vi i regering och riksdag måste fatta beslut\r\nsom kräver omställningar för människor i olika\r\ndelar av landet. Vissa förändringar blir förr eller\r\nsenare nödvändiga att göra bl.a. av tekniska eller\r\nekonomiska skäl. Även förändringar som i\r\növergångsskedet upplevs svåra visar sig ofta efter\r\nhand leda till förbättringar.</pre><pre>Stina Eliasson målar i sin interpellation upp en\r\nmycket svart bild av framtiden för människorna\r\nsom lever och bor i inlandet. Hon anser att\r\nindragningen av persontrafiken på inlandsbanan\r\nkommer att medföra arbetslöshet, som i sin tur\r\nkommer att leda till drogmissbruk, ensamhet och\r\nutslagning. Jag konstaterar att Stina Eliassons tro\r\npå människorna i inlandet inte är särskilt stor.</pre><pre>Att regeringen har en helt annan uppfattning än\r\nStina Eliasson i denna fråga är självklart. Annars\r\nskulle vi naturligtvis inte ha fattat beslutet om\r\ninlandsbanan. Genom olika åtgärder, som\r\nregeringen kommer att vidta eller som vi redan\r\nvidtagit, skapas möjligheter för en positiv\r\nutveckling i inlandet, tvärtemot vad Stina Eliasson\r\nanser. Jag vill nämna fyra konkreta exempel på\r\nåtgärder.</pre><pre>För det första har regeringen föreslagit att\r\nbanverket inledningsvis skall få 80 milj.kr. för\r\nupprustning av de delar av inlandsbanan där\r\ngodstrafiken har förutsättningar att utvecklas.\r\nDetta är inte, som Stina Eliasson skriver i sin\r\ninterpellation, en satsning på godstransporter på\r\nlandsväg, tvärtom. Om godstrafiken på\r\ninlandsbanan utvecklas kan detta skapa nya\r\narbetstillfällen i dessa områden.</pre><pre>För det andra har regeringen i den näringspolitiska\r\npropositionen för tillväxt föreslagit att 20 miljarder\r\nkronor utöver ordinarie anslag skall satsas på\r\ninvesteringar i vägar och järnvägar under 1990-\r\ntalet. För järnvägens del innebär detta ökade\r\nsatsningar där järnvägens konkurrenskraft är god.\r\nJag har redan nämnt satsningen på godstrafiken på\r\ninlandsbanan. Ytterligare exempel på\r\njärnvägsinvesteringar som bedömts angelägna är\r\nupprustning av norra stambanan och stambanan\r\ngenom övre Norrland. Godstrafik på de s.k.\r\ntvärbanorna utgör viktiga förbindelselänkar mellan\r\ninlandsbanan och stambanan. På vägsidan vill jag\r\nnämna att regeringen i nämnda proposition\r\nföreslagit att 500 milj.kr. satsas på att förbättra\r\nstandarden på de mindre vägarna i landet. Denna\r\nsatsning utgör ett viktgit tillskott utöver det s.k.\r\nbärighetsprogrammet. Detta är exempel på\r\ninvesteringar som kommer hela Norrlands\r\nbefolkning till godo.</pre><pre>För det tredje vill jag erinra om att\r\nlänstrafikbolagen i de berörda länen tillsammans\r\nkommer att få 36 milj.kr. per år i statsbidrag för\r\növertagandet av ansvaret för persontrafiken i det\r\nområde som i dag betjänas av inlandsbanan.\r\nOmläggningen av kollektivtrafiken till busstrafik\r\nkommer att innebära en förbättrad och utökad\r\nkollektivtrafik i regionen. Detta kan, enligt min\r\nmening, inte ses som en social nedrustning utan\r\nsnarare som förbättrade levnadsvillkor för\r\nmänniskorna i området. Det ger ju också\r\nmöjligheter till nya arbetstillfällen inom\r\nbusstrafikbolagen.</pre><pre>Det fjärde och sista exemplet jag vill nämna är\r\nbeslutet om att göra inlandsvägen mellan Göteborg\r\noch Karesuando till riksväg 45. Detta är en åtgärd\r\nsom innebär att vägen kan lyftas fram som ett\r\nintressant turiststråk, vilket gynnar befolkningen i\r\norterna längs och omkring denna väg. Det är ju\r\ntrots allt så att merparten av inlandsturisterna\r\nfärdas med bil eller buss.</pre><pre>Detta är några exempel som klargör att regeringen\r\ntar sitt ansvar för de människor som berörs av\r\nbeslutet om inlandsbanan.</pre><pre>Anf. 85 STINA ELIASSON (c):</pre><pre>Fru talman! Jag tackar kommunikationsministern\r\nför svaret på min interpellation.</pre><pre>Det låter mycket klokt och bra när statsrådet talar\r\nom att ''den socialdemokratiska politiken utgår från\r\nen helhetssyn där socialt och regionalt ansvar spelar\r\nen framskjuten roll''. Det märks tyvärr inte i den\r\npraktiska politiken, och ärendet med inlandsbanan\r\när ett tydligt bevis på detta.</pre><pre>Statsrådet talar vidare om att beslut som kräver\r\nomställningar för människor i olika delar av landet\r\när exempel på regionalt ansvar. Det måste handla\r\nom fel ordval. I stället för omställningar vore det\r\nmer korrekt att tala om omflyttningar, i detta fall\r\nfrån inlandet till ibland kustlandet i norr men för\r\ndet mesta till södra Sverige och då främst de redan\r\nfolkrika storstadsområdena.</pre><pre>Statsrådet urskuldar sig på ytterligare punkter i\r\nsvaret genom att säga att vissa förändringar kan bli\r\nnödvändiga av bl.a. tekniska eller ekonomiska\r\nskäl. Jag beklagar att regeringen inte försöker att\r\nbättre använda sin makt och sina möjligheter att\r\nstyra den ekonomiska utvecklingen och använda\r\nden tekniska utvecklingen, utan väljer att stå brevid\r\noch iaktta vad som pågår.</pre><pre>Vi i Norrlands inland får också ett trösteord, då\r\nstatsrådet i sitt svar säger: ''Även förändringar som\r\ni övergångsstadiet upplevs som svåra visar sig efter\r\nhand leda till förbättringar''. Det påminner mig om\r\ntalesättet om läkaren, som säger: Operationen\r\nlyckades, men patienten dog!</pre><pre>Statsrådet anser att jag svartmålar framtiden för\r\nmänniskorna i inlandet när jag påstår att\r\nindragningen av persontrafiken på inlandsbanan\r\nkommer att medföra arbetslöshet. Men den gör ju\r\ndet; verkligheten visar det. Redan har många\r\nlokförare, tågklarerare och andra sagts upp. Redan\r\nhar småföretagare utefter inlandsbanan berett sig\r\npå att en del av deras försörjning genom\r\ninlandsbaneturismen hotas. Det innebär kännbart\r\nminskade försörjningsmöjligheter. En ångetsfylld\r\noro för framtiden finns där.</pre><pre>Det är ett känt faktum att det i bygder som utarmas\r\nofta uppstår sociala problem av den art som jag har\r\nnämnt i min interpellation. Den numera\r\nbortgångne landshövdingen i Norrbotten, Ragnar\r\nLassinantti, talade ofta om den saken. Att vara\r\nmedveten om dessa risker är inte att ha liten tilltro\r\ntill människorna i inlandet, som statsrådet påstår.\r\nDet är duktigt och företagsamt folk i Norrlands\r\ninland, men även de starkaste och duktigaste\r\nsviktar när den ena förutsättningen efter den andra\r\nrycks undan. Jag själv och övriga i centern har stor\r\ntilltro till inlandets folk jämfört med\r\nsocialdemokraterna, som svarat för den största\r\navfolkningen av inlandet.</pre><pre>Statsrådet ger i sitt svar exempel på satsningar som\r\nregeringen gjort för att godstrafiken på\r\ninlandsbanan skall utvecklas. Jag undrar: Varför\r\nbara godstrafiken? Varför inte också för\r\npersontransporterna? Särskilt aktuell är ju\r\nturisttrafiken. Och varför inte för en bättre miljö?\r\nÄr det inte bra att använda rälsen och järnvägen till\r\nså mycket som möjligt?</pre><pre>För övrigt är det faktiskt så att de investeringar som\r\nregeringen föreslagit i den näringspolitiska\r\npropositionen mest går till storstäderna, och det\r\nblir småsmulor till Norrland. Detta har flera av våra\r\nnorrländska landshövdingar påpekat liksom många\r\nansvariga kommunalmän i regionen, däribland\r\nflera socialdemokratiska kommunalråd.</pre><pre>Det tredje exemplet som statsrådet ger i sitt svar\r\nkan inte få mig att förstå hur en omläggning till\r\nbusstrafik skulle ge förbättrade levnadsvillkor för\r\nmänniskorna i området. Det är ju inlandsbanan\r\nsom människorna slåss för. Det är ju den som har\r\ngett lokförare, tågklarerare, lanthandlare,\r\nturistvärdar osv. förbättrade villkor, när nu banan\r\nhar blivit den turistattraktion som den är i dag.</pre><pre>Om sedan turtider och anslutningstider blir bättre,\r\när jag säker på att inte enbart turisttrafiken\r\nsommartid ökar utan också allt annat resande på\r\ninlandsbanan. Om man genom olika åtgärder --\r\nmed statsrådets eget uttryck -- ''lyfter fram''\r\ninlandsbanan skulle banans trafikunderlag öka.</pre><pre>Vad sedan det fjärde exemplet i frågesvaret\r\nbeträffar -- detta om att göra inlandsvägen mellan\r\nGöteborg och Karesuando till riksväg 45 -- så\r\nhandlar det mest om en ny vägnumrering och\r\nmindre om investeringar. Tror\r\nkommunikationsministern själv på människorna i\r\ninlandet i Norrland när han tror att frågan om\r\ninlandsbanans framtid kan dribblas bort mot att ett\r\nantal vägar får ett gemensamt nummer och lanseras\r\nsom turiststråk?</pre><pre>Inlandsbanan handlar om människors möjligheter\r\natt överleva i en levande landsbygd och att kunna\r\nleva även av turism samt att själva kunna resa också\r\npå andra tider av året än under turisttrafiktider. Så,\r\nkommunikationsministern, de exempel som ges i\r\nfrågesvaret kan knappast motverka de sociala\r\nkonsekvenserna som en nedläggning av\r\npersontrafiken på inlandsbanan innebär.</pre><pre>Anf. 86 Kommunikationsminister GEORG\r\nANDERSSON (s):</pre><pre>Fru talman! Stina Eliasson använder i den här\r\ndebatten samma debatteknik som jag har mött så\r\nmånga gånger under diskussionen om\r\ninlandsbanan. Hon får det att framstå som om inga\r\nturister skulle komma till området om man inte får\r\nåka på räls med rälsbuss. Det skulle i så fall inte\r\nkomma några turister med landsvägsbuss och bil.\r\nJag har erfarenhet av att de flesta redan i dag åker\r\npå det sättet. Vi slår inte ut turismen i området\r\ngenom förändringar av persontrafiken på\r\ninlandsbanan.</pre><pre>Stina Eliasson framställer frågan som om\r\nbusstrafiken är ointressant. Det är således inte en\r\nbra kollektivtrafik som hon eftersträvar. Det gäller\r\ni stället att det till varje pris skall rulla en motorvagn\r\npå räls. Jag trodde att det var intressant och viktigt\r\nför människorna i inlandet att ha goda\r\ntransportmöjligheter och att de som inte kan åka\r\nmed egen bil skall kunna åka kollektivt så ofta och\r\nsnabbt som möjligt. I och med det erbjudande som\r\nlänstrafikbolagen har, skulle det på de olika\r\navsnitten i inlandsbaneområdet bli fler och\r\nsnabbare turer med landsvägsbussar än med\r\nrälsbussar.</pre><pre>Vidare anför Stina Eliasson miljöskäl. Hur ofta har\r\njag inte stångat min panna blodig i denna debatt\r\noch konstaterat att rälsbussarna drivs med diesel.\r\nDe förbrukar mera diesel än landsvägsbussarna.\r\nDe har dessutom ingen rening i sina motorer, vilket\r\nlandsvägsbussarna i allt större utsträckning har.\r\nFinns det något miljöskäl, Stina Eliasson, att\r\nförorda rälsbuss framför landsvägsbuss? Vore det\r\ninte hederligt av dem som kämpar för trafiken på\r\nräls att i detta fall säga att miljöskälet inte gäller.\r\nNågon gång måste man väl ändå kunna erkänna\r\nfakta, även om det inte passar det syfte man har\r\nmed debatten.</pre><pre>Stina Eliasson kanske tycker att vi skall elektrifiera\r\ninlandsbanan. Det skymtar fram i interpellationen,\r\ndär hon ställer i utsikt att man med de pengar som\r\nSJ skall betala under uppsägningstiden skulle\r\nkunna upprusta och elektrifiera banan. Jag\r\nförsökte ta reda på vad en elektrifiering av\r\ninlandsbanan skulle kosta. Man har sagt mig att det\r\nrör sig om över 1 000 miljoner, över 1 miljard, att\r\nelektrifiera inlandsbanan. Det är naturligtvis helt\r\norealistiskt att då tala om att använda några\r\nfriställningsmedel för de rälsbussförare som nu inte\r\nfår fortsatt anställning för att klara dessa behov.</pre><pre>Det blir svårt för befolkningen att nå bussarna som\r\ngår på landsvägen, påstår Stina Eliasson. Nog\r\nkänner väl både Stina Eliasson och jag till dessa\r\nbygder så väl att vi vet att vägarna går genom\r\nbyarna. Det kommer att bli många fler möjligheter\r\nför passagerarna att få tillgång till bussen och nära\r\ntill bussen. De går till vägen, stoppar bussen, stiger\r\npå och stiger av där man vill. Inlandsbanan går i\r\nstället utanför byarna, och det är långt till den lilla\r\nanhalten där man kan nå tåget.</pre><pre>Slutligen förekommer också i interpellationen den\r\nvanliga demagogin att vi satsar på stora projekt typ\r\nÖresundsbron på bekostnad av inlandsbanan. Det\r\när fråga om helt olika finansieringsmodeller, och\r\ndet vet Stina Eliasson. Om vi avstår från att bygga\r\nÖresundsbron frigörs inte en enda krona som skulle\r\nkunna satsas på inlandsbanan. Det skulle vara\r\nvälgörande om Stina Eliasson ville medverka till att\r\nrensa debatten från den typen av missförstånd där\r\nman ställer i utsikt att om vi avstår från\r\nÖresundsbron skulle vi få mera pengar för att bygga\r\noch utveckla inlandsbanan.</pre><pre>Anf. 87 STINA ELIASSON (c):</pre><pre>Fru talman! Jag tackar för det kompletterande\r\nsvaret. Jag tycker att det är tråkigt om jag\r\nbetecknas som demagog och om det sägs att jag inte\r\nförstår hur folk har det i våra trakter. Jag har aldrig\r\nsagt att det inte skulle komma några turister om de\r\ninte får komma med järnväg, inlandsbanan. Frågan\r\ngäller nu inlandsbanan. Min fråga var särskilt\r\nfokuserad på vilka negativa sociala konsekvenser\r\nsom uppstår för dem som mister sitt arbete genom\r\natt inlandsbanan läggs ned.</pre><pre>Det är väl ändock bättre att använda pengarna till\r\nelektrifiering än att göra folk arbetslösa. Det skulle\r\nvara en början. Jag tycker faktiskt att det är värt att\r\nsatsa mycket pengar på att elektrifiera\r\ninlandsbanan så att man kombinera godstrafik och\r\npersontrafik.</pre><pre>Georg Andersson säger att vägarna går genom\r\nbyarna, och således går bussarna genom byarna.\r\nJag känner dock till så mycket att jag vet att\r\nbussarna inte alltid går genom byarna, utan kanske\r\ngenom de större samhällena.</pre><pre>Fru talman! Jag tänker inte använda någon\r\nytterligare repliktid. Genom Nicke Sjödin skulle\r\njag emellertid vilja tala om hur det känns för folk.\r\nJag tror att kommunikationsministern kommer att\r\nkänna igen detta. Jag har valt en dikt som heter\r\nTåg. Bildtexten lyder: ''Nu är det bestämt. SJ bär\r\nsig inte. Då lägger man ner i Norrland.'' Dikten\r\nlyder på följande sätt:</pre><pre>Nu går sista tåget,</pre><pre>nu kan vi hälsa hem,</pre><pre>för rufflet och för båget</pre><pre>skulden tillhör dem</pre><pre>som en gång oss lurat</pre><pre>att staten är du och jag,</pre><pre>-- nej samhället som vi murat</pre><pre>är en firma -- en ganska svag.</pre><pre>När den sen ej bär sig,</pre><pre>när allting går överstyr,</pre><pre>var och en då lär sig,</pre><pre>att allt var ett börsäventyr.</pre><pre>För statsaffärer skrala</pre><pre>får vi som bor här i norr</pre><pre>som vanligt då betala</pre><pre>förutan gny och knorr.</pre><pre>Vårt land satsar på eliten,</pre><pre>Öresundsbro och liknande grej,</pre><pre>för staten behöver profiten</pre><pre>men alls inte dej och mej.</pre><pre>Järnvägsuppbyggnaden minns du</pre><pre>med norrländska krafter och knep,</pre><pre>men nu ger du ingen vinst du,</pre><pre>vik hädan -- där har du ett rep.</pre><pre>Nu gick sista tåget</pre><pre>i norrlandshögsommarens natt,</pre><pre>på maskrosbanvallen låg ett</pre><pre>testamente som sade att:</pre><pre>Förlåt kära Sverige oss om</pre><pre>vårt bo är plundrat och kallt,</pre><pre>det finns inget mer att slåss om,</pre><pre>du har redan tagit allt.</pre><pre>Det sistnämnda tror jag dock inte att vi har gjort.\r\nEftersom kommunikationsministern själv bor i\r\ndessa trakter säger jag att jag hyser hopp och att jag\r\nväntar på en positiv proposition beträffande\r\ninlandsbanan och persontrafiken under denna\r\nsommar.</pre><pre>Överläggningen var härmed avslutad.</pre><pre>12 § Svar på interpellation 1990/91:202 om\r\neffekterna i Sverige av Tjernobyl-katastrofen</pre><pre>Anf. 88 Miljöminister BIRGITTA DAHL\r\n(s):</pre><pre>Fru talman! Eva Goe s har frågat socialministern\r\nbl.a. vilken uppföljning som gjorts i Sverige\r\nbeträffande effekterna av Tjernobylolyckan på\r\nbarn och vuxna som bott i de mest drabbade\r\nområdena.</pre><pre>Arbetet inom regeringen är så fördelat att det är jag\r\nsom skall svara på interpellationen.</pre><pre>Effekterna av Tjernobylolyckan har flera gånger\r\nbehandlats här i kammaren, och jag har vid dessa\r\ntillfällen och även i andra sammanhang\r\nunderstrukit det allvar som regeringen fäster vid\r\nhanteringen av olyckan och dess effekter. Detta har\r\nbl.a. kommit till uttryck i de omedelbara och\r\nkraftfulla åtgärder som vidtogs i Sverige efter\r\nolyckan och som tidigare har redovisats för\r\nkammarens ledamöter.</pre><pre>De frågor Eva Goe s nu tar upp rör huvudsakligen\r\ntänkbara medicinska effekter i Sverige på lång sikt\r\noch hur dessa skall kunna upptäckas.</pre><pre>Jag vill inleda med att understryka att vi ännu inte\r\nsett de fulla effekterna av Tjernobylolyckan. Detta\r\ngäller framför allt de drabbade områdena i\r\nSovjetunionen. Osäkerheten om vilka skador som\r\nolyckan orsakats hos människorna i dessa områden\r\nkommer att finnas kvar, kanske under flera\r\ngenerationer. Vi måste vara beredda att omvärdera\r\nvår kunskap när det gäller strålningens effekter på\r\nmänniskan på grundval av de erfarenheter som vi\r\nkan dra av denna, förhoppningsvis enda,\r\nkärnkraftskatastrof.</pre><pre>I förra veckan hölls i Wien en konferens om de\r\nradiologiska konsekvenserna i Sovjetunionen av\r\nolyckan i Tjernobyl. Vid detta möte redovisades\r\nslutsatserna från en internationell\r\nexpertkommissions undersökningar av hälso- och\r\nmiljöeffekter i de värst drabbade delrepublikerna\r\nRyssland, Ukraina och Vitryssland. I\r\nkommissionen har ingått sammanlagt 200 experter\r\nfrån 22 enskilda stater och sju internationella\r\norganisationer.</pre><pre>Kommissionen konstaterar i sin sammanfattning av\r\nolyckans påverkan på människors hälsa att man\r\nfunnit betydande, icke-strålningsrelaterade\r\nhälsostörningar bland befolkningen såväl i utvalda,\r\nradioaktivt kontaminerade områden som i de\r\nreferensområden som undersökts. Inte några av\r\ndessa störningar har emellertid enligt\r\nkommissionen direkt kunnat relateras till\r\nstrålningsexponering.</pre><pre>Man konstaterar vidare att olyckan har medfört\r\npåtagliga negativa psykologiska konsekvenser i\r\nform av oro och ångest på grund av en fortsatt hög\r\ngrad av osäkerhet om bl.a. olyckans framtida\r\neffekter. Detta gäller både i de kontaminerade\r\nområdena och i referensområdena.</pre><pre>De officiella data kommissionen studerat indikerar\r\ningen märkbar ökning av frekvensen för leukemi\r\neller annan cancer. Man understryker dock att\r\ndessa data inte var tillräckligt detaljerade för att\r\nhelt utesluta en möjlig framtida ökning av\r\nfrekvensen för vissa tumörformer.</pre><pre>Vidare anser man att de rapporterade\r\nsköldkörteldoserna hos barn är sådana att det kan\r\nbli fråga om en statistiskt mätbar ökning av antalet\r\nsköldkörteltumörer i framtiden.</pre><pre>Kommissionen anser att det på grundval av de\r\ndosuppskattningar man gjort och på nuvarande\r\naccepterade riskuppskattningar av\r\nstrålningseffekter knappast kommer att bli möjligt\r\natt framdeles urskilja en ökning av cancer eller\r\närftliga skador orsakad av Tjernobylolyckan från\r\nden normala variationen i frekvensen av sådana\r\ntillstånd orsakade av andra faktorer.</pre><pre>Jag vill understryka att kommissionens slutsatser\r\nbör tas för vad de är, nämligen\r\nutvärderingsresultatet av de undersökningar som\r\ngenomförts under en niomånadersperiod drygt fyra\r\når efter det att olyckan inträffat. Att den totala\r\nhälso- och miljösituationen i de undersökta\r\nområdena ursprungligen inte legat på samma nivå\r\nsom i vårt land får inte nu användas för att reducera\r\nbetydelsen av olyckans faktiska effekter.</pre><pre>Jag vill också påtala att undersökningarna inte har\r\nomfattat de människor som utrymts eller som av\r\nandra skäl tidigare lämnat drabbade områden eller\r\nden saneringspersonal som i perioder arbetat inom\r\ndessa områden.</pre><pre>Inte heller har den räddningspersonal som efter\r\nolyckan utsattes för mycket höga stråldoser -- vi vet\r\natt dödsfall till följd av för höga direkta stråldoser\r\nhar inträffat -- ingått bland dem som omfattats av\r\nkommissionens undersökningar.</pre><pre>Kommissionens slutsatser har emellertid relevans\r\nnär det gäller de frågor Eva Goe s ställt. De\r\nkontaminerade områden som undersöktes av den\r\ninternationella expertkommissionen utgjordes av\r\nsammanlagt 28 tätorter. Flertalet av dessa ligger i\r\nområden med en markbeläggning som motsvarar\r\nmer än fem gånger den högsta som uppmätts i\r\nSverige.</pre><pre>Uppföljningen i Sverige av effekterna från\r\nTjernobylolyckan har koncentrerats till de\r\nområden som blev mest utsatta. Bl.a. har\r\nhelkroppsmätningar genomförts bland samer och\r\nbland lantbrukare. Resultaten av dessa mätningar\r\ngår att jämföra med uppgifter från insamlade\r\nmätdata sedan slutet av 50-talet, då\r\nhelkroppsmätningar introducerades för att kunna\r\nfölja de atmosfäriska kärnvapenprovens effekter på\r\nmänniskan.</pre><pre>De helkroppsmätningar som genomförts i Sverige\r\nefter Tjernobylolyckan har påvisat ett ökat upptag\r\nav radioaktiva ämnen hos dem som undersökts. De\r\ndoser som dessa upptag ger upphov till är dock inte\r\nstörre än de som kan fås till följd av variationer i\r\nden normala bakgrund som ständigt omger oss och\r\nsom bl.a. erhålls från marken och från\r\nbyggnadsmaterial.</pre><pre>Självfallet finns sammanställningar av dessa\r\nuppgifter publicerade i en mängd öppna\r\nvetenskapliga rapporter och artiklar. Det\r\ninternationella samarbetet vad gäller strålskydd\r\noch strålningsmedicinska frågor är mycket väl\r\netablerat och inkluderar naturligtvis också utbyte\r\nav mätdata och undersökningsresultat.</pre><pre>Några särskilda blodanalyser som en direkt följd av\r\nTjernobylolyckan har inte gjorts i Sverige. Sådana\r\nanalyser som innefattar undersökning av\r\nblodkroppsförändringar kan ge mätbara\r\nförändringar först vid strålnivåer som uppgår till\r\nhundra gånger de som varit aktuella här.</pre><pre>När det gäller Eva Goe s fråga beträffande uppgifter\r\nom ökning av diabetes och Downs syndrom kan jag\r\nendast säga att det i dag inte finns några\r\nvetenskapliga undersökningsresultat som påvisar\r\nett samband mellan en ökad frekvens av dessa\r\nsjukdomar i ett visst område och effekterna av\r\nTjernobylolyckan.</pre><pre>Beträffande de refererade cancerfallen på Värö har\r\njag erfarit att kommunen genom miljö- och\r\nhälsoskyddsnämnden har inbjudit befolkningen i\r\nområdet till ett informationsmöte i frågan den 8\r\njuni. Vid mötet kommer bl.a. medicinsk expertis\r\noch strålningsexpertis att delta. Jag har förstått att\r\ndetta möte utgör ett första steg när det gäller att\r\nförsöka skapa klarhet i de förhållanden som Eva\r\nGoe s beskriver.</pre><pre>Avslutningsvis, fru talman, vill jag understryka att\r\nregeringen även fortsättningsvis mycket noggrant\r\nkommer att följa utvecklingen av effekterna från\r\nTjernobyl, när det gäller både människor och\r\nmiljö.</pre><pre>Anf. 89 FÖRSTE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.\r\nSammanträdet fortsätter utan middagsuppehåll.</pre><pre>Anf. 90 EVA GOE S (mp):</pre><pre>Fru talman! Jag tackar för svaret.</pre><pre>Socialministern har överlåtit svaret till\r\nmiljöministern, vilket torde tyda på att regeringen\r\nliksom miljöpartiet anser att miljö och hälsa hör\r\nihop, speciellt kärnkraft och hälsa.</pre><pre>Birgitta Dahl har utgått från IAEA-rapporten och\r\nfunnit att den inte är fullständig. Det är bra. Det är\r\nprecis vad jag också har funnit:</pre><pre>1. Där saknas sanerarna, 600 000 personer!</pre><pre>2. Där saknas de som flyttat till andra delar av\r\nunionen.</pre><pre>3. Där saknas räddningspersonalen.</pre><pre>4. Där saknas mätningar av hot spots, heta\r\npartiklar, som kan orsaka lungcancer vid\r\ninandning.</pre><pre>Vad saknas mer? Det är svårt att uttala sig om, men\r\nså t.ex. stals ett hälsoregister på mer än 500 000\r\npersoner i Minsk. Här finns inte data från den\r\noberoende organisationen i Ukraina, bestående av\r\nbl.a. kärnfysikern och vetenskapsmannen\r\nTjernousenko, som i dag arbetar i Tjernobyl och\r\nsom har 2--4 år kvar att leva, eftersom han dragit på\r\nsig cancer.</pre><pre>Jag hoppas att miljöministern har hunnit läsa\r\nigenom de uppgifter som jag överräckte förra\r\ngången vi debatterade. Det gällde bl.a. sarkofagens\r\nläckage, att 7 000--10 000 människor hade dött\r\nefter Tjernobyl, m.m.</pre><pre>För fem år sedan drabbades världen av\r\nkärnkraftsolyckan i Tjernobyl, sju år tidigare av\r\nden i Harrisburg. Vi känner i dag till ganska mycket\r\nom dessa olyckor och effekterna av dem, men långt\r\nifrån allt. Mycket har tystats ned både i Harrisburgs\r\noch i Tjernobyls radioaktiva områden, i USA såväl\r\nsom i Sovjet! Det var inte länge sedan man i\r\nRasmussenrapporten påstod att det var mindre\r\ntroligt att en härdsmälta skulle uppstå än att någon\r\nskulle få en meteor i huvudet. Nu vet vi att\r\nkärnkraftsolyckorna kommer med sju års\r\nmellanrum.</pre><pre>Vad svenska folket inte känner till är att det varje\r\ndag släpps ut radioaktivitet från våra egna\r\nkärnkraftverk, s.k. normalutsläpp. Vad man\r\nförmodligen från TV-programmen har fått reda på\r\när att sarkofagen i Tjernobyl i dag hela tiden läcker.</pre><pre>Den ständiga anpassningen till ständigt högre\r\ndoser, som gör att siffrorna för gränsvärden justeras\r\nuppåt, t.ex. för bakgrundsstrålning, renkött,\r\nsvamp, vilt, osv., borde stämma svensken till\r\neftertanke. Är det den ekonomiska kartan som vi\r\nskall utgå ifrån? Skall vi följa kartan eller\r\nverkligheten?</pre><pre>Filmen Tjernobyls barn var en repris av och en\r\nskrämmande påminnelse om mina egna\r\nerfarenheter från förra året, då jag gjorde en resa\r\ntill Polesskoe, Bober och Kiev som visades i filmen.\r\nJag mötte föräldrar, ungdomar och barn som hade\r\nevakuerats från Pripyat. Jag såg, hörde och mätte\r\nmed egna ögon, öron och geigermätare.</pre><pre>Jag frågar mig, med anledning av de skalliga barnen\r\noch ökningen av barnleukemi, precis som Eivor\r\nHansson på läsarnas sida i Dagens Nyheter\r\nhäromdagen: Kan det tänkas att reaktorerna har\r\nläckt radioaktivitet redan tidigare och påskyndat\r\nsjukdomsutvecklingen? Eller/och är det såsom\r\nLäkare mot kärnvapen påvisat, att strålningens\r\nrisker är tre fyra gånger högre än vad man tidigare\r\ntrott, vilket också Internationella\r\nstrålskyddskommissionen, ICRP, instämmer i,\r\nberoende på att man utgått från felaktiga utsläpp\r\nfrån Hiroshima?</pre><pre>Forskare och läkare anser att barnleukemi\r\nuppträder efter två år och har sitt maximum efter\r\nfem--sex år. Detta stämmer mycket väl med de\r\nresultat och den verklighet som man lever med i\r\nVitryssland och i Ukraina i dag.</pre><pre>Jag skall också svara på frågan om det skedde\r\nutsläpp före Tjernobyl. Ja, precis som i alla länder\r\nsom har kärnkraft. Reaktorn i Tjernobyl var en\r\nexperimentreaktor. En person som har mätt\r\nstrålningen före och efter Tjernobyl, Anatoli\r\nVolkov, har fört statistik över utsläppen före och\r\nefter Tjernobyl. Han föreläste i Polen denna\r\nmånad, men försvann plötsligt när han var på väg\r\nför att kopiera dessa handlingar till deltagarna på\r\nkonferensen. Men han hann meddela att: ''Vi har\r\nskapat en stor kyrkogård i mitten av Europa och vi\r\nvet inte vad vi skall göra med den.''</pre><pre>En professor i den sovjetiska vetenskapsakademin,\r\nsom också är chef för radiologiska institutionen i\r\nMinsk, har gjort en indelning i fyra zoner efter\r\nradioaktivitet. Den ena kallar han för dödszonen,\r\noch han går ned ända till en curie. Han säger att 18\r\nmiljoner människor bor i områden som har för höga\r\nvärden. Han berättar om barnleukemins ökning i\r\nGomel. Före 1986 hade man tre--fyra fall per\r\n100 000 barn. 1990 hade man nio fall per 100 000\r\nbarn, som var mycket svåra att behandla.</pre><pre>Han talar också om upptaget av strontium 90 i\r\ngrödorna. 1987 var upptaget av strontium 90\r\nungefär 15 % av radionukleiderna. 1990 var det\r\n77 %.</pre><pre>Vi vet att våra svenska kärnkraftverk läcker och att\r\nRinghals är det som läcker mest.</pre><pre>Jag har frågat om de oförklarligt många\r\nccncerfallen på Värö som har skett under en kort\r\ntidsrymd. Vad är orsaken? Vilka bevis finns? Är\r\nepidemiologiska undersökningar gjorda? Det\r\nallvarliga är nämligen den kontinuerliga\r\nstrålningen. Det spelar ingen roll hur kortlivad den\r\när. Ingen kan säga vad som är allvarligast. Men\r\nallvarligt är att Ringhals har så stora utsläpp\r\njämfört med de andra kärnkraftverken i Sverige.\r\nJa, Ringhals har större utsläpp än de andra\r\nkärnkraftverken tillsammans.</pre><pre>Då kan man undra om redovisningen från de andra\r\nkärnkraftverken är dålig och om den inte är\r\nfullständig. T.ex. Barsebäck har mycket låga siffror\r\nnär det gäller utsläpp.</pre><pre>Invändningar kommer säkert att göras om att det\r\nbara gäller ädelgaser som är lättflyktiga och\r\nkortlivade. Men även ädelgaser som xenon och\r\nkrypton är tunga gaser, och de kan falla till marken\r\nom det är en viss typ av väder.</pre><pre></pre><pre>Anf. 91 Miljöminister BIRGITTA DAHL\r\n(s):</pre><pre>Herr talman! Får jag först säga att regeringen\r\nsjälvfallet anser att hälsa och miljö hör ihop. Det är\r\ni själva verket så att en av de bärande tankarna i\r\nden miljöpolitiska proposition som vi överlämnade\r\ntill riksdagen tidigare i våras och som skall\r\ndebatteras i kammaren på måndag är att de krav\r\nsom vi nu ställer skall utgå från vad hälsan och\r\nmiljön tål och vad som krävs av omsorg om hälsan\r\noch miljön. Det innebär mycket omfattande\r\nomställningar av livsföring och produktionssystem i\r\nvårt samhälle och andra om vi skall komma fram till\r\ndessa nivåer.</pre><pre>Sverige står också som värd för en stor\r\ninternationell konferens om hälsa och miljö som\r\nöppnas i Eva Goe s grannstad Sundsvall om drygt en\r\nvecka. För att markera att denna koppling finns\r\nkommer både socialministern och jag att aktivt\r\ndelta i själva konferensen och vi har naturligtvis\r\nhaft ansvaret för förberedelserna tillsammans med\r\nde internationella organisationer, framför allt\r\nWHO och FNs miljöstyrelse, som är ansvariga.</pre><pre>Jag vill också försäkra att vi ser med utomordentligt\r\nallvar på de frågor som detta handlar om och att vi\r\när ytterligt angelägna om att här mer än någonsin\r\niaktta försiktighetsprincipen, dvs. att hellre fälla än\r\nfria, att hellre gripa in än att ta risker. Vi får vara\r\nberedda att också justera våra värderingar snarast i\r\nskärpande riktning allteftersom vi kommer till\r\nbättre insikt. Jag vill t.ex. berätta att Sverige som\r\nenda land i världen redan har anammat de nya\r\nriktlinjer när det gäller riskerna som ICRP har lagt\r\nfast. Och vi kommer naturligtvis även\r\nfortsättningsvis att följa dessa frågor ytterligt\r\nnoggrant, både därför att vi har ett ansvar för vår\r\negen befolkning och därför att vi måste medverka i\r\ndet internationella arbetet på detta område för att\r\nfå en mer ansvarsfull och strikt hantering av alla\r\nfrågor av denna karaktär.</pre><pre>En ännu större tragedi än den som Eva Goe s hittills\r\nhar diskuterat är att effekterna av Tjernobyl inte är\r\nden enda miljökatastrofen som drabbat\r\nmänniskorna i Sovjetunionen eller i Östeuropa. Ett\r\nskäl till att det kan vara svårt att identifiera\r\nstrålningsrelaterade skador är ju att samma typ av\r\nskador och sjukdomar också orsakas av den\r\npågående allmänna miljökatastrofen -- utsläppen\r\nav farliga ämnen från alla sorters verksamhet,\r\nenergiproduktion och industriproduktion. Detta är\r\nen utomordentligt allvarlig fråga. Ju mer som vi nu\r\nser av dessa samhällen, ju mer de öppnar sig för\r\nomvärlden, desto mer avslöjas vidden av det elände\r\nsom människorna lever i. Detta kommer fram i det\r\neuropeiska samarbetet, i Östersjösamarbetet.</pre><pre>Europas miljöministrar kommer i midsommar att\r\nträffas i Prag för diskussioner om hur vi gemensamt\r\nkan hjälpas åt för att sanera Östeuropa, inte minst\r\nav omsorg om de miljoner människor som lever i\r\nområden där hälsoriskerna på grund av\r\nmiljöskadorna är helt oacceptabla.</pre><pre>Sedan vill jag om situationen på Värö-halvön säga\r\natt det finns anledning att vara oerhört försiktig\r\nmed omdömen. Man har upptäckt ett antal tragiska\r\ncancerfall som under kort tid har drabbat\r\nmänniskor som bor i några hus som ligger på\r\nsamma gata mycket nära varandra. Det finns i dag\r\ningen förklaring som man utan vidare kan ge till\r\nvarför det har hänt. Det kan finnas andra källor än\r\nde som kärnkraftverket representerar. Jag tror att\r\nEva Goe s håller med mig om att vi med stort allvar\r\noch stor ödmjukhet bör försöka identifiera källorna\r\noch göra allt vi kan för att hjälpa de människor som\r\nberörs av detta, eftersom detta självfallet skapar\r\noro och ångest hos de berörda och deras anhöriga.\r\nDet är detta arbete som vi ser exemplifierat i det\r\nmöte som skall hållas den 8 juni, där man kommer\r\natt kunna både informera, samtala och ge stöd och\r\nförhoppningsvis få en grund för att gå vidare med\r\natt försöka finna orsakerna till de mycket svåra\r\nsjukdomsfall som har inträffat.</pre><pre>Anf. 92 EVA GOE S (mp):</pre><pre>Fru talman! Jag är väl medveten om att det är en\r\nkonferens i Sundsvall om hälsa och miljö. Än en\r\ngång vill jag understryka att jag tycker att\r\nkärnkraft, miljö och hälsa hör ihop, liksom\r\nsynergieffekterna. Detta har jag hela tiden\r\nunderstrukit. Jag kommer från ett län som är\r\nmycket drabbat av försurning, med mycket\r\nkvicksilver i sjöarna, och efter nedfallet från\r\nTjernobyl är 80 % av fisken drabbad av för höga\r\nvärden av cesium, trots att man har höjt\r\ngränsvärdet till 1 500 Bq. På andra livsmedel är\r\nvärdet normalt 300 Bq.</pre><pre>Jag frågade om blodanalyser beträffande barn. Jag\r\nönskade att sådana analyser hade gjorts\r\nomedelbart efter Tjernobylolyckan. Då hade man\r\nsenare kunnat göra en uppföljning. Jag bad vårt\r\nlandstingsråd om saken, men det kom inte i gång. I\r\nvåra län har man i fall börjat katalogisera\r\nmänniskor och föra in dem i olika församlingar för\r\natt senare kunna göra en uppföljning av\r\nhälsotillståndet. Närmast kommer man att se på\r\ncancer och leukemi.</pre><pre>Det verkar kanske litet långsökt att fråga om\r\ndiabetes, men orsaken är den att man i närheten av\r\nupparbetningsanläggningar -- t.ex. vid Dounreay\r\ndär man håller på med upparbetning av miljöfarligt\r\navfall -- har funnit att diabetes har ökat i\r\nomfattning. Efter Tjernobylolyckan märkte man en\r\nmarkant uppgång av diabetes i Baltikum. I\r\nBaltikum är människorna inte kända för att ha\r\ndiabetes, i motsats till vad som är fallet med\r\nFinland. Diabetes kan uppkomma genom stress,\r\nförsvagning av immunförsvaret m.m. Nu skall det\r\nstartas ett nordiskt projekt och då är jag intresserad\r\nav att få veta om Sverige kommer att delta. Jag tror\r\ninte att vi har anmält intresse, men jag tycker att\r\ndet här är en mycket viktig sak att följa upp.</pre><pre>Anledningen till att jag frågar om Downs syndrom\r\när den att något år efter Tjernobylolyckan kom det\r\nrapporter från Mellaneuropa om att Downs\r\nsyndrom har ökat i omfattning. Själv har jag ett\r\nbarn som föddes 1968, mitt första barn, och det har\r\nDowns syndrom. På den tiden sade man att det\r\nrörde sig om ungefär ett fall i Umeå per år. Därför\r\när jag intresserad av att få veta om siffran har höjts.\r\nMan har också funnit vissa kromosomförändringar\r\ni Tjernobyl. Jag har haft kontakt med en läkare som\r\när epidemiolog. Han heter Shscherbak och har\r\nskrivit i boken ''Hälsan, ekonomin och miljön efter\r\nTjernobyl''. Det kallas för Tjernobyls stämpel.\r\nMan har hittat vissa kromosomförändringar. Vi har\r\nfaktiskt också hittat kromosomförändringar i\r\nsorkar i Gävletrakten. Vid forskningar har man\r\nockså konstaterat att det funnits i flugor. Ute i\r\nnaturen har man alltså funnit\r\nkromosomförändringar i sorkar.</pre><pre>Anledningen till att jag ville ta upp frågan om\r\nblodanalys är sammanhanget mellan de vita\r\nblodkropparna och dosmått. Man kan se på\r\nlymfocyter. Vad som hela tiden återkom när jag var\r\ni Tjernobyl var detta att blodbilden hade\r\nförändrats.</pre><pre>Anf. 93 Miljöminister BIRGITTA DAHL\r\n(s):</pre><pre>Herr talman! Jag vill bara upplysa Eva Goe s och\r\nkammaren om att vi i den miljöpolitiska\r\npropositionen bl.a. har ökat bidragen till kalkning\r\nav sjöar kraftigt. Syftet har bl.a. varit att man skall\r\nkunna kalka norrländska sjöar som har drabbats av\r\nbåde kvicksilver- och cesiumnedfall. Med hjälp av\r\ndetta stöd kommer vi att kunna göra en insats för\r\natt minska riskerna i Sverige.</pre><pre>Anf. 94 EVA GOE S (mp):</pre><pre>Herr talman! Efter att ha haft kontakt med\r\nnaturvårdsenheten är jag väl medveten om att\r\nkalkning har gett resultat. Man har också försökt\r\nmed kaliumgödsling. Just kalkningen har\r\nemellertid gett den största effekten, vilket betyder\r\noerhört mycket för livskvaliteten. Vi har ju valt att\r\nbo i Norrland, därför att vi älskar det. Det är\r\nnaturen och människorna som är det positiva --\r\nkanske också ibland detta att det är långt mellan\r\nmänniskorna.</pre><pre>Jag vill fortsätta att tala om Värö. Både Birgitta\r\nDahl och jag vet mycket väl att man inte kan skylla\r\npå en faktor. Det går inte att säga att det är det eller\r\ndet som är orsaken till att människor dör. Det har\r\nsagts att en radaranläggning skulle kunna vara en\r\norsak i sammanhanget. På sistone har man talat\r\nmer och mer om mikrovågor och deras påverkan på\r\nhälsan. För mig är det viktigt att man börjar med de\r\nepidemiologiska undersökningarna, att det blir en\r\nregistrering och att man i Sverige jämför med de\r\nstudier som görs i Tjernobyl, även om vi inte har\r\ndrabbats så mycket av radioaktivitet som\r\nmänniskorna där. Då skall vi veta att det enligt de\r\nofficiella siffrorna bara har kommit ut någon\r\nprocent av det som fanns i reaktorn i Tjernobyl.\r\nVetenskapsmannen Tjernousenko, en\r\nvetenskapsman som blivit knuten till Tjernobyl och\r\nsom är kärnfysiker och arbetar där för närvarande,\r\nsäger att förmodligen 60--80 % har kommit ut. Vem\r\nhar rätt? Det kan inte jag svara på. Det har också\r\npekats på att det vid undersökningar har visat sig att\r\ndet finns lava inne i reaktorn. 35 ton av lavan har\r\ngått igenom det första golvet, och 1,5 ton har gått\r\ngenom det sista golvet och därmed hotat\r\ngrundvattnet. Lavan har alltså gått ned i jorden.</pre><pre>Shscherbak, som jag har nära kontakt med,\r\npåpekade att cancersjukdomarna har ökat i\r\nomfattning med 2--2,5 % i den övriga delen av\r\nvärlden. Men i det aktuella området har ökningen\r\nblivit drastisk. Det är felaktigt att säga att vi inte\r\nkan göra några bedömningar så kort tid efter\r\nTjernobylolyckan. Akut barnleukemi kommer\r\nefter två år, och efter fem till sex år uppnås\r\nmaximum. I min egen bekantskapskrets är det\r\nalltför många som har fått leukemi och även alltför\r\nmånga som har fått diabetes. Det gäller alltså barn,\r\noch sjukdomen har inte funnits i släkten tidigare.\r\nDärför frågar jag mig vad som kommer att hända i\r\nSverige, även om man kan tycka att vi bor långt\r\nifrån Tjernobyl, omkring 200 mil. Det har\r\nemellertid påverkat oss, och det kommer också att\r\nlångsiktigt påverka oss som bor uppe i\r\nVästernorrland. Det som kändes svårt efter\r\nolyckan var detta att man inte hann med oss. Man\r\nvar tvungen att tänka på korna som skulle ut på\r\nbete. All mätutrustning och all kunskap inriktades\r\ndärför på Skåne. Därför gick många människor ut i\r\ndet första regnet utan att skydda sig tillräckligt.\r\nDetta gjorde naturligtvis att människor senare\r\nkände ångest, om de var gravida eller hade småbarn\r\ni vagn.</pre><pre>Överläggningen var härmed avslutad.</pre><pre>\r\n13 § Svar på interpellation 1990/91:191 om\r\nförhållandet mellan anställda och asylsökande på\r\nflyktingförläggningar</pre><pre>Anf. 95 Statsrådet MAJ-LIS LÖÖW (s):</pre><pre>Herr talman! Maria Leissner har frågat mig dels\r\nhur jag motiverar ''det vänskapsförbud som råder\r\nför alla personalkategorier på\r\nflyktingförläggningarna'', dels om regeringen har\r\nför avsikt att verka för att statens invandrarverk\r\n(SIV) omprövar sin inställning till vänskap mellan\r\nanställda och asylsökande på förläggningarna.</pre><pre>Maria Leissner anför i sin interpellation att\r\ninvandrarverket instruerat sina anställda att inte\r\n''komma flyktingarna för nära'' och att\r\ninstruktionen även gäller personal på\r\nförläggningarna som inte är anställda av verket\r\nutan har annan huvudman. Detta har, enligt Maria\r\nLeissner, fått till följd att personalen på\r\nförläggningarna inte längre vågar låta sig bjudas på\r\nen kopp kaffe hos en asylsökande familj och att\r\nsvensklärare helt upphör med aktiviteter av rädsla\r\nför repressalier från arbetsgivaren. Maria Leissner\r\nsäger vidare i sin interpellation att hon har svårt att\r\nbegripa varför alla kategorier av personal och även\r\nde som är anställda av annan huvudman än\r\ninvandrarverket, omfattas av samma regler.</pre><pre>Som svar på Maria Leissners första fråga vill jag\r\nupplysa om att det är invandrarverket som\r\nsjälvständig myndighet som har att fastställa\r\nriktlinjer om yrkesetik och förhållningssätt för\r\nverkets anställda. Jag vill inledningsvis säga att den\r\nbeskrivning som Maria Leissner ger av\r\ninvandrarverkets riktlinjer, intentioner och\r\nverklighet är missvisande och felaktig.</pre><pre>Det är väl ganska självklart att invandrarverkets\r\npersonal lika väl som t.ex. sjukvårdspersonal,\r\nlärare, hotellpersonal och anställda inom\r\nsocialtjänsten måste hålla sig med en yrkesetik.</pre><pre>Inom alla yrken där man arbetar gentemot ''kund,\r\nklient, gäst'' måste frågor om yrkesetik och\r\nförhållningssätt diskuteras i någon form. Kraven på\r\nyrkesetik och ett yrkesmässigt förhållningssätt\r\nmåste ställas särskilt höga vid arbete med\r\nmänniskor som kan uppleva att de står i ett\r\nberoendeförhållande till yrkesutövaren.\r\nYrkesetiska riktlinjer behövs för att trygga de\r\nasylsökandes intressen och ge en garanti för att alla\r\nbehandlas utifrån samma förutsättningar.</pre><pre>Utgångspunkten för ett professionellt arbetssätt\r\ninom invandrarverket innebär bl.a. att personalen\r\ninte kan ha nära vänskaps- och kärleksrelationer\r\nmed asylsökande, eftersom de asylsökande står i ett\r\nberoendeförhållande till personalen. Nära\r\nvänskaps- eller kärleksrelationer mellan personal\r\noch asylsökande kan ge asylsökande förhoppningar\r\nom särskilda fördelar under vistelsen på\r\nförläggningen. Det kan gälla fördelar om påverkan\r\ntill positivt tillstånd likaväl som förmåner inom\r\nramen för förläggningsverksamheten, t.ex. bättre\r\nboende, färre rumskamrater, bättre och snabbare\r\nservice, generösare bidrag m.m.</pre><pre>Det är mot den bakgrunden som invandrarverket\r\nhar valt att låta riktlinjerna omfatta samtliga\r\npersonalkategorier. En ytterligare faktor, som\r\nverket vägt in i sitt ställningstagande, är att det kan\r\nvara mycket svårt för en asylsökande att bedöma\r\nvilka personer i personalgruppen som är\r\nbeslutsfattare.</pre><pre>Upplysningsvis vill jag också nämna att personal\r\nsom har annan huvudman än invandrarverket inte\r\nomfattas av riktlinjerna, såvida inte särskilt avtal\r\nfinns. Invandrarverkets ambition är dock att skriva\r\navtal med samtliga huvudmän, så att riktlinjerna\r\nomfattar alla anställda inom\r\nförläggningsverksamheten.</pre><pre>Det är angeläget att all personal som asylsökande\r\nkommer i kontakt med förmedlar samma budskap.\r\nEn asylsökande kan knappast veta vilken personal\r\nsom har invandrarverket som huvudman och vilka\r\nsom inte har det. Målet måste naturligtvis vara att\r\nasylsökande och flyktingar skall känna trygghet i att\r\nveta att alla behandlas utifrån samma\r\nförutsättningar -- en strävan efter objektivitet är\r\ngrundläggande i den professionella relationen.</pre><pre>Jag nämnde inledningsvis att jag anser att det är\r\nsjälvklart att invandrarverkets personal, liksom\r\nmånga andra yrkesgrupper, har en yrkesetik. Den\r\när också ett stöd för personalen.</pre><pre>Det är lika självklart att en yrkesetik också innebär\r\natt personal skall vara vänlig och engagera sig för\r\nsina patienter, klienter, elever, gäster eller\r\nasylsökande.</pre><pre>Slutligen är det lika självklart att man aldrig kan\r\nstyra känslor med lagar och riktlinjer, men däremot\r\nhandlingar inom vissa gränser. Gränserna för\r\nhandlingarna kan aldrig slås fast i strikta regler.\r\nYrkesetik handlar just om att vara medveten om sin\r\nyrkesroll, ta ansvar för sin yrkesutövning och i varje\r\nsituation använda sitt sunda förnuft för att avgöra\r\nvad som är riktigt och rimligt. Jag är övertygad om\r\natt invandrarverkets personal har gott om sådant\r\nsunt förnuft.</pre><pre>Eftersom jag menar att invandrarverket redan har\r\nen positiv inställning till vänskap mellan anställda\r\noch asylsökande, blir således svaret på Maria\r\nLeissners fråga att jag inte ämnar verka för en\r\nomprövning.</pre><pre>Anf. 96 MARIA LEISSNER (fp):</pre><pre>Herr talman! Jag vill tacka invandrarministern för\r\nsvaret på min interpellation.</pre><pre>I den handbok för yrkesetik och förhållningssätt\r\nsom invandrarverket har gett ut, och som har\r\nreviderats flera gånger, står det bl.a. när det gäller\r\nde yrkesetiska problemen, att personalens\r\nyrkesmässiga övertag innebär att relationer som\r\nuppstår med klienter aldrig kan bli jämlika och\r\nömsesidiga. Detta leder till att personalen måste\r\navstå från att ta emot t.ex. gåvor och måltider, även\r\nom man uppfattar att det inte finns några felaktiga\r\nintentioner bakom givandet. Det står också att man\r\nskall akta sig för nära vänskapsrelationer eller\r\nkärleksförhållanden mellan personal och klienter.\r\nMan talar om risken för jävssituationer.</pre><pre>Följderna av dessa förhållningsregler har ute på\r\nförläggningarna, när man har försökt föra ut dem\r\noch omsätta dem i praktiken, bl.a. blivit sådana\r\nsom man kunde läsa om i en intervju i Expressen i\r\nfebruari i år. Där säger en chef för ett av\r\ninvandrarverkets regionkontor så här: Att bara låta\r\nsig bjudas på en kopp kaffe eller en bit mat i en\r\nflyktingbarack är ett brott. Hon säger vidare: De\r\nhär folkgrupperna har ett annat sätt att umgås och\r\ndet passar inte hos oss. Vår personal skall inte\r\nfrestas att komma in på fel väg, så att säga.</pre><pre>Det är naturligtvis viktigt att också\r\ninvandrarverkets personal diskuterar yrkesetik,\r\navvägningar och gränser som man inte bör kliva\r\növer när det gäller relationer mellan dem som bor i\r\nförläggning och de som är anställda av\r\ninvandrarverket. Men i det här fallet gränsar det\r\nnästan till löje när invandrarverket ger ut\r\nförhållningsregler som syftar till att skapa ett\r\ntomrum på vänskaplighet mellan asylsökande och\r\nanställda på förläggningen. Det verkar kanske inte\r\nheller vara så oerhört väl motiverat ens med de\r\nhänvisningar som görs till en jävssituion. Det är inte\r\nsärskilt många personalkategorier på en\r\nflyktingförläggning som befinner sig i en\r\njävssituation. De allra flesta flyktingförläggningar\r\nhar inte utredare eller andra beslutsfattare i\r\nflyktingarnas omedelbara närhet. Det finns bara på\r\nett fåtal av förläggningarna. Jag har mycket svårt\r\natt se vad vaktmästare, dagisfröknar och\r\nsvensklärare har för jävsförhållanden till\r\nasylsökande och flyktingar.</pre><pre>Det finns många exempel, som har kommit fram\r\nunder den tid som har gått sedan de här reglerna\r\nantogs av invandrarverket, på hur reglerna har\r\nomsatts i praktiken. Det har hänt att människor har\r\nblivit avskedade -- i något fall sedermera\r\nåteranställd -- för att de har haft en kärleksrelation.\r\nDet var bl.a. en vaktmästare som blev avskedad.</pre><pre>Svensklärare med annan huvudman har blivit\r\nhotade med avsked för att de var för vänskapliga\r\nmot sina elever. Jag har också hört förtvivlade\r\nflyktingar berätta om hur det blev en plötslig\r\nförändring när reglerna slog igenom på deras\r\nförläggning. Läraren slutade plötsligt att anordna\r\nutflykter och upphörde att tala med eleverna\r\nutanför lektionerna. Det finns exempel på att\r\ntolkar som råkat stanna i tio minuter efter\r\ntolkningen och tala med flyktingen inte sedan har\r\nvarit välkomna mer.</pre><pre>Det finns kanske ibland, framför allt när det gäller\r\nutredare, ett jävsförhållande som man skall vara\r\nförsiktig med. Men för det stora antalet\r\npersonalkategorier och det stora antalet\r\nflyktingförläggningar finns inte det problemet.\r\nDärför är det så onödigt att skapa misstämning,\r\ndåligt humör och att ytterligare förgifta tillvaron för\r\nde asylsökande, som redan innan kanske inte har\r\ndet så förfärligt roligt. Det är därför att lägga sten\r\npå börda för de asylsökande när man antar den här\r\ntypen av regler för yrkesetik och omsätter dem på\r\ndet sätt som har skett.</pre><pre>Jag skulle litet mer specifikt vilja fråga\r\ninvandrarministern: Vad är det egentligen för\r\nberoendeförhållande eller jävssituation som\r\nföreligger mellan en asylsökande å ena sidan och\r\nvaktmästare och svensklärare å andra sidan som\r\nmotiverar förbud mot att dricka kaffe tillsammans,\r\nvilket det tyvärr handlar om i det här fallet?</pre><pre>Anf. 97 Statsrådet MAJ-LIS LÖÖW (s):</pre><pre>Herr talman! Jag tycker att jag, i förhållande till\r\ndet ämne som den här interpellationen tar upp, gav\r\nett långt och utförligt svar där jag försökte att\r\nbeskriva precis det som Maria Leissner nu återigen\r\nfrågar om. Jag har inte talat om jävssituationer över\r\nhuvud taget, utan jag har talat om de missförstånd\r\noch de olika förväntningar som kan uppstå om man\r\ninte har klart för sig vad som krävs när man arbetar\r\nmed en grupp människor som självklart inte kan ha\r\nen aning om vilken personalkategori det är som har\r\nmöjlighet att besluta över det ena eller det andra.\r\nPå en flyktingförläggning där man lever tätt inpå\r\nvarandra kan det hela tiden uppstå missförstånd om\r\natt den ena eller den andra favoriseras av vilken\r\npersonalkategori det vara må. Uppriktigt sagt,\r\nMaria Leissner, tycker jag att det inte är så märkligt\r\natt invandrarverket försöker lägga fast ett antal\r\nyrkesetiska regler. Jag har dessutom bara i ett fall\r\nhört talas om att det har uppstått en diskussion och\r\nkonflikt mellan personal på en flyktingförläggning i\r\nen region. På alla andra flyktingförläggningar som\r\nfinns i landet är detta inget problem. Personalen\r\nkan resonera ihop sig.</pre><pre>För övrigt tycker jag att det var synd att Maria\r\nLeissner inte utnyttjade möjligheten att föra en\r\ndiskussion på flyktingpolitiska rådet med\r\ninvandrarverkets generaldirektör, när vi hade\r\ndenna fråga uppe. Kanske Christina Rogestam i\r\nförsta hand och verksledningen har möjlighet att\r\nveta om detta är ett generellt problem eller bara rör\r\nvissa ställen. Jag har inte upplevt att detta är någon\r\nstor fråga. Jag har läst Christina Rogestams svar på\r\nden insändardebatt som uppstod i Expressen efter\r\nden artikel som Maria Leissner hänvisade till.\r\nVarken Christina Rogestam eller någon bland\r\npersonalen tycks uppleva detta såsom ett stort\r\nproblem.</pre><pre>Anf. 98 MARIA LEISSNER (fp):</pre><pre>Herr talman! Det kan hända att invandrarverkets\r\ngeneraldirektör inte upplever detta såsom något\r\nstort problem, men jag har blivit nerringd under\r\nvintern av människor, som arbetar på förläggningar\r\neller är asylsökande och som upplever detta såsom\r\nett stort problem. Det rör deras dagliga liv och\r\ntotala situation. När man lever på en\r\nflyktingförläggning har man ju ingen annanstans att\r\ngå, utan de regler och den atmosfär som finns där\r\nutformar i stort sett hela ens liv.</pre><pre>Jag hade ändå hoppats att kunna upptäcka ett litet\r\navståndstagande hos invandrarministern,\r\nåtminstone gentemot de former och den uttolkning\r\nsom de yrkesetiska reglerna har fått på vissa\r\nställen -- inte på alla förläggningar men på\r\ntillräckligt många för att det skall vara ett problem.\r\nJag tycker nog ändå att jag inte har fått svar på min\r\nfråga om vilken typ av beroendeförhållande som\r\nkan råda mellan den asylsökande och en normal\r\npersonalkategori på förläggningar som inte är\r\nutredningsförläggningar. Jag förstår fortfarande\r\ninte vilka beroendeförhållanden som kan påverka\r\nbeslut om flyktingfrågor.</pre><pre>Jävssituationen kanske Maj-Lis Lööw inte nämnde\r\ni sitt svar, men det står däremot i invandrarverkets\r\nbroschyr att man skall försöka undvika\r\njävssituationer och att dessa regler därför har\r\nkommit till.</pre><pre>Det är ledsamt att sådana här regler skall utformas\r\ni det dagliga livet på det sätt som har skett. Det är\r\nhimla onödigt. De asylsökande har redan en\r\nbekymmersam situation och är ganska prisgivna åt\r\natmosfären på förläggningen. De kunde väl\r\nåtminstone få möta någon vänskaplighet och kunna\r\ndricka kaffe med sin svensklärare utan att denne\r\nskall behöva känna sig orolig beträffande sin\r\nframtida anställning.</pre><pre>Anf. 99 Statsrådet MAJ-LIS LÖÖW (s):</pre><pre>Herr talman! Jag har aldrig någon gång upplevt att\r\nMaria Leissner har varit nöjd med ett svar i denna\r\nkammare hur mycket man än har ansträngt sig. Jag\r\nhar sett kanske flera flyktingförläggningar än de\r\nflesta i denna kammare har gjort. Jag har mött\r\npersonalen och sett hur den jobbar. Jag har noterat\r\ndet engagemang, den vänskap och den\r\nmänniskokärlek som präglar personalens\r\nverksamhet på flyktingförläggningarna. Jag vill inte\r\natt någon skall gå ut från denna kammare med\r\nbilden av att ett sådant förhållningssätt gentemot de\r\nasylsökande inte är tillåtet på förläggningarna eller\r\natt man inte kan dricka kaffe med de asylsökande.</pre><pre>Som jag sade i mitt svar är det emellertid svårt att\r\nutforma regler för detta. Det handlar mer om att\r\npersonalen på varje förläggning försöker\r\ntillsammans skapa någon form av yrkesetik, där var\r\noch en tar ansvar för sin roll gentemot de\r\nasylsökande. Detta fungerar i 99,9 % av fallen.</pre><pre>Anf. 100 MARIA LEISSNER (fp):</pre><pre>Herr talman! Jag har visst varit nöjd med svar från\r\ninvandrarministern på interpellationer och frågor.\r\nSenast var det någon gång för en månad sedan.\r\nMen det brukar sammanhänga med vilket svar jag\r\nfår.</pre><pre>Det finns en risk för att den personal som är mest\r\nengagerad och som känner mest för sitt jobb tvingas\r\nsluta eller avgå på egen begäran. Det har skett i ett\r\nantal fall -- en del ganska uppmärksammade.</pre><pre>Jag tycker att detta är en väldigt stor förlust. Jag är\r\növertygad om att de allra flesta som arbetar med\r\nflyktingar i någon form, vare sig på invandrarverket\r\ni Norrköping eller på förläggningar, gör det till stor\r\ndel därför att de är engagerade i sitt arbete. Det är\r\nen bild som jag har, och jag delar\r\ninvandrarministerns uppfattning i detta fall. Risken\r\när emellertid att man gör tillvaron onödigt svår just\r\nför den som är mest angelägen om att göra ett bra\r\njobb för de asylsökande.</pre><pre>Överläggningen var härmed avslutad.</pre><pre>14 § Svar på interpellationerna 1990/91:192 och\r\n199 om flyktingpolitiken</pre><pre>Anf. 101 Statsrådet MAJ-LIS LÖÖW (s):</pre><pre>Herr talman! Maria Leissner har ställt sex frågor\r\ntill mig som alla berör regeringens beslut från den\r\n13 december 1989 i två enskilda asylärenden.</pre><pre>Hon har frågat mig hur regeringens bedömning i\r\ndag är av de faktorer som utgjorde grunden för\r\n''december-beslutet''. Maria Leissner har också\r\nfrågat mig när regeringen har för avsikt att återgå\r\ntill lagstiftningen i dess helhet och upphäva\r\n''december-beslutet'' samt i vilken utsträckning\r\nmöjligheten att låta asylsökande stanna under\r\nbestämmelsen om humanitära skäl har påverkats av\r\ndetta beslut.</pre><pre>Ingrid Ronne-Björkqvist har också frågat mig om\r\nregeringens beslut från den 13 december 1989 och\r\nvidare vilka åtgärder regeringen avser vidta för att\r\nta till vara den kunskap och det engagemang, som\r\nideella organisationer kan bidra med för att skapa\r\nen generös flyktingpolitik.</pre><pre>Jag besvarar interpellationerna i ett sammanhang.</pre><pre>Enligt 3 kap. 4 § utlänningslagen (1989:529) kan en\r\nutlänning med s.k. flyktingliknande skäl eller en\r\nkrigsvägrare nekas uppehållstillstånd, om det\r\nföreligger särskilda skäl. Med särskilda skäl avses\r\ni första hand att den svenska flyktingmottagningen\r\nutsätts för långvariga och svåra påfrestningar. Till\r\nsärskilda skäl kan emellertid också hänföras\r\nomständigheter direkt knutna till utlänningens\r\nperson, såsom t.ex. brottslighet av viss betydelse.\r\nBestämmelsen är tillämplig i varje enskilt\r\nasylärende och skall självfallet beaktas vid varje\r\nprövning.</pre><pre>I de här aktuella regeringsbesluten från den 13\r\ndecember 1989 anförde regeringen att särskilda\r\nskäl förelåg på grund av att det stora antalet\r\nasylsökande under de senaste månaderna lett till att\r\nmottagnings- och utredningssystemet nått gränsen\r\nför sin förmåga och att våra möjligheter att ta emot\r\nasylsökande under överskådlig tid skulle komma\r\natt vara ytterligt begränsade. Mot den bakgrunden\r\nansåg regeringen att den lagparagraf jag nyss\r\nrefererade till skulle tillämpas. Regeringens\r\nbedömning ligger fast och några andra icke angivna\r\nskäl finns inte.</pre><pre>Under år 1990 kom sammanlagt drygt 29 000\r\nasylsökande till Sverige, dvs. ungefär lika många\r\nsom under år 1989. Under första kvartalet år 1991\r\nhar 4 000 asylsökande kommit till Sverige.\r\nUtvecklingen synes gå i en stabiliserande riktning.\r\nI invandrarverkets förläggningar finns dock\r\nalltjämt ca 27 000 personer. Detta gör att\r\nmottagningssystemet fortfarande är mycket hårt\r\nbelastat.</pre><pre>Regeringen följer utvecklingen mycket noggrant,\r\noch jag kan konstatera att det i dag inte föreligger\r\nen sådan situation att ''december-beslutet'' kan\r\nhävas. Självfallet är ett ställningstagande i den\r\nfrågan inte kopplat till framtida lagförslag,\r\neftersom regeringen har skyldighet att fortlöpande\r\npröva om beslutet skall bestå.</pre><pre>Enligt utlänningslagen får uppehållstillstånd ges till\r\nen utlänning som av humanitära skäl bör tillåtas att\r\nbosätta sig här. Det är således inte fråga om någon\r\negentlig skyddsbestämmelse utan om en möjlighet\r\natt bevilja uppehållstillstånd när det är påkallat av\r\nhumanitära skäl. ''December-beslutet'' i sig\r\npåverkar inte ansökan grundad på renodlat\r\nhumanitära skäl.</pre><pre>När det gäller Maria Leissners fråga om\r\nskyddsbehovet vill jag svara följande. Enligt\r\nutlänningslagen har en utlänning rätt till asyl i\r\nSverige om utlänningen är krigsvägrare eller om\r\nutlänningen, utan att vara flykting, inte vill\r\nåtervända till sitt hemland på grund av de politiska\r\nförhållandena där och kan åberopa tungt vägande\r\nomständigheter till stöd för detta. Den sistnämnda\r\ngruppen kallas i Sverige de facto-flyktingar. Det är\r\nalltså här fråga om utlänningar som inte är\r\nflyktingar, och utlänningslagen ger dem också ett i\r\nolika hänseenden mer begränsat skydd än vad som\r\ngäller för flyktingar i övrigt. De båda grupperna\r\nstår så till vida flyktingarna nära, att det endast är\r\nstyrkan av de åberopade skälen som inte räcker för\r\natt de skall betraktas som flyktingar. I motsats till\r\nvad som gäller för en flykting får tillstånd t.ex.\r\nvägras om det föreligger särskilda skäl att inte\r\nbevilja asyl. Det avgörande är emellertid alltid\r\nskyddsbehovet i det enskilda fallet, oavsett vilken\r\nkategori utlänningen tillhör. Generellt kan man\r\ndärför inte säga att en de facto-flykting har ett\r\nmindre skyddsbehov än en flykting i\r\nGenèvekonventionens mening.</pre><pre>Jag anser mig därmed ha besvarat Maria Leissners\r\noch Ingrid Ronne-Björkqvists frågor rörande 13\r\ndecember-beslutet. Beträffande Ingrid Ronne-\r\nBjörkqvists återstående frågor vill jag lämna\r\nföljande besked.</pre><pre>Jag anser naturligtvis att det är angeläget att söka\r\nskapa en bred folklig förankring och en fördjupad\r\nfrivilligmedverkan både i flyktingmottagandet och\r\ni invandrarpolitiken i övrigt. Enskilda människors\r\nengagemang måste tas bättre till vara. Den\r\nsamverkan mellan myndigheter och organisationer\r\nsom redan i dag förekommer bör utvecklas. Det\r\naktiva och samordnade flyktingmottagande som\r\nriksdagen beslutade om våren 1990 erbjuder en bra\r\nram för en sådan systematiserad samverkan.</pre><pre>En särskild arbetsgrupp inom\r\narbetsmarknadsdepartementet, med företrädare\r\nför frivilliga organisationer och folkrörelser och för\r\nnärmast berörda departement och myndigheter,\r\ntillsattes våren 1990 på regeringens initiativ.\r\nGruppen lämnade i januari i år en rapport till mig\r\nmed överväganden och förslag om just frivilliga\r\norganisationers roll i flyktingmottagandet.</pre><pre>Jag anser, med stöd av både rapporten och den\r\nremissbehandling den fått, att det finns en\r\nbetydande potentiell styrka i föreningslivet som\r\nskulle kunna bidra till en större mångfald i\r\nflyktingmottagandet och därigenom underlätta för\r\nflyktingar att bli etablerade och finna sig till rätta i\r\nSverige. Föreningslivet har stora möjligheter att\r\nskapa sociala nätverk och förutsättningar för\r\nberikande möten mellan olika kulturer. Så sker\r\nredan i dag, men enligt min bedömning bör detta\r\nkraftfält i flyktingmottagandet kunna ge ännu mer.</pre><pre>Regeringen har nyss lämnat en proposition till\r\nriksdagen om aktiv flykting- och\r\nimmigrationspolitik m.m. Där ingår bl.a. förslag till\r\nriktlinjer för en breddad och fördjupad samverkan\r\ni flyktingmottagandet mellan det offentliga och\r\nfrivilliga organisationer.</pre><pre>Jag har erfarit från invandrarverket att\r\nnykterhetsrörelsens kursgårdar varit en värdefull\r\nresurs under den tid verket hade svårt att ordna\r\ntillräckligt antal platser på förläggning och i\r\nkommuner.</pre><pre>I takt med att situationen i mottagningssystemet för\r\nasylsökande och flyktingar stabiliseras och\r\nvistelsetiden vid förläggningarna kan kortas blir det\r\nnaturligt att långsiktiga integrationsinsatser görs\r\nförst i kommunen inom ramen för det målinriktade\r\nsamordnade mottagande som riksdagen beslutat\r\nom.</pre><pre>Jag vill här betona kommuneras möjlighet och\r\nfrihet att själva vidta aktiva åtgärder i detta syfte.\r\nAtt stimulera till sådana åtgärder var ett av\r\nhuvudsyftena bakom det nya system för statlig\r\nersättning till kommunerna som ingick i\r\nreformeringen av flyktingmottagandet. Om man\r\ninom det kommunala flyktingmottagandet finner\r\natt den enskilde flyktingens behov kan tillgodoses\r\ngenom att engagera en frivillig organisation i\r\narbetet, har kommunen full frihet att satsa på\r\nsådana initiativ.</pre><pre></pre><pre>Anf. 102 MARIA LEISSNER (fp):</pre><pre>Herr talman! Jag vill tacka invandrarministern för\r\nsvaret på min interpellation. För ungefär ett och ett\r\nhalv år sedan fattade regeringen sitt 13 december-\r\nbeslut, som sedan dess har varit uppe till debatt ett\r\nantal gånger i denna kammare. Låt mig köra ett\r\nsista varv för min del. Frågan kommer säkert att tas\r\nupp från andra håll om ingenting händer.</pre><pre>Invandrarverket och regeringen ansåg att gränsen\r\nvar nådd för hur många asylsökande som Sverige\r\nkunde ta emot för ungefär ett och ett halvt år sedan.\r\nMan hade ett antal skäl för beslutet den 13\r\ndecember 1989, som invandrarministern\r\nredovisade och som hade att göra med\r\ninvandrarverkets administrativa kapacitet, våra\r\nmottagningsresurser, förläggningplatser och\r\nframför allt det stora inflöde som hade kulminerat\r\nunder de sista månaderna av 1989, framför allt på\r\ngrund av de s.k. bulgarienturkar som kom på\r\nhösten.</pre><pre>Det var ett tillfälligt beslut, sade\r\ninvandrarministern för ett och ett halvt år sedan.\r\nJag tycker att det är värt att notera att den nya\r\nlagstiftningen då hade varit i funktion endast ett\r\nhalvår innan två av de tre paragraferna i\r\nflyktinglagen tillfälligtvis opererades bort. Inget av\r\nde skäl som anfördes i december 1989 finns kvar i\r\ndag. När det gäller invandrarverkets administrativa\r\nkapacitet att ta hand om de 30 000 som 1989 ansågs\r\nvara för många noterar jag att Christina Rogestam\r\ni december 1990 i SIV-tidningen uttalar ett varmt\r\ntack till sin personal för att den klarat att ta hand\r\nom samma mängd asylsökande 1990 som under\r\n1989 utan större problem, utan att det har varit tal\r\nom kollaps i verksamheten eller några skriverier.\r\nSaker och ting har gått i stort sett ganska bra. Det\r\när värt att notera att det var samma mängd\r\nasylsökande bägge åren.</pre><pre>När det gäller förläggningsplatserna finns det nu en\r\npågående nedläggning. Den ena förläggningen\r\nefter den andra tas ur bruk. Kommunförbundet och\r\nolika kommuner blir mer och mer irriterade på att\r\nde platser som de ställt till förfogande och skrivit ett\r\navtal om med invandrarverket inte utnyttjas till\r\nfullo. Det finns, som jag ser det, ingenting kvar av\r\nde skäl som redovisades för inskränkningarna i\r\nlagstiftningen.</pre><pre>Apropå resonemanget om inflödet hade vi under\r\nhösten 1990 ett inflöde på strax över 2 000\r\nasylsökande per månad. Antalet har under det\r\nförsta kvartalet i år legat på strax under 2 000 per\r\nmånad, vilket är mindre än hälften av vad det var\r\nunder de månader som föregick beslutet den 13\r\ndecember. Man har ibland en känsla av att\r\nregeringen hela tiden höjer ribban. Man sätter upp\r\nallt högre mål. De förutsättningar som gällde i\r\ndecember 1989 gäller inte nu.</pre><pre>Tidigare i dag noterade jag att invandrarministern\r\ntalade om att det fortfarande finns 27 000 personer\r\npå förläggningarna, att det fortfarande tar väldigt\r\nlång tid med handläggningen. Många har väntat i\r\nmer än ett år. Den nedgång som vi kan notera kan\r\nvara tillfällig, säger hon. Alla dessa skäl beaktades\r\ninte när man fattade beslutet den 13 december\r\n1989.</pre><pre>Om man ser till lagen, säger den att det är\r\nnödvändigt med en begränsning av asylrätten med\r\nhänsyn till landets samlade resurser. Det handlar\r\nom en bedömning av hela landets samlade resurser,\r\ninte om hur situationen ser ut när det gäller\r\nförläggningar eller om hur situationen för tillfället\r\nser ut på invandrarverket. Gissningar om framtiden\r\nhar ingenting med landets samlade resurser att\r\ngöra.</pre><pre>Det sägs ibland att Sverige tar emot flera flyktingar\r\nän övriga Europa, men detta är inte heller något\r\nargument. Det har skett en ökning under de senaste\r\nfem åren av antalet asylsökande till Europa med 2,5\r\ngånger. Den procentuella ökningen för Sverige är\r\nexakt densamma. Det finns ett flertal andra länder\r\nsom har haft en högre procentuell ökning än vad vi\r\nhar haft.</pre><pre>När detta beslut fattades kritiserades det från\r\nmånga olika håll, inte bara från folkpartiet\r\nliberalerna. Den statligt anställde\r\ndiskrimineringsombudsmannens kritik var ganska\r\nbister. I sin anslagsframställning skrev han: ''Det\r\nmest negativa som hänt under verksamhetsåret är\r\nregeringens beslut i flyktingfrågan den 14 december\r\n1989''. Vidare: ''Allmänhetens förmåga att tolerera\r\nflyktinginvandring och särskilt att förstå begreppet\r\nde-facto-flykting har, som jag bedömer, lidit stor\r\nskada av detta regeringsbeslut, som på så sätt\r\ngynnat främlingsfientliga och rasistiska\r\nstämningar.'' Jag ber er notera att det är Peter\r\nNobel som talar och inte jag.</pre><pre>Jag undrar om inte de samlade argumenten -- inte\r\nbara folkpartiet liberalernas utan också regeringens\r\negna argument från december 1989 -- skulle kunna\r\nleda till slutsatsen att det är dags, ja, t.o.m. hög tid,\r\natt avskaffa 13 december-beslutet så fort som\r\nmöjligt.</pre><pre>Anf. 103 INGRID RONNE-BJÖRKQVIST\r\n(fp):</pre><pre>Herr talman! Också jag vill tacka för svaret och\r\nhänvisa till Peter Nobel.</pre><pre>Redan när flyktingpolitiken skärptes den 13\r\ndecember 1989 varnade\r\ndiskrimineringsombudsmannen för att regeringen\r\nhade sått ett frö till ökad rasism. Om det ges\r\nsignaler att vissa människor inte är önskvärda och\r\nom det används metoder som upplevs som brutala\r\nför att bli av med dessa människor, kan detta leda\r\ntill att den som inte anses önskvärd också kan anses\r\nha mindre värde. Detta kan också få en förödande\r\neffekt för vår generella syn på människovärdet.</pre><pre>Peter Nobel påpekade också att det inte är någon\r\ntillfällighet att rasismen har blossat upp i länder\r\nsom har klippt till med den typ av åtgärder som\r\nregeringen vidtog 1989.</pre><pre>Det som var skamlig Sjöboanda under förra valet\r\nupplevs i dag som rumsrent i de mest oväntade\r\nkretsar. I Skåne finns det en rad lokala\r\nmissnöjespartier som förbereder en allians med\r\nfrämlingsfientlighet som enda gemensamma punkt.\r\nNy demokrati vinner skrämmande gehör trots, eller\r\nkanske tack vare, den främlingsfientliga\r\nundertonen. På en elitseriematch i Globen nyligen\r\nstämde en stor del av publiken in i talkören\r\n''Domaren är jude, domaren är jude'', osv.</pre><pre>Många som orkar engagera sig och sätta sig in i\r\nenskilda flyktingärenden känner sorg och\r\nbestörtning över utvecklingen. Det har gett till\r\nresultat att tusentals utvisningshotade i dag får\r\nhjälp att gömma sig i vårt land. Men tyvärr är det\r\nnog ännu fler svenskar som successivt blir\r\navtrubbade och avskärmar sig från det lidande som\r\ndet gör så ont att ta till sig och som hotar vår egen\r\nbekvämlighet. Många människor har anammat den\r\nattitydförändring till främlingar som regeringens\r\nflyktingpolitik enligt Peter Nobel uppmuntrar till.</pre><pre>I det läget är det livsviktigt att man mobiliserar alla\r\npositiva krafter som kan motverka en spirande\r\nrasism. Men regeringen har i stället valt att på\r\npunkt efter punkt gå emot humanitära\r\norganisationer, kyrkliga samfund och t.o.m. FNs\r\nflyktingkommissariat. Ni har valt konfrontation\r\nmed många av dem som kunde vara regeringens\r\nbästa bundsförvanter i kampen mot en spirande\r\nrasism.</pre><pre>Maj-Lis Lööw säger i svaret att nykterhetsrörelsens\r\nkursgårdar har ''varit en värdefull resurs'' när det\r\nvar brist på platser. Men den här verksamheten har\r\nju nätt och jämt kommit i gång! Det fanns inte\r\nnågon brist på platser när kursverksamheten\r\nstartade. Kontraktet skrevs under sensommaren\r\nunder 1990 och första kursen kom i gång i höstas.</pre><pre>Jag vill fråga invandrarministern: Är\r\nnykterhetsrörelsens kursutbud i regeringens ögon\r\nen nödlösning, när det är brist på platser i\r\nförläggningar och i kommuner, eller är det ett\r\nvärdefullt alternativ som regeringen vill\r\nuppmuntra? Är det en resurs som är värdefull också\r\ni dag och framgent?</pre><pre>Den projektidé som kontraktet omfattar går ut på\r\natt man skall hålla 22 veckors kurser på\r\nnykterhetsrörelsens tio kursgårdar under\r\nförhoppningsvis tre år. Kurserna skall bidra till att\r\nflyktingarna får kontakter i kursgårdarnas\r\nnärområden. Flyktingarna skall få chans att bli\r\nplacerade i närliggande kommuner för att de skall\r\nkunna behålla kontakten med kursgården och dess\r\nnätverk -- ungefär som ett ankare i ett främmande\r\nland.</pre><pre>För att insatser från frivilligorganisationer skall\r\nvara möjliga och bära frukt, är det nödvändigt att\r\nverksamheten sanktioneras och får stöd från\r\nansvariga myndigheter på alla nivåer, men där har\r\ndet funnits brister.</pre><pre>I Åre fungerande nykterhetsrörelsens idé alldeles\r\nutmärkt. Flyktingarna ville stanna kvar i Jämland.\r\nFlyktingssamordnaren i Östersund och\r\nkommunalråden sade att flyktingarna var\r\nvälkomna. Lika fullt skickades flyktingarna av\r\ninvandrarverket till Norrtälje.</pre><pre>Utvärderingen från kursen i Borås avslutas med att\r\nman inför kommande kurser mest av allt önskar att\r\ninvandrarverket skall börja fungera.</pre><pre>Man har uppenbarligen inte känt något stöd\r\nuppifrån för denna verksamhet. Då finns det stor\r\nrisk för att den inspiration och entusiasm som finns\r\ninom nykterhetsrörelsen dödas. Jag vill upprepa\r\nmin fråga: Är detta någonting som är värdefullt\r\nbara när det är brist på platser, eller är det\r\nnågonting som regeringen vill uppmuntra även i\r\nframtiden?</pre><pre>Anf. 104 Statsrådet MAJ-LIS LÖÖW (s):</pre><pre>Herr talman! Som Maria Leissner sade har vi\r\ndebatterat frågan om december-beslutet åtskilliga\r\ngånger, men vi kan ju ta en vända till.</pre><pre>Maria Leissner sade att beslutet fattades för att\r\ngränsen var nådd för hur många asylsökande\r\nSverige kunde ta emot. Så var dock inte fallet. Vi\r\nhar tagit emot över 30 000 flyktingar sedan dess.\r\nDet var i stället fråga om att just då gick kurvan rakt\r\nuppåt och antalet ansylsökande som kom per vecka\r\nvar lika stort som det annars brukar komma per\r\nmånad. Det kom lika många per månad som det\r\nkom till våra grannländer per år. Berörda\r\nmyndigheter och organisationer var utsatta för\r\nutomordentligt stora prövningar.</pre><pre>Det var inte så att 30 000 asylsökande ansågs vara\r\nför många 1989 men inte 1990, utan vad som\r\ninträffade var att det år 1989 kom 7 000 första\r\nhalvåret och 23 000 andra halvåret. Också år 1990\r\nåtgick stora resurser och krävdes stora\r\nansträngningar, men flyktingströmmen var mera\r\njämnt fördelad över året. Det blev alltså inte så\r\nsvårhanterligt, och dessutom hade vi då redan fattat\r\ndecemberbeslutet.</pre><pre>Detta betyder att vi faktiskt fortfarande håller på\r\natt hantera en inströmning av 60 000 asylsökande\r\nför de två senaste budgetåren, såsom jag påpekade\r\ntidigare i dag.</pre><pre>Nu säger man att det kommer ''bara'' 2 000\r\nasylsökande per månad eller 4 000 under första\r\nkvartalet. Det är klart att det är ''bara'' i\r\nförhållande till hur det såg ut i slutet på 1989 och\r\n1990, men omräknat på årsbasis blir det inte några\r\nsmå siffror. Om vi kommer upp i 16 000 eller över\r\n20 000 om året, är det ingen lätt uppgift att hantera.\r\nJag vill peka på att det är en nivå som skulle\r\nbetraktas som utomordentligt hög och praktiskt\r\ntaget omöjlig att hantera bara i våra närmaste\r\ngrannländer.</pre><pre>Dessutom har vi ju hela tiden i den här kammaren\r\ndiskussionen om när väntetiderna sjunker, om hur\r\nomänskligt det är för människor att sitta på\r\nförläggningar och vänta på uppehållstillstånd. Vi\r\nhar sagt att den viktigaste frågan måste vara att få\r\nned väntetiderna. Vi vet också att lösningarna inom\r\nförläggningsverksamheten inte överallt är de bästa.\r\nVi måste få ett rimligt antal människor på\r\nförläggningarna, så att vi kan inrikta oss på de\r\nförläggningar som har goda förutsättningar för en\r\nbra verksamhet. Vi börjar nu bli framgångsrika i\r\ndet avseendet, och det är väl då bra att vi kan börja\r\navveckla förläggningar, vilket dock av Maria\r\nLeissners partisekreterare har betraktats som en\r\nnedrustning av flyktingverksamheten. Vi börjar\r\nöka genomströmningen genom förläggningarna\r\noch har faktiskt möjligheter att få ordning på\r\nverksamheten. Jag tycker att partisekreterarens\r\nslutsats är en intellektuell katastrof.</pre><pre>Jag vill till Ingrid Ronne-Björkqvist säga att Peter\r\nNobel inte sade att vi inte var tvungna att göra\r\nnågonting. Han menade sig ha en annan metod för\r\nhur vi borde ha gjort, en metod som jag inte tror\r\nhade varit genomförbar. Men han sade inte att det\r\ninte finns stora svårigheter i detta sammanhang.</pre><pre>I förhållande till FNs flyktingkommissariat har vi\r\nfaktiskt aldrig haft några motsatta uppfattningar i\r\nden här frågan. Det är en myt som odlas att vi\r\nständigt skulle stå i konflikt med FNs\r\nflyktingkommissarie. Jag har det bästa samarbete\r\nmed flyktingkommissariatet, både när det gäller\r\nsvenskt flyktingmottagande och när det gäller vår\r\nflyktingpolitik ute i världen. Men så länge vi skall\r\nha den reglerade invandringen kommer vi alltid att\r\navvisa en del människor. Men det betyder inte att\r\nde människorna inte är önskvärda, såsom Ingrid\r\nRonne-Björkqvist formulerade det. Det är inte\r\nfråga om önskvärda eller inte önskvärda\r\nmänniskor, utan det är fråga om att vi på ett eller\r\nannat sätt reglerar invandringen till Sverige, vare\r\nsig det gäller arbetskraftsinvandringen eller\r\nflyktinginvandringen.</pre><pre>Till sist några ord om nykterhetsrörelsen. Jag är\r\nsjälv medlem av nykterhetsrörelsen, och jag har\r\nuppmanat min folkrörelse att engagera sig i detta.\r\nJag tycker också att det är alldeles utmärkt att den\r\nhar gjort det. Men för den sakens skull är det inte\r\nsäkert att tid efter annan just samma projekt och\r\nsamma typer av engagemang och aktiviteter är de\r\nriktiga.</pre><pre>Jag försökte nyss att peka på att nu, när\r\ngenomströmningen i förläggningarna börjar\r\nkomma i gång, är det framför allt i\r\nkommunmottagandet som vi kommer att behöva\r\nfrivilligorganisationernas engagemang. Jag tycker\r\natt också nykterhetsrörelsen skall ta fasta på det\r\noch ta fram passande projekt. Men det är möjligt\r\natt man också där kan ta till vara den resurs som\r\nkursgårdarna utgör.</pre><pre>Anf. 105 MARIA LEISSNER (fp):</pre><pre>Herr talman! Vi får ständigt höra både gamla och\r\nnya argument för att vi ännu inte kan avveckla 13\r\ndecember-beslutet. Nu säger invandrarministern\r\nnågot förvånansvärt: att man i december 1989 inte\r\nhävdade att gränsen var nådd. Jag har ett mycket\r\nbestämt minne av att det var just det som man sade.\r\nMan använde en rad uttryck, som att vi har nått\r\ngränsen för vår förmåga, vi har nått\r\nbristningsgränsen osv.</pre><pre>Maj-Lis Lööw säger vidare att det inte kommer lika\r\nmånga asylsökande per månad, utan ibland fler och\r\nibland färre. Slutsatsen blir att man måste vänta tills\r\ndet kommer ungefär lika många per månad,\r\neftersom vårt system inte kan hantera en situation\r\ndär flyktingar kommer ojämnt över året. Men,\r\nMaj-Lis Lööw, vad är detta för resonemang? Hur\r\nskall vi kunna bygga en flyktingpolitik på att styra\r\nflyktingarna till att anlända hit när det passar oss,\r\npå att dressera olyckshändelserna och dirigera\r\nkatastroferna ute i världen, diktatorers tillträde och\r\nannat elände? Hur skall vi kunna säga åt människor\r\natt inordna sig i våra administrativa rutiner?\r\nStraffet för att de kommer ojämt fördelade över\r\nåret skulle bli att vi då tillämpar en snävare\r\nlagstiftning än om de hade varit mera\r\ndisciplinerade.</pre><pre>Detta är den slutsats som jag tvingas dra av Maj-Lis\r\nLööws resonemang. Det är någonstans där som vi\r\nhar den egentliga skärningspunkten mellan en\r\nsocialdemokratisk flyktingpolitik och en liberal\r\nflyktingpolitik. Som liberal utgår jag alltid från det\r\nskyddsbehov som en asylsökande har vid\r\nankomsten till Sverige, inte primärt från hur lätt\r\neller svårt vi för tillfället har att ta hand om\r\nvederbörande. Det är rimligt att vi ser på de\r\nsamlade resurserna i Sverige, inte på det tillfälliga\r\ntillståndet i flyktingmottagningsapparaten, om vi\r\nnu skall följa och även i fortsättningen acceptera\r\nden lagstiftning och de förarbeten som vi har och\r\nsom regeringen utnyttjade den 13 december 1989.</pre><pre>Jag noterar att t.o.m. invandrarministern i den\r\nproposition som framlades för riksdagen för några\r\ndagar sedan skrev att det inte är riktigt att ha en\r\nsådan undantagsmöjlighet som vi har nu, där\r\nregeringen har möjlighet att ta flera paragrafer i\r\nbruk utan att höra riksdagen. Därför föreslog\r\ninvandrarministern i propositionen att man skulle\r\nformulera lagparagrafen på ett annat sätt. Jag\r\ntycker att det var en mycket klok insikt, och jag\r\nstöder den slutsatsen. Men då borde nästa slutsats\r\nvara att det s.k. tillfälliga 13 december-beslutet\r\nmåste lida mot sitt slut eller att det faktiskt redan\r\nhar gjort det. Det är inte längre ett tillfälligt beslut.\r\nDet börjar likna ett permanent beslut.</pre><pre>Anf. 106 INGRID RONNE-BJÖRKQVIST\r\n(fp):</pre><pre>Herr talman! Jag sade inte, Maj-Lis Lööw, att\r\nPeter Nobel förnekade de svårigheter som fanns --\r\ndem var vi alla medvetna om -- men däremot\r\nkritiserade han mycket starkt regeringens väg för\r\natt komma till rätta med de svårigeheterna och\r\npekade på risken för att den kan leda till ökad\r\nrasism. De tendenserna ser vi också i dag, och\r\ndärför är det angeläget att regeringen genom att\r\nupphäva de åtstramningar som 1989 uppgavs vara\r\ntillfälliga ge en signal om att flyktingar inte är ett\r\nhot.</pre><pre>Då sade invandrarministern att det var fråga om en\r\ntillfällig åtstramning och framhöll att det var\r\ninvandrarministerns personliga åsikt och även hela\r\nregeringens åsikt att återställa läget till vad som\r\ngällde före december-beslutet, så snart det över\r\nhuvud taget var möjligt. I dag finns inte längre de\r\nsärskilda skäl som regeringen hänvisade till.</pre><pre>Vi har tvingats att acceptera att det som regeringen\r\nhar ägnat sig åt under falsk täckmantel är en\r\nsystematisk och medveten försämring av det\r\nsvenska flyktingmottagandet. Det är en\r\nnedskärning, en skärpning. Det framgår inte minst\r\nav de trovärdiga fallbeskrivningar som vi får den\r\nena efter den andra, från människor som är\r\nengagerade och kunniga och verkligen har väl på\r\nfötterna när de redogör för fallen. Det finns många\r\nupprörande fall av inhuman behandling av\r\nflyktingfamiljer.</pre><pre>Överläggningen var härmed avslutad.</pre><pre>15 § Svar på interpellation 1990/91:194 om\r\nsänkt skattetryck m.m.</pre><pre>Anf. 107 Finansminister ALLAN LARSSON\r\n(s):</pre><pre>Herr talman! Bo Lundgren frågar om regeringen\r\nhar för avsikt att genomföra en successiv sänkning\r\nav skattetrycket. Svaret på denna fråga är ja.</pre><pre>Regeringens mål är att successivt sänka\r\nskattetrycket genom en noggrann utgiftsprövning\r\noch genom en politik för att öka tillväxten. När de\r\nsamlade resurserna växer snabbare kan välfärden\r\nupprätthållas samtidigt som utgifternas andel av\r\nBNP reduceras, vilket möjliggör en sänkning av\r\nskattekvoten.</pre><pre>Jag vill komplettera detta besked med några\r\nreflexioner om innebörden av skattekvoten. Först\r\nvill jag säga att skattekvoten är egentligen ett\r\notillräckligt mått på utvecklingen av de offentliga\r\nutgifterna.</pre><pre>En ansvarstagande regering måste utgå från de\r\nambitioner som finns för välfärden och se till att\r\nutgifterna kan finansieras.</pre><pre>Det avgörande för skattekvoten är därför ansvaret\r\nför helhetsresultatet och noggrannheten i\r\nutgiftsprövningen.</pre><pre>Under perioden 1976--1982 växte de offentliga\r\nutgifternas andel av BNP rekordartat, från 52 till\r\n67 %. Denna starka utgiftsökning var ett tecken på\r\nen bristfällig utgiftsprövning och en misslyckad\r\nekonomisk politik. Utgifterna finansierades inte\r\nfullt ut. I stället skapades väldiga\r\nbudgetunderskott.</pre><pre>Efter år 1982 har utgiftsprövningen varit hård\r\nsamtidigt som tillväxten ökat. Utgiftskvoten har\r\nkunnat minskas rejält, från 67 till 62 %, trots höjda\r\nambitioner för välfärden.</pre><pre>Fortfarande belastas dock statsfinanserna av\r\nräntorna från den stora underskottsperioden.\r\nRäntorna på statsskulden uppgår nu till 60\r\nmiljarder kronor, motsvarande 4 % av BNP. Utan\r\nden utgiften hade både utgiftskvoten och\r\nskattekvoten varit 4 % lägre.</pre><pre>Skattekvoten i Sverige är nu 55,6 %. Nästa år sänks\r\nden till 53,4 %.</pre><pre>När Bo Lundgren i sin interpellation talar om en\r\nsänkning av skattetrycket ''ned till europeisk nivå''\r\nvill jag framhålla att skattekvoten varierar betydligt\r\nmellan EGs medlemsländer.</pre><pre>Det genomsnittliga skatteuttaget i EG ligger på\r\n41 % av BNP. Men denna siffra döljer en brokig\r\nblandning av skattenivåer och uttagsformer. Det\r\ngår inte att reducera alla dessa skillnader till ett\r\nenda genomsnittstal och göra relevanta\r\njämförelser. Som exempel kan jag nämna att\r\nSverige har en större andel av pensionssystemet och\r\nsjukförsäkringarna finansierade via skattsedeln\r\njämfört med andra länder.</pre><pre>Ett annat skäl till att skattekvoten är ett otillräckligt\r\ninstrument för jämförelser är att många länder\r\ninom EG brottas med underskottsproblem. I 10 av\r\n12 EG-länder går den offentliga sektorn med\r\nunderskott.</pre><pre>Tyskland redovisar t.ex. ett underskott i\r\nstatsbudgeten på 5 % av BNP. Italien har ett\r\nunderskott på 10 % av BNP. Det genomsnittliga\r\nunderskottet i statsfinanserna för EG ligger strax\r\nunder 5 %.</pre><pre>Även om det finns all anledning att vaksamt följa\r\nutvecklingen av statens budgetsaldo i Sverige kan\r\njag konstatera att vi, lyckligtvis, positivt avviker\r\nfrån den europeiska nivån.</pre><pre>Det påstås ibland att utvecklingen mot ökad\r\neuropeisk integration skulle tvinga Sverige att\r\ndrastiskt sänka skatterna. Något sådant tvingande\r\nskäl existerar inte.</pre><pre>Inom EG finns tvärtom få tvingande formella krav\r\nnär det gäller skatterna. Den utveckling vi kan se\r\nframför oss är en mer gradvis utveckling mot ökad\r\nanpassning -- såväl uppåt som nedåt -- mellan\r\nskattesystemen i Europa. En svensk anpassning\r\nkan också bli aktuell som följd av ökad\r\ngränshandel.</pre><pre>I takt med att diskussionen om den monetära\r\nintegrationen tagit fart har också debatten inom\r\nEG skiftat karaktär.</pre><pre>Krav förs fram på en strängare budgetpolitisk\r\ndisciplin. Nödvändigheten av att föra en ansvarsfull\r\npolitik betonas. Budskapet är att de offentliga\r\nutgifterna skall vara finansierade.</pre><pre>Två stora länder i Europa, Tyskland och\r\nStorbritannien, har nyligen beslutat om\r\nskattehöjningar för att förstärka finanspolitiken.</pre><pre>En jämförelse med andra länder i Europa\r\nkompliceras ytterligare av det faktum att utgifterna\r\nredovisas olika i olika länder.</pre><pre>I Sverige använder vi oss av beskattade\r\ntransfereringar när det gäller t.ex. pensioner och\r\nsjukförsäkring. Det ger en överdriven bild av\r\nbelastningen på de offentliga utgifterna om man\r\njämför med ett land som tillämpar obeskattade\r\nbidrag.</pre><pre>Att Sverige gått före med utgifter för pensioner,\r\nvård och omsorg till en ökande andel äldre är\r\nytterligare en skillnad som inte syns i de vanligtvis\r\nanvända jämförelserna.</pre><pre>Korrigerat för sådana skillnader framstår inte\r\nlängre utgifterna i Sverige som avvikande. En\r\nkartläggning i senaste långtidsutredningen visar att\r\nfler länder i EG har en utgiftskvot på motsvarande\r\nnivå som Sverige eller t.o.m. högre än Sverige. Det\r\ngäller t.ex. Holland, Belgien, Irland och Danmark.</pre><pre>Om vi kvittade vissa betalningsflöden mellan stat\r\noch kommun, t.ex. ATP-avgifter och\r\nsjukförsäkringsavgifter, och ersatte beskattade\r\ntransfereringar med motsvarande lägre och\r\nobeskattade bidrag eller skatteavdrag, som är\r\nvanligt i flera EG-länder, skulle de bokförda\r\noffentliga utgifterna sjunka betydligt.</pre><pre>Vi skulle få en sänkning av skattekvoten, på\r\npapperet. Men det skulle ju bara vara en rent optisk\r\neffekt. Samhällsekonomiskt har inget förändrats.</pre><pre>Om den här sortens kosmetiska operationer\r\ntillgrips är risken uppenbar att viljan att ta itu med\r\nverkliga utgiftsminskande åtgärder försvagas.</pre><pre>Bo Lundgren frågar vidare om regeringen avser att\r\nlägga förslag som innebär att offentliga monopol\r\nbryts upp och att enskilda alternativ tillåts och\r\nstimuleras.</pre><pre>Låt mig slå fast att det avgörande inte är om en\r\nverksamhet drivs i privat eller offentlig regi -- det\r\nväsentliga är hur väl den uppfyller sina mål.</pre><pre>Det finns därför ingen anledning att av dogmatiska\r\nskäl hålla fast vid den ena eller andra\r\nproduktionsformen. I varje skede måste man\r\nförsöka finna de bästa verksamhetsformerna.</pre><pre>Regeringens arbete med att förnya och utveckla\r\nden offentliga sektorn innebär att konkurrens och\r\neffektivisering stimuleras i en rad olika former.</pre><pre>Anf. 108 BO LUNDGREN (m):</pre><pre>Herr talman! När man lyssnar till den nuvarande\r\nfinansministern liksom till många tidigare\r\nsocialdemokratiska finansministrar och aktiva\r\npolitiker, kommer man att tänka på en gammal\r\nschlager: Din mun säger ja ja, dina ögon säger nej.\r\nEnligt finansministern vill socialdemokraterna\r\nsänka skatterna successivt, men ser man efter vad\r\nde egentligen gör, finner man åtgärder som går rakt\r\nemot en sådan strävan.</pre><pre>Det är i och för sig naturligt, eftersom en\r\nsocialistisk ideologi bygger på ett högt skatteuttag\r\nsom finansierar kollektiva åtgärder, där\r\nmänniskornas inflytande minskar och politikernas\r\nmakt ökar.</pre><pre>I sitt interpellationssvar argumenterar\r\nfinansministern hela tiden för att vi i Sverige inte är\r\nså exceptionellt långt gångna när det gäller\r\nskattetrycket. Det är hela tiden ett uppehållande\r\nförsvar, på samma sätt som socialdemokraterna i\r\nriksdagens skatteutskott hela tiden argumenterar\r\nmed utgångspunkten att det är så besvärligt att\r\nsänka skattetrycket och att det i vart fall inte går att\r\ngöra det just nu. Börjar man aldrig så blir det heller\r\ningenting, det är en självklarhet.</pre><pre>Finansministern hänvisar till att det krävs en\r\nkonsekvent utgiftsprövning i syfte att dra ner\r\nutgiftsnivån. Det är alldeles korrekt. Ser man även\r\ndär på den praktiska handlingen, finner man att\r\nsocialdemokraterna tid efter annan lägger fram\r\ntankar som tyder på en viss omprövning, en\r\nneddragning, men när de ställs inför debatt och när\r\nde kan komma till handling, drar de tillbaka\r\nförslagen. Nu senast verkar det som om tanken på\r\nen ökad egenavgift i arbetslöshetsförsäkringen dras\r\ntillbaka, vilket ytterligare minskar möjligheterna\r\natt sänka skattetrycket.</pre><pre>Erfarenheterna är också väldigt dåliga. Under\r\nperioden 1970--1976 höjdes skattetrycket från 40\r\ntill 50 % av BNP. Under perioden från 1982 fram\r\ntill nu höjdes det från ungefär 50 till ungefär 55 %.\r\nVisserligen får vi en formell minskning av\r\nskattekvoten de närmaste åren, men det beror, som\r\nframgår av kompletteringspropositionen, på\r\ntekniska omläggningar. Tidigare införda tillfälliga\r\nhöjningar av arbetsgivaravgifter och mervärdeskatt\r\nupphör, och man får en del andra automatiska\r\neffekter genom omläggning av sjukförsäkringen.\r\nMen aktiv skattesänkningspolitik förs ju inte. Vi\r\nkan också se på den diskussion som pågår i\r\nmomsfrågan vad socialdemokraterna egentligen\r\nsyftar till. Det är inte fråga om att sänka momsen.\r\nDet är fråga om att höja momsen på flertalet varor\r\noch tjänster för att finansiera en, som man hoppas\r\nvaltaktiskt riktig, åtgärd att sänka momsen på\r\nlivsmedel. Momsuttaget blir oförändrat högt. Det\r\när avsikten. Liksom alla andra skatteomläggningar\r\nsyftar den här till att i varje fall inte sänka\r\nskattetrycket för individerna. Det är där problemet\r\nligger.</pre><pre>När det gäller frågan om att bryta de offentliga\r\nmonopolen kan man med ett kortspelsuttryck säga\r\natt finansministern mörkar, han säger egentligen\r\ningenting mer än några klyschor om att man inte av\r\ndogmatiska skäl skall hålla fast vid den ena eller\r\nandra produktionsformen. Det viktiga är ju att\r\nkonstatera att varje verksamhet som drivs i\r\nmonopolform faktiskt leder till ineffektivitet och\r\nsämre utfall än den som drivs i konkurrens. Det är\r\ndärför som man en gång i tiden byggde upp\r\nkonsumtionsföreningar för att få konkurrens,\r\neffektivitet och kostnadspress.</pre><pre>Hade Sverige haft samma skatteuttag som\r\ngenomsnittet för EG-länderna, hade det varit mer\r\nän 200 miljarder kronor lägre, ungefär 50 000 kr. i\r\ngenomsnitt räknat per hushåll. Detta extra höga\r\nskattetryck, som är onödigt högt, har i kombination\r\nmed de offentliga monopolen bromsat den\r\nekonomiska tillväxten, samtidigt som utgifterna är\r\nhögre än vad de egentligen skulle vara på grund av\r\nmonopolen. Socialdemokratisk politik har lett till\r\natt våra samlade resurser i dag utnyttjas sämre och\r\nväxer långsammare än vad som egentligen är\r\nmöjligt. Det kostar medborgarna oerhört mycket\r\npengar att socialismen som idé har misslyckats, inte\r\nbara i Östeuropa utan även i Sverige.</pre><pre>Trots att Sverige har ett mycket högre skatteuttag\r\nän vad som exempelvis gäller för Tyskland, oavsett\r\nvilka korrigeringar som görs, är välfärden i Sverige\r\ninte bättre än i det landet. Vi är inte unika i det\r\navseendet. Vi är unika när det gäller det höga\r\nskatteuttaget. Det är därför som 90-talet måste bli\r\nett skattesänkningsdecennium, där man kan föra en\r\npolitik som leder till större valfrihet, samtidigt som\r\ntillväxten kan bli högre. En förutsättning för detta\r\när naturligtvis att skattetrycket förs ner till övriga\r\nEuropas nivå och att man samtidigt slopar\r\nmonopolen i barnomsorg, sjukvård och\r\näldreomsorg.</pre><pre>Bland de skattesäkningar som behöver vidtas, --\r\noch det är ganska mycket som måste göras -- utan\r\nprioriteringsordning finns en momssänkning på alla\r\nvaror och tjänster till ungefär 18 % och en sänkning\r\nav arbetsgivaravgifterna, främst så att man tar bort\r\nde delar av arbetsgivaravgifterna som är ren skatt\r\noch sysslar med att förmånsanknyta avgifterna i\r\növrigt. Skatten på nyföretagande och sparande,\r\nsärskilt riskvilligt sparande, måste lindras och\r\nsänkas.</pre><pre>Med en sådan politik, som syftar till att sänka\r\nskatteuttaget, att effektivisera och rationalisera den\r\noffentliga sektorn, för att på det viset bidra till att\r\nskapa utrymme för de nödvändiga\r\nskattesänkningarna, kan man se till att våra\r\nsamlade resurser dels utnyttjas bättre -- man får\r\nmer för varje satsad krona --, dels växer snabbare.</pre><pre>Så några avslutande frågor till finansministern.\r\nVarför kan socialdemokraterna inte ange något mål\r\nför sin skattesäkningspolitik, om den nu existerar?\r\nKan finansministern tala om hur mycket momsen\r\nskall sänkas? Skall arbetsgivaravgifterna sänkas?\r\nSkall skatterna på företagande sänkas?</pre><pre></pre><pre>Anf. 109 ANNE WIBBLE (fp):</pre><pre>Herr talman! Jag lyssnade på finansministerns svar\r\ntill Bo Lundgren med stort intresse, och det började\r\nfaktiskt bra. Ja, sade Allan Larsson,\r\nsocialdemokraterna vill sänka skatterna. Detta är\r\nden rituella delen av ett interpellationssvar eller\r\nfrågesvar när det gäller den här frågan. Och som Bo\r\nLundgren sade finns det andra finansministrar och\r\nandra socialdemokrater som har sagt samma sak.\r\nSärskilt under valår uttalas denna mening.</pre><pre>Men resten av svaret var ju en aning beklämmande,\r\nmåste jag säga. Det handlade egentligen om varför\r\ndet inte behövs någon skattesänkning i Sverige. Det\r\nvar en ganska lång utläggning om skattekvoten och\r\ndess innebörd. Det var, om jag får säga så, ett kort\r\nreferat av en del av en av bilagorna till\r\nlångtidsutredningen. Av det referatet får man veta\r\nvad Allan Larsson, Bo Lundgren och jag vet ändå,\r\nnämligen att om man mäter skattetrycket på samma\r\nsätt i olika länder framstår inte Sverige som fullt så\r\nextremt. Men Allan Larsson fortsatte inte\r\nresonemanget. Den slutsats man drar är ju att Allan\r\nLarsson menar egentligen att det inte behövs någon\r\nsänkning i Sverige. Skatterna är bra som de är.\r\nDetta är faktiskt fel. Det framgår också av\r\nlångtidsutredningen själv. Om man fortsätter att\r\nläsa efter det som Allan Larsson beskrev finns det\r\nett långt och ganska intressant avsnitt om de\r\nskadliga effekterna av dagens skattetryck och\r\nnödvändigheten av att sänka det. Det finns ett\r\nkapitel som har rubriken Problemet med skatterna.\r\nJag skall bara läsa upp de underrubriker som detta\r\nkapitel innehåller:</pre><pre>Välfärdsförlusten, det viktiga problemet.</pre><pre>Möjligheten att driva in skatt försämras på sikt.</pre><pre>Skatterna hämmar produktionen.</pre><pre>En sämre fungerande arbetsmarknad.</pre><pre>Inlåsning av kapital.</pre><pre>Sparandet påverkas negativt.</pre><pre>Slutsatens i långtidsutredningen är att alla dessa\r\nproblem blir värre med ett högt skattetryck. Själva\r\ndet faktum att Sverige tar in mycket mer skatt,\r\noberoende av förklaringen, ger oss faktiskt\r\nsnedvridningar i användingen av resurserna, och\r\ndärmed får vi sämre tillväxt. Det spelar faktiskt inte\r\nså stor roll vad det höga skattetrycket beror på. Det\r\nräcker egentligen med att konstatera att Sverige tar\r\nin ungefär 56 % av bruttonationalprodukten genom\r\nskatter och avgifter. Detta har faktiskt skadliga\r\neffekter. Det undergräver den fortsatta\r\nutvecklingen, och därmed försämrar vi långsamt\r\nmed säkert möjligheterna till ökat välstånd och\r\nsysselsättning.</pre><pre>Det är faktiskt precis samma resonemang som\r\ngäller för marginalskatterna. Det har Allan Larsson\r\nvisat en viss förståelse för. Det är inte så att de\r\nskadliga effekterna av höga marginalskatter\r\nuppkommer plötsligt över en natt när man går från\r\n99 % eller 100 %, utan de kommer successivt vid\r\nstigande marginalskatt, och de ger successivt\r\nstigande negativa effekter. Därför har vi också\r\nsänkt dem. Men det förhåller sig på samma sätt\r\nmed stigande skattetryck. Efter hand ökar de\r\nnegativa effekterna mer och mer. De försämrar för\r\nmedborgarnas välfärd i Sverige. Det är nämligen så\r\natt oberoende av vad skattetrycket beror på måste\r\ndagens hushåll och dagens företag i Sverige bära\r\ndenna skattebörda. Det innebär att t.ex. svenska\r\nföretag konkurrerar med utländska företag på olika\r\nvillkor.</pre><pre>Det är faktiskt ett viktigt skäl till att svenska företag\r\nföredrar att expandera utomlands, till att inga\r\nutländska företag kommer hit och till att svenskt\r\nnäringsliv förlorar i konkurrenskraft och förlorar\r\nmarknadsandelar. I slutänden är detta ett viktigt\r\nskäl till att arbeten försvinner från Sverige till\r\nutlandet.</pre><pre>Om jag får återgå till Allan Larssons första svar,\r\nsom ändå var litet uppmuntrande, och ta fasta på\r\ndet som var positivt i svaret, vill jag komplettera Bo\r\nLundgrens fråga med att fråga hur Allan Larsson\r\nhar tänkt sig att skattetrycket skall sänkas om han\r\ninte är beredd att sänka någon enda enskild skatt.\r\nMen om så är fallet, vilka skatter har han tänkt sig\r\nskall sänkas. Det är nämligen inte så att det sker\r\nnågon sänkning av skattetrycket alldeles av sig\r\nsjälv, utan det kräver att regeringen lägger fram\r\nkonkreta förslag om att sänka mervärdeskatten och\r\narbetsgivaravgifter på arbetande kapital eller på\r\nnågot annat.</pre><pre>Om man inte har någon strategi för detta, går det\r\ninte. Allan Larsson säger i svaret bara att det skall\r\nske genom återhållsamhet med utgifterna och\r\ngenom tillväxt, och det räcker faktiskt inte. Jag är\r\növertygad om att Allan Larsson vet det själv. Vi har\r\nen strategi i det program som vi har lagt fram\r\ntillsammans med moderaterna, Ny start för\r\nSverige.</pre><pre>Vi vill se över socialförsäkringssystem som inte\r\nfungerar bra som de är i dag. Då säger Allan\r\nLarsson att det är social nedrustning. Vi föreslår att\r\nman skulle ta bort ett bidrag till en ganska stor rik\r\nförening i landet, men se det går inte, för den\r\nföreningen är Allan Larsson närstående. Vi vill\r\nslopa ineffektiva offentliga monopol, som Bo\r\nLundgren beskrev, öppna för konkurrens i\r\nproduktionen, men behålla den solidariska\r\nfinansieringen och uppmuntra privata alternativ. Vi\r\nvill få mer konkurrens. I Dagens Nyheter i dag\r\nkunde man läsa att konkurrens är oerhört\r\nstimulerande för effektiviteten och tillväxten. Då\r\nsäger Allan Larsson: Detta är privatisering; usch,\r\ndet vill vi inte ha. Att bekämpa byråkrati i all ära,\r\ndet är bra, men det räcker inte för att sänka\r\nskatterna.</pre><pre>Genom att på detta sätt säga nej till alla\r\nförändringar av utgifterna visar Allan Larsson att\r\nhan inte har någon strategi för hur det skall gå till.\r\nDärmed är hans ja-svar också fullständigt\r\nmeningslöst. Det blir inte några skattesänkningar\r\nmed den socialdemokratiska politiken. Detta\r\nkommer tyvärr att försämra välfärden för\r\nmedborgarna i Sverige.</pre><pre>Anf. 110 Finansminister ALLAN LARSSON\r\n(s):</pre><pre>Herr talman! Det är värdefullt att vi får denna\r\ndiskussion om skattekvoten. Det handlar om ett\r\nviktigt vägval inom politiken. Det innebär, såsom\r\ndebatten nu förs från olika partiers sida, ett val\r\nmellan stora skattesänkningar eller en välfärd som\r\nomfattar alla, men som ger mest till den som bäst\r\nbehöver det.</pre><pre>Ni i högeralliansen och galosch-högern har inlett en\r\nformlig tävlan om vem som kan utlova de största\r\noch snabbaste skattesäkningarna. Ena veckan lovar\r\nni skattesänkningar på 30 miljarder kronor, nästa\r\nvecka kommer det uppgifter om 80--90 miljarder\r\nkronor för att ni skall kunna mäta er med galosch-\r\nhögerns löften om skattesänkningar på ett par\r\nhundra miljarder kronor. I den tävlan och med\r\nformeln kommer vi socialdemokrater inte att delta.\r\nVi kommer på område efter område att stå upp för\r\ntryggheten, rättvisan och solidariteten.</pre><pre>Låt mig ge några exempel. I valet mellan stora\r\nskattesänkningar eller en god omsorg, hemma eller\r\npå dagis, för alla småbarn, står vi på barnens sida.\r\nVi vill engagera alla goda krafter i barnomsorgen\r\nför att vidareutveckla den, hushålla med resurserna\r\noch förbättra pedagogiken. Barnen skall ha det bra\r\npå dagis, och föräldrarna skall känna trygghet för\r\nsina barn.</pre><pre>I valet mellan att utlova stora skattesänkningar\r\neller att erbjuda ungdomarna Europas bästa\r\nutbildning står vi på ungdomarnas sida. Vi har en\r\nbra skola, men vi kan göra den mycket bättre.\r\nRegeringen ger nu skolan tydliga mål och en större\r\nhandlingsfrihet, och vi räknar med att skolan\r\ndärmed också skall kunna åstadkomma ännu bättre\r\nresultat.</pre><pre>I valet mellan att utlova stora skattesänkningar\r\neller att ta vara på de medicinska framstegen och\r\nutveckla en vård som ger hälsa och ett längre liv,\r\nväljer vi hälsan och livet. Vi har en medicinsk\r\nforskning och en sjukvård av god kvalitet, men vi\r\nkan använda resurserna ännu bättre än i dag. Det\r\npågår ett intressant utvecklingsarbete inom\r\nsjukvården, och vi vill stödja alla goda krafter som\r\nvidareutvecklar verksamheten, så att vi får mer och\r\nbättre vård för varje skattekrona.</pre><pre>I valet mellan en stor allmän skattesänkning eller\r\nutbildning och rehabilitering som ger möjlighet att\r\nkomma tillbaka till arbetet, väljer vi vägen till\r\narbetet. Vi vet att det krävs stora insatser för att\r\nförhindra utslagning. Det behövs en rejäl\r\nförbättring av arbetsmiljön och en väl fungerande\r\nrehabilitering för dem som trots allt råkar ut för\r\nskador och sjukdomar. Vi vill engagera och\r\nstimulera alla som vill göra en insats för att förnya\r\narbetslivet och bygga en väg tillbaka till arbete och\r\ngemenskap.</pre><pre>I valet mellan att utlova en allmän skattesänkning\r\neller att erbjuda de gamla en trygg omsorg, står vi\r\npå det gamlas sida. Vi vet att det finns stora brister\r\ni äldreomsorgen, och vi vet att det finns stora och\r\nväxande behov framöver. Vi satsar nu stort på en\r\nreform inom äldreomsorgen för att få kommuner\r\noch landsting att samverka på ett bättre sätt. De\r\ngamla har byggt upp Sverige, och de måste få en\r\ngod omsorg.</pre><pre>I valet mellan att utlova en allmän skattesänkning\r\neller att vidmakthålla ett rikt kulturliv, står vi på\r\nkulturens sida. Jag har blivit alltmer övertygad om\r\nhur viktigt det är med kultur i vid bemärkelse. Vi\r\nstår nu inför ett skede av snabb\r\ninternationalisering. Vi kommer att riva ner hinder\r\nför handel med varor och tjänster och skapa ökad\r\nfrihet för arbete och pengar att röra sig över\r\ngränserna. När det ekonomiska livet blir alltmer\r\ninternationaliserat, måste vi på andra områden\r\nförstärka och utveckla vår nationella identitet --\r\nspråk, utbildning, forskning, kulturen, miljön och\r\nsamhällsorganisationen.</pre><pre>I valet mellan att hävda ett starkt rättsväsende eller\r\natt utlova en allmän skattesänkning står vi på\r\nrättssäkerhetens sida. Också här finns stora behov,\r\ninte minst när det gäller att få större kraft i\r\ninsatserna mot den ekonomiska brottsligheten.</pre><pre>Så ser för mig valsituationen ut på område efter\r\nområde. Välfärdssamhället har alltjämt många\r\nbrister. I ett kärvt statsfinansiellt läge kan vi inte\r\nutlova nya reformer som kräver ökade skatter. Vi\r\nskall ha en nogrann utgiftsprövning och\r\nåstadkomma en snabbare tillväxt i vår ekonomi.\r\nDet är grunderna för att vi skall kunna åstadkomma\r\nen god ekonomisk utveckling.</pre><pre>Vi socialdemokrater vill värna den solidaritet som\r\när grunden för välfärdssamhället. Vi är samtidigt\r\növertygade om att vi med det nuvarande resurserna\r\nför välfärden kan göra stora framsteg. Vi vill därför\r\npå alla dessa områden ta vara på de goda krafter\r\nsom är beredda att utveckla verksamheten i nya\r\nbanor.</pre><pre>Vi vill skapa en ökad handlingsfrihet och en\r\nmångfald för att därmed ge möjlighet att tillgodose\r\nväxande behov. Ni inom högeralliansen har gjort\r\nert val. Ni har utlovat stora skattesänkningar. Vi\r\nhar också gjort vårt val, och här syns nu\r\ngränslinjerna tydligt. Vi kan redovisa alternativen i\r\ndebatten, och det är medborgarna i detta samhälle\r\nsom till sist skall avgöra valet mellan dessa två\r\nalternativ.</pre><pre>Anf. 111 BO LUNDGREN (m):</pre><pre>Herr talman! Mitt i all vulgärpropaganda lyser det\r\nändå igenom att det inte blir några\r\nskattesänkningar så länge socialdemokraterna har\r\nchans att bestämma i Sverige. Det är ett klart\r\nbesked, och det är inte oväntat. Men det är enligt\r\nmin mening ändå tragiskt att se hur\r\nfinansministern, som jag tror egentligen har insikt\r\nom problemställningarna och inser att man måste\r\neffektivisera offentlig verksamhet och skapa\r\nutrymme för skattsänkningar, genom valtaktikens\r\nkrav, på grund av den socialistiska ideologins\r\ndogmer, tvingas stå här och försvara en omöjlig sak.</pre><pre>Hur ser det egentligen ut i dagens Sverige, det\r\nsolidariska samhälle som socialdemokraterna säger\r\nsig vilja skapa? Vem i dagens socialistiska system --\r\nAllan Larsson -- har råd att gå till Sofiahemmet\r\neller kanske skaffa sig vård utomlands, om det blir\r\nkö till vårdinsatserna? Jo, det är den välbeställde.\r\nPå grund av högskattesamhället och de offentliga\r\npolitikerstyrda monopolen är det de vanliga\r\nmänniskorna som blir utlämnade och står utan\r\nalternativ medan de välbeställda har\r\nhandlingsmöjligheter. Ändå har Allan Larsson\r\nmage att kritisera de partier som vill bryta upp\r\nmonopolen för att ge vanliga människor samma\r\nchans som ni endast låter välbeställda få. Det är\r\ndagens socialdemokratiska Sverige.</pre><pre>Det socialdemokratiska systemet kväver tillväxt\r\noch utnyttjar de resurser vi har mycket sämre. I\r\nvarje undersökning av svensk offentlig sektor visar\r\ndet sig att det utan tvivel finns mycket att göra i\r\nform av effektiviseringar och rationaliseringar.</pre><pre>Det finns också en stor skillnad i att vi av flera skäl\r\nvill dra ner på offentliga utgifter på ett sätt som vi\r\nanser vettigt, exempelvis en reducering av\r\nersättningsnivån vid korttidssjukfrånvaro. Vi vill\r\npara detta med skattesänkningar, men ni drar bara\r\nner och låter skatterna ligga kvar på en hög nivå.</pre><pre>Allan Larsson säger att de gamla måste få en god\r\nomsorg. Har Allan Larsson inte sett de inslag i\r\nRapport i TV som visat hur många gamla har det i\r\ndag?</pre><pre>Rättssäkerheten behöver mer resurser, men\r\nuppenbarligen inte genom socialdemokratisk\r\npolitik. Vi ser ju för närvarande effekten av den\r\nsocialdemokratiska kriminalpolitiken, och den har\r\ninte lyckats särskilt väl.</pre><pre>Frågan kvarstår: Vill socialdemokraterna sänka\r\nskatten? Det formella svaret på frågan var ja. Det\r\nfaktiska svaret i finansministerns andra inlägg var:\r\nNej, det kommer vi aldrig att kunna göra. Vi skall\r\nfortsätta att kväva tillväxten och utnyttja\r\nresurserna sämre. Om ni nu vill sänka skatterna,\r\nhur skall ni då göra? Vilken strategi har ni? Vilka\r\nskatter skall sänkas?</pre><pre>Anf. 112 ANNE WIBBLE (fp):</pre><pre>Herr talman! Så här dags på dagen kan man\r\nmöjligen ursäkta att Allan Larsson tar till något\r\nslags anförande som måste ha varit skrivet för ett\r\nannat ändamål. Det visar möjligen intresset för\r\ndagen hos en socialdemokratisk finansminister. Det\r\nvar ett tydligt valtal som Allan Larsson höll. Dess\r\ninnebörd i klartext var precis det som Bo Lundgren\r\nsade, nämligen att socialdemokraterna inte vill\r\nsänka skatterna. Ni kommer aldrig att föreslå något\r\nsådant. Ni kommer alltid välja något annat.</pre><pre>Om jag skall vara alldeles uppriktig, tror jag att\r\nprecis den typen av resonemang kan man finna om\r\nman läser anföranden som Gunnar Sträng har\r\nhållit. Gunnar Sträng var finansminister för ganska\r\nlänge sedan. Han försvarade år efter år och aktivt\r\nargumenterade för och genomförde höjda\r\nmarginalskatter. Argumenteringen var alltid av\r\ntypen att man för in några kronor extra, och då kan\r\nman tillgodose angelägna sociala ändamål.</pre><pre>Det tog ganska många år innan socialdemokraterna\r\nförstod att denna argumentation var falsk. Jag\r\nhoppas att det kan komma socialdemokratiska\r\npolitiker efter Allan Larsson som så småningom\r\nkommer att inse att även det resonemang som\r\nfinansministern nu gav uttryck för faktiskt är falskt.</pre><pre>Den typen av skattepolitik som Allan Larsson\r\nförspråkar leder till att vi få mindre och mindre\r\nresurser i detta land och färre och sämre\r\nmöjligheter just att föra en socialt medveten och\r\nansvarsfull politik som kan avhjälpa de brister som\r\nfinns i dagens Sverige. Detta är för oss i folkpartiet\r\nliberalerna det absolut viktigaste skälet till att vi\r\nlägger så stor tonvikt vid en ändrad ekonomisk\r\npolitik med ett viktigt inslag av att vända den hittills\r\nförda skattepolitiken, så att skatterna börjar sänkas\r\ni stället för att ständigt höjas. Jag beklagar att\r\nfinansministern inte tycks förstå detta. Jag beklagar\r\nhonom ännu mera om han förstår men ändå tvingas\r\nföra fram argument av den typ som han nu gjorde.</pre><pre>Jag vill ta upp ett av de exempel finansministern\r\nnämnde. Det handlade om att öka möjligheterna\r\nför människornas rehabilitering vid arbetsskador.\r\nRegeringen aviserade i januari en förändring i\r\narbetsskadeförsäkringen som enligt en rad\r\nutredningar aktivt skulle medverka till att förbättra\r\nmöjligheterna till rehabilitering. Propositionen\r\nmötte motstånd från Landsorganisationen och, tror\r\njag, även från TCO, och den har nu stoppats.</pre><pre>Jag undrar om inte Allan Larsson som en pendang\r\ntill satsningen på rehabiliteringen kunde säga att\r\nförslag till förändringar i arbetsskadeförsäkringen\r\nskall komma om någon vecka eller så. Det skulle\r\nvara för att genomföra något som är bra även för de\r\nsyften som Allan Larsson säger sig vilja uppnå.</pre><pre>Anf. 113 Finansminister ALLAN LARSSON\r\n(s):</pre><pre>Herr talman! Jag var för en tid sedan i USA.\r\nTaxichauffören som körde mig till hotellet\r\nberättade om sin arbetssituation och sina villkor.\r\nHan hade inte råd med att vara försäkrad. Skulle\r\nhan behöva sjukvård, hade han inget att betala\r\nmed.</pre><pre>Jag läste samtidigt en intervju med en amerikansk\r\nforskare som berättade om sin mamma som hade\r\nbrutit benet. Mamman var försäkrad, men\r\nförsäkringen täckte inte kostnaderna. Så man fick\r\nlägga ut 1 600 kr. per dag för att klara\r\nsjukvårdskostnaderna. För två månader blev det\r\n100 000 kr. Forskaren sade att där gick hans barns\r\nuniversitetsutbildning åt skogen. Han hade inte\r\nråd, för nu var sparpengarna slut.</pre><pre>Visst är skatterna lägre i USA. Men är det valfrihet\r\nsom ligger i det? Jag tycker att det finns anledning\r\natt jämföra och se vad systemen faktiskt betyder för\r\nden enskilde i form av risker och trygghet.</pre><pre>Bo Lundgren och Anne Wibble tillmäter\r\nskattekvoten den helt avgörande betydelsen för\r\nden ekonomins utveckling. Låt mig få peka på att\r\nStorbritannien är det land inom EG som har den\r\nlägsta skattekvoten. Men det är också det land som\r\njust nu har den sämsta ekonomiska utvecklingen.\r\nJag skulle vilja höra Bo Lundgren förklara\r\nsambandet mellan dessa saker.</pre><pre>Ni gör återigen precis samma misstag som ni alltid\r\nhar gjort. Ni koncentrerar er på skattesidan. Men\r\ndet är faktiskt på utgiftssidan som det avgörs om\r\nskattekvoten kan gå ned. Vi socialdemokrater har\r\nfaktiskt visat sedan 1982 att vi kan sänka\r\nutgiftskvoten. Den har sjunkit från 67 till 62 %. När\r\nni hade möjligheten höjde ni i stället utgiftskvoten\r\nfrån 52 till 67 %, utan att ha den ordentligt\r\nfinansierad.</pre><pre>Jag läste för en tid sedan ett refererat från\r\nmoderaternas stämma. Där finns ett uttalande som\r\njag skulle vilja att Bo Lundgren kommenterar:\r\n''Om moderaterna föreslår skattesänkningar, stora\r\nskattesänkningar, utan att samtidigt våga\r\nifrågasätta den generella välfärdspolitiken, då finns\r\ndet tre sätt att fixa det här. Det ena är inflationen,\r\ndet andra är budgetunderskottet och det tredje är\r\nupplåning. Visst, så kan man göra, så gjorde man\r\nunder de borgerliga åren.'' Det var ett av ombuden\r\npå partistämman, Arne Borg, som sade detta. Bo\r\nLundgren, tala om hur ni skall fixa det här!</pre><pre>Sedan vill jag ställa en fråga till Anne Wibble.\r\nBengt Westerberg skrev följande i Svenska\r\nDagbladet förra sommaren: ''Det moderata\r\nbudskapet blir allt tydligare och alltmer oroande.\r\nDe offentliga insatserna, dvs. välfärdsstaten skall\r\nminskas, skatterna sänkas kraftigt och människor i\r\nökad utsträckning själva betala för välfärden-- -- --\r\nDetta är för folkpartiet en oacceptabel politik. Vi\r\nliberaler kommer aldrig att medverka till att den\r\ngenomförs.'' Kan Anne Wibble förklara vad det är\r\nsom har hänt sedan förra sommaren?</pre><pre>Anf. 114 BO LUNDGREN (m):</pre><pre>Herr talman! Som i stort sett alltid talar\r\nfinansministern inte om vad socialdemokraterna\r\neventuellt vill göra. Jag förstår. Spåren av den\r\nkollaps ni har fört den svenska ekonomin till\r\nförskräcker väl.</pre><pre>Det finns ingen anledning att diskutera USA.\r\nFinansministerns erfarenheter och iakttagelser som\r\nsådana av det amerikanska systemet när det gäller\r\nsjukvården är säkert korrekta. Men det finns ingen\r\nsom föreslår ett sådant system i Sverige. Nej,\r\nveterligt finns det inget parti som gör det. Vi\r\nmoderater föreslår att man skall ersätta de pengar\r\nsom i dag går via skatten rakt till politikernas\r\nhänder med ett försäkringssystem som patienten\r\nkan styra. Det gäller att öka patientens inflytande\r\nmed samma gemensamma finansiering i\r\nförhållande till inkomst men med samma skydd\r\noavsett inkomst som för närvarande. Den valfrihet\r\nsom ni förnekar vanliga människor ger ni till de\r\nvälbeställda. Det finns ingen anledning att\r\ndiskutera det systemet.</pre><pre>Finansministern talar om att det är ett misstag att\r\nbörja med skattesänkningar. Man skall börja på\r\nutgiftssidan. De sakerna hänger samman. En sak är\r\nklar: Har man ingen ambition eller inga mål\r\nbeträffande skattesänkningar, blir det aldrig några\r\nsådana.</pre><pre>Den viktigaste uppgiften för en ny regering är att se\r\ntill att målmedvetet skapa utrymme för att\r\nsuccessivt sänka skatteuttaget för en ökad valfrihet\r\noch förbättrad ekonomi. Det går med hjälp av\r\nrationaliseringar i den offentliga sektorn, med hjälp\r\nav ökad risktagning -- som socialdemokraterna nu\r\nsjälva indirekt föreslår genom minskad ersättning i\r\nsjukförsäkringen -- och med hjälp av tillväxt -- som\r\nfinansministern själv har sagt i\r\ninterpellationssvaret. Det gäller att kraftfullt skapa\r\ndetta utrymme. Det har vi för avsikt att göra -- för\r\natt kunna genomföra de skattesänkningar vi är\r\nberedda att genomföra och de målsättningar vi har\r\nför den kommande fem- och tioårsperioden.</pre><pre>Finansministern ställde en fråga till mig angående\r\nett citat från vår partistämma. Det är intressant att\r\njag skall få kommentera det. Jag gjorde det på\r\npartistämman. Om skattetrycket skall sänkas till\r\n40--45 % nivå över en 10- till 15-årsperiod i Sverige,\r\nfinns det inget som helst behov av att förändra\r\ninriktningen av den solidariska finansieringen av de\r\nvälfärdssystem vi har, annat än att man då får en\r\neffektivisering med hjälp av konkurrens och\r\nproduktion och en hel del andra åtgärder i form av\r\nsjälvrisker. Det generella systemet kan mycket väl\r\nvara kvar. Skulle man gå längre och sänka\r\nskattetrycket till en nivå på 25--30 % krävs större\r\ningrepp. Men det finns inget parti som har förordat\r\ndet. Att tala om det är som att slåss mot\r\nväderkvarnar likt Don Quijote. Det tycker jag är\r\nlitet onödigt, men signifikativt för\r\nsocialdemokraterna för närvarande.</pre><pre>Det är, som finansministern sade, möjligt för\r\nmedborgarna att välja i höst mellan\r\nfinansministerns ambitioner att icke sänka skatten\r\nsamt att bibehålla de tröga system som urholkar\r\nvälfärden på sikt och det dynamiska samhälle som\r\nAnne Wibble och jag står för. Våra partiet vill i\r\nsamverkan skapa ökad tillväxt och bättre\r\nresursutnyttjande. Det valet är klart.</pre><pre>Anf. 115 ANNE WIBBLE (fp):</pre><pre>Herr talman! Jag skall gärna svara på Allan\r\nLarssons fråga i anslutning till ett citat av Bengt\r\nWesterberg. Jag är glad över att Bengt Westerbergs\r\nartiklar röner sådan bred uppskattning även hos\r\nandra än folkpartister. Svaret är mycket enkelt. Det\r\nprogram som vi har beskrivit i Ny start för Sverige\r\ninnehåller skattesänkningar som totalt ansluter till\r\nvad vi har sagt från folkpartiet liberalernas sida\r\nunder många år. Vår inriktning är att komma ned\r\ntill ett skattetryck på 50 %. Det har såvitt jag vet\r\nsocialdemokratiska politiker inkl. statsministern\r\nockså sagt. Det är egentligen inte så märkvärdigt.</pre><pre>Den stora skillnaden mellan det program som vi\r\noch moderaterna har presenterat, Ny start för\r\nSverige, och det Allan Larsson försöker tala för är\r\natt vi har en strategi för hur vi skall nå detta mål och\r\nfaktiskt börja röra oss nedåt i fråga om skattetryck.\r\nAllan Larsson har ingen strategi alls. Det framgår\r\nockså av att han när han blir trängd börjar prata om\r\nnågonting som är fullständigt irrelevant, nämligen\r\namerikansk sjukvård eller någon annan företeelse\r\ni utlandet. Vi skall väl ändå inte apa efter allting i\r\nutlandet. Vi har många bra inslag i svenskt\r\nsamhällsliv och svensk politik, som vi inte alls har\r\nanledning att ge upp. En av de komponenterna\r\nfinns mycket starkt markerad i vårt program Ny\r\nstart för Sverige. Det är den solidariska\r\nfinansieringen av våra socialförsäkringssystem.\r\nDen gör att det system som vi har i Sverige i allra\r\nhögsta grad skiljer sig från dem som finns i andra\r\nländer. Det har i varje fall inte vi tänkt att ändra på.</pre><pre>Jag vill ta upp en sak som Allan Larsson nämnde i\r\nsitt interpellationssvar, som jag tror har en viss\r\nbetydelse för verkligheten, nämligen detta med\r\ninternationaliseringen och anpassningen till EG.\r\nAllan Larsson sade i svaret att länderna i EG så att\r\nsäga rör sig mot mitten i fråga om skattetryck, både\r\nnerifrån och uppifrån. Det är förmodligen sant.\r\nMen om Allan Larsson därmed tror att Sverige kan\r\nvänta ut en sådan utveckling utomlands, då tar han\r\ntyvärr mycket grundligt miste. Långt innan dessa\r\nandra länder i den europeiska gemenskapen ens har\r\nkommit i närheten av dagens skattetryck i Sverige,\r\nhar vårt välstånd krympt katastrofalt. Jag vill i detta\r\nsista inlägg varna Allan Larsson för att tro att\r\nSveriges problem på detta sätt skulle kunna lösas\r\ngenom att omvärlden anpassar sig till något slags\r\nsvensk lagomnivå.</pre><pre>Jag tvingas konstatera det som många har gjort\r\nförut, nämligen att en socialdemokratisk politik\r\ninte innebär någonting annat än fortsatt mycket\r\nhögt skattetryck, sannolikt stigande sådant. Jag\r\nhoppas sannerligen att ni inte skall få möjlighet att\r\nförverkliga den.</pre><pre>Anf. 116 Finansminister ALLAN\r\nLARSSON:</pre><pre>Herr talman! Vi har visat i praktiken att vi har\r\nkunnat göra det som de borgerliga inte kunde göra\r\nunder sina år när de hade chansen, nämligen att\r\nsänka utgiftstrycket. Vi har tagit ned det kraftfullt.\r\nVi kommer att fortsätta att se till att de offentliga\r\nutgifternas andel av produktionen kan fortsätta\r\nminska. Men vi skall göra det i den takten att vi\r\nsamtidigt kan klara våra skyldigheter mot de\r\nmänniskor som särskilt behöver samhällets\r\ninsatser.</pre><pre>Därför är sådana fall som det som redovisades i TV\r\nhäromkvällen en ständigt påminnelse om att man\r\ninte skall gå ut med den typen av\r\nskattesänkningslöften som ni ger innan vi har\r\nresurser för att klara behoven för människor som\r\nverkligen behöver vår hjälp. Därför står jag upp för\r\nvälfärden, för att människor skall kunna ha en god\r\nvård och omsorg här i landet. Det innebär att vi\r\nmåste göra en noggrann avvägning. Jag ställer\r\ndärför inte upp i er tävlan om vem som kan sänka\r\nskatterna mest. Den tävlingen får ni ha med Ian\r\nWachtmeister, som uppenbarligen är svansen som\r\nstyr högeralliansen.</pre><pre>Varför är det så besvärande med en utländsk\r\njämförelse? Jag försökte bara visa på att det kanske\r\nligger ett värde i det sätt på vilket vi har organiserat\r\nvår offentliga sektor, vårt försäkringssystem och vår\r\nsjukvård. På samma sätt som ni gärna vill jämföra\r\nskattetryck kan det vara bra att se vad som är\r\nskillnaderna i sätten att åstadkomma detta och hur\r\ndet faktiskt påverkar människor i deras vardag.</pre><pre>Jag tycker också att det kunde vara intressant om\r\nAnne Wibble och Bo Lundgren svarade på den\r\nfråga jag ställde, om det land som har det lägsta\r\nskattetrycket i EG och också den sämsta tillväxten.\r\nNär ni tillmäter skattekvot och skattetryck den\r\navgörande betydelsen för ekonomiska framsteg kan\r\ndet vara intressant att få veta varför det inte\r\nfungerar i Storbritannien.</pre><pre>Talmannen anmälde att Bo Lundgren och Anne\r\nWibble anhållit att till protokollet få antecknat att\r\nde inte ägde rätt till ytterligare inlägg.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 18.56 på förslag av talmannen\r\natt ajournera förhandlingarna under cirka tio\r\nminuter.</pre><pre>Återupptagna förhandlingar</pre><pre>Förhandlingarna återupptogs kl. 19.06.</pre><pre></pre><pre>Anf. 117 Jordbruksminister MATS\r\nHELLSTRÖM (s):</pre><pre>Herr talman! Karin Israelsson har frågat mig om\r\nregeringen är beredd att justera den nu föreslagna\r\ngränsen för fjällnära skog till den ursprungliga\r\nskogsodlingsgränsen. Åsa Domeij har frågat mig\r\nom det är regeringens avsikt att utvidga området\r\nsom klassas som fjällnära skog i förhållande till vad\r\nsom låg ovanför domänverkets tidigare\r\nskogsodlingsgräns. Jag besvarar interpellationen\r\noch frågan i ett sammanhang.</pre><pre>Höstens beslut om de fjällnära skogarna är ett\r\nuttryck för den vikt vi fäster vid de olika värden som\r\ndessa skogar rymmer. De kärva klimatiska\r\nförhållandena ställer särskilda krav på skogsbruket.\r\nEtt schablonmässigt skogsbruk kan hota den\r\nlångsiktiga skogsproduktionen och därmed riskera\r\nvärdefulla sysselsättningstillfällen. Men den\r\nfjällnära skogen rymmer också naturvärden och\r\nväsentliga värden för rennäringen.</pre><pre>De nya bestämmelser som träder i kraft den 1 juli i\r\når syftar till att skydda alla dessa intressen. De\r\nställer nya och väsentliga krav på markägarna.\r\nDärför är det viktigt att gränsen för den fjällnära\r\nskogen definieras tydligt inför ikraftträdandet. I sitt\r\nyttrande över regeringens förslag fäste lagrådet stor\r\nvikt vid detta.</pre><pre>Den hittillsvarande bestämningen av gränsen för\r\ndet fjällnära skogsområdet grundas på den\r\nskogsodlingsgräns som användes vid\r\nriksskogstaxeringen 1969. På statens mark är denna\r\nidentisk med domänverkets tidigare tillämpade\r\nskogsodlingsgräns. Gränsdragningen på privat\r\nmark är schablonmässigt gjord och smärre\r\njusteringar behöver därför göras. Detta har\r\nbetonats i regeringens proposition och också\r\nuppmärksammats av riksdagen.</pre><pre>Trots den korta tid som har stått till förfogande har\r\nskogsstyrelsen och berörda skogsvårdsstyrelser\r\nutfört ett omfattande kartläggningsarbete som\r\nunderlag för regeringens beslut om gränsen för den\r\nfjällnära skogen. Utgångspunkten för detta arbete\r\nhar varit att eventuella justeringar skall vara så små\r\nsom möjligt. Företrädare för de olika intressena har\r\nhaft möjlighet att framföra sina synpunkter både\r\nskriftligt och muntligt. Denna möjlighet har man\r\nockså utnyttjat i stor utsträckning.</pre><pre>Det underlag som skogsstyrelsen överlämnade till\r\nregeringen innebar sådana justeringar att arealen\r\nfjällnära produktiv skogsmark skulle minska med\r\nsammanlagt drygt 70 000 hektar.\r\nSkogsvårdsstyrelsen hade föreslagit en minskning\r\nmed närmare 90 000 hektar.</pre><pre>Med hänvisning till vad Karin Israelsson och Åsa\r\nDomeij har anfört i sina frågor kan jag nämna att\r\nskogsvårdsstyrelsens förslag för Sorsele kommun\r\ninnebar en minskning av arealen med ca 1 000\r\nhektar och förslaget i fråga om Kopparbergs län en\r\nminskning med ca 5 000 hektar.</pre><pre>Regeringens beslut om den fjällnära gränsen\r\nfattades i förra veckan. Beslutet innebär totalt sett\r\natt arealen fjällnära produktiv skogsmark blir\r\noförändrad. Därtill kommer att vissa arealer\r\nkalfjäll och andra impediment som tidigare låg\r\nnedanför gränsen har flyttats ovanför gränsen.\r\nRegeringens beslut är därmed helt i\r\nriksdagsbeslutets anda.</pre><pre>Jag är medveten om att den korta tid som har stått\r\ntill förfogande för arbetet kan innebära att vissa\r\nändringar behöver göras framöver när\r\nförhållandena kan studeras närmare. Men\r\njusteringarna får enligt min mening inte leda till att\r\nriksdagsbeslutet om fjällnära skog förfelas.</pre><pre>Då Karin Israelsson, som framställt interpellation\r\n186, anmält att hon var förhindrad att närvara vid\r\nsammanträdet, medgav talmannen att Stina\r\nEliasson fick detta i överläggningen i stället för\r\ninterpellanten.</pre><pre>Anf. 118 STINA ELIASSON (c):</pre><pre>Herr talman! Jag ber att i Karin Israelssons ställe\r\nfå tacka för svaret på interpellationen. Sedan den\r\nställdes har en del viktiga saker inträffat, bl.a. att\r\nregeringens beslut är fattat.</pre><pre>Det är helt klart att när det första förslaget till\r\nskogsvårdsgräns med skydd för den fjällnära\r\nbarrskogen presenterades uppstod oro. I mitt\r\nhemlän, Jämtlands län, visades att stora ytor\r\nproduktiv skogsmark skulle undantas från\r\navverkning, detta trots att riksdagens beslut, som vi\r\nuppfattade det, skulle innebära endast små\r\njusteringar.</pre><pre>Följden av detta blev att många skogsägare ansåg\r\natt de borde i förtid avverka sin skog, eftersom\r\ndenna möjlighet inte skulle gälla om den föreslagna\r\nnya skogsvårdsgränsen skulle fastläggas. För\r\nSorsele kommun innebar förslaget en ytterligare\r\nutarmning av en krympande näring i en kommun\r\nsom drabbas av regeringens dåliga regionalpolitik,\r\ndär inlandsbanans indragning är bara en del.</pre><pre>Vad som uppstod sedan beslutet fattats, är en\r\nomfattande byråkrati för de myndigheter som skall\r\nhanda skogsnäringens intressen. Det är få\r\nverksamheter i dessa trakter som är så omgärdade\r\nav regler och förordningar som denna näring. För\r\nnärvarande avvecklar inte bara domänverket sin\r\nverksamhet. Det gäller även många privata\r\nskogsföretag. Det finns en stor rädsla för att\r\nNorrlands inland blir en koloni där skogsmaskiner\r\ntas från kusten för avverkning. Vi är på återgång till\r\nkolonistadiet. Utsugningen fortsätter. Det vore på\r\nsin plats att i stället uppmuntra skogsnäringen i\r\ndessa trakter. Varför inte undanta den\r\nverksamheten från kravet på vinster, som medför\r\nen avveckling med svåra konsekvenser för hela\r\nnäringen.</pre><pre>Det gäller sågverk, transporter och hela den\r\nyrkeskunniga skogsarbetarkåren. Läget är\r\nallvarligt.</pre><pre>Trots detta är jag väl medveten om att det förslag\r\nsom nu lagts fram inte kan upphävas. Det är dock\r\nlöftesrikt att ministern lovar att vid behov rätta till\r\nde fel som kanske blivit följden av en felaktigt\r\ndragen gräns.</pre><pre>Naturligtvis är även vi från centerpartiet rädda om\r\nde fjällnära skogarna, men det finns redan enormt\r\nstora områden som är skyddade från avverkning\r\noch nyttjande. Av den anledningen borde vårt\r\nsamhälle ha råd att ge en erkänsla tillbaka för detta.\r\nLåt det regionalpolitiska stödet gå tillbaka i form av\r\nsärskilt stöd till skogsverksamheten. Det är en\r\nbasnäring, som måste få finnas kvar. Jordbruket är\r\nju snart helt utplånat från dessa trakter.</pre><pre>När nu regler och förordningar skall utformas vill\r\njag bara påpeka behovet av så enkla och tydliga\r\nregler som möjligt. För dem som bor i dessa\r\nområden och är beroende av sin skog är det\r\nsjälvklart att de sköter sin skog med omtanke.\r\nDärför borde regeringen kunna lita på den\r\nenskildes ansvar. Vi säger nej till en utökad\r\nbyråkrati runt skogsbruket.</pre><pre>Anf. 119 ÅSA DOMEIJ (mp):</pre><pre>Herr talman! Jag vill tacka jordbruksministern för\r\nsvaret. Man skulle kunna säga bättre sent än aldrig,\r\ndet har ju dröjt litet att få svar på den här frågan.\r\nDet kanske beror på att frågan är litet knepig. Stina\r\nEliasson är t.ex. litet orolig för att man inte\r\nkommer att kunna avverka tillräckligt mycket,\r\nmedan jag är orolig för att det kanske kommer att\r\navverkas för mycket.</pre><pre>De fjällnära skogarna är en av de allra viktigaste\r\nnaturvårdsfrågorna. Dels handlar det om att vi i\r\nframtiden också vill ha skog i områden där klimatet\r\när ganska besvärligt, dels handlar det om ansvaret\r\nför hotade arter. Sverige har ju skrivit på\r\nBernkonventionen, som syftar till att skydda\r\nhotade arters livsmiljö. Det gjorde Sverige redan\r\n1983.</pre><pre>I dessa områden finns i många fall en hel del arter\r\nkvar som i andra delar av landet har slagits ut på\r\ngrund av ett alltför intensivt skogsbruk.</pre><pre>När regeringen lade fram sin proposition var vi från\r\nmiljöpartiets sida ganska kritiska. Vi menade att\r\nförslagen skulle leda till mer byråkrati utan att\r\nskyddet egentligen skulle förstärkas så mycket.</pre><pre>Men jag tycker ändå att det är viktigt vad som\r\nkommer att klassas som fjällnära skog i framtiden,\r\nt.ex. med tanke på de skärpningar som kanske kan\r\nkrävas längre fram.</pre><pre>Bakgrunden till min fråga var uppgifter om att det\r\nvar oenighet mellan skogsvårdsstyrelsen i\r\nKopparbergs län å den ena sidan och skogsstyrelsen\r\noch domänverket å den andra om hur mycket mark\r\nsom skulle klassas som fjällnära skog.\r\nSkogsvårdsstyrelsen ville, enligt de uppgifter jag\r\nfick, skydda mer skog som fjällnära skog i\r\nKopparbergs län.</pre><pre>Sedan undrade jag i min fråga hur regeringen skulle\r\nhantera detta. Nu har tydligen regeringen, enligt\r\nministern, fattat beslut förra veckan. Jag har inte\r\nsett regeringsbeslutet, det kan jag säga redan här,\r\nmen vad jag förstår rör det sig om en kompromiss,\r\ndär regeringen har lagt sig någonstans mellan\r\nskogsvårdsstyrelsen och skogsstyrelsen. Mats\r\nHellström skakar på huvudet, och han får snart\r\nchansen att komma fram och svara. I\r\ninterpellationssvaret kan man däremot inte utläsa\r\nvad som kommer att hända när det gäller\r\nKopparbergs län. Därför skulle jag vilja ha litet\r\ntydligare besked om hur det kommer att bli.</pre><pre>Kommer den mark, som klassas som fjällnära skog\r\ni Kopparbergs län, att minska eller inte? Jag skulle\r\nvilja veta om regeringen följer skogsvårdsstyrelsens\r\nförslag.</pre><pre>Sedan skulle jag vilja säga en annan sak om detta\r\nsom jag tror att man inte tänker på så många\r\ngånger. Det är nämligen faktiskt regionalpolitiskt\r\nviktigt att skydda den fjällnära skogen och att bli av\r\nmed de storskaliga skogsbruksmetoderna i det här\r\nområdet. Problemen blev egentligen inte aktuella\r\nförrän domänverket började avverka i områden\r\nmed svårare klimat med rätt så storskaliga och\r\nintensiva metoder. Det finns faktiskt en risk för att\r\ndet blir ett köpmotstånd mot svenska\r\nskogsprodukter i utlandet. Det finns tendenser till\r\ndetta redan i dag, och det köpmotståndet kan\r\nriskera att även slå ut det småskaliga och\r\nnaturvårdsanpassade skogsbruket i dessa trakter.\r\nFör visst finns det möjligheter till skogsbruk, t.ex.\r\nav enskilda markägare som kan försörja sågverken\r\ni inlandet. Nu inriktas skogsbruket i dessa trakter\r\nmycket på att försörja massaindustrin vid kusten.</pre><pre>Vi har kunnat se hur det gått för eskimåerna. När\r\nandra gick in med storskaliga metoder och jagade\r\nsäl för fullt ledde det till en intensiv kampanj mot\r\nsäljakten, som till slut kom att drabba även\r\neskimåerna, som bedrev en jakt som inte alls var\r\nskadlig för sälbeståndet på sikt.</pre><pre>Anf. 120 ANDERS CASTBERGER (fp):</pre><pre>Herr talman! Både interpellant och frågeställare\r\ntackar statsrådet för svaret, och det kan man ju\r\ngöra. Men statsrådet balanserar mellan lokala\r\nmarkägarintressen och naturvårdsintressen. Alla\r\nintressen skall skyddas, säger Mats Hellström i ett\r\nförsök att smyga in i porslinsbutiken.</pre><pre>De fjällnära barrskogarna har fått ett visst skydd\r\ngenom riksdagsbeslutet i höstas, men skyddet är\r\nenligt vår uppfattning otillräckligt. Det verifierar\r\nstatsrådet genom att deklarera att utgångspunkten\r\nför arbetet varit att eventuella justeringar skall vara\r\nså små som möjligt.</pre><pre>Självklart måste en gränsdragning ske i nära\r\nsamverkan mellan lokala intressen och berörda\r\nskogsbrukare. Av interpellationen att döma tycks\r\ninte arbetet ha skett på så sätt.</pre><pre>Mats Hellström säger att företrädare för de olika\r\nintressena har haft möjlighet att framföra sina\r\nsynpunkter både skriftligt och muntligt.\r\nMöjligheterna har utnyttjats i stor utsträckning,\r\nsäger han. Det skulle möjligen kunna tyda på att\r\nmånga känner sig överkörda. Statsrådet borde\r\nkunna uttala ambitionen att enskilda skogsbrukare\r\ninte skall anslutas mot sin vilja.</pre><pre>Vid införande av skydd för den fjällnära skogen\r\nligger det i sakens natur att markanvändningen\r\nförsvåras. Men det går att göra något åt den saken.\r\nDomänverket kan t.ex. erbjuda ersättningsmark.\r\nTriangelbyten kan också ske mellan domänverket,\r\nbolag och enskilda, om domänverksmark skulle\r\nvara belägen långt bort från den\r\nersättningsberättigade enskilde.</pre><pre>Vi har vidare för vår del föreslagit att särskild\r\nersättning -- en motsvarighet till Nola-stöd i\r\nodlingslandskapet -- borde kunna utgå för frivilliga\r\nnaturvårdsinsatser i skogsbruket. Det skulle kunna\r\nbli aktuellt just i detta fall. Socialdemokraterna har\r\nsom bekant inte velat ta till vara denna möjlighet,\r\noch därmed hamnar de lätt i en konfliktfylld\r\nsituation.</pre><pre>Även staten måste såsom markägare ta ett vidgat\r\nansvar för naturvården och bevarandeintressena\r\ninom den fjällnära skogen. Det är angeläget att få\r\nstora sammanhängande områden som skyddas mot\r\navverkning. Därför kan statlig mark som är av\r\nvärde för naturvården inom fjällnära skog\r\növerföras från domänverket till naturvårdsfonden.\r\nDärmed skulle skogsmark av stort värde för\r\nnaturvården få ett varaktigt skydd. Den mark som\r\npå detta sätt överförs till naturvårdsfonden skall\r\nenligt vår mening ske utan ersättning mellan statens\r\nolika konton. I samband med behandlingen av\r\nnäringsutskottets förslag om bolagisering av statliga\r\nföretag beslöt faktiskt riksdagen häromdagen att\r\ngöra ett uttalande och anmodar regeringen -- bl.a.\r\nefter förslag från folkpartiet liberalerna -- att pröva\r\nfrågan. Min fråga till jordbruksministern blir\r\nsjälvklar: När avser regeringen att återkomma med\r\nett förslag i enlighet med detta?</pre><pre>Till sist, herr talman, vill jag säga att debatten\r\nhittills har förts utan att hänsyn har tagits till en\r\nannan mycket viktig fråga som hör nära samman\r\nmed den vi har diskuterat. Jag tänker på\r\nrennäringen, en fråga som regeringen under lång\r\ntid har vanskött. Hur har regeringen avvägt\r\nrennäringens intressen i förra veckans beslut?</pre><pre>Anf. 121 Jordbruksminister MATS\r\nHELLSTRÖM (s):</pre><pre>Herr talman! Låt mig framföra en liten fundering\r\nom formen för den här debatten. Jag har besvarat\r\nen interpellation och en fråga som handlar om den\r\ntekniska justering som lagrådet har ansett att vi bör\r\ngöra av gränsen för fjällnära skog, inför de nya\r\nregler som skall gälla från den 1 juli. Under arbetet\r\nmed detta har man varit orolig på olika håll. Det var\r\nursprunget till såväl Åsa Domeijs fråga som Karin\r\nIsraelssons interpellation.</pre><pre>Regeringen har fattat sitt beslut, och det innebär att\r\narealen fjällnära, produktiv skogsmark är\r\noförändrad, ja den har t.o.m. ökat något. Det är\r\nsåledes inte fråga om någon minskning eller några\r\nkompromisser. I Kopparbergs län sker det faktiskt\r\nen ökning med 14 000 ha. På andra håll är det vissa\r\nminskningar. Det är fråga om tekniska justeringar,\r\noch det är vad denna debatt handlar om.</pre><pre>Jag är beredd att diskutera såväl eskimåernas\r\nförhållanden som inlandsbanan och bolagisering av\r\nstatliga åtaganden i största allmänhet. Jag är också\r\nberedd att vid lämpligt tillfälle på nytt diskutera\r\ninnehållet i de regler för fjällnära skogsskötsel som\r\nriksdagen har fattat beslut om. Den frågan har\r\nAnders Castberger tagit upp till debatt här och nu.\r\nMen, herr talman, den frågan hör inte hemma i den\r\nhär debatten.</pre><pre>Anf. 122 STINA ELIASSON (c):</pre><pre>Herr talman Det är alldeles riktigt som\r\njordbruksministern säger, att det handlar om\r\ntekniska justeringar vad gäller gränser och annat.\r\nNär jag begärde ordet för replik gjorde jag det\r\nnärmast för att tala om för Åsa Domeij att det inte\r\nstämmer att Karin Israelsson och jag, som har\r\npåtagit mig hennes uppgift i dag, är mest oroliga för\r\natt man inte skall kunna avverka nog mycket. Det\r\ntyckte jag att jag gav belägg för i mitt första\r\nanförande. De biologiska förutsättningarna för\r\nskogsbruket är ju vad vi vill utgå från. Jag betonar\r\natt just de privata skogsägarna, som bor, lever och\r\nverkar i dessa områden, har goda kunskaper på\r\ndetta område. De har i alla tider rättat sig efter de\r\nbiologiska förutsättningarna.</pre><pre>Det har förekommit stor oro beträffande\r\ngränsdragningarna. Skogsstyrelserna ute i länen\r\nhar ansett att det fattade riksdagsbeslutet är för\r\nluddigt. När man satte sig ner för att lokalt upprätta\r\ndessa gränser, så tyckte man att dessa gränser inte\r\nhade någon verklighetsanknytning. I den landsända\r\ndär jag bor har man försökt göra det bästa möjliga\r\nav situationen och rättat sig efter de biologiska\r\nförutsättningarna. Men riktigt nöjd är man inte.</pre><pre>Det är på sätt och vis fel att föra den här debatten i\r\ndag, eftersom man inte vet hur riksdagsbeslutet ser\r\nut. I varje fall vet inte jag det. Det hela har blivit\r\nlitet snett av den anledningen.</pre><pre>Många har tyckt att den tid man hade på sig för att\r\nyttra sig kring dessa frågor var väl kort. I en\r\nkommun i Jämtland sade någon att man bara hade\r\ntre dagar på sig. Men man ansträngde sig och\r\ngjorde sitt bästa därför att frågan hade så oerhört\r\nstor betydelse.</pre><pre>Anf. 123 ÅSA DOMEIJ (mp):</pre><pre>Herr talman! Jag uppfattade jordbruksministerns\r\nsvar som att det i detta fall inte hade skett någon\r\nkompromiss i Kopparbergs län och att den mark\r\nsom klassas som fjällnära skog inte har minskat\r\nutan snarare ökat något. Jag får väl läsa regeringens\r\nförslag och se om det stämmer.</pre><pre>Jag vet inte riktigt vad Stina Eliasson och Karin\r\nIsraelsson är mest oroliga för. I Karin Israelssons\r\ninterpellation är hela utgångspunkten en oro för att\r\nalltför mycket mark skall komma att klassas som\r\nfjällnära skog. Det är självklart. Lika självklart är\r\ndet att centern tyvärr har medverkat till ett sämre\r\nbeslut ur naturvårdssynpunkt jämfört med de\r\nlöften som samtliga partier gav före valet.</pre><pre>Anf. 124 ANDERS CASTBERGER (fp):</pre><pre>Herr talman! Frågan om den tekniska ordningen\r\nhar statsrådet själv givit den inramning som\r\nsjälvfallet är nödvändig. Jag kommenterade också\r\njordbruksministerns svar och ställde korta och\r\nkompletterande frågor. Jag avstod mycket\r\nmedvetet från långa pläderingar. Men vill man inte\r\nsvara på frågor som är viktiga i sammanhanget, kan\r\nman naturligtvis alltid skylla på att det är\r\nfredagskväll och långt lidet på aftonen. Det skulle\r\ntrots allt inte vara helt omöjligt för statsrådet att\r\nkomma närmare ett svar på de frågor som jag\r\nställde med anledning av den tekniska hanteringen\r\noch till följd av de svar som gavs på interpellationen\r\noch frågan.</pre><pre>Låt mig begränsa mig till en enda fråga, som jag\r\nalltså upprepar. Jag skall inte reta upp statsrådet\r\nmed att trampa på ömma tår om hur saken tidigare\r\nhar skötts. Hur har regeringen avvägt rennäringens\r\nintressen i förra veckans beslut. De grannlaga\r\nuppgifter som regeringen har när det gäller att\r\nfastställa saker och ting på detta område innebär att\r\nman också tar ett vidgat ansvar. Jag är väl medveten\r\nom att det inte är lätt. Men vad det handlar om är\r\natt också beakta ett intresse som inte tidigare har\r\nbeaktats i någon större utsträckning. Därför är\r\nfrågan väl motiverad.</pre><pre>Anf. 125 STINA ELIASSON (c):</pre><pre>Herr talman! Som Åsa Domeij helt riktigt\r\npåpekade är det inte jag som har väckt\r\ninterpellationen. Det är väl inte meningen att vi\r\nskall medverka till att ta bort\r\nförsörjningsmöjligheterna för människor som bor i\r\ndessa trakter. Både Karin Israelsson och jag lever i\r\nden verklighet som avspeglar sig i interpellationen.\r\nÄven om det ligger helt utanför interpellationen vill\r\njag tala om för Åsa Domeij att jag är den som i\r\nåratal har kämpat för att också svenska kyrkan skall\r\nsköta sitt skogsbruk på ett biologiskt och ekologiskt\r\nriktigt sätt. Det fick jag utstå mycket kritik för i\r\nbörjan, men nu är man på alla håll ense om den\r\nsaken. Det kan kanske vara till någon tröst för Åsa\r\nDomeij att få veta det.</pre><pre>Anf. 126 ÅSA DOMEIJ (mp):</pre><pre>Herr talman! Jag hade egentligen inte tänkt föra\r\nnågon debatt i dag med centern om fjällnära skog,\r\nutan den här debatten började med att jag\r\nkonstaterade att mitt frågesvar kanske hade dröjt\r\ndärför att frågan är knepig. Man kan både ha\r\ncenterns utgångspunkt, där man framför allt vill\r\nskydda markägarna, och den miljöpartistiska\r\nutgångspunkten. Det är dock mycket positivt att\r\nStina Eliasson har jobbat aktivt med att förbättra\r\nskogsskötseln i kyrkans regi. Det är mycket bra\r\neftersom kyrkan verkligen inte har drivit ett särskilt\r\nnaturvårdsanpassat skogsbruk. Jag kan bara\r\nhoppas att Stina Eliasson i fortsättningen inom\r\ncentern jobbar för en bättre centerpartistisk\r\nnaturvårdspolitik.</pre><pre>Talmannen anmälde att Stina Eliasson anhållit att\r\ntill protokollet få antecknat att hon inte ägde rätt\r\ntill ytterligare inlägg.</pre><pre>Överläggningen var härmed avslutad.</pre><pre>17§ Svar på interpellation 1990/91:181 om fisket\r\ni ett EES-avtal</pre><pre>Anf. 127 Jordbruksminister MATS\r\nHELLSTRÖM (s):</pre><pre>Herr talman! Jens Eriksson har med anledning av\r\ndet pågående arbetet med ett EES-avtal frågat om\r\nbesked kan ges att Sverige inte byter bort\r\nfiskerättigheter i svensk zon mot något annat än\r\nfiskerättigheter.</pre><pre>Jens Eriksson har även frågat om besked kan\r\nlämnas att Sverige avvisar joint-stock-\r\nmanagement-systemet intill dess förhandlingar om\r\nmedlemskap i EG inleds.</pre><pre>När EES-förhandlingarna inleddes begärde EFTA-\r\nländerna fri varucirkulation inom EES-området för\r\nfisk- och fiskeprodukter i enlighet med de regler\r\nsom nyligen beslutats inom EFTA. Detta har\r\navvisats av EG som anfört att man i utbyte mot\r\nhandelslättnader för fiskvaror kräver tillgång till\r\nEFTA-ländernas fiskevatten. En sådan koppling\r\nmellan handelslättnader och tillträde till\r\nfiskeresurser har EFTA-sidan i sin tur bestämt\r\nmotsatt sig. Denna ståndpunkt bekräftades av\r\nsamtliga EFTA-länders regeringschefer när de\r\nmöttes i Wien så sent som för någon vecka sedan.</pre><pre>EES-förhandlingarna har nu kommit in i sitt\r\nslutskede. EG har trots detta ännu inte lämnat\r\nnågot formellt förhandlingsbud på fiskeriområdet,\r\nvilket kritiserats av EFTA-sidan. EFTA-ländernas\r\nkrav på tillträde till EGs marknad och EGs krav på\r\natt i gengäld få tillträde till EFTA-ländernas\r\nfiskevatten kvarstår således, vilket innebär helt\r\nlåsta positioner. I kommunikén från ministermötet\r\nden 13 maj 1991 slog EGs och EFTAs ministrar\r\ngemensamt fast fiskerisektorns betydelse för\r\nbalansen i EES-avtalet.</pre><pre>När det gäller interpellationens andra delfråga,\r\ndvs. den rörande systemet med s.k. joint-stock-\r\nmanagement eller ömsesidigt tillträde till varandras\r\nfiskezoner vid uppfiskandet av den egna zonens\r\nkvoter, så har detta system inte varit föremål för\r\nnågon diskussion mellan parterna i den pågående\r\nEES-förhandlingen. För övrigt har EGs upprepade\r\nförsök att införa systemet i Östersjön avvisats såväl\r\ninom Fiskerikommissionen för Östersjön som i de\r\nbilaterala fiskekvotsförhandlingarna mellan\r\nSverige och EG.</pre><pre></pre><pre>Anf. 128 JENS ERIKSSON (m):</pre><pre>Herr talman! Jag tackar jordbruksministern för\r\nsvaret på min interpellation. Jag gör det därför att\r\ndet hör till god ton och är sed i Sveriges riksdag att\r\nman gör så. Det skulle vara ohederligt att inte säga\r\natt jag är besviken över det svar jag har fått. Jag är\r\nbesviken i dubbel bemärkelse.</pre><pre>För det första hade jag faktiskt räknat med att få\r\nsvar från den minister som är ansvarig för\r\nförhandlingarna och till vilken jag hade ställt mina\r\nfrågor. Men jag vet att regeringen har full rättighet\r\natt göra så här. Jag betraktar det dock som\r\nbristande respekt för en folkvald representant i\r\nSveriges riksdag och även för fiskerinäringen. För\r\ndet andra är jag besviken över att\r\njordbruksministern helt har undvikit att svara på\r\nmina frågor.</pre><pre>I ministerns svar finns inget annat än det jag kunnat\r\nläsa i tidningarna eller fått kännedom om på annat\r\nsätt genom de kontakter jag faktiskt har. Det är en\r\nkortfattad sammanställning över vad som har varit.\r\nJag har inte fått veta regeringens inställning när det\r\ngäller att byta bort fiskerättigheter mot annat än\r\nfiskerättigheter när det gäller att låta EGs\r\nfiskeflottor dra in på våra vatten och fiska sina\r\nkvoter där.</pre><pre>Med mina frågor avsåg jag att få veta regeringens\r\npolicy när det gäller att slå vakt om de\r\nfisketillgångar vi har kvar. Jag har dystra\r\nerfarenheter av tidigare avtal. Det gäller EG-\r\navtalet från 1972, det s.k. anpassningsavtalet 1986\r\noch statsministerns undertecknande av EFTA-\r\növerenskommelsen 1989 för att nämna några\r\nexempel. De har sannerligen inte gagnat svenskt\r\nfiske.</pre><pre>Vi har inget mer att vare sig ge eller byta bort om vi\r\ninte får ett utbyte som gagnar svenskt fiske, och det\r\nvet Mats Hellström.</pre><pre>Häromdagen läste jag i en tidning att en\r\nrepresentant för svenska regeringen har uttalat att\r\ndet är orimligt att byta bort fiskerättigheter mot\r\nnågot annat än fiskerättigheter. Man talade då om\r\nIsland. Gäller det också Sverige?</pre><pre>Utrikeshandelsministern svarade på min fråga här i\r\nkammaren den 16 maj när hon redogjorde för EES-\r\nförhandlingarna. Hon sade då: ''När det gäller\r\nfisket vill jag än en gång säga att vi har en\r\ngemensam EFTA-position. Vi har sagt EG att vi\r\ninte anser att man kan byta tillträde mot resurser.\r\nDet är den position som vi intar.''</pre><pre>Det var vad som gällde när EFTA-länderna var\r\neniga och frågan avsåg Norge och Island.</pre><pre>För ett par dagar sedan läste jag i ett TT-\r\nmeddelande att Sverige hade retat på sig\r\nnormännen genom att föreslå att fiskefrågorna\r\nskulle lösas bilateralt. Om så sker gör det mig inte\r\nmindre orolig med tanke på den undfallenhet som\r\nregeringen har visat när det har gällt krav som har\r\ndrabbat fisket.</pre><pre>Herr talman! Mina två frågor står obesvarade. De\r\nkan praktiskt taget besvaras med ja eller nej. Har\r\njordbruksministern något svar att ge mig och\r\nSveriges fiskerinäring, eller tvingas jag meddela att\r\njordbruksministern och därmed regeringen inte har\r\nen fast hållning och inte kan ge oss besked i denna\r\nför oss viktiga fråga?</pre><pre>Anf. 129 Jordbruksminister MATS\r\nHELLSTRÖM (s):</pre><pre>Herr talman! Jag får väl ändå säga att jag tycker att\r\ndet är litet egendomligt, Jens Eriksson, att i det här\r\nsammanhanget hävda att man inte får svar. Det går\r\natt läsa innantill. Jens Eriksson säger att det inte\r\nfinns något bestämt besked om kopplingen mellan\r\nhandelslättnader och tillträde till fiskeresurser. Det\r\när en viktig fråga för näringen. Ja visst, är det det.\r\nDet står i svaret. Svaret har varit tillgängligt en lång\r\ntid. En sådan koppling mellan handelslättnader och\r\ntillträde till fiskeresurser har EFTA-sidan i sin tur\r\nbestämt motsatt sig. Denna ståndpunkt bekräftades\r\nav samtliga EFTA-länders regeringschefer när de\r\nmöttes i Wien så sent som för någon vecka sedan.\r\nJag vet inte hur man skulle kunna ge ett mera\r\nkategoriskt svar.</pre><pre>I övrigt vill jag säga att det är givet att man skulle\r\nkunna gå längre i ett svar, om EG hade lagt ett bud.\r\nPå den punkten tror jag att Jens Eriksson och jag är\r\növerens. Vi beklagar säkert båda att det inte ännu\r\nfinns ett bud från EG-sidan. Det står också i svaret.\r\nVi har kritiserat detta från EFTA. Vi tycker\r\nnaturligtvis att det är besvärligt när vi befinner oss\r\ni slutskedet av en förhandling att EG ännu inte\r\nformellt har givit ett bud. När EG har gjort det kan\r\nman naturligtvis utveckla mera synpunkter på ett\r\nsådant bud. När det gäller de avgörande frågorna\r\nom koppling mellan handelslättnader och resurser\r\nstår vi fast och säger nej. Det står i svaret. Den\r\nuppgift som Jens Eriksson tog fram om att Sverige\r\nskulle ha föreslagit bilaterala överläggningar\r\nkänner jag inte alls till. Däremot vet jag att andra\r\nländer har gjort det, och det är tänkbart att det\r\nkommer att bli bilaterala överläggningar.</pre><pre>Den svenska regeringens helt avgörande\r\nutgångspunkt är att vi önskar bli medlemmar av\r\nEG. Den för oss i särklass viktigaste frågan är att\r\nse till att vi i en EG-förhandling kan ge de svenska\r\nfiskarna så bra möjligheter som över huvud taget är\r\ntänkbart att som EG-medlemmar få en permanent\r\ngod fiskeresurs. Den avgörande frågan för oss är att\r\nse till att svenskt fiske på lång sikt, inom ramen för\r\nett medlemskap i EG, skall ha en bra fiskeresurs.\r\nDet är den för oss och -- det är jag övertygad om --\r\nockså för SFR viktigaste frågan. Jag är glad över att\r\nvår dialog och våra kontakter med SFR är betydligt\r\nmera positiva än vad som kom till uttryck i Jens\r\nErikssons i mitt tycke litet väl sura kommentar.</pre><pre>Anf. 130 JENS ERIKSSON (m):</pre><pre>Herr talman! Det är inga sura kommentarer, Mats\r\nHellström, utan det är min oro inför svenskt fiskes\r\nframtid som sätter sina spår i den här debatten.</pre><pre>Det här är en oerhört viktig del för det svenska\r\nfisket, eftersom vi behöver besked för vår planering\r\nför framtiden. Det ingav mig också oro att Mats\r\nHellström ville ta bort fiskerilånen. Planerar Mats\r\nHellström något speciellt i fråga om det svenska\r\nfisket? Många faktorer pekar åt det hållet, och det\r\ninger mig osäkerhet.</pre><pre>Inom EFTA är man enig, men kan Sverige ställa sig\r\nbakom detta, även om det gäller ett bilateralt avtal\r\nmed EG?</pre><pre>Jag är glad för att Mats Hellström är beredd att göra\r\nvad som är möjligt för att hjälpa det svenska fisket.</pre><pre>Vi har ju egentligen gått in i ett system som innebär\r\natt vi byter fiskerättigheter mot annat; det gjorde vi\r\ni anpassningsavtalet 1986.</pre><pre>Vad sedan gäller Norges anklagelser mot Sverige\r\nstår detta i ett TT-meddelande. Jag har det kvar, så\r\nMats Hellström kan få det av mig om han så skulle\r\nönska.</pre><pre>Anf. 131 Jordbruksminister MATS\r\nHELLSTRÖM (s):</pre><pre>Herr talman! I fråga om den sista punkten tror jag\r\natt Jens Eriksson refererar till synpunkter som lär\r\nha framförts från Norges sida efter en kommentar\r\nav utrikeshandelsministern om att Island hade en\r\nsärposition inom EFTA. Jag tror att det är vad\r\ndiskussionen gick tillbaka på. Det är väl en naturlig\r\nsak att uttrycka sig som utrikeshandelsministern\r\ngjorde i det sammanhanget.</pre><pre>Jag återkommer till det som är det för oss helt\r\navgörande. Jag tror och är t.o.m. övertygad om att\r\nJens Eriksson och jag är helt överens på den\r\npunkten. Vi avser att bli medlemmar i EG. De steg\r\nvi nu tar, vårt arbete inom ramen för EES-\r\nförhandlingarna, har ju också som syfte att se till att\r\nvi på fiskeområdet som EG-medlemmar skall\r\nkunna ge de svenska fiskarna en så stark fiskeresurs\r\nsom möjligt att permament fiska utifrån. Det är\r\nutgångspunkten för mig i den här förhandlingen,\r\noch det är utgångspunkten för hela regeringen. Av\r\nde kontakter vi har haft med SFR har jag förstått\r\natt denna synpunkt även delas av SFR. Det vore ju\r\nannars konstigt, eftersom det handlar om det\r\nsvenska fiskets långsiktiga framtid och överlevnad.</pre><pre>Anf. 132 JENS ERIKSSON (m):</pre><pre>Herr talman! Även jag tror att vi kan få ett bra\r\nresultat som medlemmar i EG under förutsättning\r\natt förhandlingarna sköts på rätt sätt. Vi har\r\nfiskevatten, och vi har fisktillgångar som gör att vi\r\negentligen skulle kunna försörja den flotta vi har i\r\ndag och hålla den sysselsatt. Om får vi ut de\r\nrättigheterna och möjligheterna vid ett\r\nmedlemskap i EG tvivlar jag inte på att vi kommer\r\natt klara svenskt fiske.</pre><pre>Jag är däremot rädd för att vi säljer ut oss innan vi\r\nnår fram till ett medlemskap i EG. Vi kommer ju\r\natt avreglera på väldigt många områden inom\r\nramen för EFTA, och detta förtar en hel del av de\r\nförhandlingsmöjligheter vi har när vi så småningom\r\nskall bli medlemmar i EG. Det skapar också oro på\r\ngrund av att vi har avreglerat när vi går in i EG,\r\nmedan man i EG-länderna har kvar en hel del av\r\nsitt stöd till fisket. Ett medlemskap i EG kommer\r\ndessutom enligt min mening att lyfta upp det\r\nsvenska fisket och ge det större möjligheter än dem\r\nMats Hellström och hans regering har skapat för\r\nSverige genom att underteckna EFTA-avtalet i\r\nOslo 1989.</pre><pre>Anf. 133 Jordbruksminister MATS\r\nHELLSTRÖM (s):</pre><pre>Herr talman! Jag tycker nog att Jens Eriksson är\r\nperspektivlös i fråga om den sista punkten. Sverige\r\när nog ändå för närvarande ett av de få länder där\r\nfisket inte befinner sig i kris. Det skall vi vara glada\r\nför. Man har i Norge haft utomordentliga\r\nsvårigheter genom de katastrofala följderna av\r\nförsvinnandet av torsken och loddan. Island har av\r\noch till mycket stora svårigheter. Inom EG\r\nuppträder permanenta krisfenomen genom att man\r\nhar ont om vatten och ont om fisk. Det pågår ju\r\nsom bekant också inom EG stora kampanjer för\r\nskrotning av fartyg.</pre><pre>Vi har en gynnsam situation, Jens Eriksson. Detta\r\nberor till en del på att omständigheterna har varit\r\npositiva för oss. Jag vill också säga att regeringens\r\neget förhandlingsarbete har spelat in. Tack vare\r\ndetta har vi nu en i förhållande till andra länder god\r\nfiskeresurs. Det har vi fått bl.a. genom\r\nförhandlingar med Sovjetunionen om den vita\r\nzonen. Detta har gjort det möjligt för oss både att\r\nhushålla med den resurs som torsken och laxen där\r\nutgör -- detta är ett intresse som vi har gemensamt\r\nmed Sovjet -- och att på ett bra sätt kunna förhandla\r\nmed EG om att svenska fiskare skall ges möjlighet\r\natt komma ut exempelvis i Nordsjön på kvoter som\r\nman inte alls hade tidigare.</pre><pre>Detta betyder också att vi inför en EG-förhandling\r\nhar en fiskeresurs som för oss är viktig att värna om.\r\nVi har heller ingen dålig utgångspunkt i en sådan\r\nförhandling. På den punkten tror jag i så fall att\r\nJens Eriksson och jag har olika uppfattningar.</pre><pre>Talmannen anmälde att Jens Eriksson anhållit att\r\ntill protokollet få antecknat att han inte ägde rätt till\r\nytterligare inlägg.</pre><pre>Överläggningen var härmed avslutad.</pre><pre>18 § Bordläggning</pre><pre>Anmäldes och bordlades</pre><pre>Konstitutionsutskottets betänkanden</pre><pre>1990/91:KU30 Granskning av statsrådens\r\ntjänsteutövning och regeringsärendenas\r\nhandläggning</pre><pre>1990/91:KU43 Regeringens skrivelse med\r\nredogörelse för behandlingen av riksdagens\r\nskrivelser till regeringen</pre><pre>Försvarsutskottets betänkanden</pre><pre>1990/91:FöU9 Prövningsförfarandet vid ansökan\r\nom vapenfri tjänst</pre><pre>1990/91:FöU10 Sotningsverksamheten</pre><pre>1990/91:FöU12 Uppskov med behandlingen av\r\nvissa ärenden</pre><pre>Jordbruksutskottets betänkande</pre><pre>1990/91:JoU26 Ändring i jordförvärvslagen m.m.</pre><pre>Näringsutskottets betänkanden</pre><pre>1990/91:NU37 Handel och tjänster på\r\nvärdepappersmarknaden</pre><pre>1990/91:NU48 Verksamheten i\r\nStudsvikskoncernen, m.m.</pre><pre>19 § Kammaren åtskildes kl. 19.47.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 6 § anf. 8 (delvis),</pre><pre>av förste vice talmannen därefter t.o.m. beslutet\r\nom uppskjuten votering kl. 13.10,</pre><pre>av tredje vice talmannen därefter t.o.m. 9 § anf. 63\r\n(delvis),</pre><pre>av förste vice talmannen därefter t.o.m. 12 § anf. 90\r\n(delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}