{"dokumentstatus":{"dokument":{"hangar_id":"2387810","dok_id":"GG09110","rm":"1992/93","beteckning":"110","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"110","slutnummer":"0","datum":"1993-05-13 00:00:00","systemdatum":"2005-10-27 14:01:24","publicerad":"1993-05-13 00:00:00","titel":"Riksdagens snabbprotokoll 1992/93:110 Torsdagen den 13 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{AD5CF8BC-1EE4-4244-BA5C-F80C999B9551}","dokument_url_text":"http://data.riksdagen.se/dokument/GG09110/text","dokument_url_html":"http://data.riksdagen.se/dokument/GG09110","dokumentstatus_url_xml":"http://data.riksdagen.se/dokumentstatus/GG09110","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:110</div>\r\n<div class=\"sidhuvud_datum\">Torsdagen den 13 maj</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 7 maj.</pre><pre>2 §  Svar på interpellation 1992/93:152 om\r\njämställdheten</pre><pre>Anf. 1  Socialminister BENGT\r\nWESTERBERG (fp):</pre><pre>Herr talman! Berit Andnor har ställt följande\r\nfrågor till mig.</pre><pre>Är regeringen beredd att ompröva de planerade\r\nnedskärningarna av de statliga bidragen till\r\nkommuner och landsting för att förhindra\r\narbetslöshet för ytterligare människor och i detta\r\nfall företrädesvis för kvinnor?</pre><pre>Vilka åtgärder är regeringen beredd att vidta för att\r\nkomma till rätta med löneskillnader mellan kvinnor\r\noch män?</pre><pre>Är regeringen beredd att föreslå särskilda\r\nutbildningsinsatser som riktar sig till kvinnor?</pre><pre>Är jämställdhetsministern beredd att medverka till\r\nen politik som leder till att män och kvinnor\r\ngemensamt får arbeta för välfärdsstatens\r\nförsörjning?</pre><pre>Bakgrunden till interpellationen är de förändringar\r\nsom nu sker på arbetsmarknaden och som bl.a.\r\nframgår av AMS prognos om att 80 000\r\narbetstillfällen under de närmaste två åren kommer\r\natt försvinna inom kommuner och landsting. Som\r\nBerit Andnor framhåller finns det all anledning att\r\nse allvarligt på vad en sådan utveckling kan betyda\r\nför kvinnornas framtida arbetsmarknad.</pre><pre>Att regeringen är väl medveten om denna situation\r\nframgår klart av vårens kompletteringsproposition.\r\nDär slår vi fast att ''hög sysselsättning och tillväxt är\r\ngrundläggande förutsättningar för en rättvis\r\nfördelning. Likaledes är en generell välfärdspolitik,\r\nvalfrihetsrevolution i välfärden, en aktiv\r\narbetsmarknadspolitik och åtgärder för att öka\r\njämställdheten mellan kvinnor och män viktiga\r\nbyggstenar i arbetet för ett tryggt och rättvist\r\nsamhälle.''</pre><pre>Kommuner och landsting har, som Berit Andnor\r\npåpekar, en central roll för välfärden liksom för\r\nsamhällsekonomin i egenskap av både\r\ntjänsteproducenter och arbetsgivare. Även om vi\r\nbedömer att det framgent kommer att krävas en\r\nmycket stram ekonomisk prövning av den\r\nkommunala sektorns utgifter, planeras inte några\r\nnya nedskärningar av statsbidragen. Tvärtom\r\nföreslår regeringen att kommuner och landsting,\r\nsom en engångsåtgärd år 1994, får behålla vissa\r\nskattemedel i syfte att begränsa det kommunala\r\nskatteuttaget och underlätta en anpassning av\r\nverksamheten. Sammantaget rör det sig om över 4\r\nmiljarder kronor, som annars skulle ha förts över\r\ntill staten. Som villkor för att få del av dessa medel\r\ngäller för varje enskild kommun och landsting att\r\nskattesatsen inte höjs för år 1994. Inför framtiden\r\ngör regeringen bedömningen att bidragen i övrigt\r\nbör förbli nominellt oförändrade under 1994 och de\r\nnärmaste åren därefter.</pre><pre>För att särskilt belysa kvinnors arbetsmarknad och\r\narbetslöshet tog jag tillsammans med\r\narbetsmarknadsministern i slutet av mars initiativ\r\ntill en överläggning med representanter från\r\nriksdag, departement, myndigheter,\r\narbetsmarknadens parter och\r\nfrivilligorganisationer. Syftet var att få fram ett\r\nantal konkreta idéer och uppslag som kan leda till\r\nnya sysselsättningstillfällen för de kvinnor som\r\nkommer att friställas inom den offentliga sektorn.</pre><pre>Som ett resultat av regeringens bedömningar, bl.a.\r\nutifrån denna överläggning, föreslås i\r\nkompletteringspropositionen en massiv satsning\r\ninom såväl utbildnings- som\r\narbetsmarknadspolitiken. Berit Andnor ställer nu\r\nfrågan om regeringen är beredd att föreslå särskilda\r\nutbildningsinsatser som riktar sig till kvinnor, och\r\nhon nämner behovet av satsningar på komvux och\r\narbetsmarknadsutbildning.</pre><pre>Med de utökningar som riksdagen redan har\r\nbeslutat om och de förslag som presenteras i\r\nkompletteringspropositionen kan komvux för\r\nbudgetåret 1993/94 utökas med sammanlagt 33 000\r\nhelårsplatser och folkhögskolan med 10 000 platser.\r\nDärutöver föreslås särskild\r\narbetsmarknadsanpassad utbildning inom\r\nfolkbildningen, som beräknas täcka in 3 000\r\npersoner.</pre><pre>Läsåret 1990/91 var närmare två tredjedelar av de\r\nstuderande inom komvux kvinnor. Inom de\r\nyrkesinriktade utbildningarna som till övervägande\r\ndel berör områden som kontor, vård och social\r\nservice var andelen 72 %. Även inom\r\nfolkhögskolan och i studieförbunden är andelen\r\nkvinnliga deltagare stor, ca 60 %. Regeringen utgår\r\nfrån att de nya utbildningsplatserna kommer att ge\r\nytterligare ett stort antal kvinnor möjligheter till\r\nkompletterande studier vad gäller såväl allmänna\r\nämnen som yrkesinriktning.</pre><pre>Till detta kan läggas de föreslagna 1 500 platserna\r\npå det s.k. basåret vid universitet och högskolor,\r\nvilka innebär 300 platser fler än innevarande år. Ett\r\nsärskilt mål med denna utbildning är att framför allt\r\nflickor skall stimuleras att söka sig till det\r\nnaturvetenskapliga och tekniska området. Därtill\r\nkommer de resurser för distansundervisning,\r\nmotsvarande 1 500 heltidsplatser, som ställts till\r\nuniversitetens och högskolornas förfogande och\r\nsom underlättar studier för dem som inte kan byta\r\nbostadsort så lätt, exempelvis småbarnsföräldrar.</pre><pre>Arbetsmarknadsutbildning och företagsutbildning\r\nföreslås få medel som motsvarar 58 300 resp. 28 000\r\npersoner. Inom arbetsmarknadspolitiken har\r\njämställdhet under senare år varit -- och kommer\r\näven fortsättningsvis att vara -- ett av huvudmålen.\r\nDetta innebär att kvinnor inte i större utsträckning\r\nän män skall få bära bördan av de omställningar\r\nsom sker på arbetsmarknaden samt att kvinnor\r\nskall få del av de arbetsmarknadspolitiska\r\nåtgärderna i samma utsträckning som män. Under\r\nbudgetåret 1991/92 utgjorde kvinnorna 41 % av de\r\narbetslösa, samtidigt som åtgärderna till ca 46 %\r\nriktades till dem totalt sett. Inom\r\narbetsmarknadsutbildningen utgjorde kvinnorna\r\n45 %.</pre><pre>Så långt har målet alltså uppnåtts med råge, men\r\ndet behövs också insatser för att bryta den\r\nkönsuppdelade arbetsmarknaden. AMS antog år\r\n1992 ett nytt handlingsprogram för\r\nlänsarbetsnämndernas fortsatta arbete i denna\r\nriktning. Fyra huvudområden lyftes fram:\r\notraditionella utbildningsval för både kvinnor och\r\nmän, deltidsarbetslösheten, kvinnor som hotas av\r\nutslagning i arbetslivet samt kvinnor som bor i och\r\nvill fortsätta leva i glesbygd.</pre><pre>Från regeringens sida vill vi se en förstärkning av\r\ndetta arbete, vilket skall ses mot bakgrund av bl.a.\r\nLöneskillnadsutredningens slutsats att\r\nkönsuppdelningen på arbetsmarknaden är en\r\nmycket viktig förklaring till löneskillnader mellan\r\nkvinnor och män. Vi föreslår i\r\nkompletteringspropositionen att\r\nArbetsmarknadsverket får disponera 30 miljoner\r\nkronor för åtgärder för att stimulera till ökad\r\njämställdhet på arbetsmarknaden. Medlen föreslås\r\nfå användas även för projektverksamhet och\r\nutbildningsinsatser för den egna personalen i\r\nsamband med projekten. AMS anmodas att senast\r\nden 1 oktober i år redovisa sin strategi för hur\r\njämställdhetsarbetet skall bedrivas de närmaste tre\r\nåren.</pre><pre>När det gäller åtgärder för att komma till rätta med\r\nlöneskillnader mellan kvinnor och män faller ett\r\nstort ansvar på arbetsmarknadens parter. Jag utgår\r\nfrån att ett planmässigt och målinriktat arbete från\r\nparternas sida pågår, i synnerhet som arbetsgivare\r\nmed tio eller fler anställda enligt den nya\r\njämställdhetslagen varje år skall upprätta en plan\r\nför sitt jämställdhetsarbete. I denna plan kan\r\narbetsgivaren t.ex. ange strategier för hur\r\neventuella löneskillnader skall rättas till. 1993 års\r\nlönerörelse kommer att bli en mätare på vilken vikt\r\nparterna tillmäter frågan och ge besked om vilket\r\nstöd de fackliga organisationerna är beredda att ge\r\nsina kvinnliga medlemmar.</pre><pre>Löneskillnadsutredningens betänkande är ett\r\nutmärkt underlag för alla som nu vill och skall\r\narbeta med dessa frågor. Betänkandet är för\r\nnärvarande föremål för en bred remiss fram till den\r\n15 september. Som jag nämnde här i kammaren för\r\nett par veckor sedan är det min avsikt att föreslå\r\nregeringen att våren 1994 lägga fram en proposition\r\ntill riksdagen om jämställdhetspolitikens framtida\r\ninriktning. Frågor om löneskillnader mellan\r\nkvinnor och män kommer där att ägnas stor\r\nuppmärksamhet.</pre><pre>Avslutningsvis vill jag säga att jag delar Berit\r\nAndnors uppfattning om betydelsen av en hög\r\nförvärvsfrekvens för både kvinnor och män. Det är\r\ni själva verket förutsättningen för att upprätthålla\r\nvår välfärd. För att klara det behövs en stark\r\nekonomi, och det är målet för regeringens politik.</pre><pre>Anf. 2  BERIT ANDNOR (s):</pre><pre>Herr talman! Jag vill tacka jämställdhetsministern\r\nför svaret. Jag skall börja där\r\njämställdhetsministern slutade.</pre><pre>Jämställdhetsministern säger att ekonomin måste\r\nvara stark för att sysselsättningen skall bli hög. Det\r\när ju precis tvärtom: sysselsättningen måste bli hög\r\nför att ekonomin skall bli stark. Att man har många\r\ni arbete skapar tillväxt, stabila finanser och tryggar\r\nvälfärden. Det är detta som den här regeringen inte\r\ntycks ha fattat. Allt sedan regeringen kom till har\r\nman dragit en strypsnara om hela\r\nhemmamarknaden. Efterfrågan har gått till botten,\r\noch företagen och medborgarna har ingen\r\nframtidstro. Det är därför som man sparar allt man\r\nkan i stället för att investera för framtiden.</pre><pre>Följden har blivit ett oslagbart rekord i form av mer\r\nän 320 000 förlorade jobb på 18 månader. Det är\r\ninte slut med detta. Regeringen skriver hela tiden\r\nupp prognoserna för framtiden. Enligt den senaste\r\nskall 220 000 jobb försvinna i år och nästa år. Var\r\nskall det här sluta någonstans egentligen?</pre><pre>Regeringen säger själv att arbetslösheten snart når\r\n14 %. Ambitionen är att den 1998 skall vara 11 %.\r\nDet är siffror som i det närmaste är ofattbara. Det\r\nhär ser jag som ett uttryck för att regeringen har\r\ngett upp kampen mot arbetslösheten. Man skriver\r\nvackert om arbetslinjen och jobben men gör\r\ningenting för att prioritera tillväxt och fler jobb.</pre><pre>För mig är det klart vad detta kommer att leda till\r\nför oss kvinnor och våra möjligheter att delta i\r\narbetslivet. Med tanke på regeringens ambitioner\r\natt införa vårdnadsbidrag, trots kostnaden, blir det\r\nkvinnorna som får bära arbetslösheten genom att vi\r\ntvingas hem till spisen igen. Eller hur skall denna\r\nbrist på ambition när det gäller att göra någonting\r\nmot arbetslösheten tolkas? Vad anser\r\njämställdhetsministern kommer att hända med\r\nkvinnornas förvärvsfrekvens, om arbetslösheten\r\ntillåts stiga till minst 14 % och sedan ligga kvar på\r\nen så hög nivå som 11 % år 1998? Är\r\nvårdnadsbidraget jämställdhetsministerns svar på\r\ndenna fråga, eller är svaret någonting annat?</pre><pre>De svenska kvinnornas internationellt sett höga\r\nförvärvskfrekvens har enligt min mening varit och\r\när en förutsättning för jämställdhet mellan könen\r\noch för Sveriges välfärd. Grunden för frihet,\r\noberoende och jämställdhet mellan könen är\r\nmöjligheten till ett förvärvsarbete. När principen\r\nom den fulla sysselsättningen nu skjuts i sank ryker\r\nockså jämställdheten. För att utveckla\r\njämställdheten måste därför allas rätt till ett arbete\r\nvara den högst prioriterade frågan. Därför måste\r\nden ekonomiska politiken läggas om.</pre><pre>Lyssna på oss socialdemokrater,\r\njämställdhetsministern, när vi säger: Sänk räntan,\r\nstimulera efterfrågan och företagens investeringar,\r\nstöd näringslivet genom satsningar på ROT-\r\nåtgärder, underhåll och investeringar. Nu måste allt\r\ngöras för att förhindra att 50 000 anställda i\r\nkommuner och landsting, som ju mest är kvinnor,\r\ngår ut i öppen arbetslöshet i år och nästa år.</pre><pre>Regeringen vill att kommunerna skall få behålla de\r\npengar som sänkningen av grundavdraget ger dem,\r\nom de inte höjer skatten. Svagheten i detta förslag\r\när att det inte förhindrar friställningar, eftersom\r\nkommunerna säkerligen använder dessa pengar till\r\natt konsolidera sin ekonomi med hänsyn till de\r\nosäkra spelregler som gäller. Det gynnar de\r\nkommuner som har som övergripande målsättning\r\natt sänka skatten och som av ideologiska skäl vill\r\nminska det gemensamma.</pre><pre>Vi socialdemokrater föreslår i stället att\r\nkommunerna skall få behålla de 4,2 miljarderna,\r\nom de inte låter sin personal bli öppet arbetslös före\r\nden 31 december 1994. Det är en rejäl insats för\r\nkvinnorna. Lyssna på oss, jämställdhetsministern.</pre><pre>Jämställdhetsministern säger i sitt svar att\r\nregeringen nu satsar mycket på\r\narbetsmarknadspolitik och utbildning. Jag undrar\r\nvarför ni är så senfärdiga på det här området. Förra\r\nvintern och våren föreslog vi socialdemokrater\r\nsatsningar som ni sade inte behövdes och som vi\r\ninte hade råd med. I höstas tvingades ni att ställa\r\nupp. I januari sade vi att det behövdes satsningar\r\nbl.a. på utbildning. Ni röstade ned alla våra förslag\r\nmen återkommer nu i elfte timmen. Det är bra att\r\nni kommer tillbaka med en rejäl\r\nutbildningssatsning, men varför så sent? Det\r\nkanske är för sent. Hinner man genomföra det här,\r\njämställdhetsministern? Hur många missar man\r\nmed denna sena hantering?</pre><pre>Kom inte och säg att AMS får mer pengar! Det får\r\nman inte. Man får lika mycket pengar som\r\ninnevarande budgetår, trots att arbetslösheten\r\ngalopperar. Skryt inte om\r\narbetsmarknadsutbildningen! Den skall minskas\r\nmed 8 000 platser.</pre><pre>Till sist lönerna. Det är bra att Bengt Westerberg\r\nintresserar sig för löneskillnaderna. Den viktigaste\r\nförklaringen till att dessa skillnader är mindre i\r\nSverige än i andra länder är den solidariska\r\nlönepolitiken. En anledning till att\r\nlöneskillnaderna på nytt ökar inom vissa områden\r\när att den solidariska lönepolitiken inte\r\nupprätthålls, beroende på arbetsgivarnas\r\nmotstånd. Oroas inte jämställdhetsministern av\r\ndetta? Vad händer framöver med löneskillnaderna\r\nom utvecklingen mot lokala förhandlingar får\r\nfortskrida? Vilket blir rådet till de kvinnor som är\r\noroliga för den här utvecklingen?</pre><pre>Anf. 3  JOHAN LÖNNROTH (v):</pre><pre>Herr talman! Bengt Westerberg säger i svaret att\r\ndet inte planeras några nya nedskärningar av\r\nstatsbidragen till kommunerna. Tvärtom föreslår\r\nregeringen att 4 miljarder inte skall föras över till\r\nstaten.</pre><pre>Sanningen är att en majoritet här i riksdagen har\r\nbeslutat att dra in ca 7,5 miljarder kronor. Sedan\r\nlämnas 4 tillbaka. Det handlar också nu om\r\nnedskärningar.</pre><pre>Sedan säger Bengt Westerberg att regeringen inför\r\nframtiden gör bedömningen att bidragen bör bli\r\nnominellt oförändrade under 1994 och de närmaste\r\nåren därefter. Det där tycker jag inte är riktigt med\r\nsanningen överensstämmande. Tittar man på\r\nregeringens långsiktiga försörjningsbalans finner\r\nman att det viktigaste inslaget i det långsiktiga\r\nsparprogrammet är de 35 miljarder kronorna i\r\nutebliven kommunal tillväxt. Ett oerhört märkligt\r\nsätt att beräkna sparande för övrigt.</pre><pre>Detta baseras på att statsbidragen är nominellt\r\noförändrade. Det betyder i praktiken att man skär\r\nned dem realt med lika mycket som motsvarar\r\ninflationen. Enligt beräkningarna handlar det om\r\nminus 1 % i negativ tillväxt åren 1995--1998. Det\r\nvisar regeringens egna kalkyler. Eftersom man\r\nockså räknar med en fullständigt orealistisk\r\nproduktivitetsökning på 2 % kan jag inte få det till\r\nannat än att man tappar kommunala jobb i\r\nstorleksordningen 30 000 per år fram till 1998. Det\r\nhandlar alltså om att ytterligare ungefär 120 000\r\njobb försvinner i kommunerna under de här åren.</pre><pre>Jag tror att det är ganska enkelt att räkna ut att den\r\nstora majoriteten av de här jobben har innehafts av\r\nkvinnor som nu kommer att bli arbetslösa.\r\nAntingen kommer de att gå rakt ut i öppen\r\narbetslöshet eller också får man vidta olika\r\narbetsmarknadspolitiska åtgärder.</pre><pre>Eftersom Bengt Westerberg brukar tala om den\r\nlångsiktiga ekonomiska utvecklingen och vikten av\r\natt vi har en ekonomi i långsiktig balans, skulle jag\r\nvilja ställa en fråga om fördelningen melan privat\r\noch kommunal konsumtion.</pre><pre>Regeringen räknar med att den privata\r\nkonsumtionen skall öka i takt med BNP:s tillväxt,\r\nmedan den kommunala konsumtionen stadigt skall\r\nminska. Det betyder en direkt överflyttning av\r\nresurser år för år från kommunal sektor till privat\r\nsektor, trots att jag är säker på att Bengt\r\nWesterberg vet att de stora behoven framöver\r\nfaktiskt finns inom bl.a. utbildning och\r\nbarnomsorg. Det kan inte vara vettigt ur den\r\nlångsiktiga ekonomiska stabilitetens synpunkt att\r\nprioritera den privata konsumtionen på den\r\noffentligas, speciellt den kommunala\r\nkonsumtionens bekostnad.</pre><pre>Det är också en tydlig och klar könsfråga. Det är\r\nen prioritering av det som genomsnittligt sett män\r\nbrukar värdera mera och en nedvärdering och en\r\nnedprioritering av det som kvinnor i genomsnitt\r\nbrukar värdera högre. Min fråga är: Varför är det\r\nekonomiskt nödvändigt att flytta resurser från\r\nkommunerna till privat sektor och därmed skapa\r\ndenna stora ökade, framför allt kvinnliga\r\narbetslöshet?</pre><pre>Anf. 4  INES UUSMANN (s):</pre><pre>Herr talman! Jag vill fortsätta på det tema som\r\nJohan Lönnroth tog upp, eftersom jag tycker att det\r\navsnittet i det långa interpellationssvaret från\r\nstatsrådet som handlar om kommunernas ekonomi\r\när litet tunt. Jag skall inte upprepa det som Johan\r\nLönnroth har sagt för jag delar hans uppfattning.\r\nDet finns ingen anledning till upprepning då.</pre><pre>Detta är viktigt. Det finns knappast något område i\r\nsamhället som har så väldigt stor betydelse för\r\nkvinnors rätt till ett fritt och gott liv som just\r\nkommunernas ekonomi. Det handlar alltså om hur\r\nvi organiserar samhället för att kvinnor skall kunna\r\nförvärvsarbeta och för att kvinnor skall ha en\r\narbetsgivare. Man brukar säga att kvinnor i Sverige\r\ninte är beroende av sin äkta man, utan de är\r\nberoende av stat och kommun. Det ger en extra\r\nfrihet. Men det handlar väldigt mycket om att den\r\nhär organisationen inte får slås sönder.</pre><pre>Det är gott och väl att man inte kommer att ta de 4\r\nmiljarder som gäller grundavdraget nästa år, utan\r\natt resp. kommun får behålla dem. Det är bara det\r\natt som systemet är konstruerat vet vi, inte minst i\r\ndet här länet, att det är de kommuner som\r\nverkligen skulle behöva de här pengarna som inte\r\nhar en chans att få dem. De klarar inte av att ha en\r\nrimlig kommunal service på grund av kravet att\r\nman inte får höja skatten.</pre><pre>Jag bor själv i en kommun som har som\r\növergripande mål att inte höja skatten. Vi har\r\nSveriges lägsta skatt i dag. Det är klart att det får\r\nkonsekvenser med det här systemet. De blir\r\nytterligare uppmuntrade, de får ekonomiska\r\nincitament att inte öka skatten. Det betyder\r\nnaturligtvis att barnomsorgstaxor och\r\näldreomsorgstaxor kommer att öka, samtidigt som\r\nman kommer att pressa ned antalet anställda i\r\nkommunen.</pre><pre>Det har blivit särskilt tydligt hur\r\nstatsbidragssystemet -- den kommunala påsen, som\r\ndet heter nu -- slår mot kvinnor. Jag har också här\r\nexempel från Stockholms län. Man vet att varje\r\nhundrakrona som tas bort från barnomsorgen\r\nkompenseras av staten med 106 kr. Om man skär\r\nned barnomsorgen, tjänar kommunen pengar. Det\r\nfinns flera kommuner i samma situation.</pre><pre>I storstadsområdena har vi i och för sig haft en\r\nganska väl utbyggd barn- och äldreomsorg. Vi har\r\nen hög förvärvsfrekvens. Det innebär att vi kvinnor\r\nsom bor här är kommunalekonomiskt dyra, men vi\r\när nationalekonomiskt oerhört tillväxtbefrämjande\r\nmed vår höga förvärvsfrekvens, genom att vi åker\r\nkollektivt och sådana saker. Det gör att vi bestraffas\r\ndubbelt på grund av det här statsbidragssystemet.</pre><pre>Jag vill sluta med att fråga statsrådet om han, nu när\r\nstatsbidragssystemet skall justeras och göras om, är\r\nberedd att driva den feministiska aspekten på ett\r\nnytt statsbidragssystem, så att det i stället för att\r\nmissgynna verkligen kan gynna kvinnors\r\nförvärvsfrekvens, att det kan gynna en väl utbyggd\r\nbarn- och äldreomsorg, som är förutsättningar för\r\natt kvinnor skall kunna ha ett eget förvärvsarbete.</pre><pre>Anf. 5  Socialminister BENGT\r\nWESTERBERG (fp):</pre><pre>Herr talman! Berit Andnor tog upp den allmänna\r\nekonomiska utvecklingen i Sverige. Den innebär\r\nförvisso mycket stora problem. Jag är minst lika\r\nbekymrad som Berit Andnor och många andra för\r\nden stora arbetslöshet som vi har och de ganska\r\ndystra utsikter som Finansdepartementet har\r\nredovisat.</pre><pre>Men man måste också fundera litet grand på varför\r\nvi har hamnat i den här situationen. Det är\r\ningenting som har slagit ner som en blixt från klar\r\nhimmel, utan det är ett resultat av många års\r\nutveckling och försummelser under 1980-talet.</pre><pre>I många statliga kommittéer har man försökt\r\nfundera på varför vi har haft en sämre utveckling i\r\nSverige än i en del jämförbara länder. Det finns\r\nflera olika svar på den frågan. Men jag tror att den\r\nalldeles avgörande förutsättningen för att vi gick in\r\ni den internationella lågkonjunkturen med sämre\r\nförutsättningar än vi kanske har gjort någon gång\r\ntidigare var överhettningen i ekonomin i slutet av\r\n80-talet.</pre><pre>Jag försökte från oppositionsställning förändra den\r\nekonomiska politiken när vi hade denna\r\növerhettning i ekonomin, för att undvika att vi\r\nskulle hamna i den här situationen. Men det fanns\r\ndå inget som helst intresse från\r\nsocialdemokraternas sida att lägga om politiken,\r\nframför allt inte 1988, när det var alldeles\r\nuppenbart att det hade behövts.</pre><pre>Nu har vi hamnat i ett mycket besvärligt läge. Nu\r\nmåste vi lösa en lång rad besvärliga\r\nstrukturproblem, samtidigt som vi brottas med en\r\ninternationell konjunkturnedgång. Det är en\r\nmycket svår situation, som orsakar människor stort\r\nonödigt lidande. Det är dock inte ett resultat av\r\nbeslut som fattas nu, utan av misstag som begicks\r\nför några år sedan.</pre><pre>Än så länge har kvinnorna klarat sig bättre än\r\nmännen. Jag kan inte säga att någon grupp har\r\nklarat sig bra. Men arbetslösheten bland kvinnor\r\nligger också i de senaste siffrorna vi har fått från\r\nArbetsmarknadsverket ungefär 3 procentenheter\r\nlägre än för män. Men situationen är naturligtvis\r\nallvarlig, och det finns en risk för att det jämnar ut\r\nsig när de varsel som nu ligger inom den offentliga\r\nsektorn kommer att realiseras successivt. Därför\r\nhar vi menat att den åtgärd vi har vidtagit inför\r\n1994, att kommunerna får behålla sina pengar, är\r\nett viktigt sätt att bromsa upp förändringstakten.</pre><pre>Långsiktigt tror jag att det blir nödvändigt med\r\nökad produktivitet i kommunerna under åren\r\nframöver. Men det är ändå bättre att människor blir\r\nav med sina jobb när utvecklingen förhoppningsvis\r\nhar vänt, än om de blir det just nu, när\r\narbetslösheten fortfarande är på väg upp.</pre><pre>Berit Andnor säger att vi skall följa\r\nSocialdemokraternas råd att sänka räntan. Det är,\r\nsom Berit Andnor vet, inget som regeringen\r\nbeslutar om. Det är Riksbanken som beslutar om\r\ndet. Vi kan möjligen påverka de besluten och\r\nmarknadens reaktion genom vårt sätt att lägga upp\r\nden ekonomiska politiken.\r\nKompletteringspropositionen har mottagits väl av\r\nmarknaden och lett till att räntorna nu är på väg ner\r\ni ganska snabb takt. Vi hoppas att den utvecklingen\r\nskall fortsätta också under de kommande veckorna\r\noch månaderna. Det är naturligtvis den viktigaste\r\nstimulansen vi kan ge åt svensk ekonomi för\r\nnärvarande, att få ner räntorna.</pre><pre>Över till Johan Lönnroths och Ines Uusmanns\r\nfrågor. Om man blickar framåt tror jag att det är\r\nnödvändigt att öka produktiviteten, hålla tillbaka\r\nkostnadsökningarna i kommunerna och att beskära\r\nden privata konsumtionen. Om vi skulle acceptera\r\nett stort budgetunderskott och bara lägga\r\nrestriktionen på kommuner och landsting, att de\r\nskall ha oförändrad real konsumtion, skulle den\r\nprivata konsumtionen i dagens penningvärde öka\r\nmed kanske 70--80 miljarder kronor när vi kommer\r\nfram till 1998. Men då skulle vi sitta kvar med ett\r\nstort budgetunderskott, och det är naturligtvis inte\r\nacceptabelt. Därför måste vi ta i anspråk en mycket\r\nstor del av den privata konsumtionsökningen för att\r\nfå ner budgetunderskottet.</pre><pre>Det som ligger i den strategiska plan som\r\nregeringen har redovisat i\r\nkompletteringspropositionen innebär i själva\r\nverket att vi lägger beslag på mer än hälften av den\r\nprivata konsumtionsökning som annars skulle\r\ninträffa. Det innebär i praktiken att det som sedan\r\nåterstår för privat konsumtionsökning i stort sett är\r\nden privata konsumtionsökning som faller på\r\npensionärerna. De aktiva löntagarna kan, dess\r\nvärre vill jag säga, inte räkna med någon ökning av\r\nden privata konsumtionen under 1990-talet. Där är\r\nde i samma situation som kommuner och landsting.</pre><pre>Jag delar Ines Uusmanns kritiska synpunkter på en\r\ndel av effekterna av det skatteutjämningssystem\r\nsom vi har tagit ett första steg emot från och med i\r\når. De här effekterna på bl.a. barnomsorgen och\r\nden kvinnliga förvärvsfrekvensen, som Ines\r\nUusmann nämner, har varit väl kända och är också\r\norsaken till att jag så starkt har drivit kravet på att\r\nvi som ett komplement till\r\nskatteutjämningssystemet måste ändra\r\nsocialltjänstlagen så att det blir alldeles klart att\r\nkommunerna har skyldighet att se till att det finns\r\nbarnomsorg för de föräldrar som vill\r\nförvärvsarbeta. Det är, som Ines Uusmann\r\nkonstaterade, de allra flesta.</pre><pre>Det pågår också en översyn av\r\nskatteutjämningssystemet. Den sattes i gång i stort\r\nsett samtidigt som riksdagen fick propositionen om\r\ndet första steget. Syftet med den översynen är bl.a.\r\natt se över en del av inslagen i utjämningssystemet\r\nsom får effekter på kvinnlig förvärvsfrekvens och\r\nbarnomsorg.</pre><pre>Vi har inte sett något konkret förslag ännu. Men\r\nmin utgångspunkt när jag skall granska detta\r\nförslag och försöka medverka till att vi förändrar\r\ndet här systemet är precis densamma som Ines\r\nUusmanns, dvs. att vi skall se det med låt oss kalla\r\ndet feministiska ögon. Vi skall alltså se till att\r\nkommuner som ökar sin förvärvsfrekvens inte i så\r\nhög grad som nu inte tjänar något på det. Det är\r\nalldeles självklart att, om t.ex. fler kvinnor i en\r\nkommun förvärvsarbetar och man bygger ut\r\nbarnomsorgen, det också måste avspegla sig i\r\nkommunens inkomster. Det är riktigt som Ines\r\nUusmann säger att så icke är fallet som systemet nu\r\nser ut. Därför är det angeläget att vi får en ändring\r\npå den punkten.</pre><pre>Anf. 6  JOHAN LÖNNROTH (v):</pre><pre>Herr talman! Jag kan inte tro att den privata\r\nkonsumtionsökningen enbart skulle falla på\r\npensionärerna. Till att börja med måste man skilja\r\npå olika pensionärsgrupper. En ganska färsk studie\r\nvisar att under de senaste tio åren har\r\nrealinkomsterna för de pensionärer som ligger allra\r\nhögst -- om man räknar samman ATP, folkpension,\r\navtalsförsäkring och privata pensionsförsäkringar --\r\nökat med 10 %, enligt statistiken. Samtidigt har de\r\npensionärer som enbart har folkpension -- ungefär\r\nen kvarts miljon, varav 200 000 kvinnor -- minskat\r\nsina realinkomster med 1,5 %. Detta är alltså en\r\nfördelningsfråga, som gäller inte bara inom\r\npensionärskollektivet utan också inom\r\nlöntagarkollektivet.</pre><pre>Den privata konsumtionstillväxt som regeringen\r\nräknar med -- i storleksordningen 3 % om året --\r\nkommer till mycket stor del att hamna på\r\nhöginkomsttagare, och den stora majoriteten av\r\ndem är män, t.ex. sådana som Bengt Westerberg\r\noch jag. Det är den kalla verklighet som blir följden\r\nav den fördelningspolitik som denna regering står\r\nför. Det är fullständigt entydigt och klart. Jag\r\nbefarar snarare att den stora merparten av\r\nkonsumtionstillväxten faller på höginkomsttagare,\r\noch då speciellt på män. Vi kommer att köpa fler\r\nbilar och andra prylar som män brukar gilla att\r\nköpa.</pre><pre>De offentliga finanserna måste saneras, och då\r\nmåste man höja skatten för höginkomsttagare, och\r\nspeciellt för män, som är den stora majoriteten av\r\nhöginkomsttagarna. Det kan absolut inte vara ett\r\nvillkor för en långsiktigt sund ekonomi och sunda\r\nstatsfinanser att man på det här ganska drastiska\r\nsättet flyttar över resurserna från offentlig\r\nkonsumtion, kommunal konsumtion, skola,\r\nbarnomsorg osv. till privat konsumtion, vilket leder\r\ntill allvarliga fördelningseffekter såväl mellan\r\nhögoch låginkomsttagare som mellan kvinnor och\r\nmän. Jag tror faktiskt att Bengt Westerberg, som\r\nden duktige ekonom han är, vet att det förhåller sig\r\npå det här sättet.</pre><pre>Anf. 7  BERIT ANDNOR (s):</pre><pre>Herr talman! Jämställdhetsministern och jag är nog\r\növerens om att det är viktigt att kvinnor deltar i\r\narbetslivet på lika villkor som män. En\r\nförutsättning för jämställdheten och för landets\r\nvälfärd är en hög förvärvsfrekvens både för kvinnor\r\noch för män.</pre><pre>Jämställdhetsministerns svar visar dock att när det\r\nkommer till handling, då haltar det betydligt. Det\r\när naturligtvis en konsekvens av regeringens\r\nsammansättning. Det finns i regeringen starka\r\nkrafter som inte har samma övertygelse om vikten\r\nav jämställdhet mellan könen. Jag förstår att det\r\nmåste vara stora svårigheter för\r\njämställdhetsministern att driva dessa frågor i det\r\nsällskapet.</pre><pre>Jag skall något kommentera detta med de 4\r\nmiljarderna. Jämställdhetsministern säger i sitt svar\r\natt syftet med de 4 miljarderna som kommunerna\r\nfår behålla är just att förhindra uppsägningar under\r\nden närmaste tiden. Problemet är bara att\r\nregeringens förslag inte ger någon garanti. Det är\r\nju fortfarande fritt fram att säga upp folk, i detta\r\nfall kvinnor. 50 000 kvinnor kan bli utan jobb inom\r\nde närmaste åren. Det socialdemokratiska förslaget\r\när ju förbundet med ett krav på att man inte skall\r\nsäga upp sina anställda under tiden fram till den 31\r\ndecember 1994. Därmed skapas det en garanti,\r\nvilket det inte görs genom regeringens förslag.</pre><pre>Den gemensamma sektorn är ju en förutsättning\r\nför förvärvsarbete för kvinnor. Kvinnor har arbete\r\ninom denna sektor, samtidigt som den skapar\r\nförutsättningar för att kunna ta ett arbete, vilket är\r\ncentralt. För oss socialdemokrater är detta en\r\navgörande fråga, men hur ser regeringen på detta?\r\nHur ser de borgerliga partierna på detta ute i\r\nkommuner och landsting? Sanningen är ju att man\r\npå många håll i landet nu rustar ner, kanske inte av\r\nekonomiska skäl utan kanske främst av ideologiska\r\nskäl. Vad gör regeringen i den här frågan? Hur\r\nfunderar man egentligen? Varför gör man ingenting\r\nför att undanröja den utveckling i kommunerna\r\nsom innebär att fler blir friställda?</pre><pre>Regeringen räknar ju med att 120 000 människor\r\nkommer att bli utan arbete inom den offentliga\r\nsektorn fram till 1998. Vad händer då med\r\njämställdheten? Vart skall dessa kvinnor ta vägen?\r\nVar skall de få jobb? Hur blir det med omsorgen om\r\nbarn och äldre? Behoven ökar hela tiden, de\r\nminskar ju inte. Men vad händer med kvinnors\r\nmöjligheter att förvärvsarbeta och med\r\njämställdheten, jämställdhetsministern?</pre><pre>Anf. 8  INES UUSMANN (s):</pre><pre>Herr talman! Det känns tillfredsställande och\r\nhoppfullt att statsrådet ger ett så klart besked om\r\natt han för sin del tänker driva den feministiska\r\nståndpunkten att de kommuner som har hög\r\nkvinnlig förvärvsfrekvens skall gynnas. Samtidigt\r\nmåste samhället organiseras så, att detta\r\nmöjliggörs.</pre><pre>Jag tycker att det finns skäl att ge statsrådet\r\nuppskattning för arbetet med att ta fram en\r\nbarnomsorgslag, om det nu lyckas ända fram, vilket\r\nvi verkligen får hoppas.</pre><pre>Det finns ju sådant som kan orsaka grus i\r\nmaskineriet. Lika viktigt som att denna fråga blir\r\npositivt behandlad inom hela regeringen är det ju\r\natt det inte kommer någonting som kan verka\r\nkontraproduktivt, dvs. ett vårdnadsbidrag. Om\r\nman dessutom inför ett vårdnadsbidrag, skulle\r\ndetta utgöra en helt motsatt signal, dvs. att kvinnors\r\nförvärvsarbete är någonting som samhället\r\negentligen inte tycker är viktigt. Kombinationen\r\nmellan kvinnors förvärvsarbete och att ha barn -- vi\r\nhar ju under lång tid fött många barn i Sverige --\r\nkan då inte fortsätta att utvecklas. Signalerna från\r\nsamhället skulle då rasera detta utvecklingsarbete\r\noch visa att det inte är någonting som man skall\r\nfortsätta med. Vi skulle då gå tillbaka till den\r\ndiskussion som fördes under 50- och 60-talen,\r\näven -- det kan jag medge -- i vårt parti och i vårt\r\nkvinnoförbund, om att hemmafrurollen skulle\r\nuppvärderas. Jag trodde att vi hade lämnat den\r\ndiskussionen. Statsrådet delar nog min uppfattning\r\natt detta är någonting som bör bekämpas, men\r\nsignalerna från andra delar av regeringen känns\r\nväldigt oroande. Jag kan bara uppmana statsrådet\r\natt stå på sig för kvinnornas och för barnens skull.</pre><pre>Anf. 9  Socialminister BENGT\r\nWESTERBERG (fp):</pre><pre>Herr talman! Jag har två kommentarer till Johan\r\nLönnroths frågor. Till att börja med är skälet till att\r\npensionärerna tar i anspråk ett ökat\r\nkonsumtionsutrymme att det blir fler och fler ATP-\r\npensionärer. Skälet är inte att det blir en real\r\ninkomstökning för den enskilde pensionären. De\r\npensionärer som faller ifrån har ofta en lägre\r\npension än de pensionärer som kommer till. Därför\r\nkommer pensionärskollektivet att successivt\r\nkonsumera större resurser för privat konsumtion.\r\nBara denna demografiska förändring svarar mot en\r\nkonsumtionsökning uppemot ca 1 % per.</pre><pre>Med de tillväxtantaganden och annat som ligger i\r\nregeringens beräkningar fram till 1998, som\r\nnaturligtvis är osäkra -- det skall understrykas --\r\nkommer den privata konsumtionen totalt sett att\r\nöka med 70--80 miljarder. Så mycket skulle den\r\nprivata konsumtionen öka, om vi ingenting gjorde.\r\nEftersom regeringen nu föreslår en rad åtgärder --\r\navgiftsökningar, skattehöjningar och besparingar,\r\nsom kommer att begränsa det privata\r\nkonsumtionsutrymmet -- återstår det inte så mycket\r\nmer än det konsumtionsutrymme som faller på\r\npensionärerna.</pre><pre>Därför innebär den totala planen inte att det blir\r\nnågon real ökning av konsumtionsutrymmet, vare\r\nsig för den privata sektorn eller för kommuner och\r\nlandsting. Det är tyvärr -- jag vill understryka\r\ndetta -- det pris vi nu får betala för att få ordning på\r\nstatsfinanserna under 1990-talet.</pre><pre>Sedan är frågan vilka konsekvenserna blir i\r\nkommuner och landsting om man inte ökar den\r\nreala konsumtionen utan den ligger still under\r\n1990-talet. Det är sannolikt att det blir som Johan\r\nLönnroth säger, dvs. att det kommer att innebära\r\natt man med färre personer om fem år kommer att\r\nförsöka att lösa dagens uppgifter, eller ännu större\r\nuppgifter som man snarare kommer att ha. Man\r\nkan naturligtvis ställa sig frågan, vilket jag tycker är\r\nrimligt att göra, om det är möjligt att öka\r\nproduktiviteten i en tjänstesektor som den\r\nkommunala eller landstingskommunala sektorn,\r\nsom dessutom har en historisk utveckling som\r\nsnarare har inneburit en mer fallande än ökande\r\nproduktivitet, i alla fall under tiden fram till för\r\nungefär tio år sedan.</pre><pre>Jag är optimistisk på den punkten. Jag tycker att\r\ndet nu sker så mycket positivt ute i kommunerna\r\nsom visar att det går att öka produktiviteten, för att\r\ninte tala om effektiviteten. Det handlar både om\r\nförbättrade organisationsformer, om morötter för\r\npersonalen, bättre utbildning för personalen och\r\neffektivare metoder vid olika behandlingsinsatser\r\nm.m. inom både sjukvård och socialtjänst.</pre><pre>Vårdgarantin infördes för ett och ett halvt år sedan.\r\nDen har inneburit att operations- och\r\nbehandlingsköer för ett tiotal diagnosgrupper helt\r\nhar försvunnit, trots att några ytterligare resurser\r\ninte har tillförts. Detta är ett belysande exempel på\r\natt det faktiskt går att åstadkomma mer med de\r\nresurser som vi redan förfogar över.</pre><pre>Berit Andnor uppehöll sig huvudsakligen vid de\r\npengar som kommunerna skall få under 1994. Jag\r\nhar litet svårt att se hur en sådan garanti, som Berit\r\nAndnor och Socialdemokraterna har efterlyst, skall\r\nse ut. Men det avgörande är att dessa pengar nu\r\nfinns i kommunerna, och jag är alldeles övertygad\r\nom att man i kommunerna upplever att detta är en\r\nsvår process som man är på väg att gå igenom. Man\r\när därför tacksam för att få ett bidrag som kan\r\nbromsa upp processen. Det kan hända att det finns\r\nnågon kommun där man säger: Vi klarar oss inte\r\ntrots detta tillskott som motsvarar ungefär 30 öre i\r\nkommunalskatt, utan vi skulle behöva höja skatten\r\nmer för att inte dra ner servicen till en nivå som är\r\noacceptabel. I det fallet är man i kommunerna\r\noförhindrad att använda skatteinstrumentet.\r\nKommunerna blev visserligen av med\r\nengångsbidraget för 1994, men det är fullt möjligt\r\natt höja skatten. Jag skulle gissa att vad man i de\r\nflesta kommuner i den situationen kommer att göra\r\när att man ändå hankar sig fram under 1994 och\r\navvaktar med den nödvändiga skattehöjningen till\r\n1995. Då får de väl göra på det sättet.</pre><pre>Jag tycker att Berit Andnor ställer en mycket\r\ngrundläggande och viktig fråga, nämligen var de\r\nkvinnor, som så att säga blir över, skall ta vägen om\r\nman rationaliserar i den kommunala sektorn. Det\r\när inte en alldeles lätt fråga att besvara. Berit\r\nAndnor åberopar i sin interpellation en uppsats av\r\nprofessor Bengt Furåker i Göteborg. Den ingår i en\r\nnyligen publicerad rapport som\r\nArbetsmarknadsdepartementet har givit ut. Bengt\r\nFuråker gör jämförelser mellan\r\narbetsmarknadsstrukturen i USA och Sverige och\r\nkonstaterar att den är ganska likartad även för\r\nkvinnor, med det undantaget att vi i Sverige har en\r\nhel del kvinnor som arbetar inom den sociala\r\nservicesektorn. Någon motsvarande sektor finns\r\ninte i USA, dvs. den uppstår inte på en helt privat\r\nmarknad. Ett mycket stort problem och en stor\r\nutmaning som vi står inför är att både kunna öka\r\nproduktivitet och effektivitet inom den kommunala\r\noch landstingskommunala sektorn och att se till att\r\narbetstillfällen för kvinnor skapas.</pre><pre>Jag menar att det enda sättet att lösa det problemet\r\när genom att bredda arbetsmarknaden för kvinnor.\r\nArbetsmarknaden kan inte vara så enkönad som\r\nden nu är för kvinnor, dvs. en arbetsmarknad med\r\nså många yrken där det bara förekommer kvinnor\r\noch å andra sidan många yrken där det bara\r\nförekommer män, utan vi måste få en breddning till\r\nstånd. Det ligger i de uppdrag som har getts till\r\nArbetsmarknadsverket att medverka till denna\r\nbreddning. Vi har naturligtvis också som politiker\r\nett stort ansvar för detta.</pre><pre>Jag kan lugna Ines Uusmann med att ett förslag till\r\nbarnomsorgslag om några veckor kommer till\r\nriksdagen. Det kommer inte att behandlas förrän i\r\nhöst, men förslaget kommer i alla fall.</pre><pre>Till frågan om vårdnadsbidrag skall jag återkomma\r\ni nästa interpellationsdebatt med Birgitta Dahl.</pre><pre>Anf. 10  BERIT ANDNOR (s):</pre><pre>Herr talman! Det mest centrala och absolut\r\nviktigaste just nu är enligt min uppfattning att vi\r\nmåste göra allt för att komma till rätta med det\r\nmycket allvarliga sysselsättningsläge som vi\r\nbefinner oss i.</pre><pre>Som jag sade i min inledning måste\r\nsysselsättningsfrågan gå före allt annat.\r\nSysselsättningen måste bli hög för att ekonomin\r\nskall bli stark. Detta är en förutsättning som är\r\nganska enkel att förstå. Just rätten till ett eget\r\narbete är ju grundläggande för jämställdheten. I\r\ndet avseendet tycker jag att vi verkar vara överens.\r\nMen när man sedan skall göra någonting åt detta\r\nbrister det i regeringens ambitioner. Att ha ett mål\r\nsom innebär att arbetslösheten skall vara 11 % 1998\r\ninnebär att man inte tar problemet på tillräckligt\r\nallvar och att man inte gör vad man kan för att\r\nstoppa upp detta. Alla krafter måste sättas in för att\r\nbekämpa arbetslösheten.</pre><pre>Vi har nu en regering som har drivit sin politik i 18\r\nmånader. Man säger att man prioriterar tillväxten,\r\nmen tillväxten uteblir. Man säger att man skapar\r\nnya jobb, men jobben försvinner, och de fortsätter\r\natt försvinna. Man säger att man hävdar\r\narbetslinjen, men arbetslösheten fortsätter att öka.\r\nMan säger att man sanerar statsfinanserna, men\r\nbudgetunderskottet är ett stort svart hål. Man säger\r\natt man vill ha ett rättvist samhälle, men klyftorna\r\nbara ökar. Detta märker vi kvinnor varje dag. Hur\r\nkan man säga att jämställdheten på detta sätt skall\r\nbli bättre när vi ser hur den försämras?</pre><pre>Jobben försvinner och barnomsorgen blir sämre.\r\nTalet om att produktiviteten och effektiviteten skall\r\nbli bättre och motverka de förändringar som sker\r\nhar till viss del sitt berättigande, men samtidigt ökar\r\nhela tiden behoven av vård och omsorg. Vi ser att\r\nvården av de äldre blir hotad. Trygghetssystemen är\r\nheller inte att lita på längre.\r\nArbetslöshetsförsäkringen urholkas också.</pre><pre>I detta mycket allvarliga läge som vi nu befinner oss\r\ni ägnar sig regeringen åt att diskutera frågan om\r\nvårdnadsbidrag. Det verkar som om det tar väldigt\r\nmycket tid och kraft av regeringens arbete att\r\ndiskutera när och hur vårdnadsbidraget skall\r\nfinansieras. Jag blir upprörd därför att jag tycker att\r\njämställdhetsministern borde förstå att det faktiskt\r\när oursäktligt att diskutera denna fråga på det här\r\nsättet samtidigt som han påstår sig vilja öka\r\njämställdheten. Vad finns det för argument för att\r\ninföra vårdnadsbidraget, och på vilket sätt skulle\r\ndet då öka jämställdheten mellan kvinnor och män?\r\nHar jämställdhetsministern något argument för och\r\nnågon förklaring till detta? På vilket sätt skulle\r\ndetta öka kvinnors möjligheter att delta i\r\narbetslivet på lika villkor som männen?</pre><pre>Anf. 11  JOHAN LÖNNROTH (v):</pre><pre>Herr talman! Jag håller med Berit Andnor om att\r\ndet är sysselsättningen som är den helt avgörande\r\nfrågan.</pre><pre>Bengt Westerberg säger att antalet ATP-\r\npensionärer blir allt fler. De kommer då att ta 1 %\r\nav den privata konsumtionstillväxten i anspråk. I\r\nden försörjningsbalans som regeringen lägger fram\r\nfinns det ett större utrymme än så -- 2--3 % tillväxt.\r\nDet måste alltså i regeringens planer finnas\r\nutrymme också för en privat konsumtionstillväxt\r\nför andra än pensionärer.</pre><pre>Beräkningen i försörjningsbalansen visar en tillväxt\r\nsom är minus 1 %. Det är alltså inte fråga om\r\nnolltillväxt utan en negativ tillväxt i kommunerna\r\nmed 1 %. Till detta kommer det fullständigt\r\norealistiska antagandet om 2 %\r\nproduktivitetstillväxt. Man skall komma ihåg att\r\nman i Kommunförbundet och Landstingsförbundet\r\nsäger att enbart demografiska förändringar och\r\nmedicinsk teknik betyder ett tillväxtbehov i\r\nkommunerna på 1--1,5 %.</pre><pre>Om man godtar regeringens kalkyl innebär det att\r\n3 % av sysselsättningen försvinner i kommunerna\r\nvarje år. Detta blir den matematiska effekten av\r\nminus 1 % i volym och 2 % produktivitetstillväxt.\r\nDet handlar alltså om att 120 000 jobb kommer att\r\nförsvinna. Ca 80 000 av dessa är kvinnojobb, vilket\r\ninnebär att 80 000 kvinnor skall placeras någon\r\nannanstans. Jag frågar Bengt Westerberg: Skall de\r\ngå till privat tjänstesektor? Även inom banker,\r\nförsäkringsbolag och handel genomförs\r\nrationaliseringar och datoriseringar. Det finns inga\r\nsom helst utsikter att man där skall kunna ta emot\r\ndessa 80 000 kvinnor. Industrin kommer inte att\r\nanställa folk inom en överskådlig tid.</pre><pre>Dessa 80 000 kvinnor kommer att gå ut i\r\narbetslöshet. Det kan inte vara\r\nsamhällsekonomiskt försvarbart att strama åt i\r\nkommunerna på detta fullständigt orimliga sätt som\r\nregeringens långsiktiga plan innebär. Man kan med\r\nsunda statsfinanser klara det genom att höja\r\nskatten för höginkomsttagarna. Varför kan\r\nstatsrådet Westerberg inte vara överens med mig på\r\nden punkten?</pre><pre>Anf. 12  Socialminister BENGT\r\nWESTERBERG (fp):</pre><pre>Herr talman! Jag vill först instämma med de båda\r\nföregående talarna om att sysselsättningen är den\r\nviktigaste frågan. Det råder inga delade meningar\r\nmellan oss på den punkten.</pre><pre>Det är riktigt att den här regeringen har drivit sin\r\npolitik under 18 månader. Ekonomin är som ett\r\nfordon i en utförsbacke, och vi har inte lyckats\r\nstoppa det. Däremot har vi vidtagit en rad åtgärder.\r\nVi ser nu faktiskt att det börjar bli effekter av denna\r\npolitik. Det händer en del positiva saker i\r\nekonomin. Men det är ganska dystert, och det\r\nkommer att krävas åtskilliga åtgärder framöver för\r\natt vi skall få någon ordning på detta.</pre><pre>Jag vill använda de två återstående minuterna till\r\natt kommentera den fråga som Johan Lönnroth tog\r\nupp, där jag tydligen inte har lyckats vara\r\ntillräckligt tydlig för att förklara hur det hänger\r\nihop.</pre><pre>Det är riktigt att om vi ingenting gör, om vi sitter\r\nmed armarna i kors och ändå skulle få den\r\nutveckling som man utgår från när man på\r\nFinansdepartementet har beräknat\r\nbudgetunderskottets utveckling och annat\r\nframöver, skulle vi få en privat konsumtionsökning.\r\nMen sedan konstaterar regeringen att det inte är\r\nacceptabelt med en stor privat konsumtionsökning\r\noch ett stort finansiellt underskott när vi når slutet\r\npå 90-talet. Därför måste vi begränsa den privata\r\nkonsumtionsökningen för att komma till rätta med\r\nbudgetunderskottet. Om man lägger till de\r\nåtgärder som regeringen har föreslagit, blir det inte\r\nden fantastiska utveckling av den privata\r\nkonsumtionen som Johan Lönnroth utgår från,\r\nutan hushållen kommer att få avstå en mycket stor\r\ndel av detta potentiella\r\nkonsumtionsökningsutrymme för att vi skall kunna\r\nsanera statens finanser.</pre><pre>Om vi sedan tittar på kommuner och landsting,\r\nfinns det olika kalkyler som visar vad som händer i\r\nett perspektiv framåt sekelskiftet. Men\r\nKommunförbundet publicerade för inte så länge\r\nsedan en sådan beräkning, där man fann att klyftan\r\nmellan de behov som existerade och tillgängliga\r\nresurser vid oförändrade skatter, oförändrad\r\nproduktivitet och oförändrade statsbidrag var 8 kr.\r\nDet är möjligt att någon del av detta gap behöver\r\ntäppas till genom skattehöjningar. Men jag tror inte\r\natt ens Johan Lönnroth är inställd på att vi skall\r\ntäppa till hela detta gap genom att successivt höja\r\nkommunalskatten med 8 kr, så att den kommer upp\r\ni ungefär 40 kr. Det tror jag inte ens Johan\r\nLönnroth vill, utan vi måste täppa till huvuddelen\r\nav detta gap genom ökad produktivitet. Vi kan inte\r\nheller klara denna finansiering genom att ta ut skatt\r\nav höginkomsttagare. Det förslag som\r\nVänsterpartiet har väckt motsvarar ungefär 1 kr i\r\nkommunalskatt. Det kan därför möjligen lösa en\r\nliten del av detta gap, men bara just en liten del. I\r\nverkligheten måste vi helt enkelt öka\r\nproduktiviteten i kommuner och landsting för att\r\nkunna möta de kvantitativa och kvalitativa behov\r\nsom finns. Jag menar att det är nödvändigt och\r\nmöjligt att öka produktiviteten för att göra det nu\r\nunder 90-talet.</pre><pre>Överläggningen var härmed avslutad.</pre><pre>3 §  Svar på interpellation 1992/93:174 om\r\nbarnfamiljernas situation</pre><pre>Anf. 13  Socialminister BENGT\r\nWESTERBERG (fp):</pre><pre>Herr talman! Birgitta Dahl har ställt följande frågor\r\ntill mig:</pre><pre>Är regeringen beredd att vidta åtgärder för att\r\nförhindra att barnfamiljerna drabbas särskilt hårt\r\nav den ekonomiska krisen och arbetslösheten?</pre><pre>Finns det, mot bakgrund av de oroande uppgifterna\r\nom barnfamiljernas ekonomi, anledning att\r\nompröva regeringens bostadspolitik eller beslutet\r\natt sänka ersättningsgraden i\r\narbetslöshetsförsäkringen?</pre><pre>Är socialministern beredd att vidta omedelbara och\r\naktiva åtgärder för att motverka den kraftiga\r\nförsämringen av kvaliteten i barnomsorgen och\r\nskola och den utslagning och segregation som detta\r\nleder till?</pre><pre>Vilka skäl har social- och jämställdhetsministern\r\natt nu förorda ett vårdnadsbidrag, trots att det\r\nskulle leda till ökade kostnader på statsbudgeten\r\noch kraftiga nedskärningar på andra områden av\r\ndet sociala trygghetssystemet samt innebära ett\r\nförödande slag mot jämställdheten?</pre><pre>Birgitta Dahl utgår ifrån att barnfamiljerna har\r\ndrabbats hårdare av krisen än andra. Det är riktigt\r\natt barnfamiljerna enligt Finansdepartementets\r\nstudier har haft en något sämre inkomstutveckling\r\nän familjer utan barn. Den viktigaste orsaken till\r\ndet torde vara att barnbidragen inte har höjts sedan\r\n1991. Det har lett till en urholkning av köpkraften.</pre><pre>Bakgrunden till att barnbidragen har hållits\r\noförändrade känner Birgitta Dahl väl till. I\r\nsamband med att skattereformen beslutades våren\r\n1990 beslutades också att en del av den planerade\r\nbarnbidragshöjningnen skulle skjutas på\r\nframtiden. Så sent som sommaren 1992 var avsikten\r\natt denna höjning skulle genomföras fr.o.m. den 1\r\njanuari 1993. I krisuppgörelsen mellan regeringen\r\noch Socialdemokraterna i september 1992 enades\r\nemellertid parterna om att uppskjuta höjningen\r\ntills vidare.</pre><pre>Jag kan inte i dag uttala mig om när en höjning av\r\nbarnbidraget kan bli aktuell. Låt mig dock i\r\nsammanhanget notera att Socialdemokraterna i en\r\nrapport om välfärden med Birgitta Dahl som en av\r\nförfattarna har sagt sig prioritera en rad andra saker\r\nframför höjda barnbidrag.</pre><pre>Det är riktigt som Birgitta Dahl konstaterar att\r\nboendekostnaderna har ökat. Under en följd av år,\r\noch på förslag av olika regeringar, har\r\nräntebidragen sänkts och fastighetsskatten höjts.\r\nDet har med nödvändighet slagit igenom på\r\nboendekostnaderna. Samtidigt har emellertid de\r\nriktade bostadsbidragen till barnfamiljer\r\nförbättrats. Sedan 1990 och fram till i år har\r\nutgifterna för bostadsbidrag ökat med ca 80 %.</pre><pre>Det är min bedömning att boendekostnaderna,\r\nsom ett led i saneringen av statsfinanserna, kommer\r\natt öka också i framtiden. I samband därmed bör\r\nbostadsbidragen för barnfamiljerna ytterligare\r\nförbättras.</pre><pre>Allmänt sett kan konstateras att det\r\nfamiljepolitiska stödet i mycket ringa utsträckning\r\nhar berörts av åtgärderna för att sanera\r\nstatsfinanserna. Det gäller också den strategiska\r\nplan för att eliminera det strukturella\r\nbudgetunderskottet som regeringen presenterade i\r\nkompletteringspropositionen.</pre><pre>I arbetet på denna plan har snart sagt alla större\r\nutgiftsposter i budgeten noga prövats, också det\r\nfamiljepolitiska stödet. Bl.a. mot bakgrund av\r\nutförda fördelningsanalyser har detta emellertid\r\nlämnats i det närmaste orört.</pre><pre>Jag har inte kännedom om några uppgifter som\r\nskulle tyda på att den sänkta ersättningsnivån i\r\narbetslöshetsförsäkringen skulle ha drabbat\r\nbarnfamiljerna hårdare än andra. Oavsett detta är\r\ndet, om man önskar stödja barnfamiljerna,\r\nknappast rätt metod att höja\r\narbetslöshetsersättningen. Den överlägset bästa\r\nmetoden är i så fall att höja barnbidragen eller\r\nbostadsbidragen.</pre><pre>Birgitta Dahl tar också upp utvecklingen inom\r\nbarnomsorgen. Låt mig först konstatera att jag inte\r\ndelar hennes verklighetsuppfattning. Hon skriver:</pre><pre>''Det blir allt vanligare att de föräldrar som kan och\r\norkar tar sina barn och sin peng och går från\r\ngemensamma verksamheter till privata alternativ\r\nsom får större bidrag än kommunens barnomsorg\r\noch skolor. Kvar i kommunernas allt mer\r\nförslummade och segregerade verksamheter blir de\r\nbarn och äldre, som behöver mest, men får minst.\r\nDe extra resurserna som behövs för att utsatta barn\r\nskall få en chans till ett bra liv försvinner.''</pre><pre>Socialstyrelsen har nyligen överlämnat en rapport\r\ndär situationen för barn ute i kommunerna\r\nbeskrivs. Visserligen rapporterar styrelsen om vissa\r\nfarhågor för vad som skall komma att hända i\r\nframtiden, men det finns inget underlag för Birgitta\r\nDahls svartmålning. Att beskriva de kommunala\r\nverksamheterna för barn och äldre som\r\n''förslummade och segregerade'' anser jag vara\r\nfullständigt orimligt.</pre><pre>Socialstyrelsens rapport tyder också på att\r\nkommunerna verkligen har prioriterat de mest\r\nutsatta barnens situation. Inte heller på denna\r\npunkt förefaller Brigitta Dahls påståenden vara\r\nvälgrundade.</pre><pre>Jag känner inte till om det verkligen förekommer\r\natt kommuner ger ett större stöd till enskilda\r\nverksamheter än till kommunala. Huvudproblemet\r\nhar dock i regel varit det rakt motsatta, dvs. att de\r\nenskilda alternativen har fått ett betydligt sämre\r\nstöd. Ambitionen bör enligt min och regeringens\r\nmening vara att kommunala och enskilda alternativ\r\nbehandlas i princip lika. Enskilda människor och\r\nfamiljer skall kunna välja det alternativ som passar\r\ndem bäst utan hänsyn till den egna\r\nhushållsekonomin. Det är det som är den\r\nprincipiella tanken bakom skolpeng och\r\nbarnomsorgspeng.</pre><pre>Även om jag anser att Birgitta Dahl svartmålar, så\r\nmåste vi självfallet erkänna att den ekonomiska\r\nsituationen i kommunerna är ansträngd. Det gör\r\nrationaliseringar och bättre hushållning med\r\nresurserna nödvändiga. Men regeringen har också,\r\nbl.a. för att något lätta trycket på förändringstakten\r\ni kommunerna, föreslagit att de under nästa år skall\r\ntillföras 4 miljarder kronor utöver vad som tidigare\r\nhar planerats.</pre><pre>När kommunerna rationaliserar måste också\r\nbarnomsorgen bli berörd, särskilt som den utgör en\r\ntung del av den kommunala verksamheten.\r\nSamtidigt är det angeläget att det sker utan att man\r\nger avkall på kvaliteten. Jag anser att det är fullt\r\nmöjligt att jämfört med tidigare normer öka\r\ngruppstorleken och minska personaltätheten utan\r\natt det behöver gå ut över kvaliteten. Däremot kan\r\ndet vara nödvändigt att satsa mer på bl.a.\r\nfortbildning och annan utbildning.</pre><pre>Regeringen har nyligen föreslagit att\r\nförskollärarutbildningen skall förlängas från fem\r\ntill sex terminer. Det sker mot bakgrund av de\r\nökade krav som i framtiden kommer att ställas på\r\nförskollärarna. Regeringen har också beslutat att\r\nekonomiskt stödja en försöksverksamhet med s.k.\r\nReggio Emilia-pedagogik. De kommunala\r\nförskolorna i Reggio Emilia i Italien är uppbyggda\r\nkring intressanta pedagogiska idéer, men har också\r\nen lägre personaltäthet än vad som är vanligt i\r\nsvenska förskolor.</pre><pre>Stora förändringar sker nu inom barnomsorgen.\r\nSjälvfallet skapar det hos många osäkerhet och\r\nreser frågor. Erfarenheterna är dock hittills i\r\nhuvudsak goda. Dock förekommer exempel på\r\nbarngrupper och personaltäthet som knappast är\r\nförenliga med de mål för förskolan som riksdagen\r\nhar beslutat om och som anges i Socialstyrelsens\r\npedagogiska program. Socialstyrelsen kommer i sin\r\nslutrapport om barnens situation i kommunerna i\r\nmars nästa år att närmare värdera dessa\r\nförhållanden. Redan nu kan det emellertid finnas\r\nskäl för vissa kommuner med mycket stora\r\nbarngrupper och låg personaltäthet att se över\r\nverksamheten.</pre><pre></pre><pre>I de förändringar av socialtjänstlagen rörande\r\nbarnomsorgen som har aviserats avser jag att också\r\nföreslå vissa kvalitetskriterier. Min avsikt är dock\r\ninte att föreslå att man i lagen skall precisera sådana\r\nsaker som gruppstorlek och personaltäthet.\r\nAnsvaret för detta bör även i fortsättningen ligga på\r\nkommunerna.</pre><pre>Birgitta Dahl frågar till sist vilka skäl jag har att\r\nförorda ett vårdnadsbidrag, trots att det skulle leda\r\ntill ökade kostnader på statsbudgeten och kraftiga\r\nnedskärningar på andra områden och vara ett\r\nförödande slag mot jämställdheten.</pre><pre>Låt mig först konstatera att kostnaderna för ett\r\nvårdnadsbidrag av den omfattning som regeringen\r\növerväger är mellan 1 och 2 miljarder kronor.\r\nOckså det är naturligtvis kostnader som måste\r\ntäckas, men det är inte fråga om den våldsamma\r\nkostnadsökning som Birgitta Dahl skapar intryck\r\nav.</pre><pre>Birgitta Dahl framhåller helt riktigt att jag har\r\nvärnat om föräldraförsäkringen. Det gör jag,\r\nliksom hela regeringen, alltjämt. Vårdnadsbidraget\r\när inget alternativ till föräldraförsäkringen utan ett\r\nkomplement. Den signal som föräldraförsäkringen\r\nger framför allt unga kvinnor att skaffa sig\r\nutbildning och fotfäste på arbetsmarknaden innan\r\nde skaffar barn kommer alltså inte att påverkas.</pre><pre>Jag delar Birgitta Dahls uppfattning att det är\r\nangeläget att även småbarnsmammor kan vara kvar\r\npå arbetsmarknaden. Därför är det nödvändigt att\r\ndet finns daghem av god kvalitet. Och därför är det\r\nockså angeläget att det även för småbarnsmammor\r\nlönar sig att förvärvsarbeta.</pre><pre>Den socialdemokratiska regeringen föreslog för\r\nnågra år sedan att föräldraförsäkringen skulle\r\nförlängas från 12 till 18 månader. Samtidigt\r\nförespråkade man att daghemsplatser skulle\r\ngaranteras först från ett och ett halvt års ålder. En\r\nsådan politik skulle med största sannolikhet för de\r\nflesta ha lett till längre förvärvsavbrott. Det är svårt\r\natt se att den skulle vara förenlig med de\r\nsynpunkter Birgitta Dahl nu framför.</pre><pre>Birgitta Dahl och jag må vara överens om att det\r\när bra att småbarnsmammor förvärvsarbetar. Men\r\nsamtidigt måste vi bägge erkänna att det finns\r\nmammor -- och en och annan pappa -- som även i\r\ndag, utan ersättning, väljer att stanna hemma under\r\nlängre tid. Eftersom föräldraförsäkringen ger\r\nersättning för inkomstbortfall, är det också många\r\nmed höga inkomster som väljer att lyfta ett lägre\r\nbelopp under en längre tid än ett år.</pre><pre>Vårdnadsbidraget kan sägas vara en\r\ninkomstförstärkning i första hand för dem som inte\r\nkan nyttja föräldraförsäkringen på detta sätt men\r\nsom ändå föredrar att stanna hemma en något\r\nlängre tid. Det kan naturligtvis ge en välkommen\r\ninkomstförstärkning också i andra tänkbara\r\nsituationer.</pre><pre>Om vårdnadsbidraget ges till de minsta barnen -- till\r\ndem mellan ett och tre år -- och ligger på en rimlig\r\nnivå, anser jag inte att det finns någon risk för att\r\nde farhågor beträffande jämställdheten som\r\nBirgitta Dahl ger uttryck för skall besannas. Jag kan\r\ninte se annat än att Birgitta Dahl med påståendet\r\natt det skulle vara ett ''förödande slag mot\r\njämställdheten'' gör sig skyldig till ännu en kraftig\r\növerdrift.</pre><pre>Anf. 14  BIRGITTA DAHL (s):</pre><pre>Herr talman! Jag tackar för svaret, som jag till min\r\nbesvikelse måste beskriva som en uppvisning i\r\nundanflykter och glättade\r\nverklighetsbeskrivningar.</pre><pre>Jag har, herr talman, väckt min interpellation i djup\r\noro över de många och allt fler barn som far illa i\r\nSverige i dag, över den hastigt ökande\r\nsegregationen, över risken för bestående utslagning\r\nav utsatta barn och ungdomar, över\r\nbarnfamiljernas ekonomiska situation och också av\r\noro för vad som skall hända med jämställdheten\r\noch kvinnorna, om Bengt Westerberg och hans\r\nparti överger samarbetet med oss och i stället\r\nhjälper Alf Svensson, Carl Bildt och andra att\r\ngenomföra sin konservativa politik. För det är,\r\nBengt Westerberg, verkligheten och handlingarna\r\nsom räknas, inte de stolta och vackra\r\ndeklarationerna i tal och skrift.</pre><pre>Bengt Westerberg påstår gång på gång att jag går\r\ntill överdrift, och jag önskar att det vore sant. Men\r\nden verklighet som jag möter ute i landet och också\r\nkalla fakta som vi har i utredningar -- även i dem\r\nBengt Westerberg hänvisar till -- talar ett annat\r\nspråk. Det gör tydligen också den hemliga\r\nundersökning som regeringen gång på gång har\r\nvägrat lämna ut, trots att den påstås ha spelat en\r\navgörande roll för regeringens ställningstaganden.\r\nDet säger också Bengt Westerberg nu.</pre><pre>Min första fråga är därför: Varför måste den hållas\r\nhemlig? Om skälet är, som har uppgivits till mig, att\r\nden är så undermålig, hur kan den då ha spelat en\r\navgörande roll för regeringens ställningstagande?</pre><pre>Så till kalla fakta. Socialstyrelsens utvärdering\r\nredovisar Konsumentverkets bedömning från\r\nfebruari i år, som säger att barnfamiljerna har\r\ndrabbats särskilt hårt och att bort emot hälften av\r\nalla tvåbarnsfamiljer förlorar över 1 000 kr i\r\nmånaden på regeringens politik. Andra\r\nutredningar ger samma resultat.</pre><pre>Bengt Westerberg säger sig inte förstå varför jag tar\r\nupp boendet och arbetslösheten. Jo, helt enkelt\r\ndärför att det är de unga familjerna som bor i de nya\r\nbostäder som har drabbats hårdast av regeringens\r\npolitik. Det är de som får en hyreshöjning på nästan\r\n500 kr i år och över 500 kr nästa år, till följd av\r\nregeringens bostadspolitik. Det är de som har\r\ndrabbats av chockhöjningarna i fråga om\r\nräntekostnaderna.</pre><pre>Två tredjedelar av de arbetslösa är under 35 år. De\r\nflesta har inkomster under 14 500 kr i månaden, och\r\nde drabbas väldigt hårt när\r\narbetslöshetsersättningen sänks. För en\r\nlåginkomsttagare med 11 000 kr i månaden betyder\r\ndet 14 400 kr om året. Om hennes man tjänar\r\n14 500 i månaden och blir arbetslös, förlorar han\r\noch familjen på ett år 17 400 kr.</pre><pre>Socialministern säger sig inte känna till att det är så\r\nhär. Min fråga är: Varför har socialministern inte\r\ntagit reda på det? Och varför hänvisar\r\nsocialministern till barnbidrag och bostadsbidrag\r\nför att kompensera förluster av det här slaget? Hur\r\nser de barnbidrag och bostadsbidrag ut som skulle\r\nkunna kompensera för det här?</pre><pre>Vi har, herr talman, alternativ till regeringens\r\npolitik på den här punkten, just när det gäller\r\nbostäderna och arbetslöshetsersättningen.</pre><pre>Så till verksamheterna. Socialstyrelsens utredning\r\nsäger två till synes lugnande saker: det som hände\r\nunder 1992 har ännu inte varit så förskräckligt, och\r\nde mest gravt handikappade barnen har man\r\nlyckats klara. Det är detta Bengt Westerberg vill\r\ntala om men inte om de djupt oroande uppgifter\r\nsom därefter kommer, inte om framtiden utan om\r\n1993 och 1994. Där talas det om att då kommer det\r\ninte att gå att upprätthålla kvalitet.</pre><pre>Det varnas nu för vad som händer barnen i\r\nstorstäderna. Det är en tredjedel av våra barn. Man\r\nvarnar för vad som händer vissa utsatta grupper, de\r\nyngsta barnen, de yngsta skolbarnen, de barn som\r\nbehöver stöd i tid för att inte råka illa ut,\r\nflyktingoch invandrarbarnen. Man visar på hur\r\nmödra- och barnavården och skolhälsovården\r\nrustas ner.</pre><pre>Vi ser det här också i verkligheten. Jag skulle kunna\r\nexemplifiera, om jag hade tid till det, men det\r\nmedger inte tiden nu. Jag kanske kan återkomma\r\ntill det.</pre><pre>Bengt Westerberg säger också att han inte känner\r\ntill det som var och en vet som har granskat\r\nverksamheterna, att det faktiskt är så att de privata\r\nalternativen får mer än kommunernas verksamhet,\r\ndär barn med särskilda behov går kvar.</pre><pre>Har Bengt Westerberg glömt att regeringen alldeles\r\nnyligen tvingades ge sig för kds och medge att\r\nstödet till de privata skolorna ligger kvar på nivån\r\n85 %, trots att ni visste att det innebär högre stöd\r\ntill privata alternativ?</pre><pre>Så till vårdnadsbidraget. Hur kan Bengt\r\nWesterberg och hans parti motivera att de\r\nmedverkar till detta? Ni har inte talat om vad det\r\nskall kosta, men de siffror som har nämnts talar om\r\nett vårdnadsbidrag på 20 000 kr om året.\r\nKostnaderna som Bengt Westerberg uppger här\r\nmotsvarar ungefär de kostnader som man vill spara\r\nin på att sänka ersättningsnivån i\r\nföräldraförsäkringen från 90 till 80 %.</pre><pre>Hur kan Bengt Westerberg som\r\njämställdhetsminister och ledare för Folkpartiet\r\nförklara att han och hans parti går med på\r\nnågonting sådant här?</pre><pre>Anf. 15  JOHAN LÖNNROTH (v):</pre><pre>Herr talman! Jag frestas att svara på Birgitta Dahls\r\nsista fråga. Svaret lyder att Bengt Westerberg inte\r\nkan svara på den frågan.</pre><pre>Vårdnadsbidraget gör det relativt sett\r\nfördelaktigare för kvinnor med låga inkomster, som\r\nvanligtvis är bättre än sina män på att diska och\r\nstäda osv., att stanna hemma. Det gör det relativt\r\nsett fördelaktigare för män med högre inkomster än\r\nkvinnor att jobba övertid -- att jobba mer i\r\nförvärvsarbete och mindre hemma med diskning,\r\nstädning osv.</pre><pre>Det här är en analys som bl.a. görs av\r\nNobelpristagaren Becker. Jag tror att Bengt\r\nWesterberg tror mer på de teorier som Becker\r\nutvecklar. Man behöver kanske inte egentligen ha\r\nsådana här avancerade ekonomiska teorier för att\r\nförstå att det fungerar på det sättet. Det har också\r\nhär i Sverige gjorts många statistiska och empiriska\r\nundersökningar som visar att det fungerar på detta\r\nsätt. Jag är övertygad om att Bengt Westerberg vet\r\natt införandet av vårdnadsbidraget i kombination\r\nmed de nedskärningar man gör i den kommunala\r\nbarnomsorgen osv. fungerar på det sättet.</pre><pre>I dag visar statistiken att män förvärvsarbetar i\r\ngenomsnitt över en timme mer om dagen än vad\r\nkvinnor gör i genomsnitt. Kvinnor jobbar ungefär\r\ntre timmar per dag med hemarbete, och män\r\narbetar hemma ungefär en timme per dag. Man\r\nskulle alltså genom att utjämna arbetstiden med\r\nsamma totala arbetsvolym faktiskt kunna\r\nåstadkomma sex timmars arbetsdag för alla i\r\nförvärvsarbete, och förslagsvis två timmar i\r\nhemarbetet för båda könen. Detta gör man alltså\r\ngenom en ren omfördelning.</pre><pre>Vårdnadsbidraget fungerar åt rakt motsatt håll.\r\nDet kommer att ytterligare sprida den ojämna\r\nfördelningen av arbetstiden både i förvärvsarbete\r\noch i hemarbete.</pre><pre>Jag vill till slut också föra fram en annan synpunkt.\r\nMan talar mycket om att vårdnadsbidraget är dåligt\r\nför kvinnor, och det är ju så. Men det är också dåligt\r\nför oss män.</pre><pre>Många män som är äldre än vad vi i vår generation\r\när mår i dag väldigt dåligt. Det visar sig att\r\nensamma män -- framför allt ensamma äldre män --\r\nmår väldigt dåligt helt enkelt därför att de aldrig har\r\nlärt sig att sköta sitt eget vardagliga liv. De klarar\r\ninte av att laga sin egen mat, de klarar inte av att\r\nstäda sin egen lägenhet, sina egna toaletter osv.</pre><pre>Det är också en allvarlig konsekvens av den\r\nutveckling som nu pågår med t.ex. vårdnadsbidrag.\r\nDet blir försämringar just för oss män. Flera män i\r\nvår generation, Bengt Westerberg, kommer också\r\natt hamna i denna s.k. mansfälla. När kvinnorna\r\növerger oss eller dör ifrån oss kommer vi ha svårare\r\natt klara oss själva.</pre><pre>Jag skulle vilja föreslå att vi -- Bengt Westerberg\r\noch jag och alla andra män här i riksdagen som vill\r\nvara med -- bildar en feministisk mansklubb där vi\r\narbetar mot vårdnadsbidrag, för sex timmars\r\narbetsdag och för ökad jämställdhet mellan könen.\r\nJag är intresserad av att höra om Bengt Westerberg\r\nkan tänka sig att ställa upp i den föreningen.</pre><pre>Anf. 16  PETER KLING (nyd):</pre><pre>Herr talman! Jag gick in i denna debatt främst med\r\nanledning av det som sagts om vårdnadsbidraget.\r\nNy demokrati har lagt fram ett mycket bra förslag.</pre><pre>Jag skall först och främst tala till er på läktaren, för\r\ndet är mest intressant. Jag tror inte att ni vet vad vi\r\nhar lagt fram för förslag. Det enda ni har hört i t.ex.\r\nTV och radio är att Bengt Westerberg har sagt att\r\nNy demokrati vill försvaga för barnfamiljerna med\r\n20 miljarder kronor. Nej, vi skall göra en besparing\r\nför samhället på 20 miljarder genom att lägga om\r\nhela barnomsorgspolitiken.</pre><pre>Vad har då Ny demokrati sagt? Jo, vi har till\r\nskillnad från regeringen sagt att man bör införa ett\r\nrejält vårdnadsbidrag. Vi har sagt att bidraget\r\nunder första året, då barnet är 0--1 år, skall vara\r\n8 000 kr i månaden skattefritt. Andra året skall det\r\nvara 6 000 kr i månaden skattefritt. Det är\r\npensionsgrundande pengar. Under tredje, fjärde,\r\nfemte och sjätte året, när barnet är upp till 6 år,\r\nskall man få 4 000 kr i månaden skattefritt. Det\r\ntycker vi är ett jäkla bra förslag. Jag tror att väldigt\r\nmånga familjer i Sverige skulle välja det.</pre><pre>Vi har föreslagit att barnbidraget skall träda i kraft\r\nnär barnet börjar skolan. Det skall vara 1 000 kr i\r\nmånaden till dess att barnet är 16 eller 18 år. Vi\r\nhöjer alltså barnbidraget från 750 till 1 000 kr i\r\nmånaden. Vi jämnar ut summan till 1 000 kr.</pre><pre>Om man gjorde så här skulle samhället, dvs.\r\nskattebetalarna, spara drygt 20 miljarder kronor.\r\nDet är väl inte fy skam att lägga fram ett sådant\r\nförslag? Samtliga föräldrar skulle få en fullständig\r\nvalfrihet.</pre><pre>Vi säger givetvis att familjerna inte samtidigt skall\r\nfå föräldrapenning i ett år. De får ju ersättning\r\nändå. Man kan inte ge statliga stöd till\r\nkommunerna.</pre><pre>Jag tar Peter Kling med familj som exempel. Jag\r\nhar tre barn. Jag får alltså då 8 000 kr i\r\nvårdnadsbidrag för det första barnet. Jag har två\r\nbarn i fyra- och femårsåldern. Det innebär att jag\r\nskulle få 8 000 plus 4 000 plus 4 000. Nu har vi satt\r\nett tak på bidraget. Man får högst 8 000 kr.</pre><pre>Jag får gå och köpa min barnomsorg i t.ex. Skara.\r\nJag går till en kommunal inrättning och säger:\r\n''Hej! Jag heter Peter Kling. Jag skulle vilja köpa\r\ntre platser till mina barn. Vad kostar detta?'' Då\r\nmarknadsför dagiset sig och berättar vad det har för\r\nerbjudanden och hur många barn det finns i\r\ngrupperna. Sedan går jag till nästa dagis, som också\r\när kommunalt och bolagsägt, och gör likadant där.\r\nSedan går jag till ett privat dagis. Då väljer jag\r\nsjälv. Vi kan i min familj också välja att stanna\r\nhemma med våra barn.</pre><pre>Vad är det som är så förfärligt farligt med att Ny\r\ndemokrati har lagt fram detta förslag? Eftersom\r\nmedierna och de andra partierna inte har hoppat på\r\noss för detta är det förmodligen ett bra förslag. Det\r\när väldigt tyst om det.</pre><pre>Det innebär ju att föräldrarna i princip får\r\nfullständig valfrihet. Är det så farligt? Många av\r\nmina arbetskamrater i industrin och inom\r\nbyggnadssektorn har genom åren sagt till mig att\r\nfamiljens båda vuxna är tvingade att jobba, därför\r\natt det fattas 1 500 eller 2 000 kr i månaden för dem.</pre><pre>Är det nu så farligt att låta dessa familjer få välja?\r\nJa, det är väldigt farligt enligt vissa partier. De\r\nkallar det för kvinnofälla. Men vad kallas det om\r\nman tvingar folk som vill vårda sina barn hemma att\r\ngå och jobba? Det är ingen fälla. Det är ganska\r\nnaturligt att överheten skall tvinga folk att gå och\r\njobba och lämna ifrån sig sina barn. Jag måste säga\r\natt det är en väldigt konstig politik.</pre><pre>Johan Lönnroth sade att vårdnadsbidraget skulle\r\nvara en fälla för män och att män inte kan laga mat\r\nosv. Vi lever nu, år 1993, Johan Lönnroth, och jag\r\ntror att männen har utvecklats ganska bra också när\r\ndet gäller att laga mat och sköta hem osv. Bland\r\nmän i min ålder, 35--40 år, är det ganska många som\r\nstädar och hjälper till hemma trots att de\r\nförvärvsarbetar.</pre><pre>Jag skulle vilja fråga socialministern varför han går\r\nut och säger att Ny demokrati vill försämra kraftigt\r\nför barnfamiljerna, när vi i själva verket vill\r\nförbättra och ge fullständig valfrihet.\r\nSkattebetalarna skulle samtidigt spara en avsevärd\r\npeng: 20 miljarder. Regeringens\r\nvårdnadsbidragsförslag kostar faktiskt pengar.</pre><pre>Anf. 17  Socialminister BENGT\r\nWESTERBERG (fp):</pre><pre>Herr talman! Låt mig börja med att bemöta Birgitta\r\nDahl, som gjorde ett långt utfall om att jag inte\r\nkände till att hyreskostnaderna har ökat. Det sade\r\nhon trots att jag i mitt interpellationssvar just säger\r\natt det är riktigt att boendekostnaderna som\r\nBirgitta Dahl konstaterar har ökat. Sedan\r\nkommenterade jag det. Det är någonting som har\r\nskett till följd av åtgärder som Birgitta Dahl var\r\nmed och fattade beslut om när hon satt i regeringen\r\noch åtgärder som jag har varit med om att fatta\r\nbeslut om när jag har suttit i regeringen.</pre><pre>Birgitta Dahl måste ha goda kunskaper om att vi\r\nbl.a. i samband med skattereformen genomförde\r\nganska dramatiska åtgärder som ledde till\r\nhyreskostnadsökningar för barnfamiljer liksom för\r\nalla andra hushåll.</pre><pre>Den 1 januari 1992 genomfördes en hyreshöjning\r\nsom inte var resultatet av den nya regeringens\r\nförslag utan av den gamla regeringens förslag.</pre><pre>Birgitta Dahl frågade också om det som har kallats\r\nden hemliga utredningen. Birgitta Dahl vet ju väl\r\nsom gammal regeringsledamot att det tas fram en\r\nhel del beredningsmaterial som inte har det skicket\r\natt man är beredd att lämna ut det. Men denna\r\nsammanställning kommer att överlämnas till\r\nfinansutskottet inom kort, och då kommer den till\r\nalla partiers kännedom.</pre><pre>Jag har bara talat om hur den ser ut på en punkt,\r\nnämligen när det gäller barnfamiljerna. Man\r\nkonstaterar i utredningen att den något sämre\r\nrealinkomstutvecklingen för barnfamiljer än för\r\nvissa andra grupper beror på att barnbidraget inte\r\nhar höjts. Skälen till det har jag också redovisat i\r\nmitt svar till Birgitta Dahl.</pre><pre>Skälet till att regeringen på mitt förslag bad\r\nSocialstyrelsen och några andra myndigheter att\r\nfölja utvecklingen i kommunerna är naturligtvis att\r\nvi är oroade för vad som kan hända ute i\r\nkommunerna. Men det är glädjande att det som\r\nkan hända i varje fall ännu inte har hänt. Det är\r\nriktigt att en del hyser farhågor för att det skall gå\r\nsämre under det här året. När man ett år i förväg\r\nfrågar både tjänstemän och politiker vad de tror\r\nkommer att hända, uttrycker de ofta en stark oro\r\nsom sedan inte materialiseras. Det visar sig att man\r\nkan möta problemen genom prioriteringar och\r\nrationaliseringar. Det är därför jag säger att vi\r\nmåste avvakta något och se vad som händer.</pre><pre>Birgitta Dahl påstår fortfarande att privata\r\nalternativ får mer än kommunerna. Hon tar upp\r\nfrågan om skolpengen och påstår att 85 % är mer\r\när 100 %. Det får nog Birgitta Dahl ha en särkild\r\nlektion med mig om, dvs. att 85 % skulle vara mer\r\nän 100 %. Man kan givetvis diskutera om privata\r\nskolor kan skötas så rationellt att de inte behöver\r\nmer än 80 % eller 75 %. Men det kan dock aldrig\r\nbli mer än 100 %, vilket är vad som tillfaller de\r\nkommunala skolorna.</pre><pre>Birgitta Dahl ställde också en rak fråga som Johan\r\nLönnroth inte trodde att jag skulle kunna ge något\r\nsvar på, nämligen hur man samtidigt kan införa\r\nvårdnadsbidrag och sänka ersättningen i\r\nföräldraförsäkringen. Mitt svar är att detta inte\r\nkommer att ske. Om det läggs fram ett förslag om\r\nvårdnadsbidrag kommer ersättningsnivån i\r\nföräldraförsäkringen inte att sänkas. Det är ett\r\nklart besked, Birgitta Dahl och Johan Lönnroth.</pre><pre>Johan Lönnroth berörde en del tänkbara\r\nkonsekvenser av ett vårdnadsbidrag. Om man tror\r\natt det är så illa som Johan Lönnroth säger, borde\r\nman egentligen också vara emot bostadsbidrag och\r\nföräldraförsäkring. De har ju precis samma\r\neffekter. Försäkringen är på papperet både för\r\npappor och mammor. Men vi vet att det till över\r\n90 % är mammorna som utnyttjar denna försäkring\r\noch att papporna utnyttjar den mycket litet. Det\r\nråder inget tvivel om att den också fått de effekter\r\nnär det gäller arbetsfördelningen i hemmen och på\r\narbetsmarknaden som Johan Lönnroth är kritisk\r\nmot.</pre><pre>Bostadsbidragen är i själva verket en\r\nsocialdemokratisk version av ett vårdnadsbidrag.\r\nDet är ett bidrag som huvudsakligen går till de\r\nfamiljer som har en försörjare, även om det råkar\r\nfinnas två vuxna i familjen. Jag tror ändå inte att\r\nnågon av er är beredd att dra slutsatsen att vi skulle\r\nskrota föräldraförsäkringen eller bostadsbidragen.</pre><pre>Jag tror inte att ett vårdnadsbidrag på en låg nivå\r\nkommer att ha särskilt dramatiska effekter. Men\r\nalla måste medge att det finns en del föräldrar som\r\nvill stanna hemma av övertygelse om att det är bäst\r\nför barnen. Vi kanske inte delar den uppfattningen,\r\nmen jag tycker ändå att man skall respektera att det\r\nfinns föräldrar som gör det valet. De hamnar för\r\nnärvarande i en mycket besvärlig ekonomisk\r\nsituation. Den skulle kunna hjälpas upp något med\r\nett vårdnadsbidrag. Man behöver inte dra sådana\r\nenorma växlar på detta som Birgitta Dahl och\r\nJohan Lönnroth gör.</pre><pre>Något som däremot skulle vara utomordentligt bra\r\nom man verkligen vill påverka arbetsfördelningen\r\nmellan män och kvinnor är att vi, som det brukar\r\nheta i debatten, kvoterar en del av\r\nföräldraledigheten. Det kunde vara intressant att\r\nhöra om Birgitta Dahl kan utlova\r\nSocialdemokraternas stöd för ett sådant förslag.\r\nJag vet att det har varit mycket kontroversiellt i den\r\nsocialdemokratiska riksdagsgruppen.</pre><pre>Detta skulle verkligen ha effekt. Jag skall för\r\nsäkerhets skull säga att jag inte kan utlova hela\r\nregeringens stöd på den punkten. Men det skulle\r\nvara intressant att få veta var Socialdemokraterna\r\nstår i den frågan. Jag lovar i varje fall att inom eller\r\nutanför ramen för feministiska mansklubbar driva\r\npå i denna fråga efter bästa förmåga.</pre><pre>Jag vet inte om jag är beredd att bli medlem i Johan\r\nLönnroths klubb utan att veta vad den klubben har\r\nför stadgar och vad den står för. Men jag skall gärna\r\nkomma och hålla ett anförande och föra en\r\ndiskussion med de övriga klubbmedlemmarna, och\r\nså får vi se vad som kommer fram av detta.</pre><pre>Jag vill till sist vända mig till Peter Kling. Ny\r\ndemokrati vill dra in 20 miljarder från\r\nbarnfamiljerna. Peter Kling tog sin egen familj som\r\nexempel -- en familj med ett barn under ett års ålder\r\noch två barn mellan tre och fyra års ålder. Ni får\r\nenbart i barnbidrag i dag, om jag har räknat rätt i\r\nhastigheten, ca 30 000 kr. Om dessutom ett barn är\r\nunder ett år och Peter Klings hustru tidigare har\r\nvarit förvärvsarbetande får ni föräldrapenning.</pre><pre>Sammanlagt kanske ni får över 100 000 kr i stöd i\r\ndag. Detta skall reduceras till 8 000 kr. Det kanske\r\nfamiljen Kling klarar. Jag vet inte vad ni har för\r\nförutsättningar i övrigt. Men jag vet att det finns en\r\nmängd barnfamiljer som inte skulle klara detta. I\r\nrealiteten skulle Ny demokratis förslag innebära ett\r\nmycket förödande slag mot barnfamiljerna i\r\nSverige och verkligen inte någon förbättring.</pre><pre>Anf. 18  BIRGITTA DAHL (s):</pre><pre>Herr talman! Jag vill först säga till Bengt\r\nWesterberg, vilket jag tror att han vet, att de siffror\r\nom boendekostnaderna som jag redovisade\r\nuteslutande refererar till den speciella\r\nbostadspolitik som lägger kostnaderna, bördorna,\r\npå dem som bor i de bostäder som har byggts de\r\nsenaste åren, dvs. de unga familjerna och de\r\nmycket gamla som behöver flytta till någon form av\r\nsärskilt boende i nya bostäder. Där slår er politik på\r\ndetta sätt. Vi har ett annat alternativ med en rättvis\r\nfördelning av bördorna. Det går inte att med\r\nbarnbidragen kompensera den typ av försämringar\r\nsom barnfamiljerna har fått. Det är en illusion att\r\ntro detta. Det måste till en helt annan politik.</pre><pre>Jag tänker koncentrera mitt inlägg på\r\nvårdnadsbidraget och i nästa inlägg återkomma till\r\nde andra frågorna. Först och främst vet ingen ännu\r\nvilken sorts vårdnadsbidrag som regeringen\r\ndiskuterar. Det var ett välkommet besked, Bengt\r\nWesterberg, att det inte blir någon sänkning av\r\nersättningsnivån i föräldraförsäkringen för att\r\nbetala vårdnadsbidraget. Men hur skall det i så fall\r\nbetalas?</pre><pre>Bengt Westerberg säger att vårdnadsbidraget\r\nkostar 1--2 miljarder. Jag vill då kontra med att\r\nfråga: Är det brutto eller netto? Är det fråga om\r\nett beskattat eller obeskattat vårdnadsbidrag? Skall\r\ndet finansieras genom nya inkomster eller genom\r\nomprioriteringar, och vad berörs i så fall? Det är\r\nsom sagt bra att föräldraförsäkringen nu är\r\nskyddad. Men vad blir det i så fall fråga om? Blir\r\ndet ökade indragningar från kommunerna vilka\r\ndrabbar barnomsorgen och barnbidragen, eller vad\r\nskall eljest betala ett vårdnadsbidrag?</pre><pre>I dagens arbetsmarknadspolitiska situation, Bengt\r\nWesterberg, med så många unga kvinnor som är\r\narbetslösa, är det en realitet att detta kan bli en fälla\r\nur vilken de aldrig kommer ur. Jag är mycket oroad\r\nför den grupp av unga kvinnor som har\r\njämförelsevis dålig utbildning och dåliga\r\nframtidsutsikter. Vid 30--35 års ålder finner de att\r\ndet inte finns någon väg för dem ut på\r\narbetsmarknaden.</pre><pre>Jag är också orolig för samma sak som Johan\r\nLönnroth, nämligen att den oerhört fina reform\r\nsom föräldraförsäkringen är för barnen, kvinnorna\r\noch männen, och som gör det möjligt att leva på ett\r\nsätt som är unikt i världen, skall förstöras om man\r\nistället följer denna linje.</pre><pre>Föräldraförsäkringen är någonting unikt och\r\noerhört viktigt. Jag skall berätta att jag var den som\r\nen gång i tiden föreslog en föräldraförsäkring och\r\natt den skulle delas mellan män och kvinnor. I den\r\nvision som jag och andra då hade låg just att män\r\noch kvinnor tillsammans skulle ta ansvar för barnen\r\noch få ett helt annat och bättre liv än vad jag\r\nupplevde i min barndom.</pre><pre>Anf. 19  JOHAN LÖNNROTH (v):</pre><pre>Herr talman! Det är riktigt som Bengt Westerberg\r\nsäger att också föräldraförsäkringen kan få den\r\ntypen av effekter att det blir relativt sett\r\nfördelaktigt att stanna hemma längre med barnen.\r\nEftersom det nu är som det är med jämställdheten\r\när det kvinnorna som i huvudsak utnyttjar\r\nföräldraförsäkringen.</pre><pre>Den grundläggande orsaken till att det fungerar på\r\ndet viset är den dåliga jämställdhet som existerar.\r\nKvinnor är uppfostrade till och är mycket bättre på\r\nhemarbete. Män är uppfostrade till och är inställda\r\npå att de skall sköta förvärsarbetet, eller\r\nåtminstone det mesta av det.</pre><pre>Vårdnadsbidraget betyder att man ytterligare\r\nstärker denna effekt. Det finns en vettig motivering\r\ntill föräldraförsäkringen. Vi är alla överens om att\r\ndet är vettigt att föräldrar i barnfamiljer med små\r\nbarn stannar hemma en tid. Jag tror -- liksom Bengt\r\nWesterberg, såvitt jag har förstått -- att man måste\r\nkombinera föräldraförsäkringen med någon typ av\r\nkvotering för att göra skillnaderna mindre i\r\nföräldraförsäkringssystemet.</pre><pre>Det är ganska märkligt att höra Bengt Westerberg\r\nstå här och tillsammans med Peter Kling försvara\r\nvårdnadsbidraget när vi ju allihop vet att Bengt\r\nWesterberg egentligen inte vill ha detta\r\nvårdnadsbidrag. Det är det som är det verkligt\r\noroande i situationen. Det har brett ut sig något\r\nslags feghet bland alla dem som för några år sedan,\r\noch kanske ännu mer på 70-talet, vågade stå upp\r\noch försvara den kommunala barnomsorgen.</pre><pre>Man kan konstatera att den kommunala\r\nbarnomsorgen är samhällsekonomiskt lönsam. Om\r\nen av fem arbetslösa föräldrar skulle arbeta på ett\r\ndaghem som de skapar tillsammans, betalar alla\r\nfem tillsammans tillräckligt mycket skatt för att\r\nfinansiera detta. Verksamheten är totalt sett\r\nsamhällsekonomiskt lönsam.</pre><pre>Ingen vågar säga detta. Ingen vågar säga att den\r\nkommunala barnomsorgen mycket kraftigt har\r\nökat valfriheten för framför allt kvinnor, men också\r\nför många män.</pre><pre>När det gäller den här mansklubben är jag öppen\r\nför att diskutera stadgarna med Bengt Westerberg.\r\nJag föreslog att vi skulle ha som målsättning att\r\nbekämpa reaktionära reformer och att bekämpa\r\nden politik som Peter Kling och hans parti står för\r\npå det här området. Vi kan säkert enas om några\r\ngrundläggande minimiparoller. Om vi bara sätter\r\noss ner och diskuterar skall vi nog få ihop det.</pre><pre>Anf. 20  PETER KLING (nyd):</pre><pre>Herr talman! Bengt Westerberg tog upp exemplet\r\nmed tre barn, en ettåring, en treåring och en\r\nfyraåring. Enligt våra förslag blir nettopengarna\r\n96 000 kronor. I det fallet kan det hända att man\r\ntappar ca 10 000 kronor det första året. Men år två,\r\ntre, fyra, fem och sex blir det en vinst om man\r\nstannar hemma. Om man har ett barn i tvåårsåldern\r\noch väljer att stanna hemma blir det en vinst på det.</pre><pre>Jag tror att väldigt många inom industrin och inom\r\nbyggbranschen skulle välja att stanna hemma hos\r\nsina barn. Det innebär faktiskt att man släpper loss\r\nen hel del arbetstillfällen i andra änden. Låt oss\r\nsäga att 40 % av svenska folket väljer att gå\r\nhemma. Då blir det faktiskt ett och annat\r\narbetstillfälle som släpps loss.</pre><pre>När det gäller Johan Lönnroths mansklubb, som vi\r\nironiserade över här, kan jag ställa upp där också.\r\nJag kan gärna vara med och utbilda Johan\r\nLönnroth i hur man dammsuger, lagar mat osv. Det\r\ngör jag nämligen i mitt hem. Det ställer jag gärna\r\nupp på.</pre><pre>Anf. 21  Socialminister BENGT\r\nWESTERBERG (fp):</pre><pre>Herr talman! Jag tror att jag får be\r\nriksdagsledamöterna Kling och Lönnroth att klara\r\nut vad det skall vara för klubb innan jag bestämmer\r\nmig för om jag skall vara med eller inte.</pre><pre>Birgitta Dahl hävdar att det bara bor unga familjer\r\ni nya bostäder. Så är det inte alls. Om man går ut\r\noch tittar på nya bostäder kan man se att alla sorters\r\nfamiljer bor i de nya bostäderna. Det går inte att\r\nhävda att bara för att det kostar mer att bo i nya\r\nbostäder -- när räntebidragen minskar, ökar\r\nkostnaderna -- drabbar det barnfamiljer. Det är\r\ndess värre eller dess bättre, hur man nu vill se det,\r\nså att barnfamiljer finns i alla sorters bostäder. De\r\nberörs naturligtvis både om vi minskar\r\nräntebidragen och om vi höjer fastighetsskatten.</pre><pre>Min uppfattning är att vi kommer att behöva göra\r\nbåda dessa saker under 90-talet. Men vi skall\r\nkompensera barnfamiljerna med förbättrade\r\nbostadsbidrag. Det är den politiken som vi måste\r\nvälja framöver om vi skall komma till rätta med\r\nstatsfinanserna.</pre><pre>Sedan ställer Birgitta Dahl ett antal frågor om\r\nvårdnadsbidraget. Det är naturligtvis för tidigt att\r\nsvara på flertalet av dessa detaljfrågor. Men jag kan\r\nändå ge några preliminära upplysningar.</pre><pre>Birgitta Dahl frågar t.ex. om de kostnader som jag\r\nnämner, 1--2 miljarder kronor, är netto eller brutto.\r\nSvaret är att det naturligtvis är nettokostnaden för\r\ndet här bidraget. Vi skall återkomma till om det\r\nskall vara beskattat eller obeskattat när förslaget\r\nläggs fram för riksdagen. Det gäller också\r\nfinansieringen. Jag kan dock utan vidare ge besked\r\nom att det inte kommer att finansieras genom\r\nminskade barnbidrag eller minskade bidrag till\r\nbarnomsorg, vilket var de konkreta frågor som\r\nBirgitta Dahl ställde.</pre><pre>Jag tror inte att ett vårdnadsbidrag med den här\r\nutformningen -- ett vårdnadsbidrag riktat till de\r\nminsta barnen och på en måttlig nivå -- riskerar att\r\nbli den kvinnofälla som Birgitta Dahl, och i någon\r\nmån också Johan Lönnroth, talar om. Vi är ju\r\nredan i dag i en situation där de ganska förmånliga\r\nersättningsreglerna i föräldraförsäkringen gör att\r\nde personer som har goda inkomster ofta väljer att\r\nutnyttja föräldraförsäkringen under längre tid än\r\nett år. De som har lägre inkomster har svårare att\r\ngöra det. Det rimligaste sättet att se på\r\nvårdnadsbidraget är att vi skapar samma\r\nmöjligheter för den som vill dra ner på sin\r\nmateriella standard att stanna hemma något längre\r\ntid än ett år och ändå få ett ekonomiskt bidrag.</pre><pre>Jag tycker själv att barnomsorgen i Sverige är\r\nutomordentligt bra. Jag kände ingen tvekan inför\r\natt låta min egen son börja på dagis redan vid nio\r\nmånaders ålder, vilket var möjligt innan\r\nSocialdemokraterna förlängde\r\nföräldraförsäkringen till ett år. Jag vet att många\r\nföräldrar inte delar den värderingen. Även om jag\r\nhar min åsikt, måste jag också kunna visa respekt\r\ni min politiska gärning för dem som har en annan\r\nuppfattning.</pre><pre>Det ligger naturligtvis också i de diskussioner som\r\nvi för inom regeringen och som Johan Lönnroth var\r\ninne på att alla inte tycker likadant. Där finns det\r\nskilda uppfattningar. Vi försöker agera så att vi kan\r\nvisa respekt för de olika uppfattningar som finns.</pre><pre>Jag har däremot aldrig tvekat att säga att den\r\nkommunala barnomsorgen eller barnomsorgen\r\ntotalt sett är samhällsekonomiskt lönsam. Jag har i\r\nett otal tal, artiklar, frågesvar i riksdagen och i\r\nandra sammanhang understrukit just detta. Så är\r\ndet naturligtvis. Den är både samhällsekonomiskt\r\noch offentligekonomiskt lönsam. De skatter som de\r\nmammor, som det i praktiken är frågan om, som\r\nförvärvsarbetar betalar in, betalar gott och väl de\r\nsubventioner som går till barnomsorgen. Därför är\r\ndet angeläget att det finns barnomsorg.</pre><pre>Det är också därför, som jag sade i den förra\r\nfrågedebatten, som jag så hårt har drivit på kravet\r\natt vi skall få en tydlig lagstiftning på den här\r\npunkten. Den skall klart tala om att kommunerna\r\när skyldiga att tillhandahålla barnomsorg till de\r\nföräldrar som efterfrågar det. Jag tycker att en\r\nsådan lagstiftning är oerhört angelägen både för\r\njämställdhetens och för samhällsekonomins skull.</pre><pre>Peter Kling förirrade sig totalt i den sifferexercis\r\nsom han höll på med. Nu påstår han att\r\nbarnfamiljerna i själva verket kommer att få mer\r\npengar trots att man totalt sett skall spara 20\r\nmiljarder. Detta är naturligtvis fullständigt\r\nomöjligt. Man kan inte från ett konto som\r\nsammanlagt ligger på kanske 45 miljarder dra in 20\r\nmiljarder och hävda att de som tidigare har fått de\r\n45 miljarderna får mer efter det att man tagit bort\r\n20 miljarder. Det krävs nog att man är nydemokrat\r\nför att klara den typen av piruetter. För alla andra\r\när det fullständigt omöjligt.</pre><pre>Anf. 22  BIRGITTA DAHL (s):</pre><pre>Herr talman! Jag tycker inte att Bengt Westerberg\r\nskall försöka spela bort det här med\r\nbostadskostnaderna på det sätt som han gjorde.\r\nDet är ett faktum att barnfamiljerna och de unga\r\nmänniskorna inte kan välja bostad på samma sätt\r\nsom vi andra. De är i mycket högre utsträckning\r\nhänvisade till de dyra bostäderna. Det vet jag som\r\nhar tre barn i ålder 20--32 år. Jag tror att Bengt\r\nWesterberg också har ett par barn i den åldern.\r\nDärför borde han också känna till det.</pre><pre>Jag tror att Bengt Westerberg är mycket plågad när\r\nhan tvingas till detta. Jag vill gärna ge Bengt\r\nWesterberg en chans att komma tillbaks till\r\njämställdhetsarbetet med oss. Olof Johansson har\r\noffentligt uttalat att det är viktigt att komma i gång\r\nmed utbetalningen av ett vårdnadsbidrag före valet\r\noch inte bara fatta ett principbeslut. Då blir det\r\nnämligen svårt att avskaffa det.</pre><pre>Jag vill ställa en mycket rak fråga till Bengt\r\nWesterberg. Bengt Westerberg har själv sagt att\r\nhan inte är beredd att ställa till med en regeringskris\r\npå den här frågan, och det är ett öppet erkännande.\r\nOm vi socialdemokrater kommer tillbaks med ett\r\nförslag till att ett vårdnadsbidrag skall avskaffas till\r\nförmån för andra och mer angelägna insatser för\r\nbarnen, kvinnorna och männen, är Bengt\r\nWesterberg då beredd att hjälpa oss med det eller\r\nkommer han fortfarande att hjälpa till att sabotera\r\nden moderna jämställdhetspolitiken?</pre><pre>Det är mycket allvarliga varningar som\r\nSocialstyrelsen utfärdar i den rapport jag citerade\r\nförut. Det är inte sådant som man kan avfärda som\r\ntraditionella tjänstemannaprodukter. De skriver så\r\nhär: Särskilt oroande är situationen i flera\r\nstorstadsområden och förortskommuner där det\r\nstörsta besparingarna görs. Där är också behoven\r\nav särskilda insatser högre och verksamheten mer\r\nansträngd. Det är de minsta barnen på daghem,\r\nskolbarnen utan fritids, barn med behov av särskilt\r\nstöd samt invandrar- och flyktingbarn som riskerar\r\natt drabbas i framtiden.</pre><pre>Herr talman! Vi är inte emot valfrihet, förnyelse\r\noch utveckling. Vi vill tvärtom ha det. Men det vi\r\nser nu är den samlade effekten av något helt annat.\r\nArbetslösheten och ökade kostnader för\r\nsocialhjälp, social nedrustning, indragning från\r\nkommunerna, skolpeng och privatisering av\r\nideologiska skäl är något helt annat och mycket\r\nallvarligt. Vem som helst kan se att detta är\r\nverkligheten.</pre><pre>Häromdagen kunde vi på Lunchekot höra\r\nrapporten om den unga flicka som inte fick börja i\r\nden privata skolan i Göteborg eftersom skolpengen\r\ninte räckte till, sade de, för att ta emot barn med\r\nsärskilda behov. Detta är inte någon enstaka\r\nföreteelse. Det upplever vi runt om i landet. De\r\nprivata alternativen har inte tid för barn som\r\nbehöver tillsyn före klockan åtta och efter klockan\r\nfyra på dagen. De har inte plats för invandrarbarn.\r\nDe har inte plats för barn med särskilda behov. Är\r\ninte detta något mycket oroande, Bengt\r\nWesterberg?</pre><pre>Anf. 23  JOHAN LÖNNROTH (v):</pre><pre>Herr talman! Jag tycker naturligtvis att det är bra\r\natt Bengt Westerberg så tydligt och klart slår fast att\r\nden kommunala barnomsorgen är\r\nsamhällsekonomiskt lönsam. Men problemet är ju\r\natt det som händer nu -- jag hänvisar till den\r\ntidigare interpellationsdebatten -- är att\r\nkommunerna kraftigt skär ned. SKTF har gjort en\r\ngenomgång av vad man skär ned på i kommunerna,\r\noch det visar sig att en mycket stor del av\r\nnedskärningarna sker just inom den kommunala\r\nbarnomsorgen, denna samhällsekonomiskt\r\nlönsamma form av barnomsorg.</pre><pre>Jag förstår att inte alla tycker likadant i regeringen,\r\noch jag förstår också att Bengt Westerberg, om\r\nFolkpartiet nu skall vara med i regeringen, måste\r\nkompromissa på olika punkter. Jag förutsätter att\r\nBengt Westerberg på alla sätt har försökt bekämpa\r\ndet reaktionära förslaget om vårdnadsbidrag. Jag\r\nförstår också att Bengt Westerberg lider av att\r\nregeringen nu är så beroende av Ny demokrati som\r\nden är. Det är ju inte bara ett knäfall för kds utan\r\nockså för Ny demokratis politik. Jag är övertygad\r\nom att Bengt Westerberg inte mår riktigt bra i den\r\nhär situationen.</pre><pre>Bengt Westerberg kanske inte tog talet om\r\nmansklubben riktigt på allvar, men jag vill ändå\r\nhävda att vi män som har samma uppfattningar\r\nborde göra något tillsammans. Jag tror att vi i de\r\ngrundläggande frågorna är ganska överens. Det har\r\npå senare tid inte bara blivit ett bakslag för\r\nkvinnorna, utan man kan också säga att män som\r\nvill ställa upp för sådant som barnomsorgen,\r\nsextimmarsdagen osv. har blivit mobbade i den\r\nreaktionära våg som t.ex. nydemokraterna står för.</pre><pre>Kvinnor organiserar sig mycket, både här i\r\nriksdagen och på andra ställen. De går samman och\r\nförsöker på olika sätt stödja varandra. Vi män med\r\ngemensamma åsikter kan behöva hålla ihop litet\r\nmera och träffas för att diskutera hur vi skall stärka\r\nvår egen identitet, så att vi vågar ha dessa\r\nuppfattningar och slåss för dem.</pre><pre>Jag hade för inte så länge sedan sällskap i en taxi\r\nmed Bert Karlsson, som då skröt om alla de män till\r\nstarka kvinnor som han hade övertalat att rösta på\r\nNy demokrati. Jag kände i luften något av det som\r\njag har lagt märke till hos många män som\r\nuppmuntrats av Peter Kling och Ny demokrati.\r\nMan har blivit oroade över att kvinnorna sedan 70-\r\ntalet har fått litet ökad makt, och nu skall de drivas\r\ntillbaka med alla medel. Vi behöver, Bengt\r\nWesterberg, arbeta tillsammans för att stå emot\r\ndenna reaktionära utveckling, som måste vändas.</pre><pre>Anf. 24  Socialminister BENGT\r\nWESTERBERG (fp):</pre><pre>Herr talman! Birgitta Dahl fortsätter att från sin\r\ntalarstol upprepa att jag spelar bort bostäderna. Jag\r\nförstår uppriktigt sagt inte vad hon menar. Jag har\r\nsagt tydligare än vad Birgitta Dahl någonsin har\r\nvågat göra i någon politisk fråga att det kommer att\r\nbli dyrare att bo på 90-talet. Förmodligen kommer\r\nbåde fastighetsskatten att öka och räntebidragen\r\natt minska. Det är rimligt att man då kompenserar\r\nbarnfamiljer genom förbättringar av\r\nbostadsbidragen. Socialdemokraterna har många\r\ngånger minskat bostadssubventionerna och höjt\r\nfastighetsskatten, men har aldrig inför något val\r\nvågat tala om att man skulle göra det.</pre><pre>Vidare säger Birgitta Dahl att det kommer oroande\r\nsignaler från kommunerna och att det i\r\nstorstadskommunerna redan sker en del som inte är\r\nsärskilt bra. Det tycker också jag. Det var därför\r\nsom jag i mitt svar till Birgitta Dahl sade att det\r\nredan nu kan finnas skäl för vissa kommuner med\r\nmycket stora barngrupper och låg personaltäthet\r\natt se över verksamheten. Det kan naturligtvis\r\nockså gälla för andra verksamheter än\r\nbarnomsorgen.</pre><pre>Birgitta Dahl tog fram ett fall från Göteborg, där en\r\nprivat skola tydligen inte hade kunnat ta emot en\r\nelev med funktionshinder därför att skolpengen\r\ninte räckte. Jag tycker att det verkar fullt rimligt att\r\nman, om man får ett bidrag motsvarande 85 % av\r\nden skolpeng eller det anslag som kommunens\r\nskola får, kanske inte klarar att ta emot ett barn\r\nmed funktionshinder. Däremot tycker jag att\r\nkommunen skall vara beredd att tillskjuta mer för\r\natt denna skola skall kunna göra det.</pre><pre>Jag är helt övertygad om att det inte heller finns\r\nnågra kommunala skolor som mot 85 % ersättning\r\nkan ta emot funktionshindrade barn med de\r\nmerkostnader som det kan medföra.</pre><pre>Johan Lönnroth hävdade att ett vårdnadsbidrag\r\nskulle vara ett knäfall för Ny demokrati och att jag\r\nskulle lida å det värsta av detta. Nej, jag lider inte\r\nsärskilt mycket. Jag tycker inte att frågan är värd att\r\nlida för. Det handlar verkligen inte om knäfall för\r\nNy demokrati, som vill ha bort barnbidrag,\r\nföräldraförsäkring och stöd till ensamstående\r\nföräldrar, utan om en påbyggnad på en\r\nfamiljepolitik som i allt väsentligt fungerar mycket\r\nbra.</pre><pre>Birgitta Dahl berättade tidigare att hon var en av\r\ndem som stod bakom föräldraförsäkringen när den\r\ninfördes 1974 och att syftet då var att män och\r\nkvinnor skulle kunna dela lika. I dag, 20 år senare,\r\nkan vi konstatera att det målet inte uppnåddes.\r\nMän och kvinnor delar inte lika. Det var mot den\r\nbakgrunden som jag frågade Birgitta Dahl om\r\nhennes riksdagsgrupp var beredd att medverka till\r\natt vi skulle kunna förbehålla männen en viss del av\r\nföräldraledigheten. Den frågan har dock Birgitta\r\nDahl på sitt vanliga undanglidande sätt inte tagit\r\nupp, och därför ser jag ett visst behov av att i denna\r\nfråga och kanske i andra liknande frågor få en\r\nsamverkan mellan oss män som är något mer\r\nradikala i dessa jämställdhetsfrågor än vad Birgitta\r\nDahl vågar vara.</pre><pre>Överläggningen var härmed avslutad.</pre><pre>Anf. 25  TREDJE VICE TALMANNEN:</pre><pre>Jag vill meddela att besvarandet av\r\ninterpellationerna 164 och 175 i dag utgår och att de\r\ni stället kommer att besvaras den 1 juni.</pre><pre>4 §  Svar på interpellation 1992/93:159 om\r\nåtgärder mot ett hot från öst</pre><pre>Anf. 26  Försvarsminister ANDERS BJÖRCK\r\n(m):</pre><pre>Herr talman! John Bouvin har frågat statsministern\r\nvad regeringen gör för att förebygga hotet om stora\r\nflyktingströmmar från öst. Interpellationen har\r\növerlämnats till mig.</pre><pre>Utgångspunkten för interpellationen är de risker\r\nför stora flyktingströmmar som skulle kunna\r\nuppkomma, om Ryssland faller samman på det sätt\r\nsom Sovjetunionen gjorde eller i en situation med\r\nmilitära uppror i Ryssland. Interpellationen avser\r\ndels vad vi från svensk sida gör för att förebygga\r\nutvecklingar i öst som kan leda till massflykt\r\nvästerut, dels vilka åtgärder som regeringen\r\nvidtagit för att kunna möta sådana hot och\r\npåfrestningar.</pre><pre>Den fortsatta utvecklingen i det tidigare\r\nSovjetunionen är utomordentligt osäker och\r\nsvårförutsägbar. De nya staterna i det tidigare\r\nsovjetväldet befinner sig i en svår ekonomisk och\r\npolitisk situation.</pre><pre>För svensk del är det en viktig utgångspunkt för vår\r\npolitik gentemot länderna i öst att kunna bidra till\r\natt främja en demokratisk och marknadsekonomisk\r\nreformering av staterna i det tidigare\r\nSovjetunionen. Till detta söker vi ge vårt bidrag\r\ngenom en lång rad samarbets- och stödåtgärder.\r\nDärigenom söker vi tillsammans med de övriga\r\nvästliga industriländerna förebygga utvecklingar\r\nsom skulle kunna leda till stora flyktingströmmar\r\nfrån öst.</pre><pre>I enlighet med riksdagens beslut koncentreras de\r\nbilaterala ansträngningarna till länderna i vårt eget\r\nnärområde medan det övriga samarbetet i\r\nhuvudsak löper via multilaterala kanaler.\r\nSamarbetet med Estland, Lettland och Litauen\r\nintar självfallet en särskild roll för oss svenskar.\r\nSedan ett år tillbaka har vi frihandelsavtal med vart\r\noch ett av dessa länder. Vi har också ett\r\nsuveränitetsstödsprogram som innefattar en lång\r\nrad åtgärder för att stärka dessa staters möjligheter\r\natt hävda sin nationella suveränitet. Sedan de ryska\r\nmyndigheterna nu börjat förbättra sin interna\r\nsamordning av samarbetet med utländska givare\r\nökar också våra möjligheter att mer systematiskt\r\nlämna ett stöd till den nordvästra delen av\r\nRyssland. Jag tänker då särskilt på de insatser vi gör\r\nbl.a. i S:t Petersburgsområdet och, tillsammans\r\nmed Norge och Finland, i området omkring\r\nBarents hav inte minst inom ramen för samarbetet\r\ni det nybildade s.k. Barentsrådet.</pre><pre>Jag vill också i detta sammanhang peka på det\r\nmiljösamarbetsavtal som nyligen ingåtts mellan\r\nSverige och Ryssland och som i dagsläget gett\r\nkonkreta resultat framför allt inom\r\nkärnsäkerhetsområdet. Bl.a. bistår Statens\r\nKärnkraftinspektion i dag aktivt med att bygga upp\r\nen oberoende rysk kärnkraftsinspektion.</pre><pre>Stödet till våra grannländer i öst har hög prioritet.\r\nÖststödet utgör därvid en del i regeringens politik\r\nsom avvägs gentemot övriga områden inom ramen\r\nför den samlade budgeten. Regeringen är således\r\ninte beredd att enligt interpellantens förslag göra\r\nnågon isolerad avvägning av detta stöd gentemot\r\nvårt bistånd till utvecklingsländerna i tredje\r\nvärlden.</pre><pre>Låt mig mot denna bakgrund gå in på vad som görs\r\nför att kunna möta de problem vi ser i dag resp. kan\r\nkomma att ställas inför i olika mer eller mindre\r\nkatastrofala östliga utvecklingsscenarier.</pre><pre>De problem som finns i dag gäller främst\r\nsmugglingen av asylsökande från andra länder till\r\nSverige via länder i det tidigare Sovjetunionen.\r\nMed anledning härav har den svenska regeringen\r\ninlett samarbete och kontakter med myndigheterna\r\nfrämst i de baltiska staterna. Dessa syftar bl.a. till\r\natt öka de baltiska ländernas egen kapacitet att\r\nhantera asylsökande. Nyligen hölls också i\r\nStockholm ett möte på statssekreterarnivå om\r\nirreguljär migration i Östersjöområdet. Vid detta\r\nmöte deltog elva länder. Mötet kommer att följas\r\nupp i två arbetsgrupper, som kommer att behandla\r\nolika konkreta migrationsfrågor.</pre><pre>För närvarande är inströmningen av asylsökande\r\nfrån det tidigare Sovjetunionen liten, och det\r\nbedöms heller inte föreligga någon särskild risk att\r\nnågra stora strömmar av asylsökande därifrån\r\nskulle söka sig till Sverige, om den politiska\r\nutvecklingen där fortsätter i demokratisk ordning.</pre><pre>Stora flyktingströmmar innebär naturligtvis\r\ngenerellt sett problem av både ekonomisk och\r\npraktisk natur. Därtill kommer att dessa\r\nflyktingströmmar i många situationer kan ingå som\r\nelement i en utveckling som också innehåller\r\nallvarliga direkta säkerhetspolitiska påfrestningar\r\noch risker. Sådana problem som skulle kunna\r\nuppstå i säkerhetspolitiskt allvarliga situationer har\r\nsedan länge ingått som en viktig utgångspunkt för\r\ntotalförsvarets operativa förberedelsearbete.</pre><pre>Regeringen följer utvecklingen mycket noga, och\r\nStatens invandrarverk har tillsammans med andra\r\nberörda myndigheter inventerat olika åtgärder som\r\nkan aktualiseras vid en eventuell framtida\r\nmasstillströmning av flyktingar från det tidigare\r\nSovjet. En särskild utredare med uppdrag att göra\r\nen översyn av vissa delar av utlänningslagen har\r\näven lagt fram ett underlag angående laglig\r\nreglering av massflyktsituationer.</pre><pre>En snabbt framväxande flyktingvåg skulle, även\r\nfrikopplat från eventuella säkerhetspolitiska\r\npåfrestningar, kunna ställa samhället inför så\r\nkomplicerade och resursmässigt omfattande\r\nuppgifter att fredssamhällets normala resurser är\r\notillräckliga.</pre><pre>Regeringen ser det därför som en angelägen uppgift\r\natt vid behov så långt möjligt kunna komplettera de\r\ni fredstid normalt tillgängliga resurserna med\r\nlämpliga totalförsvarsresurser.</pre><pre>Får jag här nämna att en parlamentarisk kommitté\r\nunder landshövding Eric Krönmarks ledning\r\nnyligen har tillsatts för att utreda påfrestningar och\r\nrisker i det fredstida samhället samt vissa frågor för\r\ntotalförsvarets civila del. En av utredningens\r\nuppgifter är att överväga om befintliga\r\nberedskapsåtgärder mot fredstida risker och\r\npåfrestningar i samband med stora\r\nflyktingströmmar från de f.d. öststaterna -- precis\r\nden problematik John Bouvin har tagit upp -- är\r\ntillräckliga. Kommittén har också i uppgift att pröva\r\nom beredskapsåtgärderna är tillräckligt\r\nsamordnade och om erfarenheterna från ett\r\nområde bedöms kunna utnyttjas i större omfattning\r\ninom andra områden.</pre><pre>Jag har inhämtat att kommittén med förtur\r\nbehandlar östflyktingfrågorna och att\r\növerväganden och förslag i dessa hänseenden\r\nkommer att tas upp i ett delbetänkande som skall\r\nlämnas den 30 september i år.</pre><pre>Herr talman! Som har framgått av den lämnade\r\nredovisningen pågår ett omfattande arbete i syfte\r\natt hålla en tillfredsställande beredskap på det\r\naktuella området. Regeringen och berörda\r\nmyndigheter följer noga utvecklingen.</pre><pre>Anf. 27  JOHN BOUVIN (nyd):</pre><pre>Herr talman! Jag skall försöka tacka för svaret. Ja,\r\ndet är svårt att tacka för något som jag egentligen\r\ninte fick -- men okej. Jag har frågat\r\nförsvarsministern vad som i klartext skall göras. Jag\r\nfick till svar en mängd byråkrati, t.ex. att det finns\r\nett frihandelsavtal, suveränitetsstödsprogram,\r\nmiljösamarbetsavtal, samarbete och kontakter med\r\nmyndigheterna har inletts, möten på\r\nstatssekreterarnivå och att arbetet skall följas upp i\r\ntvå arbetsgrupper. Givetvis finns det en särskild\r\nutredare också, för att inte glömma en\r\nparlamentarisk kommitté!</pre><pre>Jag frågade efter ett svar i klartext. Jag har i\r\nklartext fått till svar att regeringen över huvud taget\r\ninte har tänkt sig att hotet kommer. Det finns där --\r\nkanske. Jag får försöka förklara igen. Jag säger inte\r\nom, utan jag säger när, det kommer att hända något\r\ni öst. Det kanske händer något till hösten, kanske\r\ntill vintern. Massor av människor kan komma hit till\r\nSverige. Vad gör vi då? Skall vi göra som Friggebo\r\nsäger? Hon sade häromdagen att våra\r\nsommarstugor skall hyras ut. Hon kanske tänker på\r\nsina friggebodar. Inte vet jag. Flyktingen skall få\r\nvälja sitt boende.</pre><pre>Jag vill ha svar på följande. Har något\r\nförberedelsearbete gjorts i Sverige för att ta emot\r\nalla människor i denna folkvandring? Det kan bli\r\nfråga om sanitära olägenheter. Hela städer kan\r\nbehöva byggas upp. Vidare har vi frågan om\r\nvälståndsbarriären. Vi måste få folkvandringen att\r\nstanna före Östersjön. Vi måste hindra att det blir\r\nen okontrollerbar folkvandring in i Sverige. Finns\r\ndet någon beredskap över huvud taget?</pre><pre>Det finns en småhusindustri i Sverige. Vi kan t.o.m.\r\nbygga timmerkojor -- som förr i tiden.\r\nFörberedelsearbetet måste börja redan nu. Jag tror\r\ninte att frågan är om, utan det är när. Vi måste\r\nsnabbt och effektivt skeppa över t.ex. dessa kojor\r\noch hjälpa till att bygga upp förläggningar. Finns\r\ndet några tankar åt det hållet?</pre><pre>Jag är givetvis inte nöjd med svaret. Jag hoppas att\r\njag kan få ett mer utförligt svar.</pre><pre>Anf. 28  LEIF BERGDAHL (nyd):</pre><pre>Herr talman! Titeln på denna interpellation berör\r\nhotet från öst. Men finns det något hot från öst?\r\nDet har funnits olika uppfattningar om den saken.\r\nUnder alla de år jag har talat med folk om dessa\r\nfrågor har jag aldrig träffat på någon som har sagt\r\natt det förekommer ett hot från väst. Inte ens den\r\nmest ilskna kommunist har sagt att det föreligger\r\nnågot hot från väst. Jag tror att denna titel är\r\nadekvat.</pre><pre>En tidigare centerpartistisk försvarsminister sade\r\nen gång en sanning. Han sade att hotet kommer\r\nfrån öst, men att som tur är finns finnarna\r\ndäremellan. Jag har sysslat med dessa frågor i 30 år,\r\noch denna man är den som har sagt precis hur det\r\när. Men han blev för detta uttalande hudflängd i\r\nmassmedierna, och Olof Palme häcklade honom.\r\nNågot sådant fick man tydligen inte säga.</pre><pre>Men här finns ett stort problem. Om det verkligen\r\nhänder något måste vi vara beredda. Jag kan ta min\r\nhembygd Tornedalen som exempel. Det tar tolv\r\ntimmar med bil att ta sig från Ryssland till\r\nTornedalen. Den aspekten har inte belysts i\r\ndebatten. Många människor bor i dessa trakter.\r\nBara i staden Murmansk finns det ungefär en halv\r\nmiljon invånare. Det kan bli fråga om stora grupper\r\nav ryssar som kan tänkas komma till Sverige.</pre><pre>Som tur är finns Finland däremellan. Men i Finland\r\nhar man vidtagit åtgärder. Såvitt jag vet har den\r\nparamilitära gränsstyrkan -- Rajavartiosto -- gjort\r\nvissa omdisponeringar mot den ryska gränsen. Det\r\när väl tur att det finns beredskap där. Sverige har en\r\nmakalöst dålig beredskap.</pre><pre>Jag kan tala om följande för er, och det är helt\r\nchockerande. Det finns 500 km älv på gränsen\r\nmellan Sverige och Finland. Den skall bevakas av\r\ntull och polis. Dessa två styrkor är inte alls\r\nsamordnade. Till sitt förfogande har de en båt. Den\r\nfinns i Haparanda, och den kan inte gå upp i älven.\r\nDet finns alltså inte en enda båt som bevakar\r\ngränsen mellan Sverige och Finland. Det här är inte\r\nfråga om någon god beredskap. Men jag skall inte\r\nskylla på försvarsministern för detta, eftersom den\r\nfrågan inte handläggs i hans departement.</pre><pre></pre><pre>Vad kan vi använda oss av om det blir kris här uppe\r\nvid gränsen? Jo, för det första har vi ett hemvärn,\r\noch det är väldigt bra. Jag är själv med och vet att\r\ndet finns duktigt folk och vettiga människor. De\r\nkan terrängen, och de kan lösa svåra problem. Men\r\nde måste få resurser för katastrofer, t.ex.\r\nsjukvårdsresurser. Dessa resurser saknas i stort sett\r\ni dag. Jag tror inte att det kostar mycket pengar att\r\nföra över en sjukvårdsutrustning eller en\r\nkatastrofutrustning till hemvärnet. Hemvärnet\r\nställer upp och tar inte betalt för det som man gör.</pre><pre>För det andra finns det militära förband. Det finns\r\nspeciella styrkor, s.k. gränsjägarkompanier. I dessa\r\nfinns det personer som är jägarutbildade vid\r\njägarskolan i Kiruna. De är välutrustade och har\r\ngott om materiel. Men det finns ett stort krux. Inte\r\nens försvarsministern kan kommendera ut dessa\r\ntrupper. Det är bara riksdagen som kan säga att\r\nSverige skall mobilisera och kommendera ut dem.\r\nDetta måste man ändra på. Dessa skall ju finnas\r\nlättillgängliga.</pre><pre>Jag talade med rikspolischefen i går om\r\nsamordningen mellan tull och polis.\r\nRikspolischefen sade att han helt håller med mig\r\nom att tull och polis i Tornedalen måste samordnas.\r\nDetta har han arbetat för under många år. Som\r\nbekant har ju Rikspolischefen tidigare varit chef för\r\nTullverket. Man borde göra någonting när det\r\ngäller detta. Men det är ett problem som inte ligger\r\nunder försvarsministerns domvärjo. Däremot\r\nsorterar Räddningstjänsten under hans domvärjo.\r\nJag tror att det behövs en övergripande\r\növerenskommelse, att någon tar tag i detta och\r\nsamordnar de här insatserna.</pre><pre>Till sist måste jag säga att vi egentligen har en\r\nväldigt dålig beredskap i fråga om sådana\r\nkatastrofer som en massinvasion över den norra\r\nlandgränsen är. Jag tror att man med ganska små\r\nmedel kan råda bot på detta. Jag vädjar till\r\nförsvarsministern att han tittar litet på det här, att\r\nhan kanske avdelar en person för att göra det. Jag\r\ntror att man kan lösa det här på ett väldigt billigt\r\nsätt och att det skulle mötas väldigt positivt av\r\nmänniskorna i Tornedalen. Jag har haft mycket\r\nkontakt med dem i den här frågan. Jag tror att detta\r\när väldigt viktigt för dem.</pre><pre>Anf. 29  LARS MOQUIST (nyd):</pre><pre>Herr talman! Försvarsministern! Försvarsministern\r\nberör i sitt svar att en särskild utredare har fått i\r\nuppdrag att göra en översyn av utlänningslagen och\r\nföreslå åtgärder vid s.k. massflyktssituationer.</pre><pre>Jag ämnar uppehålla mig vid den promemorian:\r\nPM med förslag till Legal reglering av\r\nmassflyktssituationer. Den kom ut för något kvartal\r\nsedan. Jag tänkte ställa några frågor med anledning\r\nav denna PM, och jag antar att försvarsministern är\r\nnågot så när förtrogen med det förslag om lag som\r\nfinns i denna. Vi får se om den här lagen så\r\nsmåningom kommer att antas av riksdagen.</pre><pre>I den första av de föreslagna lagparagraferna i\r\npromemorian står det bl.a.: ''Utlänning, som ---\r\nvistats i land eller område, där det råder väpnad\r\nkonflikt eller av annan orsak än sådan konflikt\r\nförorsakad kris av synnerlig allvarlig art och som\r\nreser in i Sverige --- skall antas ha lämnat landet\r\neller området på grund av konflikten eller krisen.''\r\nDet är grundvalen för det hela. Det står också att\r\nsådan utlänning är att anse som skyddssökande och\r\nskall få ett s.k. vistelsetillstånd.</pre><pre>I den här promemorian anges vidare att regeringen\r\nskall avgöra när sådant konflikt- eller kristillstånd,\r\nsom avses i den första paragrafen, skall anses ha\r\ninträtt. Regeringen skall alltså avgöra om det finns\r\nen sådan kris i landet i fråga att det är befogat att\r\ntillämpa den här lagen för de människor som\r\nkommer till Sverige.</pre><pre>I promemorian går man närmare in på hur det skall\r\ngå till när människor kommer och regeringen har\r\nförklarat att det är en krissituation som har\r\nuppstått. Då skall de människor som kommer in i\r\nlandet registreras. De får då s.k. vistelsetillstånd.</pre><pre>I en av paragraferna står det: ''Har beslut --- för ett\r\nvisst land eller område bestått i nio månader, skall\r\nfrågan om en förlängning av beslutets bestånd\r\nunderställas riksdagen inom en månad efter\r\nutgången av den tiden --- Sker inte\r\nunderställning --- upphör beslutet att gälla.''</pre><pre>Beslutet skall alltså upphöra att gälla efter dessa nio\r\nmånader. Det står vidare: ''Upphör beslutet att\r\ngälla enligt andra stycket, skall utlänning som\r\nbefinner sig här med vistelsetillstånd anses som\r\nasylsökande varvid den dag då registrering skedde\r\nanses som den dag då ansökan om asyl gjordes.''</pre><pre>Man kan undra hur man skall klara av detta på\r\nStatens invandrarverk. Detta innebär ju i princip\r\natt alla de människor som under en\r\nmassflyktssituation kommer in i landet under tiden\r\nsom går medan de befinner sig här i Sverige kan\r\nsöka asyl. Dessutom kommer alla att förklaras som\r\nasylsökande om underställning inte sker. De skall\r\ndå få individuell prövning av sitt ärende. Detta är\r\nen fråga som jag undrar vad försvarsministern har\r\nför uppfattning om. Hur skall man klara en sådan\r\nsituation?</pre><pre>Någonting annat som gör mig mycket fundersam är\r\nhur man skall härbärgera alla dessa människor. De\r\nmåste få tak över huvudet. Det finns några\r\nparagrafer som handlar om rekvisition. I en står\r\ndet: ''Fastighet eller del av fastighet som tillhör\r\nannan än staten får genom rekvisition tas i anspråk\r\nmed nyttjanderätt under begränsad tid för det\r\nändamål som anges''. Det kan låta rimligt, men i en\r\nannan paragraf står det något som faktiskt upprör\r\nmig: ''Fastighet, del av fastighet eller särskild rätt\r\ntill fastighet, som oundgängligen behövs för någons\r\nförvärvsverksamhet får inte utan absolut tvingande\r\nskäl tas i anspråk genom rekvisition.''</pre><pre>Det som står där innebär ju att en fastighet som\r\nnågon oundgängligen behöver för sin\r\nförvärsvsverksamhet ändå kan tas i anspråk i en\r\nsådan här situation. Det är mycket märkligt. Man\r\nundandrar ju svenskars möjligheter att egentligen\r\nkunna försörja sig om man under speciella\r\nomständigheter även får ta sådana fastigheter i\r\nanspråk. Det kan vara intressant att höra\r\nförsvarsministerns förklaring till detta.</pre><pre>Jag skall nu gå över till att ta upp ett resonemang\r\nsom utredaren egentligen för med sig själv. Det\r\nhandlar om bakgrunden till att man tar upp de här\r\nfrågorna. Han skriver: ''Medan det där förutsågs att\r\n''smärtgränsen' skulle ligga mellan 50.000 och\r\n55.000 personer per år,'' -- det handlar alltså om\r\nsådana som kommer in i landet på vanligt sätt,\r\ngenom att söka asyl -- ''har organisationen visat sig\r\nkunna ''svälja' betydligt fler och eventualiteten av\r\nmer än 100.000 inresande förefaller inte få den att\r\nbryta samman.'' Han skriver vidare att dessa\r\nflyktingar ''endast undantagsvis kommer att kunna\r\nbetecknas som de-facto, än färre som ''rena'\r\nflyktingar i utlänningslagens mening, lika klart är\r\ndet såväl att de har behov av hjälp som att\r\nnågonstans finns en gräns där det inte går --- vare\r\nsig av ekonomiska eller tidsmässiga skäl --- att\r\nbehandla dem som asylsökande med de krav på en\r\nindividualiserad handläggning som den\r\nklassificeringen f.n. ställer.''</pre><pre>Han fortsätter med att skriva: ''Det vore närmast\r\noförsvarbart att inte nu göra vad som kan göras\r\nsåväl administrativt som organisatoriskt för att\r\nförbereda mottagandet av ett mycket stort antal,\r\nsäkerligen desperata människor som flyr inte därför\r\natt de ------ är förföljda utan därför att de är offer\r\nför t.ex. ett krig där dödandet sker\r\nurskillningslöst''.</pre><pre>Han fortsätter vidare med funderingar kring\r\nasylfrågan. Jag skall inte ta så lång tid i anspråk för\r\natt gå igenom många av de här mera retoriska\r\nfunderingarna som utredaren har. Men han skriver:\r\n''Utifrån dessa allmänna överväganden har jag\r\nkommit fram till att jag dåligt skulle lösa den\r\nuppgift som jag har fått mig förelagd om jag\r\nbegränsade mig uteslutande till frågan hur det\r\nadministrativa tomrum som direktiven talar om\r\nskall kunna fyllas.'' Han kommer sedan fram till de\r\nfunderingar som finns med i lagen. Bl.a.\r\nframkommer litet olika aspekter på hur\r\nmottagandet skall ske. Jag skall be att få\r\nåterkomma till detta i nästa replik. Jag ser att min\r\ntaletid just tog slut.</pre><pre>Anf. 30  Försvarsminister ANDERS BJÖRCK\r\n(m):</pre><pre>Herr talman! Den fråga som interpellanten har\r\nställt var: ''Mot denna bakgrund undrar jag: Vad --\r\ni klartext -- gör regeringen för att förebygga hotet\r\nfrån öst?''</pre><pre>Detta är alltså den fråga som jag har haft att\r\nbesvara.</pre><pre>Jag har redogjort för de omfattande insatser som vi\r\ngör för att förhindra att flyktingströmmar uppstår,\r\nt.ex. på grund av att en eller flera kärnkraftsolyckor\r\näger rum i Baltikum. Jag har också pekat på\r\nsuveränitetsstödet. Det tycks John Bouvin betrakta\r\nsom byråkratiskt tjafs. Men vad innebär\r\nsuveränitetsstödet? Jo, det innebär t.ex. att vi till\r\nde baltiska länderna har lämnat över\r\nkustbevakningsfartyg, just för att man skall kunna\r\nha en tillfredsställande bevakning över sina vatten,\r\nförhindra smuggling av flyktingar och annat. Det är\r\nhögst konkreta fartyg som har överlämnats. Detta\r\när bara en av en rad åtgärder. Jag tycker inte att\r\ndetta är byråkratiskt tjafs. Det är ett värdefullt\r\ninstrument för att förhindra att just\r\nflyktingströmmar uppstår.</pre><pre>Jag har försökt att svara helt i enlighet med vad\r\ninterpellanten har frågat, och jag har givit en lång\r\nrad andra exempel på hur vi skall kunna minska\r\nhotet från öst. Det är rimligt att jag svarar på frågan\r\nsåsom den var formulerad i interpellationen.</pre><pre>När det gäller försvarsfrågorna, Leif Bergdahl, har\r\nvi gett två områden särskild prioritet. Det gäller\r\növre Norrland. Vi har en lång gräns mot Finland.\r\nDet är, såsom det har påpekats här, bara tolv\r\ntimmars resa med bil på landsväg till Ryssland. Det\r\ngäller också Gotland, som är ett känsligt och\r\nframskjutet område. Där lägger vi inte ner några\r\nförband, utan där görs i praktiken bara vanliga\r\nvardagsrationaliseringar. Det är unikt. Detta görs\r\nför att klara av just det som togs upp här.</pre><pre>Jag tror att man skall vara försiktig när man gör en\r\nkoppling mellan hur det ser ut i fred och hur snabbt\r\nman kan få fram resurser. Som de initierade säkert\r\nvet har vi möjlighet att snabbt trappa upp, inte\r\nminst i Tornedalen som Leif Bergdahl nämnde. Där\r\nfinns resurser som kan sättas in. Jag delar inte\r\nuppfattningen att beredskapen är dålig. Jag hade\r\nför inte så länge sedan tillfälle att besöka detta\r\nområde. Jag har förresten gjort det flera gånger\r\nunder min tid som försvarsminister. Det finns\r\nmöjligheter att snabbt trappa upp.</pre><pre>Jag talar nu om de områden där jag är ansvarig på\r\nförsvarssidan. Jag har ingen formell möjlighet att\r\ntala för andra statsråd i detta sammanhang.</pre><pre>Saker och ting kan säkerligen göras bättre. Det\r\nmedger jag gärna. Ytterst är det ingenting annat än\r\nen resursfråga. Vi må vara hur duktiga som helst på\r\natt använda befintliga resurser, men även de har ett\r\ntak. Det gäller då att se till att vi klarar av att få\r\nresurser. Det beslut som i går fattades i\r\nförsvarsfrågan där Ny demokrati stödde regeringen\r\noch regeringspartierna betraktar jag som ett\r\nvärdefullt beslut, inte minst när det gäller att öka\r\nberedskapen. Men det finns, som sagt, säkerligen\r\nett och annat som ytterligare kan göras.</pre><pre>Vi gör nu en kontinuerlig översyn för att bättre\r\nkunna hantera s.k. fredskriser. Det är ingen\r\nhemlighet att det svenska försvaret tidigare i stor\r\nutsträckning har varit inriktat på att möta en stor\r\ninvasion från det forna Sovjetunionen. I dag är\r\nsituationen mer komplicerad. John Bouvin talar i\r\nsin interpellation helt korrekt om risken för t.ex.\r\nstora flyktingströmmar. Det är en situation som vi\r\nenligt min mening snabbt måste lära oss att hantera.\r\nJag kan försäkra att det sker mycket arbete just nu\r\npå det här området. Det är inte bara byråkratiskt\r\ntjafs, utan det sker en hel del konkret.</pre><pre>Lars Moquist tog upp en fråga. Men jag är inte\r\ninvandrarminister -- jag vet inte om jag skall\r\npresentera mig för herrarna -- utan\r\nförsvarsminister. Det här är ett utredningsförslag\r\nsom regeringen inte har tagit ställning till, och som\r\nriksdagen än mindre har behandlat. Jag tror att vi\r\nnoga skall fundera igenom dessa frågor. Sedan\r\nfaller det i så fall på invandrarministern att lägga\r\nfram en proposition om vad som skall ske. Det finns\r\nsäkerligen behov av en överarbetning innan något\r\nförslag kan läggas fram på riksdagens bord.</pre><pre>Anf. 31  ANDRE VICE TALMANNEN:</pre><pre>Jag uppmanar deltagarna att hålla sig till ämnet för\r\ninterpellationsdebatten.</pre><pre>Anf. 32  JOHN BOUVIN (nyd):</pre><pre>Herr talman! Försvarsministern! Jag är ändå inte\r\nnöjd med svaret.</pre><pre>Jag citerar ur min interpellation: ''Ryssland hotar\r\natt falla samman såsom Sovjetunionen gjorde.\r\nMiljontals ryssar vill ingenting hellre än att komma\r\ntill väst, gärna till ett nordiskt grannland och gärna\r\ntill Sverige.</pre><pre>Finland har förstärkt gränsskyddet. I Sverige görs\r\ntill synes ingenting.</pre><pre>Ny demokrati har länge varnat för en situation med\r\nmilitära uppror i Ryssland, med stora\r\nfolkvandringar som följd. Det innebär att vi skulle\r\növersvämmas av stora flyktingskaror.''</pre><pre>Vi måste ha en beredskap nu. Är regeringen villig\r\natt omfördela vårt bistånd till tredje världen? Vi har\r\nfaktiskt inte pengar och andra resurser utan vi\r\nmåste omfördela. Den springande punkten är att ju\r\nlängre bort ett land befinner sig från Sverige, desto\r\nenklare är det att peka på konkreta saker.\r\nDärvidlag gör vi ett jättejobb. Att minst hälften av\r\ndet bistånd som skickas dit försnillas, är en helt\r\nannan historia.</pre><pre>Försvarsministern talade om\r\nsuveränitetsstödsprogrammet och några båtar vi\r\nhar skickat. Har de verkligen kommit fram? Det\r\nkanske gick som med den olja som vi skickade till\r\nbalterna när det var kallt och eländigt. Oljan kom\r\naldrig fram. Det är en misstanke.</pre><pre>Jag får inga direkta besked om att vi verkligen\r\njobbar. Det är bara små antydningar om att det görs\r\nnågonting. Har vi någon sorts administrativ\r\nkatastrofplan som klargör ansvarsfördelningen\r\nmellan Civilförsvaret, Invandrarverket och andra\r\nmyndigheter och organisationer? Hur fungerar det\r\ni så fall? Arbetar man med detta nu? Gör man\r\nnågot konkret? Jag kallar detta fortfarande för\r\nbyråkratiskt tjafs. Jag har tidigare pratat om olja.\r\nMan kan t.o.m. kalla detta för smörja. Jag upplever\r\natt man bara fyller i för att kunna ge ett svar, och\r\nman kanske tänker att han nu skall få så han tiger.\r\nMen jag kommer i alla fall aldrig att tiga. Vi får väl\r\nse om jag blir nöjd efter nästa replikomgång.</pre><pre>Anf. 33  LEIF BERGDAHL (nyd):</pre><pre>Herr talman! Jag får tacka försvarsministern för det\r\nhär utförliga svaret. Rent konkret säger\r\nförsvarsministern inte mycket. Andan är emellertid\r\nväldigt positiv, och det är jag mycket tacksam för.\r\nJag vet att det säkert finns en ärlig vilja att göra\r\nnågontinga åt det här. Jag tror att när\r\nförsvarsministern får tid och tillfälle så kommer han\r\natt ta upp dessa frågor. Jag skall även grilla de andra\r\nansvariga. Såvitt jag förstår hör tullfrågorna till\r\nskatteministerns område. Justitieministern blir\r\nockså aktuell. Båda dessa ministrar råkar vara\r\nmoderater, så jag tror att man skulle kunna sy ihop\r\nnågot bra. Man måste ha en gemensam verksamhet\r\npå det här området.</pre><pre>Jag skulle även vilja ta upp frågan om hemvärnet.\r\nJag vet att hemvärnet kommer att prioriteras. Jag\r\nhoppas att man också kommer att se över katastrof-\r\noch sjukvårsresurserna.</pre><pre>Sedan vill jag ta upp frågan om ett samarbete med\r\nfinnarna. Jag är mycket glad över att vi har en\r\nförsvarsminister som är så van att samarbeta och\r\nträffa folk från olika länder. Jag hoppas att man\r\nförbättrar samarbetet. Före försvarsministerns tid\r\nhar det skett ett mycket märkligt samarbete. Jag\r\nkan tala om hur det gick till i praktiken om en\r\nsvensk militär skulle träffa en finsk militär. De har\r\nfram tills nu inte fått träffas. De har av olika\r\nanledningar så att säga råkat ha konferens på\r\nsamma ställe. I samband med det har de kunnat\r\nträffas i bastun och prata. Det har varit mycket\r\nhemlighetsmakeri och hysch-hysch över det här.\r\nDet är självklart att vi skall samarbeta med finsk\r\nmilitär. Nu när Sovjetstaten har fallit sönder och\r\nParisfredens bestämmelser mer eller mindre har\r\nrivits upp, skall vi väl kunna ha ett aktivt samarbete\r\nså att vi får en dialog.</pre><pre>Ett praktiskt problem utgör rajavartiosto,\r\ngränsjägarna, som de felaktigt kallas i Sverige. De\r\när en produkt av Parisfreden. Ryssland tvingade\r\nFinland att ha militära eller paramilitära trupper\r\nvid gränserna. De utgör ett problem. Det är i och\r\nför sig bra att vi har sådana styrkor där, men de\r\nutgör ett problem för både svensk och finsk tull-\r\noch polispersonal. Senast blev tullpersonalen i\r\nKaresuando tvångsvisiterad av dessa militärstyrkor\r\noch förnedrad på ett otrevligt sätt. Jag hoppas att\r\nvi kan få ordning på det här. Vi vill gärna ha kvar\r\nstyrkorna, men vi vill att de skall vara snälla och\r\ntrevliga -- lika trevlig som man är inom Polisen och\r\nTullen.</pre><pre>Anf. 34  LARS MOQUIST (nyd):</pre><pre>Herr talman! Jag är mycket väl medveten om vem\r\nsom är kulturministern och vem som är\r\nförsvarsministern. Med kulturminister har jag\r\ndebatterat oaliga gånger, men det är nu första\r\ngången jag gör det med försvarsministern.</pre><pre>Orsaken till att jag över huvud taget gick upp i\r\ndebatten var följande passus i försvarsministerns\r\nsvar: ''En särskild utredare med uppdrag att göra en\r\növersyn av vissa delar av utlänningslagen har även\r\nlagt fram ett underlag angående laglig reglering av\r\nmassflyktsituationer.'' Det berör vad interpellanten\r\nJohn Bouvin har tagit upp. Det sägs att om det t.ex.\r\nuppstår en akut och omfattande brist på mat i det\r\nforna Sovjetunionen eller en eller flera\r\nkärnkraftskollapser i det östra eller södra\r\nnärområdet kan vi befinna oss där, dvs. att den här\r\nsituationen uppstår. Jag tycker därför att det är\r\nrelevant att ta upp den här frågeställningen just här.\r\nMen jag har förståelse för att frågan kanske ännu\r\ninte har diskuterats i regeringskansliet. Jag ber\r\nförsvarsministern att notera de frågor jag ställde\r\noch beakta dem när ärendet kommer upp.</pre><pre>Den ena frågan jag ställde var: Hur klarar man av\r\nden situation som uppstår om man gör alla till\r\nasylsökande när niomånadersgränsen har\r\npasserats?</pre><pre>Jag ställde också en fråga som kanske i högre grad\r\nberör den parlamentariska kommitté som Eric\r\nKrönmark håller i. Det är ju så att en fastighet som\r\noundgängligen behövs för någons\r\nförvärvsverksamhet inte utan absolut tvingande\r\nskäl får tas i anspråk genom rekvisition. Det är då\r\nmycket märkligt att man kan förfara så med svensk\r\negendom, att man undandrar svenska\r\nnäringsidkare möjligheten att fortsätta med sin\r\nnäring.</pre><pre>Jag vill också med några exempel visa vad den här\r\nlagen leder till. I sammanställningen tar man upp\r\nnågra olika aspekter bl.a. rörande folkbokföringen.\r\nMan menar att människor som kommer hit inte\r\nskall folkbokföras, eftersom folkbokföringen är\r\ninkörsporten till det svenska samhället och kopplat\r\ntill många av de tjänster som erbjuds dem som bor\r\nhär. Det är naturligtvis riktigt, så jag sympatiserar\r\nmed den uppfattningen.</pre><pre>I sammanställningen talas det också om att de\r\nmänniskor som kommer hit har rätt till den\r\nbiståndsersättning som finns för invandrare och\r\nasylsökande.</pre><pre>Anf. 35  ANDRE VICE TALMANNEN:</pre><pre>Jag erinrar Lars Moquist om interpellationens\r\nämne.</pre><pre>Anf. 36  LARS MOQUIST (nyd):</pre><pre>Herr talman! Den här sammanställningen berörs i\r\nförsvarsministerns svar.</pre><pre>Anf. 37  ANDRE VICE TALMANNEN:</pre><pre>Dock inte detta avsnitt.</pre><pre>Anf. 38  LARS MOQUIST (nyd):</pre><pre>Herr talman! Jag kan låta bli att spinna vidare på\r\njust den frågan. Hela den fråga om\r\nmassflyktssituationer som John Bouvin har tagit\r\nupp berörs just i det här PM:et. Det är alltså ett PM\r\nsom rör massflyktssituationer, och hela den\r\nlagstiftning som skall komma till stånd har tagits\r\nupp där. Jag delar därför inte andre vice\r\ntalmannens uppfattning att den här frågan inte hör\r\ntill ämnesområdet -- den hör till det här ämnet. I\r\nPM:et talas om vad som kan hända i Sverige om en\r\nsådan här massflyktssituation uppstår.</pre><pre>Anf. 39  Försvarsminister ANDERS BJÖRCK\r\n(m):</pre><pre>Herr talman! Jag kan lova Lars Moquist att jag\r\nutifrån de intressen som jag som försvarsminister\r\nhar att företräda med särskild noggrannhet\r\nkommer att följa beredningen av det ärende som\r\nLars Moquist tog upp. Det faller alltså inte under\r\nmitt departement. Jag skall göra vad jag kan för att\r\ndet i fråga om de beröringspunkter som finns blir en\r\nbra handläggning och så att de mål som jag tror vi\r\när överens om uppfylls.</pre><pre>Till Leif Bergdahl vill jag säga att vi nu gör en\r\nsatsning på hemvärnet. Numerären ökar från\r\n100 000 till 125 000 man, vilket är viktigt, och\r\ndessutom tillförs ny utrustning, nya uniformer och\r\nvapen, och på sambandssidan sker klara\r\nförbättringar. Detta sker mot bakgrund av att\r\nhemvärnet, inte minst i den här typen av\r\nsituationer, är utomordentligt värdefullt och i vissa\r\navseenden helt överlägset då det gäller att snabbt\r\nkomma på plats, och man har dessutom god\r\nlokalkännedom. Det sker alltså en rejäl satsning på\r\nhemvärnet.</pre><pre>Jag vill också peka på att de nordiska\r\nförsvarsministermötena har utvecklats i bra\r\nriktning. Vi diskuterar nu ingalunda bara FN-\r\nfrågor, vilket var fallet för ett och ett halvt till två år\r\nsedan, utan tar upp alla typer av nordiskt\r\nsamarbete, inkl. försvarsmaterielsamarbete. Vi har\r\nvid de senaste försvarsministermötena -- det allra\r\nsenaste ägde rum här i Sverige för en dryg vecka\r\nsedan -- diskuterat inte minst situationen i\r\nBaltikum, en gemensam syn i Baltikumfrågorna\r\noch flyktingsituationer. Det finns också\r\nprojektgrupper som arbetar med detta. Jag är\r\nsåledes övertygad om att det som Leif Bergdahl\r\nefterlyser i hög grad är på gång.</pre><pre>John Bouvin var orolig över att\r\nkustbevakningsfartygen hade kommit på drift. Det\r\nhar de inte. De finns på plats. Jag skall själv i början\r\nav nästa vecka resa runt med ett av dem utanför den\r\nlettiska kusten. Det sker i samband med att jag\r\nredan nu på söndag avreser till de baltiska\r\nländerna -- det är första gången som en svensk\r\nförsvarsminister gör det -- för att diskutera olika\r\nformer av samarbete, och därvidlag kommer just de\r\nfrågor som John Bouvin har tagit upp i sin\r\ninterpellation att ingå.</pre><pre>Anf. 40  JOHN BOUVIN (nyd):</pre><pre>Herr talman! Jag får hoppas att försvarsministern\r\ninte kommer bort, som oljan gjorde, utan att han\r\nhittar hem igen.</pre><pre>Jag vill ställa en väldigt konkret fråga, och kanske\r\nkan jag också få svar på den. Hur många miljarder\r\nvi i Sverige ger i bistånd är egentligen inte så noga,\r\nmen faktum är att de länder som vi ger bistånd till\r\nunder 1991--1992 köpte vapen för 13,5 gånger så\r\nmycket som summan av vårt bistånd -- hur\r\nförhållandena är just i dag kan jag inte säga. Med\r\ndetta som bakgrund: Är försvarsministern villig att\r\npå något sätt försöka påverka övriga i regeringen\r\natt, såsom vi nydemokrater har sagt, omedelbart\r\nhalvera biståndet och låta den ena hälften gå till\r\nBaltikum, till öst? Det är i öst som vi måste hjälpa\r\ntill för att vi skall undgå det hot som finns i öst.</pre><pre>Jag vill också påpeka att det som Lars Moquist tog\r\nupp om flyktingar och kärnkraft i allra högsta grad\r\nrörde interpellationen. Det vill jag säga som en\r\nliten anmärkning, men det får väl vara i och med\r\ndet.</pre><pre>I försvarsministerns svar står: Stödet till våra\r\ngrannländer i öst har hög prioritet. Öststödet utgör\r\ndärvid en del i regeringens politik som avvägs\r\ngentemot övriga områden inom ramen för den\r\nsamlade budgeten. Regeringen är således inte\r\nberedd att enligt interpellantens förslag göra någon\r\nisolerad avvägning av detta stöd gentemot vårt\r\nbistånd till utvecklingsländerna i tredje världen.</pre><pre>Med andra ord: Regeringen bryr sig inte så mycket\r\nom hotet från öst, utan man prioriterar tredje\r\nvärlden, länder som ligger så långt från Sverige som\r\nmöjligt, eftersom problemen där är större.</pre><pre>Jag vore tacksam för ett svar på min fråga.</pre><pre>Anf. 41  Försvarsminister ANDERS BJÖRCK\r\n(m):</pre><pre>Herr talman! Som John Bouvin så riktigt påpekar\r\nhar jag redan å regeringens vägnar svarat på hans\r\nfråga om biståndet. Detta är dessutom en fråga som\r\nytterst avgörs av riksdagen.</pre><pre>Som gammal, varm vän till de baltiska folken har\r\njag under många år uppträtt i baltiska\r\nsammanhang. Det var, herr talman, på den tiden\r\ninte särskilt många som gjorde det, ville det eller\r\nens vågade göra detta, och framför allt gav det inte\r\nden mista publicitet eller politiska utdelning.</pre><pre>Jag gör vad jag kan för att hjälpa till inom ramen för\r\nmitt departement och det ansvar jag har. Det gäller\r\nt.ex. utbildning. Vi har stora utbildningsprojekt på\r\ngång för personal från Baltikum. Det gäller militära\r\nfrågor, gränsbevakning att få samhället att fungera\r\noch säkerhetsfrågor, och det gäller hanteringen av\r\nflyktingfrågor. Jag kommer i nästa vecka att ta upp\r\növerläggningar med mina baltiska kolleger för att\r\nfå deras syn på hur vi effektivt kan hjälpa dem.</pre><pre>Allra sist, herr talman: Det frågades om vi\r\nverkligen tar flyktingsituationen på allvar. Jag kan\r\nförsäkra John Bouvin och övriga i kammaren om,\r\natt är det någon fråga som nu är föremål för\r\nregeringens och statsförvaltningens samlade\r\nintresse, så är det just den problematik som John\r\nBouvin har tagit upp.</pre><pre>Överläggningen var härmed avslutad.</pre><pre>5 §  Svar på interpellation 1992/93:115 om en\r\ntunnel mellan Malmö och Köpenhamn</pre><pre>Anf. 42  Kommunikationsminister MATS\r\nODELL (kds):</pre><pre>Herr talman! Sten Andersson i Malmö har frågat\r\nmig vilka de ekonomiska konsekvenserna blir för\r\nskattebetalarna av att bygga en järnvägstunnel\r\nmellan Malmö och Köpenhamn samt om det är\r\nregeringens uppfattning att tidigare riksdagsbeslut\r\navseende en fast förbindelse mellan Malmö och\r\nKöpenhamn ligger fast.</pre><pre>Inför beslutet om Öresundsförbindelsen gjorde\r\nÖresundsdelegationen ett omfattande\r\nutredningsarbete beträffande bl.a. en borrad\r\ntvåfilig järnvägstunnel mellan Köpenhamn och\r\nMalmö. Delegationen kom fram till att ett sådant\r\nalternativ inte var möjligt att genomföra utan\r\nomfattande statliga subventioner. Vidare ansåg\r\ndelegationen att ett alternativ med en kombinerad\r\nväg- och järnvägsbro i högre grad än andra\r\nalternativ uppfyller de trafikala målen samt att det\r\nmed detta alternativ var möjligt att uppnå en s.k.\r\nnollösning i Öresund, dvs. en oförändrad\r\nvattengenomströmning i sundet efter anläggandet\r\nav förbindelsen. Inför behandlingen i Danmark av\r\nbeslutet om en fast förbindelse över Öresund\r\nutarbetade det danska miljöministeriet, DSB,\r\nVejdirektoratet och ett antal oberoende rådgivare\r\når 1991 en rapport med en sammanställning av\r\nekonomiska och miljömässiga konsekvenser över\r\nfem olika alternativ till en fast förbindelse. I\r\nrapporten angavs kostnaden för en borrad tunnel\r\nför biltåg uppgå till 16--18 miljarder kronor.</pre><pre>Mot bakgrund av detta träffade de svenska och\r\ndanska regeringarna år 1991 ett avtal om en fast\r\nförbindelse över Öresund. Länderna har i avtalet\r\nåtagit sig att gemensamt bygga och driva en\r\navgiftsfinansierad väg- och järnvägsförbindelse\r\nmellan Köpenhamn och Malmö. Förbindelsen skall\r\nutföras som en kombinerad järnvägs- och vägbro\r\nmellan Limhamn och syd Saltholm och i form av en\r\nsänktunnel mellan syd Saltholm och Kastrup.\r\nKostnaden för förberedelser samt byggande och\r\ndrift av Öresundsförbindelsen skall i sin helhet\r\ntäckas genom trafikantavgifter.</pre><pre>Den svenska riksdagen och det danska folketinget\r\ngodkände sommaren 1991 avtalet och därmed finns\r\ndet ett folkrättsligt bindande avtal mellan Sverige\r\noch Danmark om Öresundsförbindelsen.</pre><pre>I enlighet med avtalet och riksdagsbeslutet skall\r\nÖresundsförbindelsen prövas enligt gällande\r\nlagstiftning. Det konkreta förslaget till utformning\r\nav förbindelsen är nu föremål för regeringens\r\nprövning enligt naturresurslagen och vattenlagen.\r\nEnligt avtalet kan dessa prövningar leda till\r\navvikelser i förhållande till vad som anges i bil. 1 till\r\navtalet om Öresundsförbindelsens sträckning och\r\ntekniska utformning. Avgörande i denna\r\nbedömning är att den s.k. nollösningen vad gäller\r\nvattenströmningen mellan Östersjön och Kattegatt\r\nkan säkerställas.</pre><pre>Anf. 43  STEN ANDERSSON i Malmö (m):</pre><pre>Herr talman! Jag tackar för svaret på min\r\ninterpellation.</pre><pre>Efter mycket lång tid och mycket debatterande och\r\nargumenterande beslöt riksdagen för nästan exakt\r\ntvå år sedan att teckna ett bindande avtal med\r\nDanmark om en fast förbindelse mellan Malmö och\r\nKöpenhamn. Man anser i avtalet att detta skulle\r\nknyta bägge länderna närmare Europa. Det skulle\r\nförbättra de kulturella och ekonomiska\r\nförbindelserna mellan de bägge länderna. Man\r\nhade också kommit fram till att en kombinerad bil-\r\noch järnvägsbro var det enda realistiska\r\nekonomiska alternativet. Man sade att de som\r\nanvänder bron skall betala vad bron kostar, inga\r\nandra.</pre><pre>En del ville i debatten ha en järnvägstunnel i stället.\r\nHaken med detta är att om man står fast vid\r\nmålsättningen att brukarna skall betala tunneln,\r\nskulle man få så höga biljettpriser på denna\r\njärnvägssträcka att ingen skulle vilja betala. Man\r\nskulle vara tvingad att ge ett mycket kraftigt stöd\r\nfrån skattebetalarna. Det ville man inte.</pre><pre>Därefter har t.ex. Koncessionsnämnden sagt nej till\r\ndet föreliggande förslaget. Detta har de dock inte\r\ngjort av miljöskäl, det vill jag betona, utan av\r\nnyttoskäl. Man kan fråga sig om de har kompetens\r\natt bedöma nyttan av en fast förbindelse mellan\r\nMalmö och Köpenhamn.</pre><pre>Många upplever, herr talman, att beslutet förhalas\r\nfrån svensk sida. På den danska sidan råder i dag\r\nstor aktivitet. Man projekterar, bygger vägar, river\r\nhus för att hålla den tidsplan man är överens om.</pre><pre>Just på grund av det jag vill kalla den svenska\r\nförhalningstaktiken poppar det fortfarande upp\r\nalternativa förslag. Främst gäller dessa renodlade\r\njärnvägstunnlar mellan Sverige och Danmark. Det\r\när alternativ som saknar all form av realism.</pre><pre>Senast när riksdagen i måndags besökte\r\nHelsingborg uppvisades ett förslag, som man där\r\ntrodde på om en tunnel mellan Helsingborg och\r\nHelsingör. Då skall man, herr talman, veta om och\r\nkänna till att danskarna, som är part i målet, inte\r\npå några villkor i världen vill ha en fast förbindelse\r\nmellan Helsingborg och Helsingör. Det sade senast\r\nden förre danske trafikministern för inte så lång tid\r\nsedan.</pre><pre>Om Sverige av något skäl skulle bryta detta\r\nbindande avtal lär tvisteförhandlingen komma att\r\navgöras av den internationella domstolen i Haag i\r\nHolland. Där säger i dag expertisen att Sverige inte\r\nskulle ha en suck av möjlighet att vinna, utan skulle\r\nbli tvingad att betala ett mycket stort skadestånd.</pre><pre>Det förekommer fortfarande i debatten förslag om\r\natt satsa på fler färjor, större båtar, tätare turer\r\nMalmö--Köpenhamn. Då skulle man, menar de,\r\nslippa ha en bro.</pre><pre>Låt mig då säga följande. Det finns ingen stad i\r\nSverige som haft så många färjeförbindelser, och\r\ndär så många förbindelser gått i konkurs. Att i dag\r\nbygga ut dem ännu mer är totalt ekonomiskt\r\nvansinne att ens försöka tänka sig.</pre><pre>Her talman! Man bör kanske inte använda personer\r\nsom referens. Man kan ibland hitta en person som\r\nman inte sympatiserar med men som i ett visst\r\navseende har en uppfattning som står nära ens\r\negen. Låt mig i alla fall säga att Björn Gillberg, som\r\nnog för de flesta är den mest kände svenske\r\nmiljökämpen, faktiskt står för en kombinerad bil-\r\noch järnvägsbro över Öresund.</pre><pre>Till sist vill jag ställa tre frågor till statsrådet.</pre><pre>Vill man i dag -- man kan misstänka det -- från\r\nregeringens sida förhindra byggandet av en bro\r\nmellan Malmö och Köpenhamn?</pre><pre>Kommer vi, trots den som många uppfattar svenska\r\nbristen på aktivitet, att hinna med den tidsplan som\r\nvi kommit överens med danskarna om?</pre><pre>Så har vi den allvarligaste frågan: Om Sverige\r\nskulle börja trassla till detta eller bryta denna\r\növerenskommelse, riskerar man då inte att Sverige\r\nsom land får en försvagad tilltro, som kan vara till\r\nnackdel för oss när vi framöver skall skapa andra\r\navtal med andra länder?</pre><pre>Anf. 44  Kommunikationsminister MATS\r\nODELL (kds):</pre><pre>Herr talman! Sten Andersson i Malmö började med\r\natt fråga varför beslutet förhalas i Sverige. Jag vill\r\ngärna säga till honom att beslutet inte förhalas i\r\nSverige. Det finns en demokratiskt bestämd\r\nbeslutsprocess för denna typ av\r\ninfrastrukturprojekt. Den är ganska tidsödande till\r\nsin natur, men i allt väsentligt hålls tidsplanen för\r\ndenna mycket omfattande miljöprövning.</pre><pre>Sten Andersson frågar i sin interpellation vilka\r\nkonsekvenser en järnvägstunnel får för\r\nskattebetalarna.</pre><pre>Det är naturligtvis en intressant fråga. Vi har ett\r\nantal tänkbara referensobjekt, som ännu inte är i\r\nbruk. Eurotunneln mellan Frankrike och England\r\när ändå ett intressant jämförelseobjekt.</pre><pre>Det systemet baseras på en dubbelspårig järnväg\r\nmed ganska hög teknisk utrustning både vad gäller\r\nden infrastrukturella och den rullande materielen.\r\nMan räknar med 200--300 genomgående person-\r\noch godståg per dygn och ungefär lika många biltåg.\r\nTunnelsträckningen är ca 50 km, alltså drygt\r\ndubbelt så lång som den här aktuella över Öresund.</pre><pre>De speciella biltågen som skall sköta transporter av\r\npersonbilar, bussar och lastbilar under kanalen\r\nkräver mycket stora investeringar i rullande\r\nmateriel. Man budgeterar 8,5 miljarder kronor för\r\nrullande materiel i 1990 års priser.</pre><pre>Systemet kräver också mycket stora markområden\r\nför terminalanläggningar. Det innebär höga\r\ninvesteringskostnader för Eurotunneln, ca 20\r\nmiljarder kronor för markanläggningarna i 1990 års\r\npriser.</pre><pre>Låt oss titta på restiderna för att kunna bedöma\r\nattraktiviteten i upplägget. Det gäller att köra\r\nombord sin bil på ett tåg och sitta kvar i bilen under\r\nen ganska lång resa i en tunnel. Tiden mellan\r\nterminalerna kommer att bli ungefär 35 minuter,\r\noch terminaltiden, dvs. för på- och avkörning, tar\r\nytterligare ca 30 minuter. Restiden med bil blir\r\nalltså ungefär 1 timme för dessa 50 km. Det ger en\r\nganska låg medelhastighet, och den minskar\r\nytterligare på kortare sträckor, som det är fråga om\r\nmellan Malmö och Köpenhamn.</pre><pre>Personbilarna körs ombord på täckta\r\ndubbeldäcksvagnar, och passagerarna förutsätts\r\nsitta kvar i sina fordon. Möjlighet att besöka toalett\r\nfinns i ungefär var tredje vagn. Lastbilar och fordon\r\nsom är högre än 1,85 m transporteras på\r\nenkeldäcksvagnar som är försedda med galler.\r\nBilpersonalen lämnar fordonen och transporteras i\r\nsärskilda vagnar.</pre><pre>Mot bakgrund av erfarenheterna från Eurotunneln\r\nkan man alltså konstatera att en biltågslösning\r\nmellan Malmö och Köpenhamn kan vara bra ur\r\nnågon aspekt men dålig ur andra aspekter, bl.a.\r\ntrafikmässiga. Dessutom kan jag nämna att\r\nkostnaden för anläggandet av Eurotunneln i stort\r\nsett har fördubblats jämfört med de ursprungliga\r\nkalkylerna.</pre><pre>Vad skulle ett sådant här projekt innebära om det\r\nskulle genomföras på sträckan Malmö--\r\nKöpenhamn? Arealbehoven för\r\nbiltågsterminalerna blir mycket omfattande. På den\r\ndanska sidan kräver en sådan terminal ungefär 1,5\r\nkvadratkilometer mark, och det enda tillgängliga\r\nområdet är i dag naturskyddat. En negativ följd är\r\natt luftföroreningarna koncentreras till områden\r\nsom redan är mycket hårt belastade. Det finns\r\nockså risk för att luftföroreningarna ökar, eftersom\r\nantalet kallstarter ökar med en sådan här\r\nanläggning. En större andel färjetrafik blir\r\nförmodligen kvar, och det bidrar också till\r\nluftföroreningarna. Anläggningskostnaderna blir\r\nhöga. Dock kan konstateras att\r\nvattengenomströmningen inte påverkas i detta\r\nsammanhang.</pre><pre>Herr talman! Det här var en kort beskrivning, som\r\njag tycker är värd att göra. Det ges ofta en\r\nidealiserad bild av vad en järnvägstunnel skulle\r\ninnebära, men jag tror att debatten tjänar på att\r\nman också belyser vad detta innebär för den\r\nenskilde trafikanten, dvs. att stå i en terminal, att\r\nköra ombord, att sitta kvar i bilen i en täckt\r\njärnvägsvagn i en ganska lång tunnel. Man bör\r\nnaturligtvis även tänka på sådana effekter.</pre><pre>Kostnaden i det nu aktuella avtalet är ungefär 17\r\nmiljarder svenska kronor. Om man i stället\r\ngenomför en borrad tunnel med gemensam\r\nlinjeföring för såväl biltrafik som järnvägstrafik,\r\nenligt den miljökonsekvensbeskrivning som\r\ninlämnats av konsortiet, går kostnaden upp till\r\nungefär 24 miljarder kronor. Om man enbart\r\ngenomför en borrad järnvägstunnel från Malmö\r\ncentral, kostar det ungefär 17 miljarder kronor,\r\nenligt SWEDAB. Det är alltså lika mycket som\r\nkostnaden för den nu aktuella lösningen, med en\r\nkombinerad väg- och järnvägsförbindelse. I stort\r\nsett hela investeringen för bara en tågtunnel måste\r\nfinansieras via skattemedel. I dag bidrar\r\njärnvägsföretagen till finansieringen med 300\r\nmiljoner kronor per år.</pre><pre>Anf. 45  STEN ANDERSSON i Malmö (m):</pre><pre>Herr talman! Jag tackar för statsrådets mycket\r\nintressanta kommentarer om tunneln under\r\nEngelska kanalen. Jag kunde inte ha sagt det bättre\r\nsjälv, vad gäller de farhågor som man måste hysa\r\ninför en tunnel. Statsrådet säger att tunneln under\r\nEngelska kanalen blir dubbelt så dyr som beräknat.\r\nDå kanske man kan räkna med att en kombinerad\r\njärnvägstunnel under Öresund mellan Malmö och\r\nKöpenhamn kommer att kosta 48 i stället för 24\r\nmiljarder. Det är en tanke som man inte helt kan\r\nbortse från.</pre><pre>Det är i och för sig inte intressant hur mycket en\r\ntunnel eller en bro kostar att bygga. Det som är\r\nintressant för skattebetalare och andra är hur\r\namorteringen sker. Skall man år efter år tillskjuta\r\nskattemedel? Det måste bli fallet vad gäller en\r\ntunnel. Även om en kombinerad bil- och\r\njärnvägsbro skulle bli dyrare att bygga i det första\r\nskedet, betalar användarna själva trots allt hela\r\nkostnaden. De som inte använder bron betalar\r\nalltså ingenting.</pre><pre>Jag hoppas att statsrådet tror på vad han själv säger,\r\nnär han hävdar att regeringen inte har någon\r\nförhalningsavsikt i brofrågan. Samtidigt kan jag\r\ninte underlåta att tala om för statsrådet att många i\r\ndag faktiskt uppfattar det så att frågan på något sätt\r\nförhalas.</pre><pre>Till sist, herr talman, måste jag konstatera att det\r\ntydligen finns andra regler i Danmark än i Sverige.\r\nI Danmark har man alltså i dag konkret och fysiskt\r\nsatt i gång med förberedelserna för byggandet av\r\nden fasta förbindelsen. I Sverige är den aktiviteten\r\ni stort sett försumbar.</pre><pre>Herr talman! Jag skulle återigen vilja ställa en fråga\r\nsom jag ställde i mitt första anförande: Om det visar\r\nsig att Sverige börjar strula med detta folkrättsligt\r\nbindande avtal, är statsrådet då oroad över att\r\ntilltron till vår förmåga att stå fast vid träffade avtal\r\nförsvinner? Om vi fortsätter att hålla på och gnissla\r\nsom vi gör med ett folkrättsligt bindande avtal\r\nmellan två suveräna stater, kan det bli svårt att\r\nträffa nya avtal med andra länder framöver.</pre><pre>Anf. 46  Kommunikationsminister MATS\r\nODELL (kds):</pre><pre>Herr talman! Sten Andersson i Malmö var glad\r\növer att jag redovisade de farhågor som jag hade\r\nför en tunnel. Jag har inga farhågor, utan jag ville\r\nbara redovisa några av de aspekter på en\r\njärnvägstunnel där bilar skall fraktas. De\r\naspekterna har inte kommit fram särskilt mycket i\r\ndebatten, som har varit ganska idealiserande i fråga\r\nom ett sådant alternativ. Det är viktigt för balansen\r\ni debatten att de aspekterna vägs in.</pre><pre>Sten Andersson frågade om man år efter år måste\r\nhålla på att betala. Det beror naturligtvis på hur\r\nmycket pengar vi kan avsätta här i kammaren till\r\nanslaget Köp av olönsam järnvägstrafik. Kan det\r\nanslaget bli så pass kraftigt att det också räcker till\r\nför amorteringen för en förbindelse som inte\r\nfinansieras genom bilavgifter, kan betalningen\r\nnaturligtvis upphöra något snabbare. Jag förmodar\r\natt Finansdepartementet skulle vilja ha ett ord med\r\ni laget om en sådan kalkyl, innan man ger några\r\ndirekta besked.</pre><pre>Sten Andersson ställde tre frågor till mig i sitt första\r\ninlägg. Han frågade: Vill regeringen i dag förhindra\r\nbyggandet av en förbindelse? Svaret på den frågan\r\när nej. Regeringen prövar just nu förbindelsen i\r\nenlighet med riksdagens beslut och i enlighet med\r\navtalet.</pre><pre>Sedan frågade Sten Andersson: Om vi bryter\r\navtalet, försvagas då inte Sveriges trovärdighet?\r\nAvtalet skall naturligtvis inte brytas. Vi skall\r\nfullfölja det, med den mycket omfattande och\r\nnoggranna miljöprövning som just nu pågår.</pre><pre>Jag vill erinra om den skrivelse till konsortiet som\r\nregeringen skickade i samband med ett\r\nregeringsbeslut i förra veckan, där vi begär\r\nkompletteringar av underlaget för vår prövning\r\nenligt naturresurslagen. Punkt 6 där berör det som\r\nSten Andersson tar upp. Det har kommit in ett\r\nantal remissvar, bl.a. från miljöorganisationer, där\r\nman efterlyser en jämförelse med ett alternativ som\r\ninnebär en borrad järnvägstunnel som kan\r\ntrafikeras med biltåg. Vi ber nu alltså konsortiet att\r\ni en jämförelse med det ansökta projektet ge sin syn\r\npå den utredning som bl.a. Greenpeace har tagit\r\nfram, från tekniska, ekonomiska och miljömässiga\r\nsynpunkter. När detta svar har influtit till\r\nregeringen kommer det att finnas ett bättre\r\nunderlag för att mera i detalj svara på Sten\r\nAnderssons fråga i den ekonomiska delen.</pre><pre>När det gäller den danska prövningen vill jag säga\r\natt arbetet där för närvarande pågår med att\r\nfastställa de miljövillkor som skall gälla när\r\nkonsortiet så småningom genomför det här\r\nprojektet.</pre><pre>Anf. 47  STEN ANDERSSON i Malmö (m):</pre><pre>Herr talman! Låt mig tacka för det senaste,\r\nkompletterande svaret.</pre><pre>Jag vill också säga till statsrådet att jag givetvis inte\r\nhar några farhågor när det gäller en tunnel. Men\r\nom man skall föra fram det alternativet på ett\r\nrealistiskt vis skall man också tala om vad det kostar\r\noch inte försöka dölja det genom några allmänna\r\ndimridåer som det är svårt att se igenom.</pre><pre>Aktiviteten är i dag faktiskt betydligt mer\r\nomfattande på den danska sidan än på den svenska\r\nsidan. Det kan finnas olika skäl till det.</pre><pre>Det var kanske litet oförsiktigt av statsrådet att\r\nprata om att dramatiskt öka anslaget till olönsam\r\njärnvägstrafik. Jag vet inte med hur många hundra\r\nprocent man skulle behöva öka det anslaget, som i\r\ndag gäller för hela Sverige, för att kunna betala\r\nunderskottet av en järnvägstunnel mellan Malmö\r\noch Köpenhamn. Med tanke på Sveriges i dag -- och\r\näven i morgon, tyvärr -- alltför dåliga ekonomi tror\r\njag att det skulle vara mycket svårsålt att gå ut med\r\natt vi inte har pengar till den och den järnvägslinjen\r\ni Norrland, till den och den järnvägslinjen i\r\nBlekinge eller till den och den järnvägslinjen i\r\nDalsland, därför att vi måste använda en del av\r\npengarna till att finansiera underskottet på en\r\njärnvägstunnel mellan Malmö och Köpenhamn. --\r\nJag tror inte att det var riktigt allvarligt menat.</pre><pre>Men, herr talman, jag måste säga att jag är i stort\r\nsett nöjd -- inte med svaret som det såg ut från\r\nbörjan men med det svar som statsrådet sedan har\r\nkompletterat debatten med. Jag hoppas givetvis att\r\nde som i dag påstår att man medvetet förhalar och\r\nförsinkar utförandet av förbindelsen är\r\nfelinformerade. Skulle det visa sig att de inte är\r\nfelinformerade lovar jag att vid ett senare tillfälle\r\nåterkomma till statsrådet här i kammaren.</pre><pre>Anf. 48  Kommunikationsminister MATS\r\nODELL (kds):</pre><pre>Herr talman! Låt mig då bara konstatera att arbetet\r\ni Danmark med att riva fastigheter, med att\r\norganisera förberedelserna för de danska\r\nlandanslutningarna till kust-till-kust-förbindelsen\r\nhar kommit längre. Det beror på att den danska\r\nbeslutsprocessen i den delen ligger något före. Men\r\ndet har ingenting att göra med färdigställandet av\r\nprojektet och tidpunkten när förbindelsen skall\r\nkunna tas i bruk. Det danska anslutningsprojektet\r\när ungefär dubbelt så stort som det på den svenska\r\nsidan.</pre><pre>Slutligen, herr talman, är jag glad att den\r\nmiljöprövning som nu pågår är heltäckande och\r\nmycket noggrann. Huvudsyftet är att se till att den\r\nförbindelse som skall åstadkommas mellan Sverige\r\noch Danmark på inget sätt skadar Östersjöns miljö.\r\nDet är en uppfattning som regeringen helt står\r\nbakom. Den framgår klart av\r\nregeringsdeklarationen, och den kommer att ligga\r\ntill grund för regeringens bedömning av den här\r\nfrågan.</pre><pre>\r\nÖverläggningen var härmed avslutad.</pre><pre>6 §  Svar på interpellation 1992/93:151 om\r\nflygtrafiken i Norrland</pre><pre>Anf. 49  Kommunikationsminister MATS\r\nODELL (kds):</pre><pre>Herr talman! Hans Stenberg har frågat mig vilka\r\nåtgärder regeringen avser vidta för att trygga en god\r\nflygtrafik i Västernorrland och andra Norrlandslän.</pre><pre>Inledningsvis vill jag påpeka att avregleringen av\r\nden svenska inrikestrafiken innebär en fri\r\nkonkurrenssituation, vilken ger\r\neffektiviseringsvinster som i slutändan gagnar både\r\nflygpassagerare och samhället totalt sett.</pre><pre>Den avreglerade flygmarknaden innebär att SAS\r\ninte längre har någon trafikplikt på enskilda linjer.\r\nSAS måste i och med konkurrensen se över sin\r\ntrafik och rationalisera sin verksamhet. Andra\r\noperatörer på marknaden med en lägre\r\nkostnadsnivå än SAS kan då ta över linjer som SAS\r\ninte kunnat bedriva lönsamt. Kramfors är ett\r\nlysande exempel på detta, där flygbolaget Skyways\r\nnu gått in och trafikerar sträckan Kramfors--\r\nArlanda, som SAS dragit sig ur. Trafiken på\r\nKramfors flygplats är således inte\r\nnedläggningshotad. Kramfors tillhör dessutom de\r\nkommunala flygplatser där staten sedan 1987\r\nårligen bidrar med totalt ca 15 miljoner kronor till\r\ndrift- och investeringsstöd.</pre><pre>Regeringen har i årets budgetproposition uttalat att\r\nett nationellt flygnät har betydelse för att nå det av\r\nriksdagen uppställda målet att söka nå regional\r\nbalans och en tillfredsställande trafikförsörjning i\r\nlandets olika delar och att samhällets infrastruktur\r\nförutsätter flygförbindelser mellan vissa orter.</pre><pre>Regeringen har mot bakgrund av detta givit\r\nLuftfartsverket i uppdrag att bl.a. beskriva de\r\nförändringar av flygtrafikförsörjningen i Norrlands\r\ninland och Norrland som helhet som uppkommit\r\nsedan flygmarknaden avreglerades. Uppdraget\r\nskall senast den 1 juli redovisas till regeringen, som\r\ndärefter kommer att ta ställning till\r\nLuftfartsverkets eventuella åtgärdsförslag.</pre><pre>Anf. 50  HANS STENBERG (s):</pre><pre>Herr talman! Nu borde jag enligt etiketten tacka för\r\nsvaret, men det tänker jag faktiskt inte göra. Jag\r\ntänker i stället kraftigt protestera mot\r\nkommunikationsministerns nonchalanta\r\nhandläggning av min interpellation. Jag anser att\r\ndet är helt oacceptabelt att jag får\r\ninterpellationssvaret ett par timmar innan\r\ninterpellationsdebatten börjar. Enligt\r\nRiksdagsordningen skulle jag ha haft svaret i går\r\noch inte sent på förmiddagen i dag. Jag hade\r\nfaktiskt väntat mig att kommunikationsministern\r\nskulle börja med att be om ursäkt för den fadäsen.</pre><pre>Men det här är kanske ett tecken på att\r\nkommunikationsministern inte tycker att den här\r\nfrågan är särskilt viktig. Det framgår också av det\r\nkorta svaret att han inte är särskilt oroad över\r\nNorrlandsflygets framtid eller flyget på de mindre\r\nflygplatserna över huvud taget. Men det är faktiskt\r\njag.</pre><pre>Under senare år har flyget fått en allt större\r\nregionalpolitisk betydelse. Företag som vill bedriva\r\nexportverksamhet -- eller ens företag som över\r\nhuvud taget vill bedriva något annat än rent lokal\r\nverksamhet -- klarar sig i dag inte utan bra\r\nkommunikationer. Många av de orter som berörs\r\nav min interpellation, både i Norrland och i andra\r\ndelar av vårt land, har mycket dåliga\r\nkommunikationer i övrigt. Kramfors har jag tagit\r\nsom exempel i interpellationen. Där är\r\ntågförbindelserna urusla. Det är alltså inget\r\nalternativ i dag.</pre><pre>Kommunikationsministern säger i sitt svar att\r\nKramfors flygplats inte är nedläggningshotad. Jag\r\npratade i går med kommunstyrelseordförandena i\r\nKramfors och Sollefteå kommun, som direkt berörs\r\nav det här, och de gör faktiskt en helt annan\r\nbedömning. Dessutom vet jag att kommunalrådet i\r\nKramfors, Kurt Jansson, är en av de personer i\r\nlandet som bäst kan den regionala flygtrafiken, så\r\njag litar faktiskt mer på hans bedömning än på\r\nkommunikationsministerns. Naturligtvis står inte\r\nen nedläggning för dörren vilken dag som helst,\r\nmen utvecklingen är klar och tydlig: Trafiken\r\nförsämras från månad till månad.</pre><pre>Kommunikationsministern säger också att\r\nKramfors hör till de flygplatser som får vara med\r\noch dela på de 15 miljoner i statsbidrag som staten\r\nbetalar till de kommunala flygplatserna. Det är i\r\noch för sig sant. Men vad\r\nkommunikationsministern inte säger är att han för\r\nbara några månader sedan i budgetpropositionen\r\nföreslog att bidraget till Kramfors flygplats skulle\r\nskäras ned. Det skulle också ha hört hemma i\r\nredovisningen, tycker jag. Det är alltså kostnader\r\nsom man vältrar över på två fattiga små\r\ninlandskommuner.</pre><pre></pre><pre>Avregleringen har inneburit att det på vissa\r\nflyglinjer har blivit billigare att flyga. Det är en\r\npositiv effekt. Men de små flygplatserna har inte\r\nmärkt någonting av detta. Där har det varit\r\noförändrade eller t.o.m. högre priser, färre\r\navgångar, och mindre flygplan har satts in på dessa\r\nlinjer. Det har lett till att det har varit färre\r\npassagerare, vilket i sin tur leder till att man drar in\r\nytterligare turer. Det är en ond cirkel, en ond spiral\r\nnedåt.</pre><pre>Även på de litet större flygplatserna i Norrland och\r\npå andra orter som ligger litet grand vid sidan om\r\nde största befolkningskoncentrationerna har man\r\nfått en hel del bekymmer efter avregleringen. I och\r\nför sig har vissa turer blivit billigare, men det har\r\nblivit glesare turlistor, inte på så vis att det har blivit\r\nfärre turer totalt, utan det har ofta blivit fler turer\r\ni rusningstid eftersom man har fått konkurrerande\r\nbolag. Men om man skall åka någon annan tid än\r\ndirekt på morgonen eller under vissa tider på\r\nkvällen, får man finna sig i att det är ordentligt\r\nglesare med turer.</pre><pre>Förseningarna på flyget har blivit mer eller mindre\r\nstandard. Turer ställs in. På många linjer sätter man\r\nin mindre flygplan, vilket gör att det ofta är svårt att\r\nfå plats. Man måste vara ute i mycket god tid i\r\nförväg. Förslaget till sommarturlistor för\r\nNorrlandsflyget är inte någon munter läsning. Det\r\nblir väldigt svårt. Väldigt dåliga kommunikationer\r\nkommer det att vara under sommaren.</pre><pre>Herr talman! Det är positivt att\r\nkommunikationsministern nu utreder problemen\r\nmed Norrlandsflyget. Jag förutsätter att man även\r\ntar in andra mindre flygplatser och utvärder vad\r\navregleringen har fört med sig. Jag hoppas också att\r\nkommunikationsministern kommer att leva upp till\r\ndet uttalande som han gjorde vid SLTF:s konferens\r\nför ungefär ett och ett halvt år sedan där han på en\r\ndirekt fråga svarade att avregleringen inte skulle få\r\ninnebära några försämringar för Norrlandsflyget.\r\nSkulle det bli så att flyglinjer lades ner på grund av\r\natt de är olönsamma, skulle staten självfallet gå in\r\noch köpa trafik. Jag förutsätter att\r\nkommunikationsministern lever upp till detta\r\nuttalande.</pre><pre>Anf. 51  ELVY SÖDERSTRÖM (s):</pre><pre>Herr talman! Kommunikationsministern säger i sitt\r\nsvar till Hans Stenberg att regeringen givit\r\nLuftfartsverket i uppdrag att bl.a. beskriva de\r\nförändringar i trafikförsörjningen i Norrlands\r\ninland och Norrland som helhet som uppkommit\r\nsedan flygmarknaden avreglerats. Det tycker jag är\r\nbra. Men i likhet med Hans Stenberg vill jag ha\r\nbesked om kommunikationsministern vidhåller att\r\navregleringen inte får leda till försämringar i\r\ntrafikförsörjningen i Norrland.</pre><pre>Vi vill också veta om de kommunala flygplatserna\r\nomfattas av den utredning som Luftfartsverket fått\r\ni uppdrag att göra. Jag vill så här inledningsvis fråga\r\nvarför inte Flygplats 2000 fullföljts, eller kommer\r\nregeringen med en proposition till riksdagen om\r\nFlygplats 2000, som förbereddes av förre\r\nkommunikationsministern?</pre><pre>Hans Stenberg påpekade att\r\nkommunikationsministern i budgetpropositionen\r\nhar sagt att bidraget till de kommunala\r\nflygplatserna bör koncentreras till vissa flygplatser\r\nmed utgångspunkt i flygets betydelse för den\r\nsamlade trafikförsörjningen. Här har regeringen\r\ninte pekat ut Kramfors/Sollefteås flygplats som en\r\nflygplats som skulle ha sådan betydelse. Därför\r\nfrågar jag om kommunikationsministern klassar\r\nKramfors/Sollefteås flygplats som en kustflygplats\r\neller som en inlandsflygplats. Ibland får man en\r\nkänsla av att Kramfors/Sollefteås flygplats klassas\r\nsom en kustflygplats, men den skall serva ett\r\nmycket stort inlandsområde, hela Sollefteås och\r\nKramfors kommuner.</pre><pre>Herr talman! Redan nu kan vi se kraftiga\r\nförsämringar för Kramfors/Sollefteås flygplats. Det\r\nblir färre turer, och det har blivit dyrare. Enligt\r\nuppgift kommer Skyways att inställa en stor del av\r\nsommarturerna från Kramfors/Sollefteås flygplats.\r\nTill detta skall läggas att det endast går en tågtur\r\nom dagen från Kramfors under sommaren, precis\r\nsom Hans Stenberg har påpekat.</pre><pre>Till saken hör också att kommunerna Sollefteå och\r\nKramfors får minskade intäkter och därmed får\r\nkraftigt ökade kostnader för att hålla sin flygplats i\r\ngång, eftersom det blir färre turer.</pre><pre>Jag menar att ett oreglerat flyg utan tvivel behöver\r\nvissa regler. En återgång till den svenska modellen,\r\nmed en jämn prissättning över hela fältet så att de\r\nstarkare flygplatserna därmed bär de svaga, är ett\r\nmåste. Att sjunga avregleringarnas lov har i andra\r\nsammanhang visat sig vara mycket olyckligt.</pre><pre>För en tid sedan besökte Jacques Delors Sverige.\r\nVärdarna passade då på att ta med honom till\r\nNorrbotten. När han landade i detta snöklädda,\r\nvackra landskap var hans reaktion att det var\r\nfantastiskt.</pre><pre>I Norrbotten är servicen och bostäderna av samma\r\nkvalitet och klass som servicen och bostäderna i\r\nStockholm, Malmö och andra delar av landet. Jag\r\nskulle vilja säga att det beror på politiska beslut, att\r\ndet är lagar stiftade i Sveriges riksdag som gör det\r\nmöjligt. Avreglerar vi alltför kraftigt är jag rädd att\r\nvi får en försämrad service och att tesen Hela\r\nSverige skall leva inte längre håller.</pre><pre>Vi har nu att brottas med andra problem som blivit\r\nföljden av att man sjungit avregleringarnas lov. Jag\r\ntänker då på konsekvenserna av det slopade\r\nbrevmonopolet. Jag fick för en tid sedan höra att\r\nPosten numera kommer att begära 30 kr per\r\nprenumerant för att dela ut en dagstidning på\r\nlördagar i vissa områden i Sverige. 30 kr! Jag frågar\r\nmig om det inte är viktigt att vi vidhåller den\r\nsvenska modellen när det gäller flyget och annat,\r\ndvs. att vi bär upp varandra.</pre><pre>När det gäller de andra två flygplatserna i\r\nVästernorrlands län, Örnsköldsviks flygplats och\r\nMidlanda, har förseningar, färre turer, inställda\r\nturer och ändrade plantyper skapat stor irritation\r\noch osäkerhet. Jag försökte i dag beställa en\r\nflygresa till Örnsköldsvik om tre veckor, och jag\r\nfick då beskedet att den turen tyvärr var inställd.\r\nDetta är bara ett exempel på hur det ser ut.</pre><pre>Näringslivet i vår region är naturligtvis i behov av\r\nsnabba och säkra transporter, särskilt med tanke på\r\natt det är en mycket exportintensiv industri, och\r\ndärför är den här osäkerheten till stor skada. Det\r\nhär är en uppfattning som jag hoppas att\r\nkommunikationsministern delar.</pre><pre>Till sist, herr talman, vill jag med kraft protestera\r\nmot talet om olönsamma och lönsamma flygplatser\r\noch turer. Jag tycker att man måste se det hela som\r\nett system, ett helt system. Någon har sagt att det\r\negentligen bara är Arlanda som är lönsam. Ja, herr\r\ntalman, om så är fallet skall man kanske flyga upp\r\noch ner där.</pre><pre>Anf. 52  STINA ELIASSON (c):</pre><pre>Herr talman! Interpellationen handlar om vad\r\nregeringen ämnar göra för att trygga en god\r\nflygtrafik i Norrlandslänen. Som svar ger\r\nkommunikationsministern en redovisning av de nya\r\nbestämmelser som gäller, bl.a. att SAS inte längre\r\nhar någon trafikplikt på enskilda linjer.</pre><pre>Jag vill, herr talman, ta upp flygförbindelserna till\r\nÖstersund, framför allt de som går till och från\r\nArlanda. Det uppstod en helt ny situation för oss i\r\nJämtlands län när SAS köpte Linjeflyg. Plötsligt\r\nhar det uppstått svår platsbrist på flyget till\r\nÖstersund. Mitt under vårvintern, som är den\r\nhärjedalska och västjämtska turistnäringens\r\nabsoluta högsäsong, låter SAS meddela att man\r\ndrar ner antalet turer och går över till Fokker i\r\nstället för Boeing 737, dvs. SAS inskränker\r\nkapaciteten högst avsevärt. Följden har blivit\r\ntrafikkaos, och SAS har verkligen inte visat prov på\r\nnågon professionalitet när det gäller att känna\r\nmarknaden och marknadens krav.</pre><pre>Detta är naturligtvis inte\r\nkommunikationsministerns fel, men jag förmodar\r\natt statsrådet ändå höjer på ögonbrynen och skakar\r\npå huvudet när jag meddelar dessa fakta.</pre><pre>Detta trafikkaos är verkligen negativt, och\r\nnågonting som också är negativt är känslan hos\r\nmånga resenärer. Dessa har upplevt att de inte har\r\nvarit välkomna, att de som turister inte har varit att\r\nräkna med. Som bekant är turistnäringen en stor\r\noch viktig näring i Jämtlands län, och det borde ju\r\nvara ett känt faktum att vårterminen är högsäsong\r\nför turistnäringen i västra Jämtland.</pre><pre>Också för oss länsbor, som ofta många gånger med\r\nkort varsel måste anlita flygtrafiken, har det\r\nplötsligt blivit svår platsbrist. Nerdragningen av\r\nantalet turer har varit mycket besvärande. Till detta\r\nkommer överbokningar, som blivit mer regel än\r\nundantag.</pre><pre>Statsrådet påminner också i sitt svar om att\r\nregeringen i årets budgetproposition uttalat att ett\r\nnationellt flygnät har betydelse för att vi skall nå det\r\nav riksdagen uppställda målet att söka nå regional\r\nbalans och en tillfredsställande trafikförsörjning i\r\nlandets olika delar och att samhällets infrastruktur\r\nförutsätter flygförbindelser mellan vissa orter. Bär\r\nman sig åt som SAS gjort och gör på\r\nÖstersundslinjen, blir det svårt att hävda att\r\ntrafikförsörjningen i vår region vad gäller flyget\r\nhjälper oss att uppnå regional balans.</pre><pre>Statsrådet säger i sitt svar att Luftfartsverket fått i\r\nuppdrag att beskriva de förändringar på\r\nflygtrafikförsörjningen i Norrlands inland och\r\nNorrland som helhet som uppkommit sedan\r\nflygmarknaden avreglerades. Uppdraget skall\r\nredovisas senast den 1 juli, och därefter kommer\r\nregeringen att ta ställning till Luftfartsverkets\r\neventuella åtgärdsförslag. Jag kan inte tänka mig\r\nannat än att statsrådet redan från många håll, inte\r\nminst från Norrland, har fått beskrivningar av\r\noönskade förändringar inom\r\nflygtrafikförsörjningen. Det är förändringar som\r\ninte är positiva för den regionala balansen. För oss\r\ni Jämtland har avregleringen hittills gagnat varken\r\nflygpassagerare eller samhället totalt.</pre><pre>Det låter för all del bra att Luftfartsverket nu skall\r\nkomma med eventuella åtgärdsförslag. Tänk om\r\ndet inte blir några åtgärdsförslag alls! Har inte\r\nstatsrådet några egna förslag om hur man kan\r\ntrygga flygtrafiken i Norrlandslänen, egna förslag\r\nsom skyndsamt kunde innebära bättre\r\nflygtrafikförhållanden för oss i Norrland? De\r\nexempel jag har lämnat här borde åtminstone\r\nkunna inspirera statsrådet till att ta ett allvarligt\r\nsamtal med SAS.</pre><pre>Anf. 53  Kommunikationsminister MATS\r\nODELL (kds):</pre><pre>Herr talman! Först till Hans Stenberg:\r\nInterpellationssvaret överlämnades i går kl. 11 från\r\nKommunikationsdepartementet. Det har funnits\r\nhär i riksdagen, men vaktmästarna har under\r\ngårdagen inte nått Hans Stenberg. Såvitt jag har\r\nhört från Kammarkansliet har man inte nått fram\r\nmed budskapet att svaret fanns att hämta här i\r\nriksdagen. Men detta kanske vi kan göra upp i\r\nannan ordning. Dessutom skulle svaret ha avgivits\r\nden 24 maj, men på grund av den stora\r\nanhopningen av ärenden i kammaren har det, av\r\nolika anledningar som jag inte känner till, blivit\r\nomflyttningar i besvarandet av interpellationer.\r\nOm Hans Stenberg vill fortsätta den debatten,\r\nkanske vi kan göra det efteråt.</pre><pre>Nu till frågan om situationen vid de aktuella\r\nflygplatserna.</pre><pre>Låt oss börja med Kramfors. Swedeair lade ner\r\ntrafiken på linjen Kramfors--Arlanda i mars i år. Då\r\ntog Skyways över trafiken på linjen. Det har\r\ninneburit en viss försämring av turtätheten, främst\r\nunder helgerna, men trafiken är inte\r\nnedläggningshotad. Om SAS skulle ha valt att\r\nfortsätta trafikera linjen, är det inte säkert att det\r\nhade skett utan förändringar i turtätheten -- det\r\nfanns väl någon anledning till att SAS upphörde\r\nmed sin trafik. Enligt flygplatsledningen planerar\r\nSkyways, som också mycket riktigt nämndes här\r\ntidigare, att minska turtätheten under sommaren.\r\nDet är något som sker på väldigt många linjer i hela\r\nSverige under sommaren.</pre><pre>SAS trafikerade på sin tid med 6 dubbelturer per\r\ndag måndag--fredag, 4 på lördagar och 5 på\r\nsöndagar. Skyways har nu 5 dubbelturer per dag, 2\r\npå lördagar och 3 på söndagar.</pre><pre>Kramfors--Arlanda trafikeras med Saab 340. Det\r\när samma flygplanstyp som användes av SAS, utom\r\nunder en kort period när man flög med Fokker F28.</pre><pre>1990 hade Kramfors--Arlanda-sträckan ungefär\r\n100 000 årspassagerare. Sedan har trafiken gått ner\r\noch ligger 1992 på ungefär 80 000 passagerare. Om\r\nturtätheten minskas undan för undan, får det\r\neffekter på passagerarunderlaget. Det är alldeles\r\nsjälvklart. Därför är det naturligtvis viktigt att det\r\nföretag som satsar på detta får en sådan turtäthet\r\natt man upprätthåller en attraktiv service.</pre><pre>När det gäller Sundsvall/Härnösand, Midlanda,\r\ntrafikerar SAS med 9 dubbelturer per dag, liksom\r\nföre avregleringen. Dessutom trafikerar Skyways\r\nSundsvall--Bromma med ytterligare 4 dubbelturer\r\nper dag. Tidigare trafikerade Linjeflyg linjen\r\nGöteborg--Sundsvall--Umeå--Luleå--Gällivare\r\nmed 3 dubbelturer per dag. I dag kör SAS turen\r\nSundsvall--Umeå--Luleå--Gällivare med 5 turer\r\nmed en Saab 340.</pre><pre>Sammanfattningsvis kan jag väl säga att Sundsvall\r\nhar fått ökat antal turer. En försämring är\r\nnaturligtvis att det inte längre går att flyga direkt till\r\nGöteborg och att linjen Västerås--Sundsvall--Vasa\r\nhar lagts ned. För de få som flög den upplevs det\r\nnaturligtvis som en försämring. Men det kan inte\r\nanses vara en effekt av avregleringen i sig, utan en\r\nkonsekvens av det svaga trafikunderlaget.</pre><pre>Örnsköldsvik--Arlanda är det SAS som trafikerar.\r\nI januari 1992 trafikerades sträckan Örnsköldsvik--\r\nArlanda med ca 6 dubbelturer per dag. I april 1993\r\när det 5 dubbelturer måndag--fredag, men man kör\r\nnågot färre turer på helgen jämfört med januari\r\n1992.</pre><pre>Vissa turer går i dag via Umeå eller Sundsvall, och\r\ndet upplevs som en klar försämring av många.\r\nTorsdag, fredag, lördag flyger man med en Saab\r\n340. Det var tidigare en Fokker F28. Detta har\r\nluftfartsledningen ansett otillräckligt och det leder\r\ntill att man tappar passagerare. Statistiken är att de\r\n143 000 passagerarna som fanns 1992 har minskat\r\nmed ungefär 5 %.</pre><pre>Herr talman! Jag vill bara nämna att jag åkte till\r\nÖstersund i måndags morse. Då var det ett SAS-\r\nplan, en MD80, som uppenbarligen var utrustad för\r\nlängre turer i Europa. Jag skulle tänka mig att\r\nplanet hade kapacitet för 120--150 passagerare. Det\r\nvar vid det tillfället uppenbarligen så att man hade\r\nkänt av marknaden och insåg att det behövdes ett\r\nstörre plan.</pre><pre>Den situation som man nu har i Östersund, där det\r\n1992 var 366 731 passagerare, är att om en operatör\r\ndär missköter sig är det en klar inbjudan för en\r\nannan operatör att ta över denna linje. Med så stort\r\npassagerarunderlag är det en mycket attraktiv linje.\r\nJag behöver knappast vidarebefordra den signalen\r\ntill SAS. Jag är övertygad om att man har uppfattat\r\ndet mycket stora missnöje som med rätta finns i\r\nÖstersund över den försämrade service som\r\nbolaget har erbjudit där.</pre><pre>Stina Eliasson hade idéer om att jag skulle ha egna\r\nförslag till lösningar. Jag har egna förslag, men jag\r\ntycker att det är rimligt att vi följer den svenska\r\nmodellen, som Elvy Söderström var inne på,\r\nnämligen att våra resp. myndigheter förbereder\r\nregeringsärendena. Det kommer att ske.</pre><pre>Jag vill dessutom säga att jag räknar med att redan\r\nnästa vecka kunna ge en förhandlingsman\r\nuppdraget att handla upp den aktuella trafiken.</pre><pre>Anf. 54  HANS STENBERG (s):</pre><pre>Herr talman! Om jag oriktigt har anklagat\r\nkommunikationsministern för att jag har fått svaret\r\nför sent ber jag om ursäkt för det. Då skall kritiken\r\nriktas åt annat håll. Det kan knappast vara rimligt\r\natt man inte får tag i mig när jag sitter i kammaren\r\noch voterar. Dessutom har jag postfack. Men det är\r\ninte kommunikationsministerns fel, så jag ber om\r\nursäkt om jag felaktigt har kritiserat honom för det.</pre><pre>Trafikfrågor har vi på i stort sett alla andra områden\r\nän flygets betraktat som en samhällsangelägenhet\r\nsom inte helt har kunnat lämnas åt\r\nmarknadskrafterna. Taxi är undantaget. Där pågår\r\nnu ett arbete för att försöka att i viss mån reglera\r\nupp den marknaden igen.</pre><pre>Förra gången vi hade en borgerlig regering lade\r\nman fram förslag om att vi skulle införa länstrafik\r\nute i varje län, där kommuner och landsting\r\nkollektivt skulle ta ansvar för att man fick en bra\r\ntrafikförsörjning i hela länet, med buss och med\r\ntåg. Staten har gått in och köpt olönsam\r\njärnvägstrafik. Jag tror faktiskt, att om man skall\r\nkunna leva upp till de regionalpolitiska mål vi har\r\nhaft är det absolut nödvändigt att staten också ser\r\ntill att man kan ha bra flygförbindelser även i\r\nområden där det kanske inte är direkt ekonomiskt\r\nlönsamt sett ur ett snävt företagsekonomiskt\r\nperspektiv.</pre><pre>Om vi däremot återvänder till Kramfors som\r\nexempel är det mycket lätt att förstå den oro som\r\nuppstår hos näringslivet i Kramfors och Sollefteå.\r\nSom solleftebo har man mellan 15 och 25 mil till\r\nnärmaste flygplats om den här flygplatsen läggs ner.\r\nSpeciellt förstår man deras oro efter de uttalanden\r\nsom gjordes i budgetpropositionen, där\r\nkommunikationsministern skriver att statens\r\ninsatser på de kommunala flygplatserna skall\r\nkoncentreras till vissa särskilt angelägna flygplatser\r\ni landet. Jag kan försäkra att sollefteborna har\r\nmycket svårt att förstå att det inte skulle vara\r\nangeläget för den fattiga inlandskommunen att\r\nockså ha flygplats. Med de usla tågförbindelser som\r\nfinns är det absolut nödvändigt att man har en\r\nflygplats. Därför uppstår fullt naturligt en stor oro\r\npå det här området.</pre><pre>Jag skall inte gå in på någon exercis med\r\nkommunikationsministern om turlistorna. Men det\r\nräcker faktiskt inte att turerna står i listan. De\r\nmåste flygas också. I dag ställs de ofta in. Inte på\r\nSundsvall, men på andra mindre orter,\r\nÖrnsköldsvik t.ex. Dit ställer man ofta in turer som\r\nfinns i listan.</pre><pre>Anf. 55  ELVY SÖDERSTRÖM (s):</pre><pre>Herr talman! Kramfors/Sollefteå flygplats är utan\r\ntvivel en av förlorarna på avregleringen.\r\nKramforsborna och sollefteborna har inte fått lägre\r\npriser och några extra avgångar. De har i stället fått\r\nfärre turer och dyrare avgångar, eftersom\r\nprivatresandet missgynnas i förhållande till den\r\nsituation som rådde före avregleringen. Man vill\r\nnumera ha s.k. fullprisresenärer.</pre><pre>Färre avgångar ger också, som jag tidigare har sagt,\r\nKramfors och Sollefteå kommun minskade\r\nintäkter. Kostnaden blir högre för\r\nkommuninvånarna, men de får sämre service.</pre><pre>Jag ställde, herr talman, ett antal frågor till\r\nkommunikationsministern. Jag upprepar dem. Är\r\nKramfors/Sollefteå flygplats en inlands- eller en\r\nkustflygplats? Är den viktig för trafikförsörjningen\r\ni området?</pre><pre>Ämnar ministern komma med någon proposition\r\nom Flygplats 2 000, eller läggs frågan åt sidan,\r\neftersom förändringarna har varit så stora på grund\r\nav avregleringen?</pre><pre>Jag vill också understryka hur oerhört viktigt det är\r\natt turerna verkligen finns i verkligheten och att de\r\ninte ställs in. Vad gäller Örnsköldsviks flygplats är\r\ndet inte bara under helgerna som färre plan står till\r\nförfogande. Man har kapaciteten 33 platser även\r\nsena turer på vardagarna ibland. Det gör att man\r\nkan tala om kraftiga försämringar.</pre><pre>Stina Eliasson tog upp vikten av ett bra flyg för\r\nturismen. Jag kan nämna att detta också är viktigt\r\nför Sandö U-centrum, som finns inom Kramfors\r\nkommun, eftersom man har många internationella\r\nförbindelser. Det är mycket som talar för att\r\nkommunikationsministern inte bara låter frågan\r\nutredas, utan att han verkligen kommer med\r\nförslag som skall trygga trafikförsörjningen på de\r\nmindre flygplatserna. Jag hoppas att de idéer och\r\nförslag som ministern hade redan nu, men som han\r\nville avvakta med till dess utredningen är gjord, är\r\npositiva och att man vill klara av detta på bästa\r\nmöjliga sätt.</pre><pre>Anf. 56  STINA ELIASSON (c):</pre><pre>Herr talman! Det gläder mig naturligtvis att\r\nkommunikationsministern har sina turer till\r\nÖstersund och prövar flyget dit upp någon gång.\r\nDet for igenom mitt huvud när jag hörde\r\nkommunikationsministern berätta om det stora\r\nplan som den gången ställdes till förfogande: Man\r\nkanske visste om att självaste statsrådet skulle ut\r\noch åka.</pre><pre>Jag känner ju till den svenska modellen med statliga\r\nverk och att man skall jobba i en viss ordning, men\r\nanledningen till att jag ändå ville höra mig för om\r\ninte kommunikationsministern hade egna förslag\r\nsom skyndsamt kunde sättas in, så att vi fick\r\nordning på flygtrafiken i inre Norrland, var just att\r\ndet i svaret står ''eventuella åtgärdsförslag''. Det\r\ntyckte jag var litet oroande.</pre><pre>När man gick in för den här avregleringen förmodar\r\njag att man hade vissa krav på företagen, att de inte\r\nskulle försämra för medborgarna. De har väl redan\r\nfrån början fått signaler om att detta faktiskt\r\ninnebär att situationen inte får försämras. Man\r\ntycker att flygföretagen i eget intresse borde vilja\r\ntjäna pengar. Här står man i kö i Östersund och vill\r\nåka, och betala för det. Då drar man in turer. Man\r\nhar mindre plan och man överbokar. Det kan alltså\r\ninte vara svagt trafikunderlag som är anledning till\r\natt SAS har handlat på detta sätt i fråga om\r\nÖstersund.</pre><pre>Ibland funderar man om det är vi i Norrland,\r\nspeciellt vi i Norrlands inland, som inte är värda att\r\nkostas på. Det finns en tänkare, jag minns inte vem\r\ndet är, som har sagt: Allt har ett pris, men inget har\r\nett värde. Ibland undrar vi om det är vi som inte har\r\nnågot värde.</pre><pre>Anf. 57  Kommunikationsminister MATS\r\nODELL (kds):</pre><pre>Herr talman! Elvy Söderström frågade om\r\nSollefteå flygplats är en kustflygplats. Det är den i\r\nden meningen att den proposition som är framlagd\r\nför riksdagen har specificerat de flygplatser i\r\nNorrlands inland dit driftstödet, tidigare\r\ninvesteringsstödet, skall koncentreras med minst 10\r\nmiljoner, nämligen Sveg, Lycksele, Vilhelmina,\r\nArvidsjaur och Gällivare, som alla har ett betydligt\r\nlägre trafikunderlag än de andra aktuella\r\nflygplatserna.</pre><pre>Jag vill i den delen säga att visserligen skall 10 av\r\nde 15 miljonerna koncentreras till de flygplatserna,\r\nmen skillnaden nu är att de 15 miljonerna enbart\r\nanvänds till drift och inte som tidigare även till\r\ninvesteringar. 5 miljoner, som tidigare gick till\r\ninvesteringar, är borttagna. Samtidigt som man\r\nkoncentrerar 10 miljoner till de här flygplatserna --\r\näven tidigare gick den allra största delen till dem --\r\nfördelas nu ytterligare 5 miljoner till drift.</pre><pre>Som Elvy Söderström säkert vet har vi nu öppnat\r\nlänstrafikanslaget också för kommunala\r\nflygplatser, samtidigt som det i\r\nkompletteringspropositionen föreslås öka från\r\nnormalt ca 900 miljoner kronor till 2,5 miljarder det\r\nkommande budgetåret. Det finns alltså ett ökat\r\nutrymme för länsstyrelserna att fördela, om det\r\nbehövs, investeringar på de kommunala\r\nflygplatserna.</pre><pre>Den exakta fördelningen mellan de här\r\nflygplatserna är inte klar ännu. Men jag menar att\r\ndet inte har blivit så mycket sämre som Elvy\r\nSöderström antydde i sin fråga.</pre><pre>När det gäller Flyplats 2 000 vet jag inte riktigt vad\r\ni den utredningen som Elvy Söderström syftar på.\r\nDet fanns ett antal förslag, men ett av de viktigaste\r\nvar att Luftfartsverket skulle bolagisera de olika\r\nstatliga flygplatserna. Detta kan ju inte vara\r\naktuellt i fråga om Kramfors, eftersom flygplatsen\r\ndär är kommunal och såvitt jag vet redan drivs av\r\nett kommunalt bolag. Luftfartsverket är snarare\r\ninne på att inte nu genomföra någon bolagisering av\r\nde statliga flygplatserna var och en för sig, utan man\r\nvill att de om möjligt skall slås samman till ett\r\ngemensamt bolag i avvaktan på att konjunkturen\r\nmedger att det går att hitta lokala och regionala\r\nintressenter som vill vara med och satsa på dessa\r\nflygplatser.</pre><pre>Hans Stenberg talade om att de olika trafikslagen\r\nhar varit samhällsangelägenheter utom vad\r\nbeträffar flyget. Jag vill då hänvisa till 1988 års\r\ntrafikpolitiska beslut, som fattades på förslag av\r\nden dåvarande socialdemokratiska regeringen.\r\nGenom detta beslut uppdrogs åt Statens järnvägar\r\natt enbart köra den trafik som var\r\nföretagsekonomiskt lönsam och därefter offerera\r\nresten av trafiken till staten, som skulle göra en\r\nupphandling av regionalpolitiska och andra skäl.\r\nDetta är exakt vad vi nu har föreslagit skall gälla för\r\nflyget. Här finns en direkt parallell, Hans Stenberg.\r\nJag sade i mitt tidigare svar att vi förhoppningsvis\r\nredan nästa vecka kommer att kunna utse den\r\nförhandlingsman som skall få i uppdrag att göra\r\ndenna upphandling på framför allt sträckan Umeå--\r\nÖstersund. Självfallet är förhandlingsmannen\r\noförhindrad att också väga in ett större trafiknät\r\nsom kan ge Norrlands inland en bättre\r\ntrafikförsörjning.</pre><pre>Stina Eliasson frågade om inte staten har några\r\nkrav på företagen vid en avreglering. Svaret på den\r\nfrågan är egentligen nej. Vi ansåg att det var rimligt\r\natt SAS skulle fortsätta att trafikera under en\r\nperiod framöver, vilket man också har gjort. Stina\r\nEliasson ställde en annan intressant fråga: Är vi i\r\nNorrlands inland värda att satsa på? Självfallet. För\r\ndet första är Norrland en närande och icke en\r\ntärande del av Sverige, vilket är oerhört viktigt att\r\nkomma ihåg. För det andra gör vissa\r\navståndshandikapp att det inte alltid är\r\nföretagsekonomiskt lönsamt för någon att bedriva\r\ntrafik -- det finns det exempel på när det gäller\r\njärnvägssidan. Då är frågan: Är det rimligt att just\r\nde som köper järnvägsbiljetter och som åker tåg\r\nmellan Vetlanda och Jönköping skall subventionera\r\nsovvagnstrafiken till övre Norrland? Om det är en\r\nregionalpolitisk uppgift för staten att ha en god\r\ntrafikförsörjning, vore det väl rimligare att\r\nskattebetalarkollektivet står för kostnaden genom\r\natt staten gör en upphandling. Det är därför som\r\njag anser att det inte är rimligt att vi skall fortsätta\r\natt kräva att passagerare som flyger på vissa linjer\r\nskall vara med och finansiera olönsamma\r\ndestinationer. Det är en sak som vi som stat i så fall\r\nskall ta ett kollektivt ansvar för.</pre><pre>Anf. 58  HANS STENBERG (s):</pre><pre>Herr talman! Det är ju bra med konkurrens. Den\r\nkan göra väldigt mycket nytta, om man rätt kan\r\nutnyttja den. Men problemet är att det i praktiken\r\ninte finns någon konkurrens på många av dessa\r\nlinjer, eftersom turerna inte är särskilt lönsamma.\r\nDäremot kan det från samhällsekonomisk\r\nsynpunkt vara oerhört lönsamt att upprätthålla\r\nsådana turer. Därför kan man inte inskränka sig till\r\natt upphandla trafik på bl.a. sträckan Östersund--\r\nUmeå för att hålla regionsjukhuset i gång. Här\r\nmåste man ha ett betydligt större perspektiv.</pre><pre>Man kan ju jämföra med hur avregleringen har gått\r\ntill på andra trafikområden, där taxi utgör ett\r\nförskräckande exempel.</pre><pre>Vidare kan vi se på t.ex. busstrafiken. För en gångs\r\nskull har vi kunnat lära oss av de misstag som har\r\ngjorts i utlandet. Vi har t.ex. sett avregleringen av\r\nbusstrafiken i London, England. Det blev\r\nkatastrofala följder när busstrafiken släpptes fri.\r\nDärför har vi i Sverige försökt att välja en modell\r\ndär det skapas konkurrens genom att upphandla\r\ntrafik av olika entreprenörer -- det kan vara\r\nkommunala, privata eller statliga företag -- till\r\nbästa möjliga pris. Då ställs det samtidigt krav på\r\nentreprenörerna.</pre><pre>Felet i det system som har införts för flygtrafiken är\r\natt det inte ställs några krav på entreprenörerna att\r\nde skall flyga även när passagerarunderlaget inte är\r\nsom mest frekvent. De skall flyga även på\r\nsommaren, på helger, mitt under dagen och på sena\r\nkvällar. Det skall ju vara möjligt att kunna ta sig\r\nfram.</pre><pre>En total marknadslösning fungerar alltså inte,\r\nspeciellt inte i ett så glesbefolkat land som Sverige.\r\nDet går inte.</pre><pre>Därför vill jag uppmana kommunikationsministern\r\natt tänka om. I framtiden måste det ställas krav på\r\nde entreprenörer som vill ta över flyget. Det är bra\r\nmed konkurrens, och försök gärna att få tag på fler\r\nentreprenörer -- men ställ krav på dem som skall\r\nagera på marknaden!</pre><pre>Jag vill också höra kommunikationsministern säga\r\natt det kommer att vidtas åtgärder för att säkra\r\ntrafiken även på de linjer som företagsekonomiskt\r\ninte är lönsamma. Det gäller inte bara den linje som\r\nrör sjukhuset i Umeå utan även andra linjer.\r\nBefolkningen i kommunerna i Kramfors och\r\nSollefteå kräver att regeringen förändrar\r\ninställningen till den flygplatsen. Den är de facto en\r\ninlandsflygplats. Den inriktning som regeringen har\r\nlagt fast i budgetpropositionen måste ändras.</pre><pre>Andre vice talmannen anmälde att Stina Eliasson\r\nanhållit att till protokollet få antecknat att hon inte\r\nägde rätt till ytterligare inlägg.</pre><pre>Anf. 59  ELVY SÖDERSTRÖM (s):</pre><pre>Herr talman! Jag vill också understryka att synen\r\npå Kramfors/Sollefteå flygplats är felaktig, dvs. att\r\nhävda att den inte är en inlandsflygplats. Den som\r\nbor i Ramsele har samma avstånd till flygplatsen\r\nsom den som bor i Sveg har till sin flygplats, osv.\r\nFlygplatsen skall serva en stor omnejd.</pre><pre>Jag vill än en gång upprepa frågan om huruvida\r\nkommunikationsministern vidhåller att en\r\navreglering inte får innebära kraftiga försämringar\r\nav trafikförsörjningen i Norrland? Precis som jag\r\nsade i mitt inledningsanförande är det bara att\r\nkonstatera att det i fråga om att få avregleringen av\r\nflyget att fungera måste finnas regler.</pre><pre>Om jag skulle starta ett eget flygbolag, och det inte\r\nskulle ställas några krav på mig, skulle jag bara\r\nflyga till de flygplatser där det finns många\r\npassagerare. Men det är inte så vi vill ha vårt\r\nsamhälle. Vi vill naturligtvis att alla, oavsett var de\r\nbor, skall ha rätt till bra förbindelser. Därför krävs\r\ndet politiska beslut och det krävs regler. Jag hoppas\r\natt kommunikationsministern snarast återkommer\r\ntill riksdagen med förslag som skall trygga\r\ntrafikförsörjningen. Kom gärna tillbaka med ett\r\nförslag där det framgår att Kramfors/Sollefteå\r\nflygplats är viktig för att kunna upprätthålla en god\r\ntrafikförsörjning i området.</pre><pre>Anf. 60  MATS ODELL (kds):</pre><pre>Herr talman! Både Hans Stenberg och Elvy\r\nSöderström tycker att regeringen skall ändra i\r\npropositionen. Nu har propositionen redan lagts\r\nfram för riksdagen. Regeringen kan alltså inte\r\nändra i propositionen. Däremot är det fullt möjligt\r\nför riksdagen att fatta ett annat beslut än vad\r\nregeringen vill. Den möjligheten är naturligtvis\r\nfullt öppen.</pre><pre>Herr talman! Som avslutning på denna debatt vill\r\njag framföra att inrikesflyget har avreglerats. Det\r\nhar gett en prisreduktion på i genomsnitt 10--40 %.\r\nVi har en, av flera skäl, turbulent situation på\r\ninrikesflygmarknaden. Bl.a. beror det på att\r\nSverige är inne i den djupaste lågkonjunkturen\r\nsedan 1930-talet. Det har dessutom skett ett\r\nsamgående mellan två bolag, SAS och Linjeflyg,\r\nsom har inneburit en kulturkrock som har medfört\r\nstora problem innan man har hittat sin nya\r\narbetsform. Detta har skapat mycket stora problem\r\nför inrikestrafiken. Det finns risk för att man\r\nblandar ihop vad som är orsak och verkan. Det\r\nfinns minst tre element i de nuvarande problemen.</pre><pre>För det första är det inte minst den stora\r\nlågkonjunkturen som gör att passagerarunderlaget\r\nhar minskat ganska drastiskt.</pre><pre>För det andra är det samgåendet mellan SAS och\r\nLinjeflyg där en del konflikter och motsättningar\r\nhar förekommit, vilket har skapat stora problem.</pre><pre>Det tredje är själva avregleringen. Det vanligaste\r\när att man skyller på avregleringen när det gäller\r\nalla dessa faktorer. Det finns anledning att avvakta\r\nvad som händer när läget har stabiliserat sig och\r\nturbulensen har lagt sig. Jag är helt övertygad om\r\natt de flygplatser som vi här har diskuterat i dag har\r\nett så pass stort passagerarunderlag att det är\r\nintressant för ett antal operatörer att beflyga dem.</pre><pre>Om jag skulle starta eget, säger Elvy Söderström,\r\nskulle jag bara flyga på de riktigt passagerarstarka\r\nlinjerna.</pre><pre>Där finns redan de stora operatörerna. Men det\r\nvisar sig att de nya bolag som nu kommer, hittar nya\r\noch intressanta trafikupplägg med mindre plan. De\r\nökar servicen från destinationer ute i landet direkt\r\ntill Stockholm i stället för att gå via någon annan\r\nort.</pre><pre>Det finns alltså, herr talman, anledning att se\r\nframtiden an. I den del som handlar om statens\r\nansvar kommer inom en nära framtid en\r\nförhandlingsman att utses, som kommer att\r\ngenomföra det uppdrag som då ges av regeringen.</pre><pre>Överläggningen var härmed avslutad.</pre><pre>7 §  Hänvisning av ärende till utskott</pre><pre>Föredrogs och hänvisades</pre><pre>Skrivelse</pre><pre>1992/93:251 till näringsutskottet</pre><pre>8 §  Ny riksdagsledamot</pre><pre>Anf. 61  ANDRE VICE TALMANNEN:</pre><pre>Enligt protokoll från Riksskatteverket har till ny\r\nledamot för Södermanlands läns riksdagsvalkrets\r\nfr.o.m. den 12 maj 1993 efter Larz Johansson\r\nutsetts Ingrid Skeppstedt (c).</pre><pre>9 §  Meddelande om kammarens sammanträden\r\nonsdagen den 19 maj och tisdagen den 1 juni</pre><pre>Anf. 62  ANDRE VICE TALMANNEN:</pre><pre>Vid arbetsplenum onsdagen den 19 maj avslutas\r\nsista voteringen senast kl. 16.30.</pre><pre>Plenum avslutas senast kl. 18.00.</pre><pre>Ändring i kammarens sammanträdesplan tisdagen\r\nden 1 juni:</pre><pre>kl. 12.00 Interpellationssvar</pre><pre>kl. 14.00 Frågestund</pre><pre></pre><pre>10 § Anmälan om frågor</pre><pre>Anmäldes att följande frågor framställts</pre><pre>den 12 maj</pre><pre>1992/93:681 av Kenneth Attefors (nyd) till\r\nkommunikationsministern om tidpunkten för\r\nsjöfartspolitisk proposition:</pre><pre>Ämnar kommunikationsministern lägga fram ett\r\nförslag om långsiktig sjöfartspolitik innan\r\nriksdagens sommaruppehåll?</pre><pre>1992/93:682 av Åke Carnerö (kds) till\r\njustitieministern om förtroendet för rättsväsendet:</pre><pre>''Varannan svensk saknar förtroende för\r\nrättsväsendet.'' Detta stod att läsa i en tidning den\r\n15 mars 1993. Bakgrunden var en undersökning\r\nsom tidningen IDAG låtit opinionsinstitutet Skop\r\ngöra.</pre><pre>Om misstroendet är så utbrett är det allvarligt. Ett\r\nrättssystem kan svårligen fungera väl om inte\r\nmedborgarna tror på de åtgärder eller beslut som\r\nde rättsvårdande myndigheterna vidtar.</pre><pre>Jag är medveten om att förtroendet för\r\nrättssystemet kan växla kraftigt beroende på\r\nmassmedias artiklar i samband med\r\nuppmärksammade rättsfall. Alla medborgare i ett\r\nland har naturligtvis ett ansvar för att ge riktig\r\ninformation så att inte förtroendet för rättssystemet\r\nrubbas.</pre><pre>Vad avser justitieministern att vidta för åtgärder för\r\natt vidmakthålla ett stort förtroende för vårt\r\nrättsystem?</pre><pre>1992/93:683 av Sten Andersson i Malmö (m) till\r\njustitieministern om narkotikamissbruket på\r\nfängelserna:</pre><pre>Det råder stor enighet om målsättningen att\r\nfängelserna skall vara fria från narkotika. Samma\r\nuppfattning råder också vad det gäller att riksdag\r\noch regering inte skall detaljstyra statliga verk. Det\r\nförutsätts att det inom verken finns nödvändig\r\nkompetens.</pre><pre>Dock finns det anledning ifrågasätta\r\nKriminalvårdsstyrelsens agerande avseende\r\nmålsättningen om knarkfria fängelser. Tidigare\r\nfanns visitationspatruller i varje region, och dessa\r\narbetade i syfte att upptäcka och beslagta knark.\r\nÄven samarbete mellan regionerna förekom. Nu\r\nhar verksamheten i huvudsak lagts ned, och många\r\ninom polis och kriminalvård är tveksamma till\r\ndenna åtgärd.</pre><pre>I framtiden avgör varje region om man skall\r\nbedriva ovan nämnda verksamhet. På något ställe\r\nblir patrullerna kvar, i andra inte. Det är\r\nförvånansvärt att narkotikabekämpning i fängelser\r\nskall bedrivas med helt olika förutsättningar.</pre><pre>Vilka åtgärder är statsrådet beredd medverka till\r\nför att knarkbekämpningen vid fängelser bedrivs\r\neffektivt?</pre><pre>1992/93:684 av Lars Stjernkvist (s) till\r\narbetsmarknadsministern om åtgärder för att\r\nförhindra uppsägningar inom offentliga sektorn:</pre><pre>4 000 av Kommunals medlemmar i Östergötland är\r\narbetslösa. Under de kommande åren förvärras\r\nsituationen, om planerna på ytterligare varsel i\r\nkommuner och landsting fullföljs. Bara i\r\nlandstinget handlar det om att 2 700 jobb hotas\r\nunder de närmaste åren.</pre><pre>Socialdemokraterna i länet har tillsammans med de\r\nfackliga organisationerna krävt att uppsägningarna\r\nskall stoppas. Det betyder inte att de säger nej till\r\nstrukturförändringar eller förnekar de ekonomiska\r\nproblemen. De vill att förändringarna skjuts upp,\r\ntill dess att läget på arbetsmarknaden har\r\nförbättrats. Förslaget innebär att staten, i stället för\r\natt betala a-kassa, betalar kommunerna\r\nmotsvarande 80 % av lönekostnaden under\r\nförutsättning att ingen sägs upp. I stället förbinder\r\nsig arbetsgivaren att satsa på ut- och fortbildning.\r\nFör att kommunen skall få ianspråkta bidraget skall\r\ndet finnas ett avtal mellan länsarbetsnämnd,\r\nfackliga organisationer samt arbetsgivare.\r\nFörslaget ligger följaktligen i linje med de\r\ntankegångar som framförts i Socialdemokraternas\r\npartimotion i anslutning till\r\nkompletteringspropositionen. Jag begär inte att\r\nstatsrådet nu skall kommentera det konkreta\r\nförslaget från Östergötland. Däremot undrar jag\r\nom statsrådet är beredd delta i samtal med\r\nförslagsställarna för att utveckla en lokal modell för\r\natt förhindra uppsägningar inom den offentliga\r\nsektorn.</pre><pre>Är statsrådet beredd stödja aktiva, lokalt formade,\r\ninitiativ för att stoppa uppsägningar inom den\r\noffentliga sektorn?</pre><pre>1992/93:685 av Elver Jonsson (fp) till\r\njustitieministern om tidpunkten för förslag till ny\r\nlagstiftning om rattfylleri och sjöfylleri:</pre><pre>Regeringen har nyligen till riksdagen avlämnat ett\r\nförslag om säkrare trafik. I ett vitalt avseende\r\nsaknades förslag. Det gällde reformering av\r\nnykterheten i trafiken till lands och till sjöss.\r\nRemisstiden på ''Grovt rattfylleri och sjöfylleri'' har\r\nutgått i dagarna och skall beredas i\r\nregeringskansliet. Riksdagens beslut nyligen med\r\nanledning av bl.a. lagutskottets betänkande\r\nförutsatte en snabb och positiv beredning vad gäller\r\ndessa frågor. Det är att beklaga att vid denna sena\r\ntidpunkt få en ny lagstiftning på trafiknykterhetens\r\nområde före sommar- och semestertrafik. Därför\r\nfinns det i avvaktan på ny lagstiftning anledning för\r\nregeringen att initiera åtgärder som begränsar\r\nskadeverkningarna av en ännu så länge utebliven\r\nny lagstiftning så att antalet skadade och döda\r\nminimeras.</pre><pre>Med anledning av ovanstående vill jag ställa\r\nföljande fråga till justitieministern:</pre><pre>När avser regeringen att förelägga riksdagen\r\nförslag till ny lagstiftning med anledning av Väg-\r\noch Sjöfyllerikommitténs förslag?</pre><pre>1992/93:686 av Kent Carlsson (s) till statsrådet\r\nGörel Thurdin om det s.k. Veda-projektet:</pre><pre>Regeringen beslutade i oktober 1992 att avvisa\r\nkraven om att låta pröva det s.k. Veda-projektet i\r\nÅngermanland enligt 4 kap. 2 § lagen om\r\nhushållning med naturresurser.</pre><pre>Beslutet togs trots att Statens naturvårdsverk i sitt\r\nyttrande pekat på att vägdragningen skulle ske\r\ngenom områden som är obetydligt påverkade av\r\ningrepp i miljön och att dessa enligt\r\nnaturresurslagen skall skyddas mot åtgärder som\r\nmedför påtaglig skada. SNV påpekar också att\r\nvägdragningen gör ett direkt intrång i riksintresset\r\noch ifrågasätter om denna påverkan på riksintresset\r\när förenligt med naturresurslagens 2 kap. 6 §.</pre><pre>Jag vill med anledning av detta fråga statsrådet\r\nThurdin om regeringen nu är beredd att ompröva\r\nsitt tidigare ställningstagande och medverka till en\r\nmiljöprövning av projektet enligt 4 kap. 2 §\r\nnaturresurslagen.</pre><pre>11 §  Kammaren åtskildes kl. 15.42.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 4 § anf. 28 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}