{"dokumentstatus":{"dokument":{"hangar_id":"2349351","dok_id":"GH0986","rm":"1993/94","beteckning":"86","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"86","slutnummer":"0","datum":"1994-04-12 00:00:00","systemdatum":"2005-10-27 13:41:08","publicerad":"1994-04-12 00:00:00","titel":"Riksdagens snabbprotokoll 1993/94:86 Tisdagen den 12 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{AF4AC914-55B5-41BB-8E4E-202B21E6F6E6}","dokument_url_text":"http://data.riksdagen.se/dokument/GH0986/text","dokument_url_html":"http://data.riksdagen.se/dokument/GH0986","dokumentstatus_url_xml":"http://data.riksdagen.se/dokumentstatus/GH0986","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:86</div>\r\n<div class=\"sidhuvud_datum\">Tisdagen den 12 april</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellation 1993/94:107</pre><pre>Till riksdagen</pre><pre>Beträffande interpellation 1993/94:107 av Pierre\r\nSchori (s), Utvecklingen i Ryssland, får jag\r\nmeddela att jag inte kan besvara denna inom\r\nföreskrivna fyra veckor.</pre><pre>Skälet härtill är arbetsanhopning.</pre><pre>Jag ber att få återkomma beträffande ett datum så\r\nsnart jag kan.</pre><pre>Stockholm den 29 mars 1994</pre><pre>Carl Bildt</pre><pre>Interpellation 1993/94:117</pre><pre>Till riksdagen</pre><pre>Beträffande interpellation 1993/94:117 av Hans\r\nGöran Franck (s), Sverige och EU:s försvarsplaner,\r\nfår jag meddela att jag inte kan besvara denna inom\r\nföreskrivna fyra veckor.</pre><pre>Skälet härtill är arbetsanhopning.</pre><pre>Jag ber att få återkomma beträffande ett datum så\r\nsnart jag kan.</pre><pre>Stockholm den 29 mars 1994</pre><pre>Carl Bildt</pre><pre>Interpellation 1993/94:122</pre><pre>Till riksdagen</pre><pre>Beträffande interpellation 1993/94:122 av Sven-\r\nGösta Signell (s) om Europaväg 4 och\r\nOstkustbanan får jag meddela att jag inte kan\r\nbesvara denna inom föreskrivna fyra veckor. Skälet\r\nhärtill är att en debattdag som passar både\r\ninterpellanten och mig inte stått att finna under\r\ndenna tidsperiod.</pre><pre>Jag kommer att besvara interpellationen den 16\r\nmaj 1994.</pre><pre>Stockholm den 5 april 1994</pre><pre>Mats Odell</pre><pre>2 §  Svar på fråga 1993/94:419 om fredsplanen\r\nför Västsahara</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Fru talman! Viola Furubjelke har frågat mig vilken\r\nregeringens reaktion är på generalsekreterarens\r\nutspel i Västra Sahara-frågan.</pre><pre>Bakgrunden är att generalsekreteraren i en rapport\r\ntill FN:s säkerhetsråd den 10 mars tecknade tre\r\nalternativa handlingslinjer, som han med tanke på\r\ndet låsta förhandlingsläget mellan Marocko och\r\nPolisario ansåg vara de enda realistiska. Dessa\r\nalternativ sammanfattas i Viola Furubjelkes fråga.</pre><pre>Säkerhetsrådet har haft Västra Sahara-frågan på\r\nsin dagordning under ett flertal år. Sedan den 8\r\nseptember 1991 råder en vapenvila, som på det hela\r\ntaget respekteras. Antalet rapporterade incidenter\r\nhar sjunkit kraftigt under det senaste året. I\r\navvaktan på att den i fredsplanen överenskomna\r\növergångsperioden skall inledas och den beslutade\r\nfolkomröstningen så småningom skall kunna\r\ngenomföras, är den del av FN-operationen Minurso\r\nsom är utplacerad enligt mandatet begränsad till att\r\növervaka vapenvilan.</pre><pre>Säkerhetsrådet behandlade generalsekreterarens\r\nsenaste rapport strax före påsk och antog den 29\r\nmars enhälligt resolution 907, i vilken rådet väljer\r\natt ansluta sig till generalsekreterarens alternativ B.\r\nDetta innebär att den kommission som har i uppgift\r\natt fastställa röstberättigande skall fortsätta sitt\r\narbete fram t.o.m. den 30 juni.\r\nGeneralsekreteraren skall sedan rapportera till\r\nrådet om läget. Tanken är att folkomröstningen,\r\nsom skall fastställa territoriets status, skall kunna\r\nhållas mot slutet av året.</pre><pre>Samtidigt fortsätter generalsekreteraren och hans\r\nsärskilde representant försöken att nå enighet kring\r\nkompromissförslaget om kriterier för\r\nröstberättigade och vilka som skall kunna höras av\r\nkommissionen om stamtillhörighet.</pre><pre>Ett enhälligt säkerhetsråd välkomnar detta\r\nförfaringssätt. Rådet uppmanar parterna att\r\nsamarbeta med generalsekreteraren, hans särskilde\r\nrepresentant samt identifikationskommissionen i\r\nenlighet med den fredsplan som accepterats av\r\nbägge parter.</pre><pre>Den svenska regeringen delar uppfattningen som\r\nkommer till uttryck i säkerhetsrådets senaste\r\nresolution. Avsevärda ansträngningar ligger bakom\r\nförhandlingsarbetet och\r\nidentifikationskommissionens arbete. Detta får\r\ninte spolieras utan bör gå vidare. Rådet väljer också\r\natt stödja generalsekreterarens förslag om att\r\nfortsätta ansträngningarna, snarare än att ge efter\r\nför de politiska och ekonomiska svårigheterna.\r\nSärskilt i ljuset av alternativen är detta sannolikt\r\nden bästa vägen.</pre><pre>I den senaste resolutionen beslutar nämligen\r\nsäkerhetsrådet att diskutera Minursos framtid om\r\ndet av generalsekreterarens nästa rapport framgår\r\natt folkomröstningen inte kan genomföras under\r\ninnevarande år. Detta sker mot bakgrund av att ett\r\nflertal av de länder som bidrar med observatörer\r\nanmält att de vill dra sig ur operationen.\r\nStorbritannien drog bort sina observatörer i\r\noktober förra året. Det förefaller därmed som om\r\nden väg som säkerhetsrådet valt är det bästa\r\nalternativ som står till buds för befolkningen i\r\nVästra Sahara att själva i en folkomröstning få\r\nbestämma sitt territoriums status.</pre><pre>Anf. 2  VIOLA FURUBJELKE (s):</pre><pre>Fru talman! Västra Sahara är det sista\r\navkoloniseringsärendet som FN har att ta ställning\r\ntill. Det har varit på FN:s dagordning sedan 1989,\r\noch den fredsplan man enades om 1991 kom till\r\nbl.a. med svenskt stöd.</pre><pre>Utrikespolitiskt ansvariga i Sverige har alltid givit\r\nuttryck för vikten och värdet av att Sverige som ett\r\nlitet land reagerar när andra små länder blir\r\nkränkta. Jag menar att vi här har ett uppenbart\r\nsådant fall.</pre><pre>Det är alldeles uppenbart att Marocko, med\r\nmäktiga vänner, på olika sätt försöker manipulera\r\nden kommande folkomröstningen, så att den skall\r\nresultera i en marockansk seger och att Västsahara\r\ninte skall få sin framtid. Marocko lät och låter\r\nfortfarande förflytta stora grupper av människor in\r\npå av Marocko kontrollerat västsahariskt område\r\noch hävdar att dessa människor skall delta i\r\nfolkomröstningen.</pre><pre>Utrikesministerns svar är i och för sig positivt, men\r\ndet är väldigt passivt. Jag undrar om\r\nutrikesministern på något sätt reagerade på de tre\r\nförslag som generalsekreteraren kom med i början\r\npå mars. Det tycks mig som om Sverige nu för tiden\r\nhåller en väldigt låg profil i den här frågan, och\r\ntyvärr är det många andra länder som gör likadant.\r\nJag menar att Sverige borde kunna reagera mer\r\nkraftfullt, i FN och naturligtvis också bilateralt\r\ngentemot Marocko. Det skulle vara intressant att få\r\nhöra när utrikesministern senast tog upp den här\r\nfrågan i några sådana samtal.</pre><pre>Anf. 3  Utrikesminister MARGARETHA AF\r\nUGGLAS (m):</pre><pre>Fru talman! Jag redovisar gärna de kontakter vi har\r\nhaft. Vi har nämligen haft ett antal direktkontakter\r\nmed företrädare för bl.a. Marocko.\r\nKabinettsekreterare Lars-Åke Nilsson har både här\r\ni Stockholm och vid sitt besök i Rabat direkt kunnat\r\nframföra den svenska uppfattningen i Västra\r\nSahara-frågan, med betoning på folkets rätt till\r\nsjälvbestämmande, stöd för fredsplanen och\r\navståndstagande från militära aktioner som ett sätt\r\natt lösa konflikten.</pre><pre>Vi har alltså direkt till Marocko kunnat framföra\r\nvår uppfattning i Västra Sahara-frågan. Jag tycker\r\nsjälv att det är tillfredsställande att vi har haft\r\nmöjlighet att göra detta, och vi har också tagit dessa\r\ntillfällen till vara.</pre><pre>Jag anar i Viola Furubjelkes fråga en viss kritik mot\r\nFN:s generalsekreterare och de tre\r\nhandlingsalternativ som han har presenterat -- jag\r\nvet inte om det stämmer. Viola Furubjelke vet själv\r\natt vi har haft den uppfattningen att vi måste backa\r\nupp FN och FN:s generalsekreterare i dessa\r\nansträngningar, eftersom det ändå är det enda\r\nriktiga sättet att balansera parterna och ge\r\nbefolkningen i Västra Sahara en möjlighet att\r\nuttrycka sina åsikter.</pre><pre>Anf. 4  VIOLA FURUBJELKE (s):</pre><pre>Fru talman! Jag håller gärna med utrikesministern\r\nom det senare. Jag tycker kanske att\r\ngeneralsekreteraren i de tre alternativen visar en\r\nviss uppgivenhet inför Marockos enträgna sabotage\r\nav fredsplanen och möjligen också parternas\r\noförmåga att samarbeta. Jag anser ändå att\r\nMarocko har störst skuld i de problem som har\r\nuppstått. Så visst fanns en viss kritik mellan raderna\r\ni min fråga.</pre><pre>Jag tycker precis som utrikesministern att det är\r\noerhört viktigt att vi backar upp FN. Marocko har\r\nemellertid självt underminierat FN:s auktoritet\r\ngenom att t.ex. för två år sedan hålla en\r\nfolkomröstning om konstitutionen på ockuperat\r\nområde, ett område där FN ensamt skulle ha\r\nauktoritet. Det var ett sätt att visa förakt för FN.\r\nDet är allvarligt för det allmänna förtroendet för\r\nFN om inte fredsplanen kan genomföras på ett\r\nrättvist sätt, så att den kan omfattas av båda\r\nparterna.</pre><pre>Därför ser jag gärna att Sverige tar initiativ i den\r\nhär frågan och agerar mer kraftfullt.</pre><pre>Anf. 5  Utrikesminister MARGARETHA AF\r\nUGGLAS (m):</pre><pre>Fru talman! Det är viktigt att vi ger uttryck för att\r\nvi stöder fredsplanen och generalsekreterarens\r\nagerande. Det gör vi också, och jag gör det nu.\r\nViola Furubjelkes fråga har också gett mig den\r\nmöjligheten. Jag tror att detta måste vara\r\nriktlinjen.</pre><pre>Samtidigt vet vi att det finns en viss rörelse i frågan\r\nhos en del av de mera direkt inblandade parterna.\r\nDetta gör att generalsekreteraren kan undra om\r\nhan har det stöd hos FN:s medlemsländer som han\r\nbehöver för att gå vidare. Därför är det naturligtvis\r\nmycket viktigt att Sverige uttalar sitt stöd för detta.</pre><pre>Anf. 6  VIOLA FURUBJELKE (s):</pre><pre>Fru talman! Jag är glad att utrikesministern säger\r\ndetta. Jag hoppas att det också resulterar i ett\r\nmycket aktivt svenskt agerande för att fredsplanen\r\nskall kunna genomföras och att folkräkningen skall\r\nbasera sig på resolutioner som FN antagit. Jag\r\nhoppas att man inte ytterligare underminerar en\r\nrättvis lösning av konflikten.</pre><pre>Överläggningen var härmed avslutad.</pre><pre>3 §  Svar på fråga 1993/94:423 om Jan Heweliusz\r\nförlisning</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Fru talman! Ivar Franzén har frågat mig vilka\r\nåtgärder den svenska regeringen vidtagit för att på\r\nett optimalt sätt bevaka svenska medborgares\r\nintressen i samband med Jan Heweliusz förlisning.</pre><pre>Om jag förstått Ivar Franzéns fråga rätt så är det\r\nframför allt skadeståndsfrågan som nu aktualiseras.</pre><pre>Samtliga anhöriga till de omkomna svenskarna och\r\nderas juridiska ombud har vid två tillfällen\r\ninformerats om vad de måste göra för att kunna\r\nkräva skadestånd.</pre><pre>Det polska försäkringsbolaget har meddelat att\r\nskadestånd kan komma att utgå, även till de\r\nanhöriga, när sjöförklaringen vunnit laga kraft.\r\nSom bekant har sjöförklaringen överklagats.</pre><pre>Det saknas stöd i svensk lag för att svenska staten\r\nskall engagera sig i en privat rättegångstvist\r\nutomlands. Utlandsmyndigheterna kan däremot\r\nbistå berörda parter med viss service, t.ex. föreslå\r\nnamn på lämpliga advokater och lämna\r\nupplysningar om innehållet i utländsk rätt.</pre><pre>Självklart kommer vi även i fortsättningen att\r\nhjälpa till med råd och se till att de anhöriga får\r\ninformation om gällande tidsfrister och rättsregler.</pre><pre>Anf. 8  IVAR FRANZÉN (c):</pre><pre>Fru talman! Först utgår jag ifrån att\r\nutrikesministern och jag inte har någon delad\r\nuppfattning om att det är en uppgift för UD att\r\nhjälpa till med att tillvarata svenskars intressen i\r\nutlandet.</pre><pre>Sedan har tydligen min fråga delvis missuppfattats.\r\nJag har aldrig tänkt mig att den svenska staten skall\r\nlägga sig i en privat rättstvist. Däremot tycker jag\r\natt det borde höra till UD:s väsentliga uppgifter att\r\nse till att grunden och förutsättningarna för att driva\r\nen tvist med svenska intressen är så korrekta och\r\nbra som möjligt.</pre><pre>I min fråga refererar jag till en utredning som gjorts\r\nav den polska motsvarigheten till den svenska\r\nYrkesinspektionen. I den utredningen tar man\r\nmycket klart ställning och säger att det är rederiets\r\nekonomiska intressen som helt har fått ta över\r\nframför rimliga säkerhetsbedömningar. Den här\r\nutredningen har, enligt de uppgifter jag har fått,\r\ninte alls varit med i underlaget för sjöförklaringen.</pre><pre>Jurister som jag har pratat med säger att det skulle\r\nvarit en helt annan förutsättning för\r\nskadeståndstalan om rederiet hade ålagts ansvaret\r\nför det som hänt. Det är utifrån detta som jag\r\nställde frågan.</pre><pre>Nu är sjöförklaringen överklagad. Därmed torde\r\ndet finnas vissa möjligheter till ytterligare\r\nprövningar i detta ärende. Jag menar att det borde\r\nvara i UD:s intresse. Svenska myndigheter har ju\r\nvarit representerade vid sjöförklaringen för att se\r\ntill att allt som kan ha adekvat intresse för\r\nsvenskarna tas med vid sjöförklaringen. Det är inte\r\nfrågan om en privat rättstvist utan om en allmän\r\nbevakning av att förutsättningarna för svenskarnas\r\nmöjligheter att driva sina intressen är korrekta.</pre><pre>Anf. 9  Utrikesminister MARGARETHA AF\r\nUGGLAS (m):</pre><pre>Fru talman! De uppgifter som jag har är att den\r\nrapport som den polska statens\r\narbetsskyddsinspektion har lämnat tillställdes\r\nsjödomstolen och har varit tillgänglig vid\r\nsjöförklaringen. Även åklagarmyndigheten,\r\ntransportministern och arbetsskyddsrådet erhöll\r\nrapporten. Om det är på det sättet måste rimligen\r\ndenna rapport även vara en del av underlaget för\r\ndet överklagande och den hantering som nu sker.</pre><pre>Anf. 10  IVAR FRANZÉN (c):</pre><pre>Fru talman! En av de märkliga turerna var ju att\r\nden här rapporten inte blev offentligt tillgänglig\r\nförrän mycket sent, när sjöförklaringen i stort sett\r\nvar klar. Man har kunnat tolka dem som varit på\r\nplats så att den inte var med i sjöförklaringen som\r\nett underlag. Rätt eller orätt -- kärnfrågan är om\r\ndetta är ett svenskt intresse. Det är viktigt att få ett\r\nklart besked från utrikesministern i den frågan. Det\r\när en uppgift för UD att se till att grunden för\r\nsvenskarnas möjligheter att hävda sina intressen är\r\nden bästa möjliga.</pre><pre>Anf. 11  Utrikesminister MARGARETHA AF\r\nUGGLAS (m):</pre><pre>Fru talman! Det jag har anledning att svara Ivar\r\nFranzén -- och det gör jag mycket gärna -- är att UD\r\nsjälvfallet skall lämna all möjlig och riktig service\r\ntill de svenskar som berörs av detta inom de ramar\r\nsom finns. Den förklaringen gör jag gärna.</pre><pre>Anf. 12  IVAR FRANZÉN (c):</pre><pre>Fru talman! Jag tackar för det, men jag måste\r\ntyvärr här, liksom i de tre tidigare frågorna,\r\nkonstatera att det finns en broms någonstans när\r\ndet gäller den initiativförmåga som jag tycker är\r\nviktig. När det gällde bärgningen av färjan fanns\r\ndet ingen handlingskraft. Den uteblivna\r\nbärgningen är ju fortfarande en uppenbar brist i\r\nsjöförklaringen.</pre><pre>Jag kan inte tänka mig annat än att det funnits ett\r\nannat beslutsunderlag om färjan varit bärgad. Det\r\nhade kanske också blivit ett annat resultat av\r\nsjöförklaringen. Utrikesministern tycker kanske att\r\nmitt agerande här är litet tjatigt. Detta är faktiskt\r\nden fjärde frågan om detta. Men det har gått ut på\r\natt försöka tillgodose de svenska intressena och att\r\nde anhöriga skall känna att det är en fördel att vara\r\nsvensk. De skall känna att vi har ett\r\nutrikesdepartement och myndigheter som\r\nverkligen värnar om våra intressen. Det har de\r\nsaknat. Det är egentligen kärnan i den här\r\ndiskussionen.</pre><pre>Anf. 13  Utrikesminister MARGARETHA AF\r\nUGGLAS (m):</pre><pre>Fru talman! Jag beklagar naturligtvis detta. Jag\r\ntycker att det alltid skall vara bra att vara svensk.\r\nMen någonting som också kännetecknar Sverige är\r\natt vi är ett rättssamhälle, vi agerar inom givna lagar\r\noch regler. Ibland måste jag i våra upprepade\r\nmeningsutbyten påminna Ivar Franzén om att jag\r\nhar att agera inom givna lagar, regler och\r\ninstruktioner.</pre><pre>Anf. 14  IVAR FRANZÉN (c):</pre><pre>Fru talman! Jag har tidigare sagt, och jag upprepar\r\ndet, att det ibland finns möjligheter till initiativ som\r\nkan vara främjande för saken utan att man därför\r\nbehöver gå utanför lagar och bestämmelser. Man\r\nkan tolka dem litet olika. Detta är ett sådant läge\r\ndå det finns anledning att försöka ta det extra\r\nkrafttag som behövs. Då hade vi kanske haft en\r\nbetydligt bättre situation när det gäller det faktiska\r\nunderlaget för att få besked om de omkomna finns\r\nkvar på färjan. Men framför allt hade vi haft ett bra\r\nbeslutsunderlag. Det tror jag är ett gemensamt\r\nintresse.</pre><pre>Anf. 15  Utrikesminister MARGARETHA AF\r\nUGGLAS (m):</pre><pre>Fru talman! Jag vill verkligen att vi skall\r\ndemonstrera god vilja att hjälpa till.</pre><pre>Överläggningen var härmed avslutad.</pre><pre>4 §  Svar på fråga 1993/94:437 om Turkiet och\r\nyttrandefriheten</pre><pre>Anf. 16  Utrikesminister MARGARETHA AF\r\nUGGLAS (m):</pre><pre>Fru talman! Berndt Ekholm har frågat mig om\r\nregeringen kommer att göra klart för den turkiska\r\nregeringen att inskränkningar i partiers möjlighet\r\natt verka med full yttrandefrihet inte kan\r\naccepteras i en demokrati.</pre><pre>Fru talman! Jag berörde senast frågan om\r\nrespekten för de mänskliga rättigheterna och de\r\ndemokratiska principerna i Turkiet från denna\r\ntalarstol den 22 mars. Den syn jag då presenterade\r\ngäller fortfarande.</pre><pre>Hävandet av immuniteten för flera parlamentariker\r\nur det prokurdiska demokratiska partiet DEP, samt\r\nden påföljande häktningen av dessa skedde på\r\ngrund av att dessa ansågs ha gjort separatistiska\r\nuttalanden, vilket strider mot turkisk lag och skulle\r\nkunna resultera i dödsstraff. DEP beslutade kort\r\nföre häktningen att inte ställa upp i lokalvalen på\r\ngrund av oro för sina kandidaters säkerhet. Kort\r\ndärefter hotade PKK både kandidater och\r\ndeltagare i valen. I de sydöstra regionerna hade\r\nsäkerhetsstyrkorna dessförinnan vidtagit åtgärder\r\nsom av bl.a. DEP befarades kunna påverka\r\nröstandet. Det är glädjande att valet trots dessa\r\nsvåra förutsättningar kunde genomföras utan\r\nvåldsamheter. Med hänsyn till omständigheterna är\r\ndet dock oklart i vilken utsträckning röstresultatet\r\ni sydöstra Turkiet verkligen återspeglade folkviljan.</pre><pre>Yttrandefriheten är en grundläggande mänsklig\r\nrättighet och en omistlig del av en fungerande\r\ndemokrati. Turkiet har åtagit sig att respektera\r\ndenna genom sitt medlemskap i ESK, Europarådet\r\noch FN. Det borde ligga i Turkiets intresse att\r\nuppträda på ett sätt som överensstämmer med\r\ndessa medlemskap. I Turkiet är yttrandefriheten\r\ninskriven i författningen, men begränsningar\r\nförekommer bl.a. i antiterrorlagens förbud mot\r\nseparatism.</pre><pre>Turkiet har en rätt att bekämpa terrorism, men\r\ndetta måste ske inom ramen för de demokratiska\r\nprinciperna i en rättsstat. Demokratins styrka\r\nbestår i att alla medborgare fritt kan utse sina\r\nrepresentanter och att dessa kan verka utan risk för\r\nförföljelser. Om dessa möjligheter begränsas\r\nförsvagas också demokratin.</pre><pre>Den svenska regeringen stöder kurdernas krav på\r\nrespekt för sina kulturella rättigheter samtidigt som\r\nvi tar avstånd från PKK och dess metoder.\r\nKurderna bör uppmuntras att välja fredliga och\r\ndemokratiska metoder i värnandet om sina\r\nintressen.</pre><pre>Denna syn har regeringen framfört inom ramen för\r\nvår löpande dialog med Turkiet. I denna är\r\nrespekten för de mänskliga rättigheterna, inklusive\r\nyttrandefriheten för alla medborgare, ett\r\nåterkommande ämne. På sistone har vi på flera sätt\r\nframfört vår oro över häktningen av DEP-\r\nledamöterna, formerna för denna och de möjliga\r\nstraffen, särskilt med tanke på den fortsatta\r\nutvecklingen av kurdfrågan och respekten för de\r\nmänskliga rättigheterna. Detta har även gjorts i\r\nt.ex. Europarådets ställföreträdarkommitté, där vår\r\nsyn också vann stöd från flera andra länder.</pre><pre>Anf. 17  BERNDT EKHOLM (s):</pre><pre>Fru talman! Jag vill först tacka utrikesministern för\r\nett positivt svar. Det är relativt klarläggande. Men\r\njag har ytterligare något att fråga om.</pre><pre>Jag övervar kommunalvalet i Turkiet tillsammans\r\nmed några riksdagskollegor för drygt två veckor\r\nsedan. Vi var i Turkiets kurdiska del, bl.a. i\r\nDiyarbakir, och kunde konstatera att valet så långt\r\nvi kunde se gick korrekt till. Dock kunde vi inte\r\nvara med vid själva röstsammanräkningen. Men\r\ndet är kanske inte så anmärkningsvärt.</pre><pre>Alla partier kan i praktiken inte delta i val. Där\r\nbegränsas yttrandefriheten. Demokratipartiet\r\nDEP, som företräder kurdiska intressen, ansåg sig\r\npå grund av hot, trakasserier och mord tvingat att\r\ninte delta i valet. Man skyller militären för detta.\r\nMan trodde inte på fria, rättvisa och jämlika val.\r\nSamma sak gäller situationen med de sex\r\nparlamentarikerna som utrikesministern har\r\nnämnt. Detta begränsade partiets möjligheter\r\nytterligare. Det här partiet företräder kurdernas\r\nintressen och vill ha full demokrati i Turkiet där\r\nockså kurdernas rättigheter beaktas.</pre><pre>Mitt intryck från det officiella Turkiet, från möten\r\npå utrikesministeriet med vice talman och på\r\ninrikesministeriet, är att man är mycket enad i sin\r\nhårda inställning till DEP. Man försvarar\r\nimmuniteten och tycker att det är rimligt att de här\r\nparlamentarikerna får en rättslig prövning. Man\r\nviftar bort kritiken utifrån, och man kopplar\r\nsamman DEP med PKK. Jag tycker att läget är\r\ndystert.</pre><pre>Jag tycker dessutom att det är oacceptabelt att man\r\npå det här sättet begränsar yttrandefriheten. Jag\r\nskulle vilja veta om utrikesministern kan nämna\r\nnågot mer än den löpande dialogen. Vilka konkreta\r\nåtgärder är det som regeringen har vidtagit för att\r\nfå turkiska myndigheter att förstå att detta inte är\r\nförenligt med demokrati? Det är viktigt att vi är\r\nmycket tydliga på den punkten, när Turkiet\r\nuppträder på det här sättet.</pre><pre>Anf. 18  Utrikesminister MARGARETHA AF\r\nUGGLAS (m):</pre><pre>Fru talman! Jag vill först säga att jag tycker att det\r\när mycket värdefullt att såväl parlamentariker som\r\nenskilda organisationer från olika länder, däribland\r\nSverige, besökte Turkiet för att bilda sig en\r\nuppfattning om valförfarandet, trots att landet\r\ntidigt sade att man inte önskade internationella\r\nvalövervakare i den formella meningen. Jag tycker\r\natt detta var mycket bra. Det var ett stöd för de\r\ndemokratiska krafterna i Turkiet. Jag tror att några\r\nav de många åtgärder som vi kan vidta för att stötta\r\ndemokratin och respekten för mänskliga rättigheter\r\ni Turkiet är besök, dialog, diskussion och att man\r\när beredd att föra denna på många olika plan.</pre><pre>Sveriges engagemang och intresse för att stötta\r\ndemokratin och de mänskliga rättigheterna i\r\nTurkiet tar sig nu uttryck i att vi har en dialog med\r\nTurkiet. Vi för den i olika sammanhang relativt\r\nofta, och jag tror att denna öppna dialog i sig har ett\r\nvärde. Vi för från Sveriges sida ständigt fram våra\r\nsynpunkter och våra åsikter. Vi har, som jag\r\nnämner i mitt svar, gjort det vid ett mycket viktigt\r\nforum, nämligen Europarådets\r\nställföreträdarkommitté, där Sverige öppet förde\r\nfram sin syn på de här frågorna. Vi vet att\r\nEuroparådet ur legal synpunkt är en mycket\r\neffektiv organisation när det gäller att följa upp\r\nfrågor om de mänskliga rättigheterna i\r\nmedlemsländerna. Därför tror jag att det här var en\r\nmycket viktig markering från svensk sida.</pre><pre>Anf. 19  BERNDT EKHOLM (s):</pre><pre>Fru talman! Jag får först tacka för de vänliga orden.\r\nJag tror också att det var bra att vi på olika sätt var\r\nnärvarande under kommunalvalet. Jag vill ta upp\r\nen konkret fråga. Den gäller just demokratipartiet.</pre><pre>Inställningen till PKK är mycket hård och\r\noresonlig, och det kan man i och för sig förstå mot\r\nbakgrund av de våldsmetoder som PKK använder\r\nsig av. Samtidigt finns det naturligtvis bakom detta\r\npolitiska ambitioner. De politiska ambitionerna\r\nkommer mycket tydligare till uttryck i DEP,\r\ndemokratipartiet, där man på demokratisk väg vill\r\nge kurderna ett större inflytande.</pre><pre>Jag måste säga att det är märkligt att inte de\r\nturkiska myndigheterna och den turkiska\r\nregeringen tar chansen att i dialog försöka lösa\r\nproblemet med DEP i stället för att hota med att\r\nförbjuda det, vilket kanske inte regeringen men väl\r\nandra instanser gör. Det leder ju bara till att ännu\r\nfler sluter sig till PKK, ännu fler sluter sig till den\r\nvåldsamma vägen. Vad kan regeringen göra för att\r\nhindra att det här partiet förbjuds?</pre><pre>Anf. 20  Utrikesminister MARGARETHA AF\r\nUGGLAS (m):</pre><pre>Fru talman! Det vi kan göra är att hela tiden föra\r\nfram vår bestämda åsikt, att den riktiga vägen är att\r\nföra en politisk dialog med kurderna. För att vi\r\nskall kunna göra detta är naturligtvis ett\r\ndemokratiskt kurdiskt parti som DEP ytterligt\r\nvärdefullt. Med detta parti bör man föra dialog och\r\ndet bör icke förbjudas. Det är den svenska\r\nregeringens ståndpunkt.</pre><pre>Vi vet att det är viktigt att ta avstånd från de vålds-\r\noch terrormetoder som bedrivs av PKK. Den\r\nolyckliga situationen är ju att PKK:s terrormetoder\r\nförstör för den del av den kurdiska befolkningen\r\nsom önskar föra en demokratisk och fredlig kamp\r\nför sina rättigheter. Det är där vi har dilemmat,\r\nförutom att det finns en hård attityd hos vissa delar\r\nav det turkiska samhället, naturligtvis gentemot\r\nPKK i första hand.</pre><pre>Anf. 21  BERNDT EKHOLM (s):</pre><pre>Fru talman! Det är riktigt att vi inte kan försvara\r\nPKK:s metoder. Men man kommer aldrig ifrån att\r\nen regering, i det här fallet den turkiska regeringen,\r\nhar större ansvar än man kan lägga på PKK. Det är\r\nhelt uppenbart att framför allt den turkiska\r\nmilitären -- militärpolis och säkerhetsstyrkor --\r\nanvänder oerhört grymma metoder. Jag vill inte\r\npåstå att inte PKK gör det, men man måste kunna\r\nlägga större ansvar på en regering att försöka hitta\r\nen fredlig lösning.</pre><pre>Vi har många paralleller till den här konflikten ute\r\ni världen. Där har vi sett att det är den fredliga\r\nvägen som fungerar. Det närmaste jag kom att\r\ntänka på -- även om det inte är helt jämförbart -- är\r\nvad som händer med palestinier och israeler. Man\r\nmåste gå den fredliga vägen för att hitta en lösning.</pre><pre>Det vi nu kan se av valresultatet i Turkiet är att det\r\nhar lett till att det fundamentalistiska partiet,\r\nvälfärdspartiet, Refapartiet tror jag att det också\r\nkallas, har fått en enorm framgång. Man har fått\r\nborgmästarplatserna i stora delar av sydöstra\r\nTurkiet. Man har fått borgmästarplatsen i Istanbul,\r\nman har fått borgmästarplatsen till och med i\r\nAnkara, i huvudstaden. Är inte utrikesministern\r\norolig för utvecklingen? Som följd av att man\r\nbehandlar DEP på det här sättet vinner de\r\nmuslimska fundamentalisterna terräng.</pre><pre>Anf. 22  Utrikesminister MARGARETHA AF\r\nUGGLAS (m):</pre><pre>Fru talman! Den turkiska regeringen har ett\r\ndubbelt ansvar. Den har ett ansvar för att värna\r\ndemokratin och de mänskliga rättigheterna. Den\r\nhar ett ansvar för att skydda sin befolkning mot\r\nterrorism. Det är också en regerings ansvar. Det\r\nmåste vi alltid komma ihåg.</pre><pre>Det väsentliga som jag vill ge uttryck för är de\r\ngrundläggande principfrågorna, som det är min\r\nuppgift att i dialog med Turkiets regering upprepa\r\noch hålla fast vid, nämligen respekten för\r\nmänskliga rättigheter och Sveriges bestämda stöd\r\nför politisk dialog, att problemen icke löses genom\r\nkonfrontation och genom förbud. Det måste vara\r\nmitt budskap.</pre><pre>Anf. 23  BERNDT EKHOLM (s):</pre><pre>Fru talman! Jag skall inte förlänga debatten,\r\neftersom vi är relativt eniga. Det som möjligen\r\nskiljer oss åt är vår uppfattning om med vilken\r\ntydlighet detta budskap skall fram.</pre><pre>Jag vill avslutningsvis säga att min information är\r\natt de turkiska myndigheterna är känsliga för kritik\r\nfrån olika länder. Turkiet vill trots allt av flera olika\r\nskäl höra samman med Europa. Det är därför\r\nväldigt viktigt att vi dels använder våra normala\r\ndiplomatiska kanaler, dels använder det som kallas\r\nför tyst diplomati.</pre><pre>Men det är samtidigt oerhört viktigt att vi är mycket\r\ntydliga i denna kritik. Det är en väg för Turkiet att\r\nförstå att problemen inte löses med mer kulor och\r\nkrut. Det var det intryck jag fick under resan, och\r\ndet är ett dystert intryck. Det är i stället försoning\r\noch dialog som löser problemen. Det hoppas jag att\r\nvi är eniga om.</pre><pre>Överläggningen var härmed avslutad.</pre><pre>5 §  Svar på fråga 1993/94:436 om centraliserad\r\ndrift av vattenkraftverk</pre><pre>Anf. 24  Näringsminister PER WESTERBERG\r\n(m):</pre><pre>Fru talman! Georg Andersson har frågat vilka\r\nåtgärder regeringen är beredd att vidta för att\r\ngarantera att viktiga säkerhetsfrågor blir beaktade\r\ninnan genomgripande centralisering beträffande\r\ndriften av vattenkraftverk får genomföras.</pre><pre>Bakgrunden till frågan är kraftföretaget Båkabs\r\nbeslut att samla driftledningen för sina\r\nkraftstationer i fyra Norrlandsälvar till en dubbel\r\ndriftcentral i Sundsvall. Som ett led i denna\r\ncentralisering kommer två befintliga driftcentraler\r\natt läggas ned, nämligen Rätan vid Ljungan och\r\nHarrsele vid Umeälven.</pre><pre>Frågan om hur ett kraftföretag organiserar driften\r\nav sina anläggningar i fred avgörs av företaget.\r\nNågon prövning av sådana frågor förekommer inte\r\nenligt gällande lagstiftning. Det är företaget som\r\nhar ansvaret för att kraven på säkerhet och\r\nberedskap tillgodoses. Det åligger dock de berörda\r\nstatliga myndigheterna att ingripa ifall företagets\r\nåtgärder bedöms få negativa konsekvenser för\r\nsäkerheten eller beredskapen. Detta är i första\r\nhand en uppgift för länsstyrelserna, som är\r\ntillsynsmyndigheter för dammsäkerheten och som\r\nockså har viktiga uppgifter inom totalförsvaret på\r\nregional nivå.</pre><pre>Jag har inhämtat att de tre berörda\r\nlänsstyrelserna -- i Västernorrlands, Jämtlands och\r\nVästerbottens län -- vid ett möte i början av mars\r\nfick en redovisning från Båkab av säkerheten i det\r\nplanerade nya systemet. Båkab utfäste sig också att\r\ngenomföra en ingående riskanalys som skall\r\nredovisas i maj. Länsstyrelserna kommer därefter\r\natt ta ställning till behovet av eventuella åtgärder.</pre><pre>Med hänsyn till elförsörjningens ökade betydelse\r\nfrån totalförsvarssynpunkt ger staten sedan år 1987\r\nvisst ekonomiskt stöd till beredskapshöjande\r\nåtgärder på området. Genom NUTEK lämnas\r\nbidrag till investeringar för att minska känsligheten\r\nför störningar i kraftsystemet i krig. I det här\r\naktuella området kommer beredskapen att kunna\r\nstärkas väsentligt genom vissa åtgärder som Båkab\r\nvidtar med stöd av ett sådant statsbidrag.</pre><pre>Jag kan tillägga att Ellagstiftningsutredningen i sin\r\nnu pågående andra etapp arbetar med frågor om\r\nelberedskapen, bl.a. fördelningen av ansvar och\r\nuppgifter. Resultatet kommer att redovisas före\r\nårets slut.</pre><pre>Anf. 25  GEORG ANDERSSON (s):</pre><pre>Fru talman! Jag vill tacka näringsministern för\r\nsvaret.</pre><pre>Personalen vid de nu nedläggningshotade\r\ndriftcentralerna och representanter för de berörda\r\nkommunerna har uttryckt stor oro för att den\r\npåtalade kraftiga centraliseringen av\r\növervakningen kan komma att medföra ökade\r\nrisker. Det är en oro som jag vidarebefordrar i den\r\nhär diskussionen.</pre><pre>Man har i detta sammanhang pekat på\r\nerfarenheterna från i fjol i samband med de mycket\r\nkraftiga översvämmningar som då förekom längs\r\nflera Norrlandsälvar. Man har åberopat att de flesta\r\nkraftverken och dammarna byggdes för 20--50 år\r\nsedan. Behovet av säkerhet i övervakningen av\r\ndessa anläggningar bör därför av naturliga skäl ha\r\nökat snarare än minskat. Man har svårt att förstå att\r\nen kraftig centralisering av driftledningsfunktionen\r\nskulle kunna förstärka säkerheten, utan befarar att\r\ndet blir tvärtom.</pre><pre>Mot detta har företaget i olika sammanhang anfört\r\natt det skall göras konsekvensutredningar och\r\nriskanalyser, och statsrådet åberopar nu också att\r\nen sådan riskanalys skall redovisas i maj. Det man\r\nsom lekman undrar över är: Borde inte sådana\r\nutredningar och riskanalyser göras innan beslut\r\nfattas om centralisering och\r\norganisationsförändring? Om jag förstår det rätt\r\nhar ett sådant beslut redan fattats.</pre><pre>En annan fråga som många ställer sig är i vilken\r\ngrad som dessa aviserade utredningar görs av\r\nexpertis som är oberoende av företaget. Här\r\nkommer samhällsansvaret in. Näringsministern\r\npekar här på länsstyrelsens roll, och det är viktigt.\r\nMen problemet är att länsstyrelserna saknar\r\nkompetens.</pre><pre>Min fråga till regeringen är därför: Är\r\nnäringsministern beredd att vidta några åtgärder på\r\ncentral nivå för att tillgodose den typen av\r\nkompetens?</pre><pre>Anf. 26  Näringsminister PER WESTERBERG\r\n(m):</pre><pre>Fru talman! Georg Andersson frågar om\r\nregeringen vidtar några åtgärder. Vi ställer\r\nsjälvfallet alla de resurser som finns i den statliga\r\nförvaltningen till förfogande för länsstyrelserna för\r\natt kunna biträda vid och kunna utvärdera de\r\nutredningar som görs. Det gäller framför allt\r\nElsäkerhetsverket men även NUTEK.</pre><pre>Vi följer därmed frågan och ställer de resurser som\r\nbehövs till förfogande för att göra en bra\r\nutvärdering av den utredning som är avgörande för\r\nsäkerhetskraven beträffande aktuella älvar.</pre><pre>Anf. 27  GEORG ANDERSSON (s):</pre><pre>Fru talman! Jag tackar för det kompletterande\r\nsvaret. Jag utgår naturligtvis ifrån att\r\nlänsstyrelserna tar fasta på detta och utnyttjar\r\nerbjudandet om kompetens.</pre><pre>Sedan till frågan om det övergripande ansvaret för\r\natt fatta beslut. I det ligger givetvis också frågan om\r\nhur obeorende utredningsmännen är i förhållande\r\ntill företaget som gör dessa analyser.</pre><pre>Jag vill i detta sammanhang fråga näringsministern\r\nom han kan tänka sig att inrätta någon typ av\r\nvattenkraftsinspektion, på samma sätt som vi har\r\nen kärnkraftsinspektion. Från min tidigare\r\nverksamhet vet jag att det t.o.m. finns en\r\njärnvägsinspektion som ser till att tågen kan gå på\r\nräls. Det är naturligtvis lika viktigt att vi kan se till\r\natt eldistributionen fungerar tillfredsställande.</pre><pre>Anf. 28  Näringsminister PER WESTERBERG\r\n(m):</pre><pre>Fru talman! Det finns för närvarande en\r\ndammsäkerhetsnämnd, och det åligger även\r\nNUTEK att tillse säkerhetsaspekter i dessa delar\r\nvad gäller beredskapshänseende. Jag har för dagen\r\ninte några skäl att anta att vi behöver tillsätta\r\nytterligare organ. Självfallet följer vi den\r\nutveckling som sker och ser fortlöpande över den\r\norganisation som finns.</pre><pre>Den utredning som skall redovisas i början på maj\r\när i huvudsak gjord av bolaget. Självfallet får\r\nlänsstyrelserna göra en utvärdering av den\r\nutredningen. Vi ställer upp med den kompetens\r\nsom finns inom statsförvaltningen i övrigt för att\r\nkunna utvärdera eller göra de kompletteringar som\r\nkan behövas för att få bästa möjliga\r\nbeslutsunderlag.</pre><pre>Anf. 29  GEORG ANDERSSON (s):</pre><pre>Fru talman! Jag vill avslutningsvis tacka för den\r\nytterligare kompletteringen.</pre><pre>När det gäller säkerhetsaspekten och vad\r\nnäringsministern åberopade vad gäller\r\nDammsäkerhetsnämnden, vill jag bara konstatera\r\natt det här gäller mera än dammarnas säkerhet. Det\r\när fråga om hela distributionskedjan. Det som\r\noroar är att man vid en kraftig centralisering av\r\ndetta slag så att säga lägger alla ägg i en korg.</pre><pre>Det blir ett centralt datasystem,\r\nkommunikationsmässigt en koncentration till en\r\nort och koncentration till en lokal. Det blir en\r\nbelastning på den personal som skall övervaka 38\r\nstationer, med allt vad det innebär i fråga om\r\nställverk, linjer, vattennivå och allt detta. Det är\r\ninte bara fråga om att själva dammen håller, utan\r\natt strömmen kommer fram.</pre><pre>Anf. 30  Näringsminister PER WESTERBERG\r\n(m):</pre><pre>Fru talman! Jag delar gärna den uppfattningen.\r\nMen jag ser i sak inte skäl för att tillskapa nya\r\norgan.</pre><pre>Dammsäkerhetsnämnden har sin funktion att fylla\r\ni denna del, och det är vi säkert eniga om.\r\nLänsstyrelserna har en övervakande funktion.\r\nElsäkerhetsverket har sin funktion, och NUTEK\r\nhar att tillse de beredskapsaspekter som faller på\r\ndet att bevaka. I första rummet är det alltid\r\nföretaget i sig som har att tillse att det klarar att\r\nuppfylla erforderliga säkerhetskrav.</pre><pre>Fru talman! Jag vill slutligen påpeka att det finns\r\nanledning att avvakta den utredning som skall\r\nredovisas i början av maj och den utvärdering som\r\nskall ske.</pre><pre>Överläggningen var härmed avslutad.</pre><pre>6 §  Svar på fråga 1993/94:447 om\r\nflyktingpolitiken</pre><pre>Anf. 31  Kulturminister BIRGIT FRIGGEBO\r\n(fp):</pre><pre>Fru talman! Berndt Ekholm har frågat mig om\r\nregeringen är beredd att vidta sådana förändringar\r\nav flyktingpolitiken och dess genomförande att en\r\ngenerösare hantering av asylärenden åter införs.</pre><pre>Bakgrunden till Berndt Ekholms fråga är att den av\r\nregeringen tillsatta praxisutredningen nu\r\növerlämnat sitt betänkande. Utredningens uppdrag\r\nvar att göra en utvärdering av hur praxis har\r\nutvecklats sedan Utlänningsnämnden inrättades\r\noch övertog ansvaret för överprövning i\r\nutlänningsärenden från regeringen.</pre><pre>Jag vill börja med att säga att inrättandet av\r\nUtlänningsnämnden uppfyllt flera av sina syften.\r\nEnhetligheten i beslutsfattandet har ökat, och\r\nbeslutsmotiveringarna har förbättrats bl.a. vad\r\navser redovisningen av förhållandena i de\r\nasylsökandes hemländer. Detta har bl.a. lett till att\r\nUtlänningsnämnden är mer stringent än regeringen\r\ntidigare var när det gäller att pröva om den\r\nasylsökande skall få konventionsflyktingstatus.\r\nEnhetligare kriterier för bestämmande av de\r\nfactoflyktingstatus har också kommit att tillämpas.\r\nDessa förändringar har konstaterats av\r\nutredningen.</pre><pre>Utredningen ger inget entydigt svar på den\r\növergripande frågan om praxis skärpts eller ej.\r\nInrättandet av Utlänningsnämnden har i sig inte lett\r\ntill någon skärpning av praxis. På några punkter har\r\nenligt utredningen en viss skärpning dock kunnat\r\nkonstateras. Det gäller bedömningen av\r\ndokumentlöshet som i stor utsträckning minskar\r\ntrovärdigheten hos den asylsökande och\r\ndiskvalificerar som huvudregel ett\r\nkonventionsflyktingskap. Praxis synes även ha\r\nskärpts när det gäller det s.k. inre flyktalternativet.\r\nDet innebär att man i större utsträckning hänvisar\r\nasylsökande att söka sig till en annan del av\r\nhemlandet.</pre><pre>Utredningen har inte funnit belägg för att praxis\r\nskärpts rörande uppehållstillstånd på grund av\r\nfysisk sjukdom. När det gäller praxis rörande\r\nuppehållstillstånd på grund av psykisk sjukdom\r\nfinner utredningen att denna stramats upp något.\r\nUtredningen pekar dock på att de praxisbeslut\r\nregeringen nyligen fattat om sjuka och\r\nhandikappade barn har öppnat för en generösare\r\ntillämpning. Även de beslut regeringen fattat om\r\nryska judar har öppnat för en generösare\r\ntillämpning.</pre><pre>Utredningen har överlämnats till Invandrarverket\r\noch Utlänningsnämnden för att myndigheterna\r\nskall ges möjlighet att yttra sig över utredarnas\r\nslutsatser och överväganden samt redovisa de\r\nåtgärder som man avser vidta.</pre><pre>Som jag tidigare sagt kommer jag att verka för att\r\nregeringen i framtiden ges ökade möjligheter att\r\nleda praxisbildningen i asylärenden. Regeringen\r\nkommer därför inom kort att tillsätta en särskild\r\nutredare med uppdrag att lägga förslag om vilka\r\nstyrmedel regeringen bör ha till sitt förfogande för\r\natt kunna påverka praxisbildningen.</pre><pre>Anf. 32  BERNDT EKHOLM (s):</pre><pre>Fru talman! Jag vill först tacka kulturministern för\r\nsvaret. Jag tycker att det är bra att regeringen tar\r\ntag i praxisfrågan och att regeringen är beredd att\r\nstyra praxis mera i stället för att överlämna det till\r\nUtlänningsnämnden. Jag delar statsrådets\r\nbedömning att vi skall ha kvar\r\nUtlänningsnämnden. Jag tror att det är helt riktigt.\r\nFelet är att Utlänningsnämnden har fått agera för\r\nfritt i förhållande till vad politiker, enligt min\r\nmening, bör lägga sig i. Det är konstigt att man skall\r\nbehöva utreda den här frågan. Regeringen skulle\r\nväl ganska snabbt kunna bestämma sig för hur man\r\nskall genomföra styrningen av praxis.</pre><pre>Jag tycker också att ministern tonade ner\r\nutredningsresultatet. Om man läser utredningen\r\nframgår det på flera punkter -- av vilka Birgit\r\nFriggebo har räknat upp en del -- att politiken har\r\nhårdnat.</pre><pre>Jag noterade också att kulturministern inte svarade\r\npå den del av min fråga som inte berörde\r\npraxisutredningen utan som gällde att politiken har\r\nskärpts under den borgerliga regeringens tid.\r\nDessutom visar praxisutredningen att det gäller\r\näven för praxis.</pre><pre>Utöver det som Birgit Friggebo har tagit upp här\r\ntycker jag att man kan peka på att hanteringen när\r\ndet gäller de humanitära skälen har blivit hårdare.\r\nMan kan peka på att de psykiskt sjuka måste begå\r\nflera självmordsförsök innan de kan få stanna i\r\nlandet. Man återsänder också flyktingar till deras\r\nhemländer och säger att det alltid finns något säkert\r\nhörn av landet som de kan vistas i. Det är mycket\r\nallvarligt att man hanterar frågorna på detta sätt,\r\noch det inrymmer faktiskt litet grand av begreppet\r\netnisk rensning. Det är otäckt att det är så.</pre><pre>Jag vill ställa följande fråga till Birgit Friggebo:\r\nPekar inte utredningen på att attityden faktiskt har\r\nblivit hårdare? Flyktingpolitiken har skärpts under\r\ntrycket av opinionen.</pre><pre>Anf. 33  Kulturminister BIRGIT FRIGGEBO\r\n(fp):</pre><pre>Fru talman! Vad gäller regeringens styrning tror jag\r\natt riksdagen skulle föredra om vi faktiskt gjorde en\r\ngenomgång av hur det skall ske. Det kan bli fråga\r\nom lagändringar. Man brukar vilja ha ett underlag\r\nför sådana beslut här i riksdagen. Det rör\r\ngrundläggande konstitutionella frågor om\r\nansvarsfördelningen mellan regeringen och\r\nmyndigheterna. Jag tror därför att det är ganska\r\nklokt att göra på det här sättet.</pre><pre>Däremot tycker jag att man bör försöka göra det\r\nhär så snabbt som möjligt. Normalt skulle man\r\nkanske ha lagt över frågan på den stora\r\ninvandrarutredningen, men det tycker jag tar för\r\nlång tid.</pre><pre>Jag kan i och för sig förstå att Berndt Ekholm\r\nkänner ett behov av att säga att praxis har hårdnat\r\nväsentligt under den borgerliga regeringens tid.\r\nFaktum är att när det gäller de beslut som redovisas\r\ni utvärderingen och som regeringen har fattat pekar\r\nman på att praxis har blivit generösare. Det gäller\r\nbarn som är sjuka eller handikappade. Det gäller\r\nde ryska judarna. Man säger också att\r\nBosnienbeslutet vände en nedåtgående trend när\r\ndet gäller bifallen. Utredningen har inte kunnat\r\nkonstatera någon drastisk förändring av praxis.</pre><pre>Däremot finns det en fråga som tas upp och\r\npenetreras väldigt mycket. Den gäller\r\ntrovärdigheten vid dokumentlöshet. Det var den\r\nsocialdemokratiska regeringen som fattade detta\r\nbeslut i november 1989. I december 1991, i\r\nsamband med att vi upphävde 13-\r\ndecemberbeslutet, modifierade den borgerliga\r\nregeringen bestämmelserna gällande\r\ndokumentlöshet. Det återstår att se hur det blir.\r\nUtredningen hävdar att Utlänningsnämden har\r\nvarit alltför stringent när det gäller\r\ndokumentlöshet. Det finns verkligen anledning att\r\npenetrera frågan. Det finns ingenting i utredningen\r\nsom säger att den borgerliga regeringen har stramat\r\nåt asylpraxis.</pre><pre>Anf. 34  BERNDT EKHOLM (s):</pre><pre>Fru talman! Nåväl, låt utredningen gå undan. Jag\r\nhar viss förståelse för de argument som\r\ninvandrarministern lyfte fram. Det är dock bråttom\r\nmed att få en ändring till stånd. Utredningen visar\r\ntrots allt att attityden har hårdnat. Vi kan göra olika\r\nbedömningar av hur mycket hårdare den har blivit.\r\nMan kan dock inte komma ifrån att utredningen\r\npekar på en hårdare praxis på flera avgörande\r\npunkter. Det är inte bra.</pre><pre>När det blir fråga om vad regeringen har gjort\r\nbrukar kulturministern alltid komma till vad\r\nsocialdemokraterna gjorde. Man kan förstås\r\nkritisera socialdemokraternas flyktingpolitik. Jag\r\ntillhör dem som har gjort det vid ett antal tillfällen.\r\nMen det är inte intressant. Regeringen måste\r\nfaktiskt ta ansvar för sin egen politik.</pre><pre>Det är vid ytterst få beslut som regeringen har gjort\r\nen generösare tillämpning. Kulturministern lyfte\r\nfram beslut som gäller barn. Vi kan i stället se på\r\nfall där det föreligger allmänna humanitära skäl.\r\nDet kan t.ex. gälla personer som har vistats länge\r\nhär i landet och som har barn. Jag har mött många\r\nsådana familjer i min valkrets. De känner sig djupt\r\nbedrövade över att de blir utkastade ur landet. De\r\nkanske har vistats i landet i två tre år och får inte\r\nstanna. Man tar ingen hänsyn till det humanitära\r\nskälet att personerna har vistats länge i landet. Är\r\ndet rimligt?</pre><pre>Anf. 35  Kulturminister BIRGIT FRIGGEBO\r\n(fp):</pre><pre>Fru talman! Min avsikt var inte att göra partipolitik\r\nav detta. Det finns ingenting i mitt frågesvar som\r\nantyder någonting sådant. Det var faktiskt Berndt\r\nEkholm själv som tog upp frågan om olika\r\nregeringars förhållningssätt. Jag kan då inte vara\r\ntyst här i talarstolen och inte ta fram vad\r\nutredningen pekar på. Man säger att 13-\r\ndecemberbeslutet, som fattades av den\r\nsocialdemokratiska regeringen, och frågorna\r\ngällande dokumentlöshet bör ha medverkat till att\r\nandelen positiva beslut kan ha ha sjunkit under\r\nperioden. Detta är vad utredningen säger. Sedan\r\nkan Berndt Ekholm säga att jag gör politik av detta.\r\nDet är dock inte min avsikt.</pre><pre>Jag tycker att utvärderingen har pekat på en del\r\nfrågor som det finns anledning att gå djupare in på.\r\nVi har begärt in yttranden från myndigheter.\r\nUtvärderingen har också pekat på att det i vissa\r\navseenden har blivit mera enhetligt och generöst.\r\nTanken med Utlänningsnämnden var att man skulle\r\nfå större enhetlighet än vad det har varit tidigare.</pre><pre>Anf. 36  BERNDT EKHOLM (s):</pre><pre>Fru talman! När det gäller själva\r\nutredningsresultatet kan vi vara överens om att det\r\när bra att man verkligen går igenom detta och ser\r\ntill att det blir en annan praxis. Det är oerhört\r\nviktigt att regeringen styr bättre. Det har helt klart\r\nblivit en hårdare praxis.</pre><pre>Vad har regeringen själv för ansvar i dessa\r\nsammanhang? Enligt vad jag förstår av utredningen\r\nhar det som Birgit Friggebo tar upp om\r\ndokumentlösheten inte blivit bättre under den\r\nborgerliga regeringens tid. Det har hela tiden blivit\r\nsämre. Regeringen måste ändå ta ansvar för att det\r\nhar blivit en sådan utveckling.</pre><pre>Sedan kan man ta upp frågan om de humanitära\r\nskälen. Det finns faktiskt oerhört många\r\nbarnfamiljer runt om i landet, som har varit här\r\nlänge, som inte får stanna. Birgit Friggebo tog själv\r\ninitiativ till att människor inte skulle få stanna utan\r\natt en sakgranskning av varje sådant fall hade\r\ngjorts. Det skulle inte tas hänsyn till att\r\nmänniskorna hade varit länge i landet. Jag har sett\r\nmånga exempel i min egen valkrets på att detta slår\r\noerhört hårt. Att inte ta hänsyn till hur länge\r\nmänniskorna har varit i landet är inte ett humant\r\nförhållningssätt.</pre><pre>Anf. 37  Kulturminister BIRGIT FRIGGEBO\r\n(fp):</pre><pre>Fru talman! I fråga om dokumentlösheten är det\r\nriktigt att utredningen kritiserar\r\nUtlänningsnämnden för att ha varit alltför\r\nslentrianmässig, framför allt när det har gällt\r\navvägningen mellan att ge\r\nkonventionsflyktingstatus eller de facto-\r\nflyktingstatus. Det sägs att det nästan är omöjligt\r\natt få konventionsflyktingstatus om man saknar\r\ndokument. Men detta är inte avgörande för om\r\nvederbörande får stanna här eller ej, vilket\r\nnaturligtvis är det allra viktigaste för dem som\r\nsöker.</pre><pre>Jag har velat peka på att den borgerliga regeringen\r\ni december 1991 fattade ett beslut som modifierade\r\nden socialdemokratiska regeringens inställning i\r\nfråga om dokumentlöshet. Det återstår att\r\nkontrollera utredningens anklagelser om att\r\nUtlänningsnämnden inte har följt de regler som den\r\nborgerliga regeringen har fattat. Jag tycker att det\r\när en viktig fråga.</pre><pre>Tidsregler och annat sådant tar utredningen över\r\nhuvud taget inte upp. Det har nämligen inte\r\nnågonting med skyddsbestämmelserna att göra.</pre><pre>Anf. 38  BERNDT EKHOLM (s):</pre><pre>Fru talman! Jag har egentligen två frågor. Den ena\r\nhandlar om utredningen. Den andra handlar om\r\npolitiken.</pre><pre>Det är mycket möjligt att man i praktiken inte har\r\nföljt de beslut som den borgerliga regeringen har\r\nfattat, men jag menar att det är regeringens ansvar\r\natt tillse att så sker.</pre><pre>Vi talar nu om att fler har blivit\r\nkonventionsflyktingar. Det som står i utredningen\r\nom detta tycker jag är bra, men utredningen tar\r\nfaktiskt inte bara upp det. I detta sammanhang\r\nnämns också trovärdighetsfrågorna, och det\r\nframgår att det har blivit en hårdare bedömning av\r\ntrovärdigheten, särskilt om man inte har\r\ndokument, och att trovärdighetsbedömningen\r\nockså leder till avslag utan någon egentlig\r\nsakbedömning.</pre><pre>Utredningen är ganska skarp i sin kritik. Jag tycker\r\natt man kan läsa mellan raderna att det är\r\nuppenbart att trovärdighetsargumentet används i\r\nmycket större utsträckning för avslag. Jag har också\r\ntagit till mig de erfarenheter som jag har fått i min\r\negen valkrets.</pre><pre>Detta är inte ett rimligt förhållningssätt. Det måste\r\nkritiseras.</pre><pre>Anf. 39  Kulturminister BIRGIT FRIGGEBO\r\n(fp):</pre><pre>Fru talman! Om regeringen skall agera behöver\r\nregeringen ett underlag för det. Regeringar skall\r\ninte bara tycka.</pre><pre>När det kom indikationer på och kritik om att\r\npraxis skulle ha hårdnat sedan Utlänningsnämnden\r\ntog över ärendena tillsatte regeringen på mitt\r\nförslag omedelbart denna utredning för att just\r\nkontrollera hur praxis har utvecklats. Det är på\r\ndetta sätt som en regering skall hantera frågor.</pre><pre>Nu har vi fått fram ett underlag. Det är bra att de\r\nolika frågorna penetreras och diskuteras och att\r\nvåra myndigheter ges en möjlighet att gå igenom de\r\nolika synpunkter och kommentarer som har\r\nkommit fram. De får till regeringen redovisa vad de\r\navser att göra när utredningen nu har konstaterat\r\nbåde positiva effekter av inrättandet av\r\nUtlänningsnämnden och vissa kritiska synpunkter\r\npå en del praxisbeslut.</pre><pre>Överläggningen var härmed avslutad.</pre><pre>7 §  Svar på fråga 1993/94:442 om\r\ninförselavgifterna på dansk korv</pre><pre>Anf. 40  Jordbruksminister KARL ERIK\r\nOLSSON (c):</pre><pre>Fru talman! Inga-Britt Johansson har frågat mig om\r\nvilka åtgärder jag avser vidta för att ta bort för\r\nkonsumenterna negativa konkurrenshinder.\r\nFrågan ställs mot bakgrund av ett ärende som rör\r\ninförselavgifter på dansk korv.</pre><pre>Sverige tillämpar en införselavgift på korv där\r\ninnehållet schablonmässigt antas bestå av 25 %\r\nnötkött och 25 % fläskkött. Företaget\r\nPölsemannen har -- mot bakgrund av att de korvar\r\nsom företaget importerar bara innehåller fläskkött,\r\nsom har lägre införselavgift än nötkött -- bl.a.\r\nbegärt att någon form av differentiering skall ske\r\nsom i större utsträckning tar hänsyn till produktens\r\nfaktiska innehåll. I EG:s system delas gränsskyddet\r\npå korv upp mellan två tullpositioner beroende på\r\nbearbetningsgrad.</pre><pre>EG-kommissionen har i en skrivelse till\r\nUtrikesdepartementet uttryckt önskemål om att\r\nSverige skall vidta åtgärder i enlighet med EES-\r\navtalets anda för att få bort den här sortens\r\ndiskriminerande situationer. Kommissionen säger\r\nsig dock ha förståelse för de problem som kan\r\nföreligga vid en ökad differentiering av bl.a.\r\nkontrollteknisk och administrativ karaktär.</pre><pre>Livsmedelsekonomiska samarbetsnämnden har på\r\nregeringens uppdrag redovisat en översyn av\r\ngränsskyddet på jordbruksområdet. Rapporten\r\nremissbehandlas för närvarande.</pre><pre>Jag vill i sammanhanget också peka på att vi har\r\nvidtagit åtgärder för att sänka kostnader och priser\r\ninom jordbruksnäringen. Flera\r\ngränsskyddssänkningar har genomförts mot\r\nbakgrund av dessa åtgärder. Dock förekommer det\r\nfortfarande på flera områden olikheter i\r\nförhållande till vad som gäller inom EU. I många\r\nfall handlar det om frågor av detaljkaraktär.</pre><pre>Det är ännu för tidigt att ta ställning till om just\r\ndenna fråga är av sådan vikt att en anpassning bör\r\nske redan före EU-inträdet. Ärendet bereds för\r\nnärvarande inom departementet, och regeringen\r\nkommer så skyndsamt som möjligt att fatta beslut i\r\nfrågan.</pre><pre>Anf. 41  INGA-BRITT JOHANSSON (s):</pre><pre>Fru talman! Jag ber att få tacka för svaret. Detta är\r\ningen stor fråga, men jag tycker att den har blivit\r\npinsam.</pre><pre>Skriftväxling har skett mellan olika organ\r\nutomlands och i Sverige under flera månader.\r\nDanska myndigheter och det danska\r\nnäringsdepartementet har vid ett flertal tillfällen\r\nskrivit till Jordbruksverket -- inte till regeringen --\r\noch bett om förklaringar. Det senaste brevet kom\r\nfrån Steffen Smidt i Europakommissionen.</pre><pre>Han skriver mycket riktigt att han har förståelse.\r\nHan börjar med det. Sedan skriver han att det är\r\nderas uppfattning att åtgärder skall vidtas. Efter det\r\nskriver han att han skulle vara tacksam om våra\r\nmyndigheter vidtar de åtgärder som behövs för att\r\nfå bort dessa diskrimineringar. Det är mycket starkt\r\nskrivet, med tanke på att det kommer från EU-\r\nkommissionen till Sverige.</pre><pre>Jag är glad över att höra att ärendet bereds. Veckan\r\nföre påsk fanns det nämligen ingen handläggare i\r\ndetta ärende. Hon som hade haft hand om det\r\ntidigare var endera sjukskriven eller föräldraledig --\r\njag är inte säker på vilket. Ingen ersättare hade\r\ntillsatts. På UD var man bekymrad. Där sitter man\r\nju och väntar på besked för att veta vad man skall\r\nsvara EU-kommission.</pre><pre>Det är pinsamt, med tanke på att det är en fråga\r\nsom även svenska myndigheter tycker att man\r\nmåste göra någonting åt. Konsumentverket har ju\r\nvarit mycket skarpt i sina uttalanden.</pre><pre>Jag vill fråga ministern när han tror att det kan\r\nhända någonting. Detta är en sådan stor fråga att\r\nman måste göra någonting nu.</pre><pre>Jag återkommer i nästa replik.</pre><pre>Anf. 42  Jordbruksminister KARL ERIK\r\nOLSSON (c):</pre><pre>Fru talman! Det är riktigt att denna fråga har varit\r\nföremål för en hel del brevväxling. Pölsemannen\r\nhar också till kammarrätten överklagat\r\nJordbruksverkets beslut om avslag på företagets\r\nbegäran om återbetalning av införselavgift.\r\nKammarrätten har inte ännu avgjort ärendet.</pre><pre>Brevet från Steffen Smidt i EU-kommissionen\r\ninnehåller en uppmaning, men brevet är ganska\r\nvänligt hållet. Han avslutar med att säga att han\r\nvore tacksam om de svenska myndigheterna vidtar\r\nåtgärder för att komma till rätta med detta\r\nproblem.</pre><pre></pre><pre>Detta är inte något direkt krav. Egentligen finns det\r\nolika system i olika länder. Sverige har sina\r\ninförselavgifter. EU har sina. Det är inte stora\r\nskillnader på nivåerna. EU har dessutom\r\nexportstöd till alla sina produkter för att klara av att\r\nkomma över våra införselavgifter. Sverige har bara\r\ni undantagsfall exportstöd som hjälper svenska\r\nprodukter att komma in på EU-marknaden. EU\r\nhar egentligen inte någon särskild anledning att\r\nkänna sig missbelåtet. Dessutom löstes\r\nPölsemannens problem med den röda färgen. Det\r\nbör Pölsemannen glädjas åt i dessa dagar.</pre><pre>Anf. 43  INGA-BRITT JOHANSSON (s):</pre><pre>Fru talman! Jordbruksministern utgår från att vi\r\nskall bedöma om denna fråga är av sådan vikt att vi\r\nmåste göra något speciellt innan vi kommer med i\r\nEU. Talet om EU håller på att lägga en kall hand\r\növer allting. Vi vet ju inte om eller när vi kommer\r\nmed i EU. Vi kan inte skjuta alla frågor framför oss\r\noch vänta först på folkomröstningen och sedan på\r\nbeslut i de olika länderna, innan vi är färdiga att\r\nkomma med i EU. Många frågor pockar på sin\r\nlösning under tiden.</pre><pre>Jag har ingen uppfattning om hur denna fråga skall\r\nlösas. Men jag tycker att det är rimligt att\r\nmänniskor och myndigheter som begär besked från\r\nSverige också får svar inom rimlig tid. Ett halvår är\r\ninte rimlig tid.</pre><pre>Anf. 44  Jordbruksminister KARL ERIK\r\nOLSSON (c):</pre><pre>Fru talman! Jag fick först för mig att det var\r\nproblemet med ''de röde pölserna'' som lade en kall\r\nhand över allting. Men jag förstod sedan att Inga-\r\nBritt Johansson inte menade det utan att det var\r\nEU-debatten som i viss mån förlamar oss. Det\r\ntycker jag inte att vi skall låta EU-debatten göra.\r\nVi har nu genomfört en långtgående förhandling\r\nom medlemskap i EU, och om allt går som vi har\r\ntänkt och hoppats, kommer Sverige att vara\r\nmedlem i EU fr.o.m. den 1 januari 1995. Då kan\r\nman diskutera om den princip som har rått i Sverige\r\nunder mycket lång tid behöver ändras för de\r\nsenaste månaderna. Tidsutdräkten är nog inte\r\nsådan att man behöver vara särskilt bekymrad.\r\nBrevet från EG-kommissionen är daterat den 3\r\njanuari, och några månaders handläggning av ett\r\nsådant här ärende får man nog acceptera.</pre><pre>Anf. 45  INGA-BRITT JOHANSSON (s):</pre><pre>Fru talman! Konkurrensverket hade detta ärende\r\npå sitt bord i sådan tid att verket kunde avge ett\r\nyttrande den 3 november. Vi har också andra\r\ninternationella åtaganden. I någon av GATT-\r\nartiklarna står det att medlemsstaterna skall\r\nsäkerställa att inte tekniska föreskrifter utarbetade\r\nav statliga myndighetsorgan får till effekt att\r\noberättigade hinder för internationell handel\r\nskapas. Såvitt jag har förstått, när jag har gått\r\nigenom de handlingar som jag har fått i detta\r\närende, är det enda egentliga hindret för att man\r\nskall kunna rätta till detta att Tullen förklarar att\r\nden inte orkar med flera differentierade avgifter.\r\nNågra andra hinder har jag inte kunnat hitta i detta\r\närende.</pre><pre>Anf. 46  Jordbruksminister KARL ERIK\r\nOLSSON (c):</pre><pre>Fru talman! Först och främst måste man bedöma\r\nom det är ett fel eller inte. Det är en olikhet, men\r\ndet är svenska myndigheter som har satt upp detta\r\nregelsystem med en införselavgift på korv, som i\r\nSverige är bara av ett slag men i EU av två. Såsom\r\nEU-medlem kommer Sverige helt naturligt att ha\r\nsamma system som andra medlemmar. Det\r\nkommer inte att finnas några avgifter alls när det\r\ngäller Danmark.</pre><pre>Om detta skulle strida mot GATT-\r\növerenskommelsen kan man möjligen ha en\r\nuppfattning om, men det är alls inte säkert. Det är\r\nju lika för alla. Låt mig upprepa vad jag sade i mitt\r\nsvar. Vi studerar nu detta ärende, vilket såsom\r\nregeringsärende inte är särskilt gammalt.\r\nEventuella barnledigheter och liknande påverkar\r\ninte detta. Vi klarar nog att göra en bedömning\r\nutan alltför stor tidsutdräkt.</pre><pre>Överläggningen var härmed avslutad.</pre><pre>8 §  Svar på fråga 1993/94:420 om åtgärder mot\r\nporrklubbar</pre><pre>Anf. 47  Justitieminister GUN HELLSVIK\r\n(m):</pre><pre>Fru talman! Margareta Viklund har frågat mig på\r\nvilket eller vilka sätt jag tänker sätta stopp på den\r\nför närvarande expanderande verksamheten med\r\nporrklubbar.</pre><pre>Genom en ändring i allmänna ordningsstadgan år\r\n1982 infördes i 10 § ett förbud mot att anordna\r\noffentlig tillställning som utgör pornografisk\r\nföreställning. Förbudet tillkom i syfte att motverka\r\nprostitution. Bestämmelsen har i oförändrat skick\r\nflyttats över till 2 kap. 14 § i ordningslagen, som\r\nträdde i kraft den 1 april i år. Förbudsregeln\r\nomfattar även enskild posering, om den anordnas\r\npå sådant sätt att allmänheten har tillträde till\r\nlokalen eller platsen.</pre><pre>För att tillämpningen av förbudet mot att anordna\r\noffentlig pornografisk föreställning skall få avsedd\r\neffekt är det nödvändigt att polis och åklagare noga\r\nföljer utvecklingen och utnyttjar de möjligheter till\r\ningripande som lagstiftningen medger. Den\r\nbrottsförebyggande effekten av en väl synlig,\r\npatrullerande polis är också av stor betydelse. Men\r\ngivetvis har även socialtjänsten en viktig roll att\r\nspela när det gäller att hålla unga människor borta\r\nfrån skadliga miljöer som sexklubbar.</pre><pre>Frågan om åtgärder mot otillåtna pornografiska\r\nföreställningar har under senare år varit föremål för\r\nriksdagens ställningstagande vid flera tillfällen. År\r\n1989 uttalade justitieutskottet bl.a. att förbudet\r\nmot pornografiska föreställningar utgör ett led i\r\nsamhällets ansträngningar mot prostitution och att\r\ndet är åtgärder av samma slag som vidtas mot\r\nprostitutionen som i första hand skall tillgripas mot\r\nde s.k. sexklubbarna. Syftet med dessa åtgärder är\r\nenligt utskottet att förhindra att unga kvinnor dras\r\nin i den verksamhet som bedrivs i anslutning till\r\npronografiska föreställningar.</pre><pre>Det finns således redan i dag straffsanktionerade\r\nbestämmelser som förbjuder anordnande av\r\noffentlig pornografisk föreställning. Vidare finns\r\ndet bestämmelser i brottsbalken som förbjuder\r\nförmedlande av sexuella tjänster. Att dessa förbud\r\nefterlevs åvilar -- som jag tidigare har framhållit --\r\ni första hand Polisen.</pre><pre>Regeringen har emellertid ansett att det är\r\nangeläget att närmare utvärdera effekterna av den\r\nnämnda lagstiftningen i ordningslagen och de\r\nändringar i koppleribestämmelsen som\r\ngenomfördes den 1 juli 1984. Regeringen gav\r\ndärför i mars 1993 en särskild utredare i uppdrag att\r\ngöra en översyn av samhällets åtgärder mot\r\nprostitution. I uppdraget ingår att presentera en\r\nutvärdering av bl.a. de nu diskuterade\r\nlagstiftningsåtgärderna. Utredarens arbete skall\r\nvara slutfört senast vid utgången av detta år. Mot\r\nbakgrund av den utredning som nu pågår -- vars\r\nresultat jag ser fram emot med stort intresse -- finns\r\ndet inte skäl för mig att nu vidta några ytterligare\r\nåtgärder.</pre><pre>Anf. 48  MARGARETA VIKLUND (kds):</pre><pre>Herr talman! Jag tackar för svaret, som gav klara\r\nbesked. Justitieministern tänker inte nu göra något\r\nåt den på nytt uppväxande verksamheten med\r\nporrklubbar eller saluföringen av deras\r\nverksamhet, komprimerat uttryckt.</pre><pre>Som redan har nämnts förbjöds porrklubbarna\r\n1982, och 1987 infördes också ett förbud mot s.k.\r\nbastuklubbar. Enligt uppgift i flera tidningsartiklar\r\nhar under senare år bastuklubbarnas roll övertagits\r\nav porrvideoklubbar, där det också ges möjlighet\r\ntill tillfälliga sexuella kontakter. Detta har\r\nvidimerats bl.a. av Institutet för sociala studier,\r\nsom för ett par år sedan gjorde en utredning med\r\nmedel från landstinget och RFSL. Utredningen\r\nvisar att bastuklubbarnas verksamhet har övertagits\r\nav just porrvideoklubbarna.</pre><pre>Jag vet att en ny ordningslag trädde i kraft den 1\r\napril. Reglerna i allmänna ordningsstadgan om\r\npornografisk föreställning har överförts till den nya\r\nordningslagen.</pre><pre>Det är bra att man har ögonen på verksamhet som\r\ninnefattar pornografiska föreställningar. Men det\r\nverkar inte vara tillräckligt, eftersom verksamheter\r\nsom är närbesläktade med porrklubbar tycks öka.\r\nDet skickas t.o.m. inbjudningsbrev till chefer. Man\r\ntror tydligen att chefer endast är män. I inbjudan\r\nerbjuds chefen att få sina behov tillfredsställda och\r\nönskemål uppfyllda av galanta damer som är unga,\r\nvackra och nakna och som arbetar som värdinnor.\r\nDet utlovas också striptease och\r\nmusikunderhållning.</pre><pre>Jag anser att detta är mycket anstötligt,\r\nmänniskoförnedrande och på gränsen till\r\nkoppleri -- om det inte rent av är koppleri. Vi måste\r\nvara medvetna om att ekonomisk brottslighet,\r\nprostitution och narkotikahandel är nära\r\nsammankopplade i den s.k. undre världen. Det\r\nfinns all anledning att bevaka verksamheten och\r\nundersöka hur de befintliga lagarna fungerar.</pre><pre>Anf. 49  Justitieminister GUN HELLSVIK\r\n(m):</pre><pre>Fru talman! Man kan genom att betona på olika sätt\r\nfå saker att låta litet annorlunda än vad som kanske\r\nvar avsett. Margareta Viklund var mycket noga\r\nmed att betona att jag inte vill vidta några åtgärder\r\nnu. Jag sade att grunden för att jag inte just nu är\r\nberedd att vidta några åtgärder är att vi från\r\nregeringens sida i mars 1993 satte i gång en\r\nutredning. Det vore bra om man kopplade samman\r\ndessa två uttalanden.</pre><pre>I direktiven talas bl.a. om att effekterna av den\r\nlagstiftning om förbud mot offentliga pornografiska\r\nföreställningar som infördes i allmänna\r\nordningsstadgan bör utvärderas. Likaså bör en\r\nutvärdering ske av förändringarna i\r\nkoppleribestämmelsen från den 1 juli 1984. Om\r\nbehov av ändrad lagstiftning visas föreligga bör\r\nsådana förslag läggas fram.</pre><pre>Det sägs vidare att omfattningen av prostitution\r\noch våldsbrott kopplade till prostitution inte har\r\ngått att utläsa av kriminalstatistiken. Utredningen\r\nbör undersöka möjligheterna att redovisa\r\nomfattningen av denna brottslighet.</pre><pre>Det är alltså ett omfattande arbete som är på gång\r\nför att vi skall få ett bra underlag för en eventuell\r\növersyn av befintlig lagstiftning.</pre><pre>Anf. 50  MARGARETA VIKLUND (kds):</pre><pre>Fru talman! Jag känner till utredningen och vet att\r\nden finns. Men jag vet också att den inte kommer\r\natt redovisas före årets slut. Under tiden hinner\r\nväldigt mycket hända. Den verksamhet jag har talat\r\nom verkar expandera på ett mycket fräckt och\r\noförskräckt sätt. Jag vet inte i vilken utsträckning\r\nman kommer att granska denna verksamhet i\r\nProstitutionsutredningen, men det finns all\r\nanledning att göra den granskningen redan nu.\r\nPolis och socialsekreterare eller socialnämnd har ju\r\nmöjlighet att ta upp dessa frågor, precis som\r\njustitieministern påpekade.</pre><pre>Man behöver inte gå långt i den här staden för att\r\nse dessa nya ''butiker'' och denna verksamhet. Den\r\nfinns mitt ibland oss.</pre><pre>Anf. 51  Justitieminister GUN HELLSVIK\r\n(m):</pre><pre>Fru talman! Den verksamhet som ligger till grund\r\nför frågan till mig är, om jag är rätt informerad,\r\npolisanmäld och föremål för utredning.</pre><pre>Anf. 52  MARGARETA VIKLUND (kds):</pre><pre>Fru talman! Det gläder mig att höra. Det kände jag\r\nfaktiskt inte till. Jag tycker att det är bra. Frågan är\r\nverkligen angelägen. Det brådskar att utreda den.</pre><pre>Jag gjorde själv ett studiebesök för några år sedan,\r\nfru talman. Jag gick runt och tittade på olika\r\nporrbutiker och på den verksamhet som äger rum i\r\nstaden. Det var inte någon vidare uppbygglig syn.\r\nOm man en gång har gjort en sådan runda blir man\r\nmer observant på dessa frågor. Jag tycker verkligen\r\natt det är angeläget att ta itu med dem.</pre><pre>Anf. 53  Justitieminister GUN HELLSVIK\r\n(m):</pre><pre>Fru talman! Jag tycker att det är viktigt att vi är\r\növerens om vad vi menar med ''utreda''. Det som\r\när väsentligt är att vi undersöker om befintlig\r\nlagstiftning fungerar. Det får vi reda på vi när det\r\ngörs anmälningar och fallen utreds. Vi får inte tro\r\natt vi måste ha en ny lagstiftning därför att ett fall av\r\nsådan här verksamhet konstateras. Vi kanske först\r\nskall undersöka om den lagstiftning som finns\r\nfungerar eller inte. Det förutsätter att alla som ser\r\nnågot och reagerar också gör en anmälan.</pre><pre>Anf. 54  MARGARETA VIKLUND (kds):</pre><pre>Fru talman! Så är det absolut. Jag håller med om\r\natt man skall se till att de gällande lagarna fungerar\r\ninnan man ser över behovet av en ny lagstiftning.\r\nMen det finns all anledning att följa upp vad som\r\nhänder i skuggan av befintlig lagstiftning.</pre><pre>Anf. 55  Justitieminister GUN HELLSVIK\r\n(m):</pre><pre>Fru talman! Just det är vår avsikt med den\r\nutredning som startades i mars 1993.</pre><pre>Överläggningen var härmed avslutad.</pre><pre>9 §  Svar på fråga 1993/94:425 om ingripande vid\r\nbrott</pre><pre>Anf. 56  Justitieminister GUN HELLSVIK\r\n(m):</pre><pre>Fru talman! Lennart Fridén har frågat mig vilka\r\nåtgärder jag kan vidta för att bringa klarhet för\r\nallmänheten om vad som gäller beträffande rätten\r\noch skyldigheten att förhindra att brott begås.</pre><pre>Lennart Fridén har framfört att det under det\r\nsenaste året av den allmänna debatten har framgått\r\natt det hos allmänheten råder stor osäkerhet om\r\nvad en enskild person får respektive inte får göra\r\nför att skydda sig själv, sina närstående och sin\r\negendom. Samma osäkerhet råder enligt Lennart\r\nFridén om vilken rätt en enskild person har att\r\ningripa när han ser att ett brott begås.</pre><pre>Inledningsvis vill jag säga att jag självfallet delar\r\nLennart Fridéns uppfattning att det är av största vikt\r\natt allmänheten känner till vilka regler som gäller i\r\nde situationer som berörs i frågan. Det är säkert\r\nockså riktigt att sådan kännedom ofta saknas. Av\r\ndetta skäl har regeringen nyligen till riksdagen\r\növerlämnat en proposition med förslag till ändring\r\nav bl.a. bestämmelserna i 24 kap. brottsbalken om\r\nfrihet från ansvar.</pre><pre>I 24 kap. brottsbalken finns bestämmelser om att\r\nden som handlar i nödvärn eller någon annan\r\nnödsituation skall vara fri från ansvar. Förslagen i\r\nden nämnda propositionen innebär inte några\r\nstörre materiella förändringar av nuvarande\r\nbestämmelser. Däremot kommer de föreslagna\r\nförändringarna att medföra att det för den enskilde\r\npå ett tydligare sätt än för närvarande står klart var\r\ngränsen mellan ett brottsligt och ett straffritt\r\nhandlande går i de situationer som Lennart Fridén\r\nhar tagit upp i sin fråga.</pre><pre>Högsta domstolen har i februari i år prövat frågor\r\nom nödvärn och nödvärnsexcess i samband med att\r\nen person utförde ett gripande vid ett inbrott i hans\r\nbil. Den aktuella personen åtalades för olaga hot\r\noch vållande till kroppsskada. Han frikändes för\r\ndet senare brottet. Av Högsta domstolens dom\r\nframgår klart att det finns en bred marginal till\r\nförmån för den som på bar gärning ingriper mot\r\nbrott. Först om han tar till uppenbart oförsvarligt\r\nvåld kan han dömas, och inte ens då fälls han till\r\nansvar om situationen var sådan att han hade svårt\r\natt besinna sig.</pre><pre>Jag kan hålla med Lennart Fridén om att det inte är\r\nbra om oklara och obegripliga regler leder till att\r\ningen vågar ingripa utan vänder ryggen till. Det är\r\njust för att råda bot på detta som regeringen har\r\nföreslagit förtydliganden av bl.a. nödvärnsrätten.</pre><pre>Anf. 57  LENNART FRIDÉN (m):</pre><pre>Fru talman! Jag får tacka justitieministern för\r\nsvaret. Jag kom att tänka på det gamla klassiska\r\nuttrycket ''Vad göras skall är allaredan gjort, I\r\nherredagsmän, reser icke så fort!'' När jag lämnade\r\nin frågan hade jag inte klart för mig att en\r\nproposition var på gång.</pre><pre>När vi kom tillbaks efter påskledigheten och kunde\r\nläsa Justitiedepartementets pressmeddelande\r\nvisade det sig att en av de viktigaste frågorna i\r\npropositionen var tydligare nödvärnsregler. Jag har\r\nblivit bönhörd snabbare än vad jag hade kunnat\r\ntänka mig.</pre><pre>På senare tid har ett antal tragiska händelser dess\r\nvärre utspelat sig i anslutning till ingripanden från\r\nolika människor. De har visat en medborgaranda\r\noch ett civilkurage som vi gärna vill uppamma utan\r\natt för den skull få fram hjälteingripanden från\r\nmänniskors sida. Det är tragiskt att sådana\r\nhändelser sker.</pre><pre>Samtidigt blir jag ändå litet besviken. Så sent som i\r\ngår förekom det diskussioner om just detta i TV.\r\nEtt polisbefäl någonstans hade gått ut och sagt:\r\nGrip för guds skull inte in om ni ser något hända!</pre><pre>Jag tror att det är väldigt viktigt att man gör klart\r\natt det är vars och ens rättighet och möjlighet att\r\ngripa in, men det är inte vars och ens skyldighet.\r\nMan får naturligtvis bedöma det själv. Men att säga\r\natt vi inte skall gripa in tycker jag är att ge fel\r\nsignaler. Det skulle kunna leda därhän att vi får ett\r\nsamhälle där alla vänder ryggen till och säger att det\r\när samhällets sak. Samhället är ju inte starkare än\r\nvad var och en av oss är. Det är viktigt att vi som\r\nindivider gör vad vi kan för att hjälpa en\r\nmedmänniska i nöd eller för att förhindra brott.</pre><pre>Anf. 58  Justitieminister GUN HELLSVIK\r\n(m):</pre><pre>Fru talman! Lennart Fridén och jag har precis\r\nsamma uppfattning i denna fråga. Det är viktigt att\r\nvi har tydliga regler och att vi får hjälp med att\r\ninformera om vad reglerna egentligen innebär.</pre><pre>En del av den oro som människor har känt hänger\r\nsamman med att exempelvis Högsta domstolens\r\navgörande som gav principerna över huvud taget\r\nknappast uppmärksammades medan de domar som\r\nsedan har ändrats av Högsta domstolen har fått det\r\nstora utrymmet. Vi måste alla hjälpas åt både vad\r\ngäller att informera och att förhindra brott.</pre><pre>Anf. 59  LENNART FRIDÉN (m):</pre><pre>Fru talman! Det är uppenbart att vi är helt överens.\r\nMen det är viktigt att dessa uppfattningar stämmer\r\növerens med vad som gäller och människors\r\nuppfattning. Det har förekommit några fall där den\r\nsom har ingripit, litet oförnuftigt måhända, har fått\r\nett hårdare straff än vad det brott som han ingrep\r\nmot skulle ha givit upphov till. Då förstår man att\r\nmänniskor tycker att de är knepigt att de, när de\r\ningriper för att förhindra brott, kan råka värre ut än\r\nom de hade låtit det hela passera.</pre><pre>Vi är överens om att en del av oklarheterna\r\nkommer att försvinna om vi nu får klarare regler.</pre><pre>Överläggningen var härmed avslutad.</pre><pre>10  Svar på fråga 1993/94:426 om respekten för\r\nindividen</pre><pre>Anf. 60  Justitieminister GUN HELLSVIK\r\n(m):</pre><pre>Fru talman! Lennart Fridén har frågat mig vilka\r\nåtgärder jag avser att vidta för att stärka respekten\r\nför individuell heder och integritet.</pre><pre>Lennart Fridén har ställt sin fråga mot bakgrund av\r\nen nyligen meddelad dom i vilken den tilltalade\r\nfrikändes från ett åtal för förolämpning. Den\r\ntilltalade påstods ha smädat två polisassistenter i\r\nderas tjänsteutövning genom kränkande tillmälen.</pre><pre>Som Lennart Fridén väl känner till kan jag inte\r\nkommentera ett enskilt fall.</pre><pre>Inledningsvis vill jag framhålla att det givetvis är av\r\nfundamental betydelse att straffbestämmelserna är\r\nutformade på ett sådant sätt att det allmännas\r\nverksamhet kan utföras ostört.</pre><pre>Reglerna om ärekränkning i 5 kap. brottsbalken\r\ntillkom för att skydda enskilda personers ära.\r\nGenom bestämmelsen om förolämpning i 5 kap. 3 §\r\nstraffbeläggs sådana handlingar som uteslutande är\r\nägnade att såra någon annans självkänsla, dvs. hans\r\nsubjektiva ära. Reglerna i sin befintliga utformning\r\nutgör ett starkt skydd för den enskildes heder och\r\nintegritet. Intresset av att skydda personer mot\r\nkränkande tillmälen i eller för deras\r\nmyndighetsutövning framgår av att sådana\r\nförolämpningsbrott, till skillnad mot vad som\r\nnormalt gäller, ligger under allmänt åtal.\r\nFörolämpningsbrott som begås mot poliser kan\r\nalltså bli föremål för allmänt åtal. Denna ordning är\r\nenligt min mening högst befogad med hänsyn till att\r\nden enskilde polisen många gånger har att utföra\r\nsina arbetsuppgifter under svåra förhållanden.</pre><pre>Det kan nämnas att enligt vad jag har erfarit har\r\nRiksåklagaren överklagat den i frågan omnämnda\r\ndomen till Högsta domstolen.</pre><pre>Anf. 61  LENNART FRIDÉN (m):</pre><pre>Fru talman! Det sistnämnda kan vi väl alla uttala en\r\nviss tacksamhet över.</pre><pre>En del i svaret tar upp att det normalt sett inte är\r\nhänförbart till allmänt åtal. Jag tror att det vid\r\nintresse skulle vara många fler som, om de hade\r\ninnebörden i brottsbalken 5 kap. 3 § klar för sig,\r\nskulle utnyttja möjligheten att väcka allmänt åtal.\r\nMen då måste de själva begära att åklagaren tar\r\nupp detta. Vid den här typen av brott är det många\r\ndrar sig för att väcka enskilt åtal med tanke på vad\r\ndet kan komma att kosta osv.</pre><pre>Jag skall vända tillbaks till en tid för ca 90 år sedan.\r\nHäromdagen tittade jag nämligen i Polisens\r\nhuvudbok för den lilla staden Hjo år 1902.\r\nAnledningen till detta är att min farfar var verksam\r\ninom polisväsendet just vid den tiden och i nämnda\r\nstad. Där kan man läsa att den 20 januari 1902\r\nfördes en person till polisexpeditionen av följande\r\nskäl:</pre><pre>Lämnat förspänd dragare obunden och utan tillsyn\r\nsamt missfirmat uti tjänsteutövning stadd polisman.\r\nFör lös häst böter 6 kr och för missfirmelse böter 20\r\nkr.</pre><pre>Detta ger en litet annorlunda syn på vad som på den\r\ntiden ansågs vara ganska gravt. Som jag tog upp i\r\nmin fråga är det oroväckande att man börjar\r\nringakta individerna som sådana. Om detta\r\naccepteras är risken stor för att vi får ett samhälle\r\ndär också liv och hälsa ringaktas.</pre><pre>Det är klart att justitieministern inte kan diskutera\r\nett enskilt fall, men faktum är att nämnda fall skulle\r\nkunna ses som en principsak i sammanhanget. Man\r\nkan konstatera att Polistidningens förhoppning om\r\natt det var en straffbar förolämpning några dagar\r\nsenare motsades av de två domstolarna. Vi får då\r\nhoppas att Högsta domstolen tänker litet bättre.</pre><pre>Anf. 62  Justitieminister GUN HELLSVIK\r\n(m):</pre><pre>Fru talman! Vi kan i vart fall notera att\r\nRiksåklagaren anser att frågan är av principiellt\r\nintresse, eftersom Riksåklagaren har gått vidare till\r\nHögsta domstolen.</pre><pre>Anf. 63  LENNART FRIDÉN (m):</pre><pre>Fru talman! Det finns många som har synpunkter\r\npå vad som händer i våra domstolar. Vi kanske inte\r\nskall diskutera detta här och nu. Men jag tycker att\r\ndet är oerhört väsentligt att domstolarna är\r\nnormvårdare och inte främjar den här typen av\r\nslapphet.</pre><pre>Från domstolens sida sade man i detta fall att det\r\nkränkande tillmälet var ett yttrande som används\r\nsom allmänt skällsord i de mest skiftande\r\nsituationer i samhället. Det är oerhört\r\nuppsendeväckande att ledamöterna i två domstolar\r\nhar sådana erfarenheter av detta kränkande\r\ntillmäle att de anser det vara ett allmänt skällsord.\r\nDet kan aldrig vara rätt att tillåta ett språkbruk i\r\nsamhället som är kränkande. Det är för mig\r\nfullständigt otänkbart.</pre><pre>Överläggningen var härmed avslutad.</pre><pre>11  Svar på fråga 1993/94:441 om\r\nhalvtidsfrigivning från fängelsestraff</pre><pre>Anf. 64  Justitieminister GUN HELLSVIK\r\n(m):</pre><pre>Fru talman! Göthe Knutson har frågat vilka\r\nåtgärder jag avser att vidta för att se till att de nya\r\nreglerna om två tredjedelsfrigivning kommer att\r\ntillämpas i praktiken.</pre><pre>De nya reglerna om villkorlig frigivning, som\r\nträdde i kraft den 1 juli 1993, innebär att den\r\nobligatoriska halvtidsfrigivningen har avskaffats.\r\nHuvudregeln är numera att minst två tredjedelar av\r\nstrafftiden skall avtjänas. Vidare är den villkorliga\r\nfrigivningen efter reformen fakultativ, dvs. en\r\nprövning av frigivningen skall göras i varje enskilt\r\nfall. Vid prövningen skall särskilt beaktas om\r\nförutsättningarna för den intagnes anpassning i\r\nsamhället framstår som speciellt ogynnsamma med\r\nhänsyn till frigivningsförhållandena, hans\r\nuppförande under anstaltsvistelsen eller andra\r\nsärskilda omständigheter.</pre><pre>För personer som döms till kortare fängelsestraff än\r\ntvå år är villkorlig frigivning i princip inte möjlig\r\nförrän minst två tredjedelar av strafftiden har\r\navtjänats.</pre><pre>När det gäller personer som döms till längre straff\r\nän två år gäller att om den dömde gjort sig skyldig\r\ntill särskilt allvarlig brottslighet och det föreligger\r\nen påtaglig risk för återfall i brottslig verksamhet av\r\nsådant allvarligt slag får han inte friges förrän minst\r\ntvå tredjedelar av strafftiden har avtjänats. Denna\r\nreglering omfattar vålds- och narkotikabrott samt --\r\nefter reformen den 1 juli 1993 -- brott som ingått\r\nsom ett led i en yrkesmässig eller organiserad\r\nbrottslighet. Endast för den grupp långtidsdömda\r\nsom inte faller in under denna bestämmelse finns\r\nfortfarande -- efter individuell prövning --\r\nmöjlighet till villkorlig frigivning vid tidigare\r\ntidpunkt, dock tidigast efter att halva strafftiden\r\nhar avtjänats.</pre><pre>De uppgifter som diskuterats i massmedia gäller\r\nendast ett mindre antal långtidsdömda, där\r\nKriminalvårdsnämnden haft anledning att ta\r\nställning till när frigivning skall ske. Enligt min\r\nmening är det på detta underlag -- enligt massmedia\r\nendast 20 ärenden -- alldeles för tidigt att säga något\r\nom hur de skärpta reglerna har fallit ut i praktiken.\r\nDetta gäller särskilt som de längre straffen ännu\r\ninte kommit i fråga för att prövas enligt de nya\r\nreglerna. Jag utgår dock självklart från att\r\nKriminalvårdsnämnden tillämpar gällande\r\nlagstiftning. I detta sammanhang vill jag påminna\r\nom att enligt regeringsformen får varken\r\nregeringen eller ett enskilt statsråd lägga sig i hur\r\nKriminalvårdsnämnden eller andra myndigheter\r\nbeslutar i enskilda fall.</pre><pre>Det bör också framhållas att lagändringarna den 1\r\njuli 1993 inte var avsedda att utgöra slutpunkten i\r\nreformarbetet. Straffsystemkommittén har således\r\nfått till uppgift att lägga fram förslag till vad som i\r\nett längre perspektiv bör gälla för villkorlig\r\nfrigivning från fängelsestraff. Om kommittén\r\nkommer till slutsatsen att den villkorliga\r\nfrigivningen skall behållas, skall den ha som\r\nutgångspunkt att -- oavsett strafftid -- den\r\nvillkorliga frigivningen i normalfallet inte bör\r\nkunna ske innan två tredjedelar av straffet har\r\navtjänats.</pre><pre>Anf. 65  GÖTHE KNUTSON (m):</pre><pre>Fru talman! Tack för det utförliga svaret,\r\njustitieministern! Det är bra -- rent av angeläget --\r\natt justitieministern ännu en gång klargör vilka\r\nregler som gäller.</pre><pre>I en artikel i Svenska Dagbladet den 2 april av Claes\r\nvon Hofsten återges några fall bland 20\r\nhalvtidsfrigivningar som ter sig stötande. Jag skulle\r\nförst och främst vilja fråga om uppgifterna i artikeln\r\nverkligen stämmer.</pre><pre>I slutet av artikeln framgår att en knarkhandlare\r\nmed 16 tidigare domar får lämna anstalten i halvtid.\r\nDet är just risken för återfall i brottslighet som är\r\navgörande för huruvida det skall kunna bli en\r\nvillkorlig frigivning efter kortare tid än den\r\nfullständiga straffavtjäningen.</pre><pre>Vidare sägs det i Svenska Dagbladet att det blev\r\nhalvtid också för en person som hade fått sin\r\ntjugoåttonde dom, vilken han fick sedan han hotat\r\natt döda sin mor och misshandlat en läkare som\r\nskulle hjälpa honom. En 63-årig kvinna som\r\navtjänar sin sjuttonde dom får gå ut efter halvtid,\r\nliksom en 22-årig hotellbedragerska som satt eld på\r\nett hotell. Det är fråga om grova brott, men det blir\r\nhalvtid i alla fall. Det är alltså fråga om de 20 först\r\nprövade fallen.</pre><pre>Jag vill fråga justitieministern: Hur många fall har\r\nprövats hittills? Är det bekant i\r\nJustitiedepartementet? Vilka åtgärder kan\r\nstatsrådet tänkas vidta, när hon enligt\r\nregeringsformen inte kan ingripa mot\r\nKriminalvårdsnämnden? Det här är ju inte bra.</pre><pre>Anf. 66  Justitieminister GUN HELLSVIK\r\n(m):</pre><pre>Fru talman! Efter att jag hade tagit del av dessa\r\ntidningsuppgifter skaffade jag naturligtvis en del\r\ninformation -- trots att det inte har gått så lång tid\r\nsedan reglerna började tillämpas. Vad jag inte vet\r\när hur de 20 fallen har valts ut -- av tidningsartikeln\r\nfår man alltså intryck av att 20 fall har prövats.</pre><pre>Sedan den nya lagen trädde i kraft har 399 fall varit\r\nuppe till prövning i Kriminalvårdsnämnden i\r\nenlighet med de nya reglerna. Hur jag än läser\r\nstatistiken kan jag inte finna att den omfattar just\r\n20 fall. Vad som är intressant är att en liten del av\r\nde 399 fallen gäller dömda som har begått mer\r\nbagatellartade brott, dvs. brott som inte innebär\r\nstora risker för andra människor och inte heller\r\norganiserad brottslighet. 341 fall omfattar den s.k.\r\nriskgruppen. Om man jämför vad som har hänt\r\nmed dessa 341 riskärenden jämfört med statistik\r\nfrån hela budgetåret 1992/93, är det intressant att\r\nnotera att 47 % fick halvtidsfrigivning 1992/93, och\r\nmindre än 12 % av de fall som avgjordes fram till\r\nden 30 mars enligt de nya reglerna.</pre><pre>Anf. 67  GÖTHE KNUTSON (m):</pre><pre>Fru talman! Det är minst sagt intressanta uppgifter\r\nsom justitieministern lämnar. Det betyder kanske\r\ninte att Svenska Dagbladets story faller, men\r\nrubriken ''Fångar friges fortfarande i halvtid''\r\nstämmer uppenbarligen inte.</pre><pre>Som gammal journalist måste jag säga att det för\r\nmig är angeläget att den statistik som\r\njustitieministern nu redovisar verkligen kommer i\r\ntryck och uppmärksammas ordentligt, genom den\r\ntidning som har spritt dessa uppgifter, som är minst\r\nsagt alarmerande, oroande och förbryllande, och\r\nsom som jag har skrivit om i min fråga.</pre><pre>341 fall skulle alltså, om jag förstår det hela rätt,\r\nrendera två tredjedelar av strafftiden eller längre\r\navtjäningstid, och endast 12 % skulle få kortare tid.</pre><pre>Anf. 68  Justitieminister GUN HELLSVIK\r\n(m):</pre><pre>Fru talman! Jag känner inte till detaljerna. Vad jag\r\nkan stå för är att halvtid har beslutats för mindre än\r\n12 % av fallen. Merparten är satt på s.k.\r\nsexmånadersprövning. De fall som är aktuella är ett\r\nmindre antal långtidsdömda. Här finns inte ens de\r\nmed som som har väldigt lång strafftid.</pre><pre>Anf. 69  GÖTHE KNUTSON (m):</pre><pre>Fru talman! Jag vill ännu en gång säga tack för det\r\nuttömmande svaret och för att justitieministern\r\nmycket snabbt har tagit fram den här statistiken. Vi\r\nhar nu kommit sanningen betydligt närmare än vad\r\nsom är fallet i den tidning som naturligtvis tog upp\r\ndetta i det bästa syfte, för att slå larm i den händelse\r\nuppgifterna var riktiga, vilket de inte var. Tack så\r\nmycket, justitieministern!</pre><pre>Överläggningen var härmed avslutad.</pre><pre>12 §  Svar på fråga 1993/94:418 om användning\r\nav skattemedel för partipolitiska\r\nkonsultuppdrag</pre><pre>Anf. 70  Civilminister INGER DAVIDSON\r\n(kds):</pre><pre>Fru talman! Bengt Silfverstrand har frågat mig om\r\njag är beredd att ta något initiativ för att tydliggöra\r\nde bestämmelser som reglerar vad kommunala\r\nskattemedel får användas till.</pre><pre>Jag vill börja med att peka på bestämmelserna i 2\r\noch 4 kap. kommunallagen om partistöd och om\r\npolitiska sekreterare. Bestämmelserna ger\r\nkommuner och landsting rätt att på visst sätt stödja\r\nde politiska partierna. Beslut om partistöd måste\r\ndock fattas av fullmäktige. Utöver detta har\r\nkommunerna och landstingen inte någon rätt att\r\nanvända kommunala skattemedel för\r\npartiverksamhet.</pre><pre>Även jag har uppmärksammat de uppgifter som\r\nkommit fram bl.a. i TV om att skattemedel använts\r\nför rent partipolitiska uppgifter. Jag har emellertid\r\ninte någon möjlighet att bedöma riktigheten i dessa\r\nuppgifter.</pre><pre>Enligt min mening måste lagstiftningen tydligt ange\r\nvad kommunala skattemedel får användas till.</pre><pre>I den proposition om lokal demokrati som\r\nregeringen lämnade till riksdagen för några veckor\r\nsedan tog vi upp vissa frågor som behöver utredas\r\nvidare. En av dessa frågor gäller det kommunala\r\npartistödet. Jag anser att det i samband med en\r\nsådan översyn också kan vara lämpligt att se på\r\nbehovet av att förtydliga de bestämmelser som\r\nfinns i dag om hur kommunala skattemedel får\r\nanvändas i dessa sammanhang.</pre><pre>Anf. 71  BENGT SILFVERSTRAND (s):</pre><pre>Fru talman! Jag vill tacka civilministern för svaret.</pre><pre>Dock vill jag på en punkt påstå att civilministern\r\nverkligen har goda möjligheter att bedöma\r\nriktigheten i uppgifterna. Det är nämligen så att en\r\npartikollega till Inger Davidson, Rolf Tufvesson,\r\ntidigare verksam som kommunalråd i Helsingborg\r\noch numera sakkunnig i\r\nKommunikationsdepartementet, är en av de\r\ndrivande bakom uppdragen för konsultföretaget.</pre><pre>I såväl Stockholms läns landsting som kommunerna\r\nHelsingborg och Huddinge, där ifrågavarande\r\nkonsultföretag har gjort omfattande partipolitiska\r\nkonsultinsatser, har budskapet från den moderata-\r\nkristdemokratiska ledningen varit: Pengarna är\r\nslut! Vi måste dra ned, spara, minska antalet\r\nanställda och privatisera. Tyvärr måste folk få ligga\r\ni sjukhuskorridorer.</pre><pre>Trots detta har det funnits miljonbelopp att betala\r\nut till en åsiktsfirma för att övertyga landstingens\r\noch kommunernas invånare om att nedrustningen\r\nav vården är bra och hälsosam.</pre><pre>Konsulttjänsterna har bestått av tal, politiska\r\ndokument och strategier. I Stockholm spenderades\r\n25 000 kr av landstingets skattepengar på ett tal till\r\nfinanslandstingsrådet. Det handlade om\r\njordbrukspolitik -- något som landstinget över\r\nhuvud taget inte sysslar med.</pre><pre>Företaget har i många fall engagerats utan formella\r\nbeslut, utan anbudsförfarande och utan\r\noppositionens insyn. Notorna har skrivits ut på\r\nkommunernas och landstingens skattebetalare.</pre><pre>Delar civilministern inte uppfattningen att den som\r\nhar den politiska makten på olika nivåer har ett\r\nansvar som vida överstiger det ansvar man har för\r\ndet egna partiet? Finns det inte anledning att\r\nreagera om en politiker inte klarar av att skilja sina\r\npersonliga åsikter och värderingar eller sina\r\nvänskapsband från det uppdrag väljarna har gett\r\nhonom?</pre><pre>Innebär öppningen i slutet av svaret, som är positiv,\r\natt civilministern i direktiven till utredningen är\r\nberedd att klart slå fast att man inte får använda\r\nkommunala skattemedel för partipolitisk\r\npropaganda?</pre><pre>Anf. 72  Civilminister INGER DAVIDSON\r\n(kds):</pre><pre>Fru talman! Jag har ju ingen som helst anledning att\r\nförsvara eventuella felaktigheter på detta område.\r\nJag konstaterar ändå att det ibland kan vara svårt\r\natt skilja mellan rollen som partiföreträdare och\r\nsom företrädare för kommun eller landsting.\r\nKommunen kan mycket väl använda sig av\r\nkonsulttjänster.</pre><pre>Det finns en gråzon mellan de uppgifter som man\r\nhar som partipolitiker och som kommunal\r\nförtroendeman. Därför är det viktigt att dessa\r\ngränser reds ut -- det tycker jag verkligen -- så att\r\ndet klart kan anges vad skattemedlen får användas\r\ntill. Det är möjligt att gränserna kan förtydligas på\r\nrättslig väg, och det är det som vi skall se efter när\r\nvi ser över partistödet i övrigt. Men jag tycker också\r\natt det handlar mycket om personligt omdöme hos\r\npolitikerna och om att frågorna tas upp till debatt.\r\nDet kan vara ett minst lika bra sätt att komma till\r\nrätta med problem av den här typen. Därför är det\r\nangeläget att debatten hålls levande.</pre><pre>Anf. 73  BENGT SILFVERSTRAND (s):</pre><pre>Fru talman! Jag skulle kanske kunna få en\r\nprecisering av frågan om ifall det klart och tydligt\r\nverkligen kommer att utsägas i direktiven det som\r\ncivilministern avslutade med att positivt antyda.\r\nHär är det fråga om klara gränsdragningar.\r\nHelsingborgs kommuns informationsbudget har\r\nt.ex. överskridits med 700 000 kr efter det att\r\nflerpartiledningen har anlitat detta konsultföretag\r\nför att propagera för sina privatiseringar och\r\nbesparingar.</pre><pre>Sedan finns det också en moralisk aspekt som jag\r\ntycker att Inger Davidson särskilt som\r\nkristdemokrat bör lägga på minnet. Politiken\r\nreduceras från det intellektuella samtalets\r\ngemensamma beslutfattandets konst till en vara\r\nsom prackas på människor med hjälp av\r\nmanipulativ marknadsföring. I de fall som jag har\r\nbeskrivit och belyst är det helt klart fastställt, vilket\r\nInger Davidson kan förvissa sig om genom\r\nkontakter med sin partikollega, att man har\r\növerskridit gränsen för det anständiga och det\r\nekonomiska ansvarets gräns. Jag är som sagt\r\ntacksam för en precisering av om det blir klara\r\ndirektiv till denna utredning.</pre><pre>Anf. 74  Civilminister INGER DAVIDSON\r\n(kds):</pre><pre>Fru talman! Jag vet inte om det är så, att\r\nkristdemokrater skall ha monopol på etik och\r\nmoral inom politiken. Det vill vi nog inte ha. Jag\r\nhoppas att den skall finnas spridd i samtliga partier.</pre><pre>Jag vet att det som hände i Helsingborg har prövats.\r\nDet har skett en polisanmälan, en kommunal\r\nrevision osv. Fallet har alltså prövats rättsligt. Om\r\njag har förstått saken rätt, har denna prövning inte\r\nlett till några anmärkningar. Det är den uppgift som\r\njag tidigare har fått.</pre><pre>Jag säger mycket tydligt i mitt svar att jag tycker att\r\ndet finns anledning att förtydliga reglerna. Det är\r\nen utredning om partistödet på gång. I samband\r\nmed denna kommer jag att se till att man också ser\r\növer dessa regler.</pre><pre>Anf. 75  BENGT SILFVERSTRAND (s):</pre><pre>Fru talman! Jag vill gärna bekräfta för\r\ncivilministern att det har förekommit anmärkningar\r\nnär det gäller Helsningborg. Det är fråga om\r\nrevisionsanmärkningar och\r\nåterbetalningsskyldighet. Detta är en sida av saken.\r\nEftersom det har skett en omfattande sådan\r\nverksamhet, är det viktigt att det kommer med ett\r\nförtydligande -- och jag tar fasta på det -- i\r\ndirektiven till utredningen, så att man klart skall\r\nkunna skilja ut vad som är en kommunal uppgift\r\noch vad som skall falla på partikassorna.</pre><pre>Jag anser inte att kds har monopol på moralen. Jag\r\ntycker ändå att det förpliktar ibland när man lyfter\r\nfram sådana här saker. Som exempel kan jag nämna\r\natt enligt detta företag måste politiker, nämnder,\r\nstyrelser och partiorgansiationer förses med ett\r\nkvalitativt säljmaterial. Om man har den synen på\r\nkommunal verksamhet, är det lätt att förstå att man\r\nofta överskrider gränserna, vilket är det som har\r\nlett till dessa komplikationer.</pre><pre>Jag hoppas nu att det här skall gå snabt, att\r\ndirektiven skall bli tydliga och att det i\r\nfortsättningen skall innebära att den här typen av\r\npolitiska propaganda på skattebetalarnas\r\nbekostnad undviks.</pre><pre>Anf. 76  Civilminister INGER DAVIDSON:</pre><pre>Fru talman! Jag vill gärna upprepa att det i\r\nslutändan måste handla om politikernas omdömen.\r\nDet går aldrig att utforma regler så tydligt att inte\r\ndet personliga omdömet till sist får fälla utslaget.\r\nDet är viktigt att vi har förtroende för att våra\r\nkommunala politiker kan hantera detta. Vi skall\r\nalltså förtydliga reglerna, men det gäller att kunna\r\nhantera denna gråzon som alltid finns, så att man\r\ninte utnyttjar skattemedel till ren partipolitisk\r\nverksamhet. Men man kan utnyttja skattemedel för\r\natt sprida information om kommunal verksamhet.</pre><pre>Anf. 77  BENGT SILFVERSTRAND (s):</pre><pre>Fru talman! Det är alldeles riktigt. På den punkten\r\när vi överens. Det är det personliga omdömet som\r\nskall stå i förgrunden och i första hand vara det\r\navgörande. Men eftersom det nu är uppenbart att\r\ndet personliga, politiska och ekonomiska omdömet\r\nhar brustit i så stor utsträckning, är jag tacksam\r\növer och positivt inställd till att det nu kommer\r\ndirektiv till en utredning, som innebär att man\r\nockså från samhällets och den anslagsbeviljande\r\nmyndighetens sida -- det utgår ju statsbidrag till\r\nkommunal verksamhet -- är beredda att säga: Hit,\r\nmen inte längre.</pre><pre>Överläggningen var härmed avslutad.</pre><pre>13 §  Svar på fråga 1993/94:424 om taxering av\r\nskärgårdsfastigheter</pre><pre>Anf. 78  Statsrådet BO LUNDGREN (m):</pre><pre>Fru talman! Alf Wennerfors har frågat mig när\r\nregeringen avser att framlägga förslag till ändrade\r\ntaxeringsprinciper för bofasta skärgårdsbor som på\r\ngrund av utsikt över hav drabbas av avsevärt högre\r\nfastighetsskatt än fastlandsbor med liknande\r\nbostandard.</pre><pre>Jag vill först påpeka att det inte är havsutsikten i sig\r\nsom ger upphov till att skärgårdsfastigheten får ett\r\nhögre taxeringsvärde, utan att den har ett högre\r\nmarknadsvärde än fastigheter i inlandet.\r\nTaxeringsvärdet är sedan grund för uttaget av\r\nfastighetsskatt. Effekter av detta slag, att villor som\r\ni och för sig är likvärdiga föranleder olika hög\r\nfastighetsskatt, kan uppkomma i flera situationer.\r\nDet vanligaste fallet torde vara att en villa belägen\r\ni en större tätort är åsatt ett högre taxeringsvärde\r\nän en motsvarande villa på en mindre ort eller i\r\nglesbygd.</pre><pre>Regeringen har tillsatt två utredningar som har i\r\nuppdrag att ta ställning i olika frågor som rör den\r\nstatliga fastighetsskatten och\r\nskärgårdsbefolkningen.</pre><pre>Den ena, Fastighetsbeskattningsutredningen, skall\r\nutreda reglerna för beskattning av fastigheter. I\r\nuppdraget ingår att utreda de principiella\r\nutgångspunkter och syften som bör ligga till grund\r\nför beskattningen av fastigheter. Uppdraget\r\ninnefattar även att lämna förslag på förändringar av\r\nbeskattningen och belysa dessa utifrån bl.a.\r\nregionalpolitiska effekter.</pre><pre>Den andra, Utredningen om förutsättningarna för\r\nen levande skärgård, har i uppgift att kartlägga\r\nförutsättningarna för en levande skärgård samt\r\nbedöma behovet av och föreslå de förändringar\r\nsom är angelägna för att underlätta bosättning och\r\nföretagande i skärgårdsområden. I utredningens\r\nuppdrag ingår att se över de problem med höga\r\ntaxeringsvärden och därmed ökad skattebelastning\r\nsom påpekas från olika håll.</pre><pre>Utredningarnas betänkanden kommer att\r\npresenteras inom kort. Jag vill i dagsläget inte\r\nföregripa resultaten av utredningarna. I samband\r\nmed beredningen av dessa kommer ställning att tas\r\ntill principerna för fastighetsbeskattningen och då\r\nockså till frågan om det finns anledning att vidta\r\nsärskilda åtgärder för t.ex. skärgårdsfastigheter.</pre><pre>Anf. 79  ALF WENNERFORS (m):</pre><pre>Fru talman! Tack för svaret. Jag är medveten om\r\natt skatteministern känner till detta problem, inte\r\nminst med tanke på det skärgårdsting som Bo\r\nLundgren som riksdagsman deltog i för fem sex år\r\nsedan, då han blev attackerad. Skatteministern\r\ningav vissa förhoppningar, men det har inte hänt\r\nnågonting sedan dess. Därför har irritationen i\r\nskärgården bara ökat. Det går numera inte en\r\nvecka utan att tidningarna i Roslagen har artiklar\r\nom detta. Varje gång jag träffar skärgårdsbor, och\r\ndet gör jag väldigt ofta, är de mycket irriterade. De\r\när irriterade, arga och ledsna. De undrar varför det\r\nskall råda en så stor orättvisa och om de måste flytta\r\nfrån sin hembygd.</pre><pre>Jag skall nu föra vidare svaret till dessa\r\nskärgårdsbor. De får då veta att frågan utreds. Det\r\när i och för sig positivt. Det kan kanske komma en\r\nlösning, vilket känns bra.</pre><pre>Jag skulle ändå vilja fråga när det gäller den\r\nutredning som först omnämns i svaret, nämligen\r\nFastighetsbeskattningsutredningen: Kan\r\nutredningen även diskutera frågan om huruvida\r\nfastighetsbeskattningen över huvud taget skall bort\r\neller om den skall finnas kvar?</pre><pre>Min andra fråga gäller den andra utredningen: Vad\r\nbetyder ''inom kort''? Det frågar jag eftersom\r\nmandatperioden snart är slut. Blir det en\r\nproposition före sommaren? Är det möjligt att säga\r\nnågonting om detta?</pre><pre>Anf. 80  Statsrådet BO LUNDGREN (m):</pre><pre>Fru talman! Mandatperioden är alldeles för kort.\r\nDet är därför som den kommer att förlängas med\r\nett år. Sedan har vi ytterligare fyra år på oss att vidta\r\nförändringar både i det ena och i det andra\r\navseendet. Själv har jag för avsikt att göra allt vad\r\njag kan för att jag skall ha den möjligheten också i\r\nfortsättningen.</pre><pre>Jag vet inte exakt hur tidsplanen är avsedd att\r\nkunna fullföljas, men det är ganska svårt att hinna\r\nmed en proposition under våren.</pre><pre>Det problem som vi, och de allra flesta länder, här\r\nhar är att man bygger taxeringsvärdesberäkningen\r\npå ett marknadsvärde. Marknadsvärde existerar\r\nmed utgångspunkt från köpeskilling och annat. Det\r\nfinns en tendens att vissa områden blir mera\r\nattraktiva än andra, och det blir ett högre\r\nmarknadsvärde.</pre><pre>Man kan diskutera om det är taxeringsvärdet i sig\r\nsom är problemet, eller om det är de skatteregler\r\nsom knyter till taxeringsvärdet. I grunden har både\r\njag och mitt parti hävdat att det i grunden är\r\nskattereglerna som det är fel på. Vi har också\r\nvidtagit åtgärder som gynnar skärgården, inte minst\r\nföretagarna i skärgården. Vi har slopat\r\nförmögenhetsskatten på arbetande kapital. Vi har\r\ntagit bort skogsvårdsavgiften till den del den har\r\nvarit en belastning. De har varit anknutna till\r\ntaxeringsvärdet.</pre><pre>När det gäller fastighetsskatten är utredningen inte\r\nbara oförhindrad utan har också fått till uppgift att\r\nta upp frågan om vi över huvud taget skall ha\r\nfastighetsskatt, eller om man på något annat sätt\r\nskall ta hänsyn till villafastigheter -- om vi ser på\r\nbosidan -- i jämförelse med annat boende.</pre><pre>Det finns all möjlighet att i samband med att\r\nFastighetsbeskattningsutredningen presenterar sitt\r\nbetänkande ha en debatt kring hur den beskattning\r\nbör vara utformad som gäller eget boende.</pre><pre>Anf. 81  ALF WENNERFORS (m):</pre><pre>Fru talman! Taxeringsvärdet på fastigheten är av\r\nintresse när vi säljer eller köper en fastighet. Men\r\nfrågan är vad det får för konsekvenser för\r\npensionären som bor in en fastighet med havsutsikt\r\neller för skärgårdsbonden som ofta har en ganska\r\nlåg inkomst och som får en förhöjd fastighetsskatt --\r\nden kan faktiskt fördubblas. Det vet jag att\r\nskatteministern är medveten om.</pre><pre>Jag hängde upp mig på uttrycket ''inom kort''. Är\r\ndet i morgon, nästa vecka, i den här månaden?</pre><pre>Anf. 82  Statsrådet BO LUNDGREN (m):</pre><pre>Fru talman! Vad gäller\r\nFastighetsbeskattningsutredningen rör det sig om\r\nnågra veckor, om inget oförutsett inträffar. Vad\r\ngäller Skärgårdsutredningen kan jag inte bedöma\r\ndet -- den ligger inte under mitt beredningsområde.</pre><pre>De problem som finns vad gäller\r\nskärgårdsfastigheterna gäller alltså bostäder,\r\ningenting annat, men det är nog så besvärligt. Det\r\ngäller alltså inte fastigheterna i övrigt, om det t.ex.\r\när jordbruksfastigheter. Det kan vara viktigt att\r\nkomma ihåg.</pre><pre>Vi har samma problem i andra attraktiva områden,\r\nsom i vissa områden i Stockholmsregionen,\r\nexempelvis Lidingö. Det har varit en del\r\nupprörande exempel i medierna på vilka effekter\r\ndet kan få för den som köpte fastigheten för länge\r\nsedan och som så att säga bara bor kvar. Jag ser det\r\nsom ett problem.</pre><pre>Men det finns också problem med att hitta\r\nlösningar. Om man skulle välja det som vi har\r\ndiskuterat, att ändra reglerna för hur markvärdet\r\ntas upp vid fastighetsbeskattningen, skulle marken\r\nlätt kunna intecknas och kapitaliseras i en\r\nvärdeuppgång generellt. Vid nästa taxering skulle\r\nman åter vara uppe i ett värde som andra var\r\nberedda att betala. Det är alltså ett mycket\r\nbesvärligt problem att hantera utan att man får\r\nsamma effekt senare.</pre><pre>Anf. 83  ALF WENNERFORS (m):</pre><pre>Fru talman! Jag är väl medveten om att det är ett\r\nbesvärligt problem. De flesta man talar med förstår\r\ndet när vi ser på frågan på ett seriöst sätt.</pre><pre>Jag ber att få tacka för ett i huvudsak mycket\r\npositivt svar.</pre><pre>Överläggningen var härmed avslutad.</pre><pre>14 §  Svar på fråga 1993/94:438 om\r\nbeskattningen av bilförmån</pre><pre>Anf. 84  Statsrådet BO LUNDGREN (m):</pre><pre>Fru talman! Carl Fredrik Graf har frågat mig om\r\njag har för avsikt att föreslå ändringar i reglerna om\r\nbeskattning av bilförmån när bilen är sex år eller\r\näldre.</pre><pre>Som bakgrund till frågan vill jag först nämna\r\nföljande.</pre><pre>Bestämmelserna om beskattning av bilförmån\r\nändrades den 1 januari i år. I korthet innebär\r\nändringarna följande.</pre><pre>-- Bilförmånens värde beräknas med utgångspunkt\r\nfrån nybilspriset för årsmodellen för bilar som är\r\nhögst fem år och inte som tidigare från nybilspriset\r\nför senaste årsmodellen av förmånsbilen.</pre><pre>-- Det s.k. fribeloppet på 20 000 kr för\r\nextrautrustning slopades.</pre><pre>-- Det fasta beloppet vid beräkning av\r\nförmånsvärdet sänktes från 0,8 till 0,7 basbelopp.\r\nDe övre och undre gränserna för förmånsvärdet\r\nsänktes från 42 % till 40 % resektive 35 % till 32 %.</pre><pre>-- Vidare infördes jämkningsmöjligheter för\r\npersonbilar som har karaktären av arbetsredskap\r\noch när körningen i tjänsten är omfattande. Om\r\nbilen endast använts i ringa omfattning, dvs. högst\r\nett fåtal tillfällen per år och en sammanlagd\r\nkörsträcka på högst 100 mil, är förmånen skattefri.</pre><pre>-- Såvitt avser s.k. sexårsbilar skall värdet beräknas\r\nmed utgångspunkt från 70 % av ett uppskattat\r\nnybilspris för beskattningsårets årsmodell av de\r\nvanligast förekommande bilarna ägda av juridiska\r\npersoner. Tidigare skulle värdet beräknas med\r\nutgångspunkt från nybilspriset för de vanligast\r\nförekommande bilarna.</pre><pre>De förändringar som genomförts innebär främst\r\nlättnader i beskattningen för dem som har bilen\r\nsom arbetsredskap och som kör mycket i tjänsten\r\nsamt för dem som nästan inte använder bilen alls.\r\nDessa lättnader har varit angelägna att genomföra\r\neftersom den schabloniserade beskattningen slagit\r\nhårdast mot dessa grupper. Ändringarna av\r\nbilförmånsreglerna har skett inom en given\r\nstatsfinansiell ram. Syftet har varit att\r\nförändringarna totalt sett skall vara statsfinansiellt\r\nneutrala.</pre><pre>Några större ändringar i förmånsvärdet\r\nuppkommer knappast heller i förhållande till de\r\näldre reglerna för olika bil- och årsmodeller. Det\r\ngår dock aldrig att undvika att regelförändringar\r\ninom en given finansiell ram leder till att vissa kan\r\nfå en något förmånligare beskattning och andra en\r\nnågot oförmånligare än enligt de tidigare reglerna.</pre><pre>Som Carl Fredrik Graf påpekat kan de nya reglerna\r\ni några fall leda till höjda förmånsvärden för äldre\r\nbilar. Detta beror bl.a. på den tidigare nämnda\r\nförändringen att det genomsnittspris som enligt\r\nhuvudregeln ligger till grund för\r\nförmånsberäkningen för s.k. sexårsbilar numera\r\ngrundas på ett genomsnittspris av de vanligast\r\nförekommande företagsägda bilarna. Det finns\r\nockså en alternativregel där förmånsvärdet grundas\r\npå nybilspriset för årsmodellen i stället för nämnda\r\ngenomsnittspris. Den begränsningsregel som gäller\r\nför yngre bilar om att förmånsvärdet inte får\r\növerstiga 40 % av nybilspriset gäller emellertid inte\r\nför sexårsbilar, eftersom omotiverat låga\r\nförmånsvärden då skulle uppkomma.</pre><pre>Enligt min mening är de förändringar som gjorts\r\nbeträffande förmånsvärderingen av äldre bilar\r\nmotiverade för att inte dessa bilar skall bli mer\r\ngynnsamt behandlade än nyare bilar. Av bl.a.\r\nmiljöskäl är det olämpligt att reglerna har en sådan\r\nutformning att äldre bilar gynnas framför nya.</pre><pre>I den proposition som regeringen lade fram i höstas\r\nmed förslag till nya regler om beskattning av\r\nbilförmån aviserades att bilförmånsbeskattningen\r\npå nytt skulle ses över. En sådan översyn pågår för\r\nnärvarande inom regeringskansliet. Jag är inte\r\nberedd att nu föreslå några ändringar i de aktuella\r\nreglerna, som ju endast varit i kraft under drygt tre\r\nmånader. Reglerna om beskattningen av\r\nsexårsbilar kan dock komma att ses över i samband\r\nmed det pågående beredningsarbetet, om det\r\nskulle visa sig att de ger upphov till effekter som\r\ninte är rimliga.</pre><pre>Anf. 85  CARL FREDRIK GRAF (m):</pre><pre>Fru talman! Jag ber att få tacka statsrådet för\r\nsvaret. Inledningsvis kan jag säga att jag håller med\r\nom den bakgrundsbeskrivning som statsrådet har\r\ngivit, att de förändringar som vidtagits, inte minst i\r\nfråga om synen på bilförmånen och bilen som\r\narbetsredskap, har lett till betydande förbättringar.</pre><pre>När det gäller sexårsbilarna har jag förstått att det\r\nuppkommit effekter som inneburit\r\nskattehöjningar. Principen för\r\nförmånsbeskattningen skall självfallet vara att\r\nskatten skall motsvara de kostnader som den\r\nenskilde förmånstagaren skulle ha haft om han eller\r\nhon själv hade fått svara för dem. Det som kan\r\nuppfattas som litet orimligt är naturligtvis att\r\nkostnaden när bilen blir äldre, från sex till sju år,\r\ninte ökar men skatten ökar i vissa fall.</pre><pre>I statsrådets svar finns en öppning i den sista\r\nmeningen. Först en följdfråga: Delar statsrådet min\r\nuppfattning att det är en viss orimlighet i att det blir\r\ndyrare när tjänstebilen blir sju år men att det inte\r\nskulle bli en motsvarande kostnadsökning om man\r\nhade haft bilen privat?</pre><pre>Anf. 86  Statsrådet BO LUNDGREN (m):</pre><pre>Fru talman! Det finns i varje schabloniserat system\r\nalltid problem. Skulle man gå efter det rimligaste\r\nsystemet att beskatta, skulle man få gå efter varje\r\nexakt kostnad för varje enskild bil för den exakta\r\nkörsträckan i tjänsten. Det skulle leda till en\r\noerhörd kontrollapparat, vilket naturligtvis är\r\norimligt.</pre><pre>Den andra extremiteten är en schablonbeskattning\r\ndär man över huvud taget inte tar någon hänsyn till\r\nvare sig vilken bil det rör sig om, hur mycket det\r\nkörs eller hur gammal bilen är. Någonstans mitt\r\nemellan måste vi ligga med någorlunda jämkning,\r\nså att vi har ett hanterbart system där man ändå\r\nutgår från rimliga principer.</pre><pre>Vi skall också se på hur tjänstebilar i realiteten\r\nfungerar. Det är framför nyare bilar det rör sig om.\r\nDet finns ett miljöintresse att i varje fall inte\r\nstimulera användning av äldre, ur miljösynpunkt\r\nsämre, bilar. Mot den bakgrunden tycker jag i\r\ngrunden att avvägningen, med det skatteuttag som\r\nnu gäller, är förhållandevis rimlig vad gäller\r\nbeskattningen av de nyare och äldre tjänstebilar.</pre><pre>Anf. 87  CARL FREDRIK GRAF (m):</pre><pre>Fru talman! När förändringen genomfördes, var\r\nman då på Finansdepartementet medveten om\r\neffekten avseende bilar som är sex år eller äldre?</pre><pre>Anf. 88  Statsrådet BO LUNDGREN (m):</pre><pre>Fru talman! Javisst! Vi på Finansdepartementet är\r\nför det mesta medvetna om vad vi gör.</pre><pre>Anf. 89  CARL FREDRIK GRAF (m):</pre><pre>Fru talman! Jag är på det klara med att Bo\r\nLundgren vet vad han vill. Men i det här fallet\r\ntycker jag att hans vilja går i fel riktning. Svaret har\r\ndock varit klargörande.</pre><pre>I anslutning till den öppning som statsrådet lämnar\r\ni svaret om att det pågår ett beredningsarbete vill\r\njag ställa följande frågor: Hur ser tidplanen ut för\r\ndet arbetet? Vilka förhoppningar kan vi fästa vid att\r\njust denna fråga kommer att belysas i det arbetet?</pre><pre>Anf. 90  Statsrådet BO LUNDGREN (m):</pre><pre>Fru talman! De förändringar som vi nu vidtagit har\r\ngått i riktningen att möjliggöra bilen som redskap,\r\nför att man skall kunna använda bilen för resor i\r\ntjänsten och mindre för privatkörning utan orimliga\r\nkonsekvenser. Denna förändring är nödvändig och\r\nbra.</pre><pre>Vi hade en debatt om huruvida man skulle kunnat\r\ngå vidare och åstadkomma ännu större\r\nförändringar, en debatt som präglades av huruvida\r\ndetta skulle bli krångligt eller besvärligt. Vi har lagt\r\ntvå restriktioner för eventuella förändringar. För\r\ndet första får det inte leda till en höjning av det\r\ntotala skatteuttaget. Det finns inte heller\r\nstatsfinansiella skäl att tro att det skulle leda till en\r\nsänkning i dagsläget -- det är min egen kommentar.\r\nFör det andra får det inte leda till ytterligare\r\nkrångel och byråkrati. Självfallet är då\r\nhandlingsmöjligheterna begränsade.\r\nUtredningsarbetet bedrivs naturligtvis så\r\nskyndsamt som möjligt. Men jag förutser, som sagt,\r\ninte möjligheten att inom en relativt snar framtid\r\nlägga fram förslag till förändringar.</pre><pre>Anf. 91  CARL FREDRIK GRAF (m):</pre><pre>Fru talman! Jag ser fram emot att statsrådet under\r\nhösten får tillfälle att lägga fram förslag om\r\nytterligare förbättringar på det här området.</pre><pre>Överläggningen var härmed avslutad.</pre><pre>15 §  Svar på fråga 1993/94:439 om\r\nskattefriheten för sjukvårdstjänster</pre><pre>Anf. 92  Statsrådet BO LUNDGREN (m):</pre><pre>Fru talman! Marianne Andersson har, med\r\nanledning av skatteutskottets betänkande\r\n1992/93:SkU26 med hemställan om en utvidgning\r\nav undantaget från skatteplikt för sjukvårdstjänster\r\ntill att också omfatta alternativa\r\nbehandlingsmetoder, frågat mig när jag tänker\r\nuppfylla riksdagens beslut.</pre><pre>Regeringen har i proposition 1993/94:225 om vissa\r\nmervärdesskattefrågor, som lämnades till\r\nriksdagen den 31 mars, bl.a. tagit upp frågan om\r\nundantag från skatteplikt för alternativa\r\nbehandlingsmetoder. I propositionen anger\r\nregeringen skälen till varför det inte nu föreslås\r\nnågra ytterligare utvidgningar av undantaget för\r\nsjukvårdstjänster -- ett undantag infördes ju vad\r\ngäller medicinskt betingad fotvård tidigare. Ett\r\nundantag från skatteplikt med denna innebörd\r\nskulle vidare medföra statsfinansiella kostnader på\r\ndrygt 100 miljoner kronor.</pre><pre>Vidare lade regeringen i går fram en proposition till\r\nriksdagen med förslag om legitimation för\r\nnaprapater. Mervärdesskattelagens undantag från\r\nskatteplikt för sjukvårdstjänster är så konstruerat\r\natt vård som tillhandahålls av någon med särskild\r\nlegitimation att utöva yrke inom sjukvården\r\nomfattas av undantaget. Detta innebär, om\r\nriksdagen antar förslaget, att behandling som\r\ntillhandahålls av legitimerade naprapater, kommer\r\natt undantas från skatteplikt på samma sätt som nu\r\nsker för legitimerade kiropraktorer.</pre><pre>Till detta kommer att regeringen har lämnat\r\ndirektiv till en parlamentarisk kommitté som har i\r\nuppdrag att göra en samlad översyn av principerna\r\nför legitimation och behörighet inom hälso- och\r\nsjukvården och bl.a. lämna förslag i fråga om\r\nlegitimation och behörighetsföreskrifter för\r\nyrkesutövare inom dessa och närliggande områden.</pre><pre>Enligt regeringens bedömning talar således -- inte\r\nminst mot bakgrund av det rådande statsfinansiella\r\nläget -- starka skäl för att ett ställningstagande i\r\nfråga om utformningen av en utvidgning av\r\nskattefriheten för sjukvårdstjänster bör anstå i vart\r\nfall till dess den parlamentariska kommittén slutfört\r\nsitt arbete.</pre><pre>Anf. 93  MARIANNE ANDERSSON (c):</pre><pre>Fru talman! Jag tackar skatteministern för svaret\r\näven om jag tycker att det är defensivt. Det är\r\nfaktiskt mer defensivt än det svar som\r\nskatteministern på en liknande fråga lämnade här i\r\nkammaren i höstas. Självfallet är jag glad över att\r\nförslaget om legitimation för naprapater nu\r\nkommer och att det löser deras problem.</pre><pre>Men det finns en beställning från riksdagen om en\r\nkonkurrensneutralitet mellan olika vårdformer.\r\nDet har också gått ett tag sedan riksdagen beslutade\r\nom denna beställning. Men det händer inte så\r\nmycket. Det handlar inte om att jag eller riksdagen\r\nvill hantera statens finanser på något lättvindigt sätt\r\nutan tvärtom. Det handlar om att människor skall\r\nfå möjlighet till en hjälp som minskar\r\nsjukvårdskostnaderna och sjukskrivningarna,\r\nsådant som alltså är positivt för statskassan i stället.</pre><pre>Jag vet att det finns avgränsningsproblem, vilket\r\nstatsrådet har pekat på vid tidigare tillfällen.\r\nSamtidigt har man kunnat beräkna\r\ninkomstbortfallet. Då borde man ha kriterier för att\r\nkunna beräkna hur även detta problem skall kunna\r\nhanteras.</pre><pre>Formuleringen i slutet av det skrivna svaret gör mig\r\nen smula orolig. När det talas om den\r\nparlamentariska kommittén som skall se över detta\r\nstår det att ''skattefriheten för sjukvårdstjänster bör\r\nanstå i vart fall till dess den parlamentariska\r\nkommittén slutfört sitt arbete.'' Det beror då på hur\r\nman vill tolka detta. Jag tolkar det som att det inte\r\när säkert att något förslag kommer då heller. Jag vill\r\nha svar på den frågan.</pre><pre>Anf. 94  Statsrådet BO LUNDGREN (m):</pre><pre>Fru talman! För att avslöja en intern hemlighet kan\r\njag säga att jag blev lika förvånad själv när jag läste\r\nupp svaret. Just de tre orden ''i vart fall'' meddelade\r\njag i går skulle strykas ur svaret. Vi kan alltså\r\nkonstatera att vi bör ha detta som ett underlag när\r\nvi fattar beslut om vi skall gå vidare.</pre><pre>Vi har gjort ett antal utvidgningar. Förslaget om\r\nlegitimation för naprapater som lades på riksdagens\r\nbord i går är väsentligt. Det ger denna effekt.</pre><pre>Sedan har vi två problem. Det ena är\r\navgränsningsproblemet. Medicinskt betingad\r\nmassage är självfallet något som borde vara\r\nmomsbefriat. Men var drar man gränsen? När går\r\nman över individens möjligheter att kunna få -- man\r\nskulle kunna kalla det -- skönhetsmassage eller\r\nvälbefinnandemassage? Den sortens gränsdragning\r\när trots allt problematisk. Dessutom är det svårt att\r\nberäkna om skattebortfallet skulle bli 80 miljoner\r\nkronor, 120 miljoner eller 300 miljoner, som det ser\r\nut för närvarande. Men ändå är det ett ansvar vi har\r\natt i dag täcka och finansiera varje inkomstbortfall.\r\nJag har inte kunnat finna någon finansiering för den\r\nhär typen av skatteförändringar, detta jämfört med\r\nexempelvis förbättringar för egenföretagarna, för\r\natt nämna vad jag står inför dag för dag. Självfallet\r\nbör vi sakta men säkert i vart fall gå vidare för att\r\nskapa riktiga konkurrensförhållanden också för\r\nden rena riktiga alternativmedicinen.</pre><pre>Anf. 95  MARIANNE ANDERSSON (c):</pre><pre>Fru talman! Samma avgränsningsproblem måste ju\r\nuppstå vid fotvård som vid massage. Men riksdagen\r\nhar faktiskt fattat beslut om fotvård, och det\r\nkommer en proposition om medicinskt betingad\r\nfotvård. Det är något av samma typ av problem.</pre><pre>När det gäller bristen på konkurrensneutralitet\r\nskulle jag vilja peka på det faktum att läkare som\r\nanvänder sådana här metoder, exempelvis\r\nakupunktur, blir momsbefriade, medan en\r\nakupunktör, med kanske betydligt större\r\nerfarenheter och kunskaper om just den metoden,\r\när momspliktig. Det är ju ett snett förhållande,\r\nbåde med tanke på patienten och sett ur allmän\r\nsynvinkel.</pre><pre>Det finns mycket man skulle kunna nämna. Vi har\r\ndetta med homeopati. I och med att den nya\r\nläkemedelslagen trädde i kraft kommer\r\nhomeopatiska läkemedel att betraktas som en\r\nspeciell grupp läkemedel. På något sätt är de\r\nauktoriserade av myndigheterna. Men när det\r\ngäller denna fråga kvarstår snedvridningen. Det är\r\noacceptabelt.</pre><pre>Anf. 96  Statsrådet BO LUNDGREN (m):</pre><pre>Fru talman! Det är rätt att det föreligger\r\ngränsdragningsproblem vad beträffar medicinskt\r\nbetingad fotvård och annan fotvård. Det\r\nförekommer säkert fotvård som egentligen inte\r\nskulle vara momsbefriad, men som blir det. Frågan\r\när då: Skall man gå vidare till fler områden för att\r\nfå samma problem? Det blir besvärligare och\r\nbesvärligare för varje nytt läge.</pre><pre>Vi är bägge medvetna om problemet, men det\r\nmåste hanteras. Dessa frågor måste också beredas\r\ni samråd med Socialdepartementet. Vad skall man\r\ngå vidare med, när man skall utvidga nästa steg?\r\nDet viktiga är att vi är överens om att ambitionen\r\nmåste vara att i den takt statsfinanserna, tekniken\r\noch avgränsningsmöjligheterna medger gå vidare\r\nför att skapa bättre och bättre\r\nkonkurrensneutralitet. Vi har ett par steg att peka\r\npå. Jag säger detta även om också jag hade tyckt det\r\nvara bra om vi hunnit ytterligare ett steg på vägen.</pre><pre>Anf. 97  MARIANNE ANDERSSON (c):</pre><pre>Fru talman! Det är riktigt att man skall komma\r\növerens med Socialdepartementet.</pre><pre>Jag vet hur det är med Socialstyrelsen och det\r\nmedicinska etablissemanget i Sverige. De är\r\nmycket negativt inställda till alternativa\r\nbehandlingsformer -- mycket mer än i andra länder\r\ni Europa. Därför tvivlar jag på att det går att\r\nkomma någonstans på den vägen. Jag önskar att\r\nstatsrådet självständigt och på egen hand kan agera\r\ni denna fråga. Då tror jag att det finns större\r\nmöjligheter att komma någonstans.</pre><pre>Jag förstår att vi på något sätt är överens om att det\r\när nödvändigt med alternativ. Samtidigt är jag\r\nmissnöjd med att det inte går att komma fram till\r\nnågot, dvs. att allt tar så lång tid.</pre><pre>När är det tänkt att kommittén skall avsluta sitt\r\narbete, och när kan vi förvänta oss att se ett\r\nresultat?</pre><pre>Anf. 98  Statsrådet BO LUNDGREN (m):</pre><pre>Fru talman! Först och främst får jag tacka för\r\nförtroendet. Jag måste ändå skaffa mig kunskaper\r\nom det rent sociala och medicinska av andra som\r\nkan sådant bättre än vad jag kan.</pre><pre>Jag vet inte när utredningen kommer att vara färdig\r\nmed sitt arbete. Jag vill inte heller utesluta att det\r\nkan bli ytterligare etapper på vägen. Det förutsätter\r\natt man blir överens om vad som skall göras. Allt\r\nreformarbete skall inte behöva avstanna i avvaktan\r\npå utredningar. Men ju mer underlag det finns i\r\nfråga om avgränsningar desto bättre blir resultatet.\r\nDet är därför det är viktigt att notera att\r\nutredningen finns. Den kan ju hjälpa till. Om\r\nutredningen kan komma fram till avgränsningar\r\nblir det naturliga avgränsningar i fråga om\r\nmomsplikt eller icke-momsplikt.</pre><pre>Anf. 99  MARIANNE ANDERSSON (c):</pre><pre>Fru talman! Jag tycker att det låter hoppfullt att det\r\nhela kan göras i etapper. Det är viktigt, och jag är\r\nockså medveten om att det säkerligen finns större\r\nproblem inom vissa behandlingsformer än inom\r\nandra.</pre><pre>Jag återkommer till frågan om homeopati. Det\r\nskulle kunna vara ett område som i första hand kan\r\nåtgärdas. Sedan kan man gå vidare med andra\r\nområden. Det skulle vara en möjlig väg.</pre><pre>Anf. 100  Statsrådet BO LUNDGREN (m):</pre><pre>Fru talman! Detta håller på att utvecklas kanske\r\ninte till en förhandling men i varje fall till en\r\ndiskussion om nästa steg. Jag tror att vi får avvakta\r\nmed denna diskussion åtminstone i riksdagens\r\nkammare ett slag framöver.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.11 på förslag av talmannen\r\natt ajournera förhandlingarna till kl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>16 §  Svar på fråga 1993/94:431 om\r\nmagisterexamen</pre><pre>Anf. 101  Utbildningsminister PER UNCKEL\r\n(m):</pre><pre>Herr talman! Låt mig först be om ursäkt för att det\r\nsvar som jag nu kommer att lämna är litet långt.</pre><pre>Marianne Jönsson har -- med hänvisning till en\r\ntidningsartikel i vilken jag är citerad -- frågat mig\r\npå vilken grund jag stöder mig när jag i ett\r\ninternationellt perspektiv likställer\r\nmagisterexamen med kandidatexamen.</pre><pre>För dem av ledamöterna som inte läst artikeln vill\r\njag för sammanhangets skull tala om att i denna\r\nbl.a. påstås att Utbildningsdepartementet minskar\r\nvärdet av den nyinrättade magisterexamen genom\r\natt placera den på samma nivå som\r\nkandidatexamen i engelska översättningar. Enligt\r\nartikeln finns en oro för att svenska studenter\r\nkommer in på ''för låg nivå'' vid studentutbyte och\r\nför att studenter som tagit en svensk\r\nmagisterexamen skulle komma i ett sämre\r\nkonkurrensläge på den internationella\r\narbetsmarknaden.</pre><pre>Rent allmänt kan sägas att artikeln inte på ett\r\nriktigt sätt beskriver sakläget och att den skapat\r\nstor och onödig oro för många studenter som nu\r\nstuderar till magisterexamen.</pre><pre>Låt mig därför, herr talman, redogöra för sakläget.</pre><pre>Jag vill först erinra om den nya\r\nhögskoleförordningen och den examensordning\r\nsom trädde i kraft den 1 juli 1993.\r\nExamensordningen innebär att klara, enkla och\r\nentydiga regler ställts upp för vilka examina som får\r\nfinnas, vilken omfattning och vilket ämnesdjup en\r\nutbildning skall ha samt vilka mål som skall vara\r\nuppfyllda för att en examen skall få utfärdas samt\r\nslutligen vilka universitet och högskolor som har\r\nrätt att utfärda olika examina.</pre><pre>Inom det som vi i Sverige definierar som\r\ngrundläggande högskoleutbildning finns således tre\r\ngenerella examina, nämligen magister-, kandidat-\r\noch högskoleexamen, för närvarande 38\r\nyrkesexamina samt de examina som får finnas vid\r\nSveriges lantbruksuniversitet. Inom\r\nforskarutbildningen finns licentiat- och\r\ndoktorsexamen.</pre><pre>I det internationella perspektivet är det viktigt att\r\nge tydliga signaler om vad svensk högre utbildning\r\nstår för. Av denna anledning har regeringen valt att\r\ni examensordningen också ange engelska\r\nbenämningar på de olika examina som får finnas\r\ninom grund- och forskarutbildning.</pre><pre>Marianne Jönsson frågar mig på vilken grund jag\r\nstår när jag i ett internationellt perspektiv\r\njämställer kandidatexamen med magisterexamen.\r\nMitt enkla svar på denna fråga är att jag inte\r\njämställer dessa båda examina. För\r\nkandidatexamen krävs nämligen sammanlagt minst\r\n120 poäng. I huvudämnet krävs fördjupade studier\r\npå 60-poängsnivån samt att studenten har fullgjort\r\nett självständigt arbete, s.k. examensarbete, om\r\nminst 10 poäng. För magisterexamen krävs\r\nsammanlagt minst 160 poäng, varav 80 poäng\r\nfördjupade ämnesstudier samt ett examensarbete\r\nom 20 poäng. Detta framgår av\r\nhögskoleförordningen, och jag kan således säga att\r\njag står på god grund när jag påstår att dessa båda\r\nexamina inte ligger på samma nivå.</pre><pre>En annan sak är principerna för hur vi i Sverige\r\ndelar in utbildningen vid universitet och högskolor\r\ni grundutbildning och forskarutbildning. I Sverige\r\nräknas magisterutbildningen till grundläggande\r\nhögskoleutbildning. Det bör påpekas att samma\r\nkurser som ingår i slutet av studierna till\r\nmagisterexamen vid de flesta institutioner också\r\ntillgodoräknas som kurser i forskarutbildningen\r\nutan att magisterexamen för den skull är ett steg på\r\nvägen mot forskarexamen.</pre><pre>Andra länder har andra indelningsgrunder för vad\r\nsom skall hänföras till grundutbildning respektive\r\nforskarutbildning. Några enhetliga principer för\r\nnivågradering eller utbildningars längd och innehåll\r\nför olika examina finns inte. Inte ens i Europa\r\ntillämpas samma principer och benämningar.\r\nSålunda varierar t.ex. regler för antagning till\r\nmagisterutbildning. I det brittiska systemet krävs\r\nt.ex. kandidatexamen för tillträde till\r\nmagisterutbildning. I Sverige kan studenterna välja\r\natt studera direkt mot en viss examen. För att få en\r\nlicentiatexamen eller doktorsexamen i Sverige\r\nmåste studenten vara inskriven i\r\nforskarutbildningen, vilket innebär något annat än\r\natt antas till magisterutbildning vid ett amerikanskt\r\nuniversitet. Det är således, herr talman, ofruktbart\r\natt jämföra utbildningssystem på det sätt som görs\r\ni den aktuella tidningsartikeln.</pre><pre>Det bör i sammanhanget också påpekas att\r\nbegreppen grundutbildning och forskarutbildning\r\ninte har givits i några engelska översättningar i\r\nhögskoleförordningen.</pre><pre>Eftersom benämningar på nivåer och kraven på\r\nolika examina är så skiftande från land till land, är\r\ndet min slutsats att det bästa är att olika examinas\r\nengelska benämningar inte fortsättningsvis skall\r\nvara fastställda i högskoleförordningen. Jag\r\növerväger således att föreslå regeringen att dessa\r\nskall tas bort ur förordningen. Det skulle då\r\nankomma på universitet och högskolor att\r\nbestämma olika examinas utländska benämningar.\r\nJag vill emellertid understryka att när utländska\r\nbenämningar framdeles ges måste hänsyn tas till att\r\nmagisterutbildning i vårt land inte är en\r\nforskarutbildning.</pre><pre>Jag vill slutligen, herr talman, framhålla att jag är\r\növertygad om att benämningsfrågan skall kunna\r\nlösas så, att en svensk student med ett\r\nmagisterexamensbevis av vilket utbildningens\r\nlängd, innehåll och examensarbete samt\r\nexamensbenämning framgår i såväl svensk som\r\nutländsk text inte kommer att möta några ''nivå''-\r\nproblem när hon/han söker arbete eller tillträde till\r\nstudier i ett annat land.</pre><pre>Anf. 102  MARIANNE JÖNSSON (c):</pre><pre>Herr talman! Jag ber att få tacka\r\nutbildningsministern för det mycket utförliga svaret\r\npå min fråga. Frågan var föranledd av artikeln i\r\nDagens Nyheter, men min oro har också\r\nunderblåsts av studenter som på grundval av olika\r\ndokument har uppfattat att det här verkligen var\r\nfråga om en förändring i förhållande till de\r\nursprungliga planerna för den magisterexamen som\r\nvi fick den 1 juli 1993. Inte minst stödde man sig på\r\nden engelska översättningen av\r\nhögskolepropositionen, där det anges att det skulle\r\nvara fråga om ''a high educational undergraduate\r\nlevel''. Detta föranledde t.ex. VHS att ge ut en PM,\r\ndär man bl.a. framhåller att man uppfattar det så,\r\natt en lägre nivå än avsett anges.</pre><pre>Jag vill vad gäller studenternas förhoppningar säga\r\natt det naturligtvis är en sporre att få en\r\ninternationellt gångbar examen. Man har läst\r\nAgenda 2000 och även uttalandet från\r\nutbildningsministern så tidigt som 1992 att det är\r\nviktigt med en sådan här examen, som gör det\r\nlättare att möta utländsk konkurrens och som gör\r\natt man kan gå ut på en internationell\r\narbetsmarknad och inte behöver verka bara inom\r\ndet lilla område som Sverige verkligen är.</pre><pre>Det är vanskligt med översättningar. Jag har\r\nfunderat över om det är den gamla översättningen\r\nfrån 1980 som har spökat här. Man har ju skärpt\r\nkraven 1986 och även i samband med att vi fick den\r\nnya magisterexamen. Jag tycker att det som\r\nutbildningsministern nu föreslår är bra. Det är bra\r\natt man inte anger någon engelsk översättning. Som\r\nutbildningsministern säger varierar benämningarna\r\nfrån land till land och t.o.m. från fakultet till\r\nfakultet.</pre><pre>Min fråga till utbildningsministern är: Är det inte\r\nen svår uppgift för högskolor och universitet att\r\ngöra sådana här varudeklarationer av sina\r\nstudenter?</pre><pre>Anf. 103  Utbildningsminister PER UNCKEL\r\n(m):</pre><pre>Herr talman! Låt mig först till Marianne Jönsson\r\nsäga och för andra bekräfta att innebörden av det\r\nsvar som jag lämnat är att magisterexamen skall ha\r\nprecis den höga nivå som vi alla avsåg när den\r\ninfördes för ett par år sedan. Det enda som denna\r\ndebatt egentligen handlar om är hur detta skall\r\nklargöras för dem i andra länder som inte förstår\r\ndet svenska utbildningssystemet.</pre><pre>Min enkla slutsats är att varje lärosäte självt får ta\r\nansvaret för detta med beaktande av det språkbruk\r\noch den uppfattningsförmåga som man har i det\r\nland som studenten i fråga vänder sig till. I och med\r\natt innebörden också mellan olika engelskspråkiga\r\nländer varierar bör lärosätena ta hänsyn till vilken\r\ninriktning studenten har för sin färd när den\r\nengelska eller på annat språk angivna\r\nexamenstiteln skrivs ned.</pre><pre>Jag tror för min del att universitet och högskolor i\r\növrigt är väl kapabla att klara denna uppgift. I vissa\r\nhänseenden har lärosätena allaredan en likartad\r\nuppgift. Jag vet inte om fru Jönsson påminner sig\r\nen debatt som vi fört om civilingenjörernas\r\nexamensbenämning, där man stundtals har hävdat\r\natt civilingenjörer alltid skall kallas ''masters''.\r\nRegering och riksdag har för sin del sagt att\r\nlärosätena får avgöra själva på eget ansvar om just\r\nderas civilingenjörsutbildning motsvarar de\r\nkvalitativa krav som jag har angivit här.</pre><pre>Summan av kardemumman, herr talman, är alltså\r\natt jag tror att lärosätena väl klarar denna uppgift\r\noch därmed kan ta hänsyn till de mångfasetterade\r\nmottagarkrav som studenten under alla\r\nomständigheter har att möta.</pre><pre>Anf. 104  MARIANNE JÖNSSON (c):</pre><pre>Herr talman! Jag kommer från en styrelse i en liten\r\nhögskola. Vi har två mastersutbildningar. Vi tyckte\r\natt det var en fördel att kunna tillgodogöra oss en\r\ninternationell översättning som fanns.</pre><pre>Jag kan inte låta bli att nämna en gång till att det i\r\növersättningen tydligt står att mastersexamen ligger\r\npå ''undergraduate level''. VHS har skrivit att\r\n''undergraduate'' går till och med kandidatnivån\r\noch att ''graduate'' är från kandidatnivån upp till\r\noch med magisternivån. Är detta någonting som\r\nfortfarande skall stå i officiella dokument?</pre><pre>Anf. 105  Utbildningsminister PER UNCKEL\r\n(m):</pre><pre>Herr talman! Det kommer alltså inte, i enlighet\r\nmed det jag nu har sagt, att stå att magisterexamen\r\neller masters ligger på undergraduatenivå. I de\r\nsvenska statuterna kommer det att fortsättningsvis\r\nliksom i dag stå att detta ligger på svensk\r\ngrundutbildningsnivå.</pre><pre>Men i enlighet med det jag redovisade i svaret\r\ntidigare kan svensk grundutbildningsnivå,\r\nberoende på vilket land studenten är inriktad på att\r\nbedriva vidare studier i, översättas på olika sätt.\r\nDet är där jag utgår från att varje lärosäte, gärna\r\nmed stöd av den expertis som VHS besitter, finner\r\nden översättning som bäst svarar mot den svenska\r\nutbildningen i förhållande till det språkbruk som\r\ngäller i det mottagande landet.</pre><pre>Anf. 106  MARIANNE JÖNSSON (c):</pre><pre>Herr talman! Jag menar att kvalitetskraven måste\r\nsättas otroligt högt. Det är ingen mening att man\r\nvare sig övervärderar eller undervärderar en\r\nexamen. Man måste vara saklig och korrekt. Jag\r\nnämnde varudeklaration tidigare.</pre><pre>När de här små lärosätena skall skicka ut sina\r\nstudenter med magisterexamen i världen för\r\nkonkurrens och arbetssökande, är det då tillräckligt\r\natt bara göra en nomenklatur av en examen, eller\r\nskall man skicka med innehållet i vad de har\r\ntillgodogjort sig? Jag ser det som en ganska\r\narbetsam process. Tidigare har sådana saker\r\ntillhandahållits av UHÄ och senare naturligtvis av\r\nVHS.</pre><pre>Anf. 107  Utbildningsminister PER UNCKEL\r\n(m):</pre><pre>Herr talman! Det blev litet mer besvärligt efter det\r\natt vi införde magisternivån. Tidigare kunde vi sova\r\nsött i förvissningen om att problemet inte\r\nexisterade, eftersom examen inte existerade. Vi får\r\nta de svårigheter som följer med den styrka och den\r\nfavör som ligger i att den nya examen faktiskt finns.</pre><pre>Som en personlig reflexion vill jag lägga till att jag\r\ntror att det är viktigt att lärosätena försöker\r\nbeskriva vad en examen står för. Det blir vanligare\r\noch vanligare utomlands, liksom det är i Sverige, att\r\nvilja ha ett litet mer omfångsrikt papper som talar\r\nom vad studenten har åstadkommit för att kunna\r\nbedöma var han eller hon skall passas in i det\r\nmottagande utbildningssystemet.</pre><pre>Återigen tror jag att detta är en arbetsuppgift som\r\nockså de mindre högskolorna tar på sig både med\r\nglädje och med stor kompetens. Behöver de råd\r\noch hjälp står såväl VHS som\r\nUtbildningsdepartementet dessutom gärna till\r\nförfogande.</pre><pre>Anf. 108  MARIANNE JÖNSSON (c):</pre><pre>Herr talman! Min fråga gällde faktiskt om\r\nbenämningarna var riktigt översatta. Med\r\nutbildningsministerns avsikt att föreslå regeringen\r\natt de engelska benämningarna skall tas bort ur\r\nförordningen har min fråga, hoppas jag, löst många\r\nproblem ute på lärosätena. Den debatt som vi har\r\nfört hoppas jag kan ge studenter som den här\r\nvårterminen är i färd med att avsluta sin\r\nmastersutbildning en ahaupplevelse: Nu är jag\r\nnågonting för den utländska marknaden!</pre><pre>Överläggningen var härmed avslutad.</pre><pre>17 §  Svar på fråga 1993/94:434 om\r\ndistansundervisningen</pre><pre>Anf. 109  Utbildningsminister PER UNCKEL\r\n(m):</pre><pre>Herr talman! Berit Löfstedt har frågat mig när jag\r\navser att för riksdagen redovisa hur de särskilda\r\nmedel som anvisats för distansutbildningsändamål\r\nför budgetåret 1993/94 använts.</pre><pre>Regeringen har, efter ansökningsförfarande, hittills\r\nfördelat 44 miljoner kronor av de totalt 66 miljoner\r\nsom anvisats.</pre><pre>Fördelningen har skett i enlighet med intentionerna\r\ni kompletteringspropositionen 1993, dvs.\r\nmerparten av medlen har tilldelats universitet och\r\nhögskolor som erbjudit distansutbildningsplatser\r\ntill i första hand ungdomsstuderande i\r\ngrundläggande högre utbildning. Exemplen på\r\nämnesområden som kommit i fråga är matematik,\r\nspråk, ekonomi, historia och tekniskt basår. Ett\r\nkriterium för tilldelningen har också varit att\r\nplatserna skulle kunna inrättas snarast.</pre><pre>De utbildningar som kommit i fråga skall drivas i\r\nnätverksform mellan två eller flera universitet och\r\nhögskolor för att nå en ökad volym och effektivitet\r\ni utbildningen.</pre><pre>Regeringens mål var att genom denna satsning på\r\ndistansutbildning kunna skapa ca 1 500 nya\r\nutbildningsplatser för ungdomar. Genom de\r\nfördelningsbeslut som hittills tagits har vi uppnått\r\nca 1 250 nya platser.</pre><pre>En slutlig redovisning av utfallet av dessa\r\ndistansutbildningssatsningar räknar jag inte med\r\nskall kunna ges förrän tidigast hösten 1995,\r\neftersom distansutbildning oftast ges i form av\r\nlångsam studietakt.</pre><pre>Anf. 110  BERIT LÖFSTEDT (s):</pre><pre>Herr talman! Jag vill börja med att tacka för svaret\r\npå min fråga.</pre><pre>Tillgänglighet är en viktig grund för att man skall\r\nkunna skaffa sig utbildning. Distansutbildning kan\r\nvara en bra form i det sammanhanget. Vi behöver\r\nså många som möjligt i högre utbildning. Det tror\r\njag inte att det råder någon större oenighet om i det\r\nhär landet.</pre><pre>66 miljoner kronor är ganska mycket pengar.\r\nDärför är det självfallet intressant att veta vad det\r\nblir av dem. Det är därför jag har ställt min fråga.</pre><pre>Utbildningsministern säger att det nu har fördelats\r\n44 miljoner kronor. Jag skulle vilja veta: Finns det\r\nfler ansökningar som ligger och väntar? Jag skulle\r\nockså vilja veta om de förslag som har kommit in --\r\neftersom det var tänkt att utbildningarna skulle\r\ndrivas som nätverk och i samarbete -- var bra\r\nprojektförslag.</pre><pre>På en del högskolor har man sagt att man har slitit\r\nmed ansökningar, men sedan har man inte hört\r\nnågonting. Man undrar vad det blev av\r\nansökningarna. Det är ganska ansträngande att få\r\nihop ett samarbetsprojekt mellan flera olika\r\nhögskolor.</pre><pre>Jag skulle också vilja att utbildningsministern sade\r\nnågonting utöver det han sade i svaret om vad man\r\nhar gått efter när man har fördelat de pengar som\r\nhar fördelats och när man har avslagit de\r\nansökningar man har avslagit, om man har gjort\r\ndet.</pre><pre>Anf. 111  Utbildningsminister PER UNCKEL\r\n(m):</pre><pre>Herr talman! Nej, jag har inte avslagit något, utan\r\nbifallit de projekt vi tyckte nådde upp till en\r\nkvalitativ höjd och, om jag får uttrycka det så, där\r\ndet fanns en utvecklingspotential.</pre><pre>Jag delar Berit Löfstedts uppfattning att\r\ndistansutbildning är viktig. Jag tror dessutom att vi\r\nkan vara överens om att man skulle ha gjort mycket\r\nmer mycket tidigare för att utveckla denna\r\nutbildningsform, i synnerhet i ett land där\r\navstånden är så relativt stora och där det är\r\nförhållandevis glest mellan studenterna.</pre><pre>Vi har ställt ett utvecklingspotentialskrav på de\r\nprojekt som vi har bifallit. Det innebär\r\nnödvändigtvis inte, som jag antydde, att de som har\r\nlämnat in ansökningar men ännu inte fått dem\r\nbifallna inte kommer att få det senare. Alternativt\r\när de som inte har fått något bifall ännu långt ifrån\r\nstängda från att utveckla sina egna projekt så att\r\nelementen av utvecklingspotential blir starkare och\r\nde senare kan få dem bifallna.</pre><pre>De pengar som inte är utdelade försvinner\r\ngudskelov inte bara därför att pengar inte nu har\r\ndelats ut, utan de kan utnyttjas för stödjande av\r\nprojekt när ett sådant av betydande kraft finns.</pre><pre>Får jag dessutom, herr talman, till detta lägga att\r\ninom ramen för den\r\ninformationsteknologikommission som regeringen\r\ntillkallade för några veckor sedan utgör\r\nutvecklandet av distansutbildningsmetoder ett av\r\nde viktigare delprojekt som\r\nUtbildningsdepartementet är sysselsatt med. Jag\r\ntror personligen att vi bara är i början av en mycket\r\ndynamisk utveckling på det här området, där inte\r\nminst distansutbildning kan få betydelse för den\r\nkontinuerliga kompetensutveckling som alla\r\nmedarbetare i arbetslivet kommer att behöva.</pre><pre>Jag vill gärna säga att för mig är dessutom\r\ndistansutbildning någonting mera än en\r\nvideokamera i ansiktet på en föreläsare som\r\növerför bilderna till en ny föreläsningssal 10 mil\r\nbort. Det är något mycket mer avancerat, mycket\r\nmer prövande och dessutom mycket mer löftesrikt.</pre><pre>Anf. 112  BERIT LÖFSTEDT (s):</pre><pre>Herr talman! Även vi i riksdagen har provat den\r\nhär formen av att se varandra i ansiktet. Jag vill\r\ngärna säga att jag menar att distansundervisning är\r\nnågonting mer än så. Den kräver en utveckling av\r\npedagogiken. Det är inte bara att filma varandra\r\noch skicka över bilderna.</pre><pre>De som nu har någon sorts projekt som hänger i\r\nluften, får de veta att de behöver utveckla sina\r\nprojekt? Får de någon anvisning om hur det bör gå\r\ntill? Jag tror att det är viktigt att återföringen av\r\ninformation kommer till stånd.</pre><pre>Jag var nästan inne på att fråga vad regeringen\r\ntänker göra med de 22 miljoner som finns kvar.\r\nMan kan möjligen spara dem till nästa år. Jag tycker\r\ninte att man skall satsa pengar på dåliga projekt,\r\ndet är inte alls det jag säger. Däremot tycker jag att\r\ndet är oerhört angeläget att man försöker använda\r\ndem så gott det går, eftersom det troligen finns\r\nutbildningsvilliga människor som bor litet långt\r\nfrån högskolor. Förekommer det någon sorts\r\nuppsökande verksamhet för att rekrytera, eller hur\r\nhar rekryteringen till distansutbildningen gått till?</pre><pre>Anf. 113  Utbildningsminister PER UNCKEL\r\n(m):</pre><pre>Herr talman! Vi avser nu att gå tillbaka till de\r\nhögskolor som ännu inte fått projekt bifallna dels\r\nmed besked om detta, dels med en uppmaning att\r\nfortsätta arbetet.</pre><pre>Jag skulle dessutom vilja ha en viss speciell typ av\r\nuppsökande verksamhet för att få fram goda\r\nutvecklingsidéer. Dessutom skulle jag gärna vilja\r\ninbjuda andra än högskolorna själva att ta initiativ\r\nför att utveckla pedagogiken. Jag har vid tidigare\r\ntillfällen när jag tillfrågats om detta sagt att ett sätt\r\natt utveckla pedagogiken är att låta högskolorna ta\r\nkontakt med t.ex den informationsteknologiskt\r\ninriktade industrin.</pre><pre>Jag skulle också vilja pröva att vända på steken och\r\nlägga dragkraften hos den\r\ninformationsteknologiska industrin för att i\r\nsamarbete med högskolorna utveckla ny teknologi\r\nför undervisning. Sedan får vi jämföra resultaten.\r\nJag tror att det finns en utvecklingsprocess som\r\nbara är i sin linda, som jag antydde tidigare. Jag vill\r\nanvända de resterade resurser som finns kvar från\r\ndet här året och de som finns för nästkommande år\r\ntill att stimulera den processen på bästa möjliga\r\nutvecklingskraftiga sätt.</pre><pre>Anf. 114  BERIT LÖFSTEDT (s):</pre><pre>Herr talman! Jag har inga särskilda invändningar\r\nmot detta. I dag tar det mycket tid för högskolorna\r\natt syssla med diverse ansökningsprocedurer när\r\ndet gäller forskningspengar och liknande. Jag tror\r\natt det är oerhört angeläget att de får veta hur de\r\nskall hantera situationen. Det är ganska jobbigt för\r\ndem om de bara blir hängande i luften och inte får\r\nveta vad som har hänt när de har lagt ner all denna\r\nkraft och tid på ansökningsprocedurer.</pre><pre>Låt mig sedan nämna något om den pedagogiska\r\nutvecklingen. Kompetens i vuxenutbildning finns ju\r\ni landet. Den bör kunna användas i de här\r\nsammanhangen.</pre><pre>Överläggningen var härmed avslutad.</pre><pre>18 §  Svar på fråga 1993/94:435 om den\r\nyrkestekniska högskoleutbildningen</pre><pre>Anf. 115  Utbildningsminister PER UNCKEL\r\n(m):</pre><pre>Herr talman! Berit Löfstedt har frågat mig vilka\r\nåtgärder jag tänker vidta för att den yrkestekniska\r\nutbildningen skall kunna bibehållas och utvecklas.</pre><pre>Den yrkestekniska högskoleutbildningen, kallad\r\nYTH, är en del av all den fortbildning och\r\nvidareutbildning som universitet och högskolor\r\nanordnar.</pre><pre>Låt mig först ta upp förslaget om förändringar i\r\nstudiestödet.</pre><pre>Uppföljningar visar att många som gått igenom\r\nYTH har fått mer kvalificerade arbetsuppgifter och\r\nhögre lön. Det finns skäl att anta att YTH ger lika\r\ngod ekonomisk avkastning för den enskilde som\r\nmånga andra högskoleutbildningar. I första hand av\r\ndetta skäl har regeringen i årets budgetproposition\r\nföreslagit att det särskilda vuxenstudiestödet inte\r\nlängre skall utgå till YTH-studenter. Dessa\r\nstudenter kommer härmed att likställas med övriga\r\nstudenter.</pre><pre>När det gäller YTH:s framtid vill jag framhålla\r\nföljande:</pre><pre>För Sveriges framtida konkurrenskraft är det\r\nnödvändigt att stärka och utveckla den\r\nkvalificerade eftergymnasiala yrkesutbildningen.\r\nRegeringen har i propositionen Utbildning och\r\nforskning: Kvalitet och konkurrenskraft (prop.\r\n1993/94:177) lämnat förslag i den riktningen. En\r\nsärskild utredare skall nu tillsättas med uppgift att\r\nvidareutveckla förslaget. Självfallet kommer\r\nkvalificerad yrkesutbildning vid universitetet och\r\nhögskolor även i fortsättningen att spela en viktig\r\nroll för kompetensutvecklingen i landet. Jag utgår\r\nfrån att såväl universitet och högskolor -- särskilt de\r\nmindre och medelstora i vars profil sådana kan\r\ningå -- som näringsliv har intresse av att behålla och\r\nvidareutveckla högre yrkestekniska utbildningar.</pre><pre>Anf. 116  BERIT LÖFSTEDT (s):</pre><pre>Herr talman! Jag tackar utbildningsministern även\r\nför svaret på den här frågan. Det finns ett par ord\r\nsom används mycket ofta numera. Det är\r\n''konkurrenskraft'' och ''kompetenshöjning''. De\r\nåterkommer också i svaret på den här frågan.\r\nRegeringen har talat mycket om kompetenshöjning\r\nunder en lång tid.</pre><pre>Detta handlar inte bara om ungdomar som skall få\r\nen bättre grundutbildning i högskolan. Det handlar\r\nockså väldigt mycket om att kunna tillvarata\r\nyrkesverksamma äldre människors vilja till\r\nutbildning samt att bygga på den erfarenhet som de\r\nhar. Jag menar att yrkesteknisk högskoleutbildning\r\när ett redskap som vi redan har för detta. Det är till\r\nråga på allt ett bra redskap.</pre><pre>Vart man än vänder sig i landet säger man på\r\nhögskolorna att de kommer att tvingas att lägga ner\r\nden här utbildningen eftersom de inte kommer att\r\nfå några studenter till den. Det är detta som gör mig\r\norolig. Vad gör utbildningsministern om det inte\r\nkommer några studenter? Det hjälper ju inte att\r\nsäga något om att man vill utveckla osv. om det inte\r\nkommer studenter.</pre><pre>Anf. 117  Utbildningsminister PER UNCKEL\r\n(m):</pre><pre>Herr talman! Den frågeställning som Berit Löfstedt\r\nnu reser som en principfråga är egentligen långt\r\nmycket större. Den gäller inte ''bara'' den\r\nyrkestekniska högskoleutbildningen. Det handlar\r\negentligen om hur vi skall kunna finansiera all fort-\r\noch vidareutbildning som människor i det här\r\nlandet behöver. Den kan vara av yrkesteknisk\r\nnatur, men den kan också vara av teoretisk eller\r\nannan natur. Medarbetare i arbetslivet kommer\r\nhela tiden att behöva ny kunskap.</pre><pre>Jag skall ärligt och uppriktigt medge att jag inte har\r\nett färdigt svar på den frågan. Jag tror att den\r\nfinansieringsuppgift vi står inför är av mycket stor\r\ndignitet. Det handlar inte bara om någon enstaka\r\nregel i ett studiefinansieringssystem. Det handlar\r\nom hur vi i praktiken skall kunna finansiera en\r\nutbildning till per yrkesverksam person. Det\r\nhandlar om att finansiera själva utbildningen, men\r\ndet handlar också om att finansiera den\r\nstudiesociala delen.</pre><pre>Jag tror att vi måste finna en finansieringsform som\r\nförenar den enskilde själv, arbetsgivaren och det\r\nallmänna. I vilken kombination det skall ske kan\r\njag tyvärr inte säga i dag. Vi har startat en\r\ndiskussion inom ramen för Agenda 2000 kring\r\nprecis dessa frågor. Den diskussionen böljar nu\r\nfram och tillbaka ute i samhället. Jag är hemskt\r\nnyfiken på vilket resultat den kommer fram till.</pre><pre>Jag har dessutom bett en särskild utredare,\r\nprofessor Lars Söderström vid Göteborgs\r\nuniversitet, att i detalj ta sig an detta spörsmål för\r\natt se vad han på vetenskaplig ekonomisk grund\r\nkan berika vårt beslutsunderlag med. Jag hoppas\r\natt jag kan ha en mer definitiv uppfattning om hur\r\ndenna mycket stora och viktiga uppgift skall lösas\r\nnågon gång under hösten.</pre><pre>Anf. 118  BERIT LÖFSTEDT (s):</pre><pre>Herr talman! Jag håller gärna med om att vi har ett\r\nstort finansieringsproblem framför oss om vi skall\r\nkunna erbjuda människor återkommande\r\nutbildning, livslångt lärande eller vad man vill kalla\r\ndet, och om människor skall kunna ta emot\r\nerbjudandet. Detta är ett oerhört stort problem.\r\nBehovet av nya kunskaper är mycket stort, och det\r\nväxer snabbt.</pre><pre>När nu detta är ett så stort problem och vi har en\r\nkompetenshöjande yrkesutbildning som just nu har\r\nen finansiering undrar jag varför vi skall ändra detta\r\njust nu. Utbildningsministern har ju inte tänkt ut\r\nnågot nytt att sätta i stället.</pre><pre>Anf. 119  Utbildningsminister PER UNCKEL\r\n(m):</pre><pre>Herr talman! Det sista Berit Löfstedt hänvisar till\r\när att vi har jämställt denna utbildning med andra\r\nutbildningar. Det tycker jag är en justering av\r\nsystemet som gör de fortsatta analyserna av de\r\nfinansieringsfrågor som vi har att behandla enklare.</pre><pre>De problem som den kontinuerliga\r\nkompentensutvecklingen har att möta -- oavsett\r\nvem det gäller och oavsett form -- är dels ett totalt\r\nfinansieringsbehov, dels en rättvisefråga. Vem skall\r\nfå del av det allmännas kostnadsersättning för sin\r\nvidare utbildning?</pre><pre>När man i dag granskar vad det allmänna ställer\r\nupp och betalar när det gäller kontinuerlig\r\nkompetensutveckling i någon mening finner man\r\natt det är en sinkadus vem som får möjlighet att\r\nfinansiera detta via skattemedel. Samtidigt\r\nkommer andra med minst lika stora behov inte i\r\nnärheten av en finansiering.</pre><pre>Herr talman! Det är därför jag har valt att i ett\r\nnågot bredare perspektiv försöka reda ut vad det\r\nallmännas uppgift är och hur den skall kunna\r\nhanteras så rättvist som möjligt gentemot alla\r\nstuderande som önskar mera kunskap.</pre><pre>Anf. 120  BERIT LÖFSTEDT (s):</pre><pre>Herr talman! Blir problemet enklare och\r\nsituationen mer jämställd om den här utbildningen\r\nmåste slå igen? Jag har litet svårt att se det. Kan den\r\ninte få leva som den gör intill dess att\r\nutbildningsministern har tänkt färdigt om den\r\nframtida, mer breda finansieringen av\r\nvuxenutbildningen? Vad gör utbildningsministern\r\nom det inte kommer några studenter till hösten?</pre><pre>Anf. 121  Utbildningsminister PER UNCKEL\r\n(m):</pre><pre>Herr talman! Jag tror att Berit Löfstedt överdriver\r\nrekryteringsproblemet. Om vi till hösten hamnar i\r\nen situation där det inte finns någon som vill utbilda\r\nsig skall jag med stor bestämdhet återkomma för att\r\nhantera det problemet.</pre><pre>Anf. 122  BERIT LÖFSTEDT (s):</pre><pre>Herr talman! Och om utbildningsministern har sitt\r\nämbete kvar då.</pre><pre>Anf. 123  Utbildningsminister PER UNCKEL\r\n(m):</pre><pre>Herr talman! Det hoppas jag att jag kommer att ha.</pre><pre>Överläggningen var härmed avslutad.</pre><pre>19 §  Svar på fråga 1993/94:445 om den högre\r\nutbildningen i Stockholmsregionen</pre><pre>Anf. 124  Utbildningsminister PER UNCKEL\r\n(m):</pre><pre>Herr talman! Eva Johansson har frågat mig om jag\r\när beredd att medverka till att frågan om den högre\r\nutbildningen och forskningen i\r\nStockholmsregionen får en behandling som medger\r\nen öppen och berikande debatt före beslut.</pre><pre>Låt mig först säga några ord om proceduren när det\r\ngäller förstudien Campus för mångfald. Jag gav\r\nsjälv utredningsuppdraget till denna i höstas.\r\nEftersom vissa sakuppgifter saknats har\r\nutredningen inte kunnat färdigställas och göras\r\noffentlig förrän i mitten av mars. Sedan dess har\r\nden funnits tillgänglig på\r\nUtbildningsdepartementet och spritts till berörda.\r\nAtt förstudien fått spridning innan den var färdig\r\noch offentliggjord är en sak som jag inte kan råda\r\növer.</pre><pre>Den framtida utbildningen i Stockholmsområdet är\r\nen så stor fråga att regeringen valt att i ett tidigt\r\nskede, dvs. redan efter en förstudie, be om\r\nriksdagens godkännande för fortsatt utrednings-\r\noch planeringsarbete. Förutsättningarna och\r\nutgångspunkterna för detta arbete har regeringen\r\npå basis av bl.a. den nu aktuella förstudien nyligen\r\nförelagt riksdagen i propositionen Utbildning och\r\nforskning: Kvalitet och konkurrenskraft (prop.\r\n1993/94:177). Under förutsättning av rikdagens\r\ngodkännande avser regeringen att tillsätta en\r\nkommitté för fortsatt utredningsarbete. Kommitténs\r\nförslag skall självfallet på vanligt sätt\r\nremissbehandlas innan regeringen presenterar\r\nnågra slutgiltiga förslag för riksdagen.</pre><pre>På frågan om jag är beredd att medverka till en\r\nöppen och berikande debatt före beslut om den\r\nhögre utbildningen i Stockholmsregionen kan jag\r\nsåledes svara ett obetingat ja.</pre><pre>Anf. 125  EVA JOHANSSON (s):</pre><pre>Herr talman! Jag ber att få tacka för svaret på\r\nfrågan, även om det kanske reser fler frågor än det\r\nger svar.</pre><pre>Jag måste fråga utbildningsministern vad det\r\nobetingade jaet innebär. Frågan gäller ju den\r\nframtida utbyggnaden av den högre utbildningen i\r\nStockholm, en oerhört stor fråga, som många i\r\nregionen är intresserade av att få vara med och\r\nresonera om. Vi har nu fått en proposition utan att\r\nnågot underlag har presenterats i vart fall för\r\nriksdagen.</pre><pre>Utbildningsministern säger nu att förstudien finns\r\ntillgänglig i departementet. Det är mycket\r\nmärkligt, eftersom jag vid upprepade tillfällen har\r\nvarit i kontakt med departementet och bett att få\r\nden. Där har man lovat att skicka över den så fort\r\nden finns tillgänglig. Det är mycket möjligt att ni\r\nhar bedömt att inte riksdagen och inte ens\r\nriksdagens utbildningsutskott är s.k. berörd part i\r\ndet här fallet. Men vi skall ju ändå både ha\r\nmöjlighet väcka motioner med anledning av\r\npropositionen och behandla den inom mycket kort\r\ntid. Jag tycker därför att det hade varit skäl för\r\nutbildningsministern att se till att vi har ett vettigt\r\nunderlag för detta.</pre><pre>Betyder nu utbildningsministerns ja att direktiven\r\ntill kommittén kommer att vara att frågan skall\r\nprövas förutsättningslöst och att kommittén inte är\r\nbunden av de skrivningar som Per Unckel har gjort\r\ni sin proposition vad gäller lokalisering,\r\norganisation och många andra frågor, där jag ändå\r\nhar förstått att Per Unckel har ett och annat som\r\nhan nog bra gärna skulle vilja styra och ställa med?\r\nDet som är intressant för den här regionen är ju att\r\nfå vara med och påverka innan riksdagen fattar\r\nnågra beslut i den här frågan, beslut som binder oss\r\nvad gäller lokalisering och organisation.</pre><pre>I annat fall tycker jag att Per Unckel har agerat\r\nprecis som han sade på sin stämma i höstas att det\r\nvar bra att agera: Gör det så snabbt att ingen hinner\r\nmed att fundera och reagera! Om man fattar beslut\r\nkvickt, kan man få igenom det man vill. I höstas\r\nlovade Per Unckel mig att han inte skulle agera på\r\ndet viset i den här frågan. Jag var nämligen rädd för\r\natt det skulle gå till precis på det här sättet.</pre><pre>Anf. 126  Utbildningsminister PER UNCKEL\r\n(m):</pre><pre>Herr talman! Eva Johansson citerar mig som en viss\r\nstörre potentat än jag citerar en mycket större bok\r\nän ens en riksdagsskrivelse. Jag skall avstå från att\r\ngå in i en polemik om den saken. Det var jag som\r\nfällde uttalandet, och jag har därmed i någon\r\nmening tolkningsföreträde om uttalandets\r\nutformning och innebörd.</pre><pre>Jag skall i stället vända åter till den fråga som denna\r\ndiskussion handlar om, nämligen hur vi skall ordna\r\nden högre utbildningen och forskningen i\r\nStockholmsregionen. Regeringen har redovisat vad\r\nregeringen anser i den proposition som jag tidigare\r\nciterade. Vi har i det sammanhanget sagt att de\r\nolika lokaliseringsalternativ som finns angivna\r\nenligt regeringens mening inte står i strid med\r\nvarandra. Vi har dessutom föreslagit att 1,2\r\nmiljarder kronor ur de gamla löntagarfonderna\r\nskall anslås för ett slags grundplåt för\r\nforskningsutvecklingen inom ramen för den nya\r\ns.k. Söderstrukturen.</pre><pre>Detta, herr talman, är regeringens uppfattning. Vi\r\nhar samtidigt både i propositionen och i samtal med\r\nberörda, inklusive Eva Johansson själv,\r\nunderstrukit att vi självfallet under den process som\r\nskall följa fram till dess att ett slutgiltigt detaljerat\r\nförslag är färdigt, är angelägna om att finna en\r\nlösning som tillgodoser så många intressen som\r\nmöjligt.</pre><pre>Låt mig, herr talman, understryka att det i detta\r\nsammanhang finns fler intressen än bara det i och\r\nför sig viktiga inomregionala intresset i\r\nStorstockholm. Min utgångspunkt är att finna en\r\nlösning som är gagnelig för landet i dess helhet och\r\nsom kan bidra till att göra Sverige mer attraktivt för\r\nföretag, för studenter och för intressenter av alla\r\nkategorier som just nu tittar på vårt land och prövar\r\ndess framkomstmöjligheter.</pre><pre>Anf. 127  EVA JOHANSSON (s):</pre><pre>Herr talman! Jag är alldeles övertygad om att både\r\nutbildningsministern och jag och även alla andra i\r\nden här kammaren drivs av en vilja att skapa en\r\nattraktiv, bra och högkvalitativ utbildning såväl i\r\nStockholmsregionen som på alla andra ställen i\r\nlandet. Det råder alltså ingen motsättning på den\r\npunkten. Frågan handlar om hur vi tar oss fram till\r\nett sådant beslut.</pre><pre>Jag vill nu fråga utbildningsministern: Hur skall en\r\nsådan här kommitté vara sammansatt? Är\r\nutbildningsministern beredd att ge denna kommitté\r\nen bred parlamentarisk sammansättning och också\r\nlåta andra intressenter från regionen ingå i den? Är\r\nutbildningsministern beredd att låta kommittén\r\npröva också andra modeller för en utbyggnad av\r\nhögskolan i Stockholmsregionen än den modell\r\nsom tas upp i propositionen? Är\r\nutbildningsministern beredd att låta kommittén\r\npröva också andra lokaliseringsalternativ än de som\r\nfinns i propositionen? Vi har ju inte sett vad som\r\nfinns i förstudien -- kanske finns det ännu fler\r\nalternativ där. Är utbildningsministern beredd att\r\nlåta kommittén pröva också en annan utformning av\r\nden här högskoleutbildningen, t.ex. i en\r\nnätverksorganisation?</pre><pre>Anf. 128  Utbildningsminister PER UNCKEL\r\n(m):</pre><pre>Herr talman! Eva Johansson undrar om jag är\r\nberedd att pröva en nätverksorganisation. Såvitt\r\nmig är bekant är det just en sådan organisation som\r\ndiskuteras i propositionen -- det ser man om man\r\nläser vad som står där. Jag kan därför inte rimligtvis\r\nbeslås med att vara emot en nätverksorganisation\r\ni det som regeringen har avlämnat som förslag till\r\nriksdagen.</pre><pre>Jag utesluter inte att det finns också andra\r\norganisationsformer som står i överensstämmelse\r\nmed de kvalitativa krav som propositionen anger.</pre><pre>Svaret på Eva Johanssons alla frågor är alltså att\r\nregeringen är beredd att med stor öppenhet och på\r\nden grund som propositionens förslag till riksdagen\r\nutgör söka samla så många intressenter som\r\nmöjligt, i denna region men också utanför den, för\r\natt i södra delen av Storstockholm skapa en\r\nhögskoleutbildning som uppfyller de högst ställda\r\ninternationella kraven.</pre><pre>Jag vill sedan, herr talman, beklaga om Eva\r\nJohansson har haft svårigheter att få ut den\r\nförstudie som emellertid alla andra har haft\r\nutomordentligt lätt att få tag på. Jag kan försäkra\r\nEva Johansson om att jag inte har instruerat\r\nUtbildningsdepartementet att negativt särbehandla\r\nhennes önskemål.</pre><pre>Anf. 129  EVA JOHANSSON (s):</pre><pre>Herr talman! Jag är övertygad om att\r\nutbildningsministern inte har gjort det. Det skulle\r\nha varit mycket uppseendeväckande om han hade\r\ngjort det. Vi är faktiskt flera som ännu inte har sett\r\nförstudien trots att vi mycket aktivt har försökt att\r\nfå fatt i den, eftersom detta i allra högsta grad berör\r\noss. Så sent som bara någon vecka innan\r\npropositionen avlämnades fanns förstudien inte\r\ntillgänglig. Det är då mycket märkligt att\r\nutbildningsministern i sitt svar säger att förstudien\r\nkom i mitten av mars. Vid den tidpunkten sade\r\nnämligen en till utbildningsministern mycket\r\nnärstående medarbetare att den ännu inte fanns att\r\ntillgå. Nog om det.</pre><pre>Det är bra om utbildningsministern nu kan\r\ngarantera att det inte finns några bindningar för den\r\norgansiationskommitté som jag också tycker skall\r\nkunna komma i gång med jobbet, utan att\r\nkommittén framför sig har ett förutsättningslöst\r\narbete. I så fall innebär det att det som står i\r\npropositionen mer får betraktas som ett exempel på\r\nvad som skulle kunna ingå men att det också kan\r\nfinnas andra lösningar. Jag tycker att detta är\r\nriktigt, och jag skall med mycket stort intresse så\r\nsmåningom läsa direktiven till kommittén och också\r\nnaturligtvis ta del av hur den är sammansatt.</pre><pre>Anf. 130  Utbildningsminister PER UNCKEL\r\n(m):</pre><pre>Herr talman! Ibland är det svårt att göra sig\r\nförstådd. Mitt enkla svar är: Regeringens\r\nuppfattning framgår av propositionen. På den\r\ngrund som propositionen redovisar inviterar vi nu\r\nberörda parter att finna en klok och framgångsrik\r\nlösning för högskoleutbildningen i Stockholm.\r\nSvårare än så är det inte -- men samtidigt heller inte\r\nenklare, eftersom det är en prövande och\r\nutmanande uppgift som organisationskommitté,\r\nregering och riksdag står inför.</pre><pre>Anf. 131  EVA JOHANSSON (s):</pre><pre>Herr talman! Ja, vi är ense om att det ibland är svårt\r\natt förstå vad som sägs. Skall den här kommitténs\r\narbete vara förutsättningslöst eller inte,\r\nutbildningsministern? Nu har utbildningsministern\r\npå kort stund haft bägge uppfattningarna. Han har\r\nsagt dels att arbetet är styrt av vad som står i\r\npropositionen, dels att kommittén får pröva också\r\nandra alternativ. Det här är angeläget för oss att få\r\nreda på. Vi står i begrepp att väcka motioner\r\nutifrån en proposition som inte är särskilt tydlig i de\r\nhär avseendena.</pre><pre>Anf. 132  Utbildningsminister PER UNCKEL\r\n(m):</pre><pre>Herr talman! Jag upprepar för tredje gången:\r\nRegeringens uppfattning framgår av propositionen.\r\nDär finns vissa uttalanden. Det finns t.ex. ett\r\nuttalande om att 1,2 miljarder kronor skall anslås.\r\nDen grunden gäller, liksom också övriga i\r\npropositionen redovisade utmaningar i södra\r\nStorstockholm. Jag säger det för tredje gången,\r\nherr talman: På den grunden är alla hjärtligt\r\nvälkomna att bidra i och kring det arbete som\r\nOrganisationskommittén kommer att ta initiativ till.\r\nSå är det. Jag är ledsen, Eva Johansson, men jag\r\nkommer inte längre i att klargöra vilka villkor som\r\nkommer att gälla. Resten kommer att framgå av\r\nOrganisationskommitténs direktiv.</pre><pre>Överläggningen var härmed avslutad.</pre><pre>20 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:145 till socialutskottet</pre><pre>1993/94:182 till kulturutskottet</pre><pre>1993/94:218 till socialutskottet</pre><pre>1993/94:221 till socialförsäkringsutskottet</pre><pre>1993/94:230 till skatteutskottet</pre><pre>1993/94:242 till utbildningsutskottet</pre><pre>Motionerna</pre><pre>1993/94:K51--K53 till konstitutionsutskottet</pre><pre>1993/94:Ju32 och Ju33 till justitieutskottet</pre><pre>21 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1993/94:KU23, KU29 och KU35</pre><pre>Finansutskottets betänkanden 1993/94:FiU9 och\r\nFiU12</pre><pre>Skatteutskottets betänkanden 1993/94:SkU36--\r\nSkU38</pre><pre>Justitieutskottets betänkanden 1993/94:JuU19,\r\nJuU20 och JuU23</pre><pre>Lagutskottets betänkanden 1993/94:LU12, LU16,\r\nLU17 och LU20</pre><pre>Kulturutskottets betänkande 1993/94:KrU22</pre><pre>Trafikutskottets betänkanden 1993/94:TU21--\r\nTU23</pre><pre>Näringsutskottets betänkanden 1993/94:NU15 och\r\nNU16</pre><pre>22 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:174 ILO:s konvention och\r\nrekommendation om förebyggande av storolyckor\r\ninom industrin</pre><pre>1993/94:210 Särskilda konkurrensregler för\r\nlantbruket</pre><pre>1993/94:243 Försäljning av AB Tipstjänst till\r\nsvenskt föreningsliv m.m.</pre><pre>Motionerna</pre><pre>med anledning av prop. 1993/94:130 Ändringar i\r\nbrottsbalken m.m. (ansvarsfrihetsgrunder m.m.)</pre><pre>1993/94:Ju34 av Bengt Harding Olson (fp)</pre><pre>med anledning av prop. 1993/94:159 Utvisning på\r\ngrund av brott</pre><pre>1993/94:Sf35 av Hans Göran Franck (s)</pre><pre>1993/94:Sf36 av Birgitta Dahl m.fl. (s)</pre><pre>1993/94:Sf37 av Lars Moquist (nyd)</pre><pre>med anledning av skr. 1993/94:175 Åtgärder mot\r\nbuller i fjällområden och skärgårdar m.m.</pre><pre>1993/94:Jo54 av John Andersson (-)</pre><pre>1993/94:Jo55 av Lennart Rohdin (fp)</pre><pre>1993/94:Jo56 av Sten-Ove Sundström m.fl. (s)</pre><pre>1993/94:Jo57 av Leo Persson m.fl. (s)</pre><pre>med anledning av prop. 1993/94:231 Utvidgad\r\nkompensation för viss dieseloljeskatt, m.m.</pre><pre>1993/94:Sk41 av Britt Bohlin (s)</pre><pre>1993/94:Sk42 av Margareta Winberg m.fl. (s)</pre><pre>Konstitutionsutskottets betänkande</pre><pre>1993/94:KU24 Inkorporering av\r\nEuropakonventionen och andra fri- och\r\nrättighetsfrågor</pre><pre>Trafikutskottets betänkande</pre><pre>1993/94:TU24 Finansiering av vissa\r\nväginvesteringar i Stockholms län m.m.</pre><pre>23 §  Kammaren åtskildes kl. 18.41.</pre><pre>Förhandlingarna leddes</pre><pre>av talmannen från sammanträdets början t.o.m.\r\najourneringen kl. 16.11 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}