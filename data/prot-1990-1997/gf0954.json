{"dokumentstatus":{"dokument":{"hangar_id":"2387699","dok_id":"GF0954","rm":"1991/92","beteckning":"54","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"54","slutnummer":"0","datum":"1992-01-21 00:00:00","systemdatum":"2005-10-27 13:54:28","publicerad":"1992-01-21 00:00:00","titel":"Riksdagens snabbprotokoll 1991/92:54 Tisdagen den 21 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{6CA7AEF5-228C-43D8-91C8-9670BE623C2C}","dokument_url_text":"http://data.riksdagen.se/dokument/GF0954/text","dokument_url_html":"http://data.riksdagen.se/dokument/GF0954","dokumentstatus_url_xml":"http://data.riksdagen.se/dokumentstatus/GF0954","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:54</div>\r\n<div class=\"sidhuvud_datum\">Tisdagen den 21 januari</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>Parentation</pre><pre>Anf. 1 TALMANNEN:</pre><pre>Med djup förstämning möttes vi i morse av\r\nbudskapet att Ingegerd Elm lämnat oss efter en tids\r\nsjukdom.</pre><pre>Ingegerd började sin politiska bana redan som\r\nfemtonåring, då hon gick med i SSU i\r\nMariannelund. Om man om någon kan säga att hon\r\nvigt sitt liv åt arbetarrörelsen så gäller det Ingegerd\r\nElm.</pre><pre>1979 valdes hon in i riksdagen till ett arbete som\r\nhon var väl förberedd för också genom många års\r\nkommunalt och fackligt arbete. I riksdagen blev det\r\narbetet i socialförsäkringsutskottet som hon främst\r\nkom att ägna sig åt. Men hon fortsatte samtidigt att\r\nlägga ned mycket arbete hemmavid; ännu vid sin\r\nbortgång var hon t.ex. ordförande för Unga örnar i\r\nJönköpings län.</pre><pre>Jag hade själv förmånen att under många år få\r\nsamarbeta med Ingegerd Elm i den statliga\r\npensionsberedningen.</pre><pre>Klokhet, sakkunskap, engagemang och värme\r\nkännetecknade hennes arbete och hennes sätt att\r\nvara. Ingegerd var en god och omtänksam kamrat\r\növer alla partigränser.</pre><pre>Vi delar sorgen med Ingegerd Elms närmaste och\r\nhedrar hennes ljusa minne med en stunds tystnad.</pre><pre>1 § Meddelande om ändringar i kammarens\r\nsammanträdesplan</pre><pre>Anf. 2 TALMANNEN:</pre><pre>Jag får meddela att det blir tillfälle till muntliga\r\nfrågor till regeringen torsdagen den 20 februari kl.\r\n14.30 och torsdagen den 12 mars kl. 14.30.\r\nDäremot blir det inga muntliga frågestunder den 23\r\njanuari och den 27 februari.</pre><pre>2 § Justering av protokoll</pre><pre>Justerades protokollen för den 14 och 15 januari.</pre><pre>3 § Anmälan om frågor</pre><pre>Anmäldes att följande frågor framställts</pre><pre>den 16 januari</pre><pre>1991/92:313 av Ingvar Johnsson (s) till statsrådet\r\nBeatrice Ask om komvuxstuderandes husinnehav i\r\nSpanien:</pre><pre>Av ett uttalande från finansministern framgår att\r\nhon anser att: ''Komvux är främst till för dem som\r\nhar hus i Spanien och vill lära sig spanska.''</pre><pre>Med anledning av detta uttalande vill jag ställa\r\nföljande fråga till utbildningsministern:</pre><pre>Hur stor andel av de studerande vid komvux är,\r\nenligt de uppgifter regeringen har, innehavare av\r\nhus i Spanien?</pre><pre>1991/92:314 av Göran Magnusson (s) till\r\nkommunikationsministern om det statliga stödet till\r\nfolkrörelser:</pre><pre>Statsrådet Mats Odell skriver i den nyligen lämnade\r\nbudgetpropositionen i anslutning till anslaget till\r\nNTF följande:</pre><pre>''Folkrörelserna är viktiga men det bör inte utgå ett\r\ndirekt statsbidrag till verksamheten eftersom risken\r\ndå är stor att folkrörelserna kan ses som\r\nmyndigheter och inte känna sig tillräckligt fria i\r\nförhållande till staten.''</pre><pre>De bestämda formuleringarna har karaktären av en\r\nprincipdeklaration från regeringen om\r\ninställningen till det framtida stödet till\r\nfolkrörelser.</pre><pre>Mot ovan angiven bakgrund och med anledning av\r\natt det av årets finansplan framgår att regeringen\r\nföreslår att sammanlagt 800 miljoner prutas under\r\nrubriken ''Minskade statsbidrag till organisationer\r\nm.m.'' frågar jag:</pre><pre>Är det statsrådets och regeringens framtida\r\ninriktning att folkrörelser inte skall erhålla direkt\r\nstatligt stöd till verksamheten?</pre><pre>1991/92:315 av Rune Evensson (s) till\r\narbetsmarknadsministern om byggsysselsättningen\r\ni Västsverige:</pre><pre>Genom de av regeringen vidtagna åtgärderna\r\navseende byggandet ökar nu arbetslösheten i\r\nbyggbranschen med rekordfart. Risken finns att\r\nsnart var fjärde byggnadsarbetare blir arbetslös\r\nunder året. Med den följdeffekt detta har för\r\nbyggnadsämnesindustrin, arkitekter och konsulter\r\nm.fl. som påverkas av byggandet kommer den\r\nökande byggarbetslösheten att generera\r\narbetslöshet i flera led. Vi riskerar förlora stort\r\nkunnande i alla dessa led. I stället för tvärbroms\r\nbehövs stimulans.</pre><pre>Vilka åtgärder avser regeringen vidta, för att få i\r\ngång byggverksamheten igen och undvika den\r\nmassarbetslöshet detta annars kommer att utlösa?</pre><pre>1991/92:316 av Hans Stenberg (s) till\r\narbetsmarknadsministern om byggarbetslösheten i\r\nVästernorrland:</pre><pre>Arbetslösheten bland byggnadsarbetare är nu\r\nhögre än någonsin tidigare i modern tid. I den\r\ndjupa lågkonjunkturen har regeringen vidtagit\r\nåtgärder som leder till en fullständig katastrof för\r\nbyggbranschen. Arbetslösheten bland\r\nbyggnadsarbetarna i Västernorrland ökade från\r\n21 % till 25,5 % enbart under de två första veckorna\r\n1992.</pre><pre>Vilka åtgärder avser regeringen att vidta för att\r\nminska arbetslösheten bland byggnadsarbetarna i\r\nVästernorrland?</pre><pre>1991/92:317 av Magnus Persson (s) till\r\narbetsmarknadsministern om byggarbetslösheten i\r\nVärmlands län:</pre><pre>Arbetslösheten i vårt län ökar oroväckande inom\r\nen rad branscher och antalet varsel och antalet\r\nregistrerade arbetslösa närmar sig tal som vi aldrig\r\ntidigare skådat.</pre><pre>Byggnadsarbetarnas situation förvärras dagligen\r\noch för varje vecka inrapporteras nu snabbt\r\nstigande arbetslöshetstal. I vårt län är vi snart uppe\r\ni runda tal uppemot 1 000 arbetslösa\r\nbyggnadsarbetare. Den 15 januari 1992\r\ninregistrerades 903 arbetslösa byggnadsarbetare,\r\neller drygt 20 % av byggnadsarbetarekåren i\r\nVärmlands län.</pre><pre>Med anledning av den uppkomna situationen vill\r\njag till arbetsmarknadsministern ställa följande\r\nfråga:</pre><pre>Vilka konkreta åtgärder avser\r\narbetsmarknadsministern vidta i anledning av den\r\nsnabbt ökade arbetslösheten bland\r\nbyggnadsarbetarna i Värmlands län?</pre><pre>1991/92:318 av Lars Stjernkvist (s) till\r\narbetsmarknadsministern om byggsysselsättningen\r\nunder 1992:</pre><pre>Regeringen har enligt uppgift tillsatt en bygggrupp\r\nmed representanter för bl.a. parterna på\r\nbyggarbetsmarknaden. Syftet är förhoppningsvis\r\natt ta till vara de sakkunnigas analyser av\r\nregeringens politik. Jag förutsätter att gruppens\r\ndeltagare har förmedlat en mörk utveckling\r\nbeträffande byggsysselsättningen under 1992.</pre><pre>Min fråga är därför:</pre><pre>Vilka slutsatser drar statsrådet med anledning av\r\ndessa synpunkter?</pre><pre>1991/92:319 av Håkan Strömberg (s) till\r\narbetsmarknadsministern om byggarbetslösheten i\r\nÖrebro län:</pre><pre>I Örebro län är ca 1 000 byggnadsarbetare\r\narbetslösa av totalt 4 000.</pre><pre>Vilka åtgärder avser arbetsmarknadsministern att\r\nvidta för att minska arbetslösheten bland\r\nbyggnadsarbetarna i Örebro län?</pre><pre>1991/92:320 av Axel Andersson (s) till\r\narbetsmarknadsministern om arbetslösheten i\r\nGävleborgs län:</pre><pre>Byggarbetslösheten i Gävleborgs län är nu den\r\nhögsta i landet. Vid mätning i slutet av december\r\n1991 registrerades hela 29 % arbetslösa bland\r\nbyggnadsarbetarna. I länets norra del\r\n(Hälsingland) är arbetslösheten nära 35 %.\r\nÖkningstakten är för närvarande mer än 2 % i\r\nveckan.</pre><pre>Min fråga till arbetsmarknadsministern är:</pre><pre>Vilka åtgärder avser arbetsmarknadsministern\r\nvidta för att snabbt pressa ner den oacceptabelt\r\nhöga arbetslösheten i länet?</pre><pre>1991/92:321 av Britt Bohlin (s) till\r\narbetsmarknadsministern om effekterna i\r\nMelleruds kommun av bostadspolitiken:</pre><pre>I går, den 15 januari, ställde Melleruds näst största\r\nindustri, Hellbergs Dörrar AB, in betalningarna.\r\nFöretaget har tillverkat ståldörrar av olika slag\r\nsedan början av 1950-talet, men nu 1992 har\r\nregeringens bostadspolitik inneburit slutet för\r\nföretaget. En politik som har skapat nästintill\r\ntotalstopp för ny- och ombyggnation. Om\r\nkonkursförvaltaren inte kan rekonstruera\r\nföretaget, hamnar vi i kommunens utan jämförelse\r\nallvarligaste sysselsättningskris någonsin.</pre><pre>Vad avser arbetsmarknadsministern vidta för\r\nåtgärder?</pre><pre>den 17 januari</pre><pre>1991/92:322 av Bengt Hurtig (v) till statsrådet\r\nGörel Thurdin om expertpanelen för de\r\nmiljömässiga aspekterna på Öresundsförbindelsen:</pre><pre>Enligt pressen hölls den 5 december ett möte\r\nmellan representanter för naturvårdsverket och\r\ndanska miljöstyrelsen. Detta möte skulle diskutera\r\nsammansättningen av och mandat för den\r\ninternationella expertpanel som skall tillsättas för\r\natt bevaka de miljömässiga aspekterna av den\r\nplanerade Öresundsförbindelsen.</pre><pre>De övriga Östersjönationerna har vid HELCOMs\r\nmiljömöte i Gdynia i september 1991 begärt dels att\r\nfå delta i denna expertpanel, dels att panelen också\r\nskulle undersöka alla alternativa trafikförbindelser\r\nmellan Sverige och Danmark med hänsyn till deras\r\neffekter på miljön.</pre><pre>Har regeringen medverkat till att våra grannländers\r\nbegäran tillgodosetts?</pre><pre>1991/92:323 av Ingela Mårtensson (fp) till\r\nstatsrådet Bo Lundgren om moms på ideellt arbete:</pre><pre>Föreningen Nidingens Dubbelfyrar är en ideell\r\norganisation som bildats enbart för att renovera\r\nfyrarna. Utan kostnad för staten kommer\r\nföreningen att utföra en renovering av statlig\r\negendom till ett värde av 800 000 kr. Som tack för\r\nhjälpen kräver staten moms på det ideella arbetet.</pre><pre>Mot denna bakgrund vill jag fråga skatteministern:</pre><pre>Är skatteministern beredd att vidta åtgärder för att\r\nmoms inte skall krävas i situationer som den jag här\r\nbeskrivit?</pre><pre>1991/92:324 av Nils-Olof Gustafsson (s) till\r\narbetsmarknadsministern om byggnadsarbetarna i\r\nJämtlands län:</pre><pre>Av 2 100 byggnadsarbetare i Jämtlands län är ca\r\n25 % öppet arbetslösa.</pre><pre>Vad ämnar arbetsmarknadsministern vidta för\r\nåtgärder?</pre><pre>1991/92:325 av Göran Magnusson (s) till\r\narbetsmarknadsministern om arbetslösheten i\r\nVästmanland:</pre><pre>Västmanland har drabbats hårt av arbetslöshet.\r\nLänet har den högsta andelen industrisysselsatta i\r\nlandet vilket slår hårt i den rådande konjunkturen.\r\nBland byggnadsarbetarna är snart en av fyra utan\r\narbete. Prognosen för den närmaste tiden är att\r\nandelen utan arbete kan närma sig 30 %.\r\nLänsarbetsnämnden har inom ramen för givna\r\nresurser sökt att möta den stigande arbetslösheten\r\npå olika sätt. Utbildning är därvid det viktigaste\r\ninslaget.</pre><pre>Enligt senast tillgängliga uppgifter är\r\nmedelstilldelningen så otillräcklig att\r\nneddragningar måste ske redan under första\r\nhalvåret. Nämnden tvingas nu möta stigande\r\narbetslöshet med mindre resurser. En successiv\r\nminskning av den för framtiden viktiga\r\nutbildningen blir följden. Länet tvingas också\r\nkonstatera kraftigt ökad arbetslöshet bland\r\nindustritjänstemän, många med kvalificerad\r\nutbildning, som dock behöver kompletteras. Det\r\nställer ytterligare starka krav på resurser inom\r\nlänsarbetsnämnden.</pre><pre>Länsstyrelsen har tidigare presenterat olika objekt\r\nlämpliga att tidigarelägga för att lindra byggkrisen.</pre><pre>Vilka åtgärder är statsrådet villig att vidta under\r\ninnevarande halvår för att lindra effekterna av\r\narbetslösheten i Västmanland?</pre><pre>1991/92:326 av Mona Sahlin (s) till\r\narbetsmarknadsministern om prognosen om\r\nsysselsättningen under 1992:</pre><pre>I konjunkturinstitutets prognos gjord den 29\r\nnovember 1991 räknar man med att\r\nsysselsättningen 1992 skall minska med 1,1 %,\r\nvarav i privata näringslivet 1,9 %. I finansplanen\r\nräknar regeringen med att sysselsättningen skall\r\nfalla med 1,8 %, varav 3,0 % i privata näringslivet.</pre><pre>Med anledning av dessa prognoser skulle jag vilja\r\nställa följande fråga till arbetsmarknadsministern:</pre><pre>Vad är anledningen till att regeringen bedömer att\r\nsysselsättningen 1992 skall sjunka mer än\r\nkonjunkturinstitutet förutspått?</pre><pre>1991/92:327 av Ingvar Eriksson (m) till\r\njordbruksministern om åtgärder mot viss sjukdom\r\npå bin:</pre><pre>Våren 1991 påträffades bisamhällen smittade med\r\nkvalstret varroa jacobsoni, en allvarlig och hotande\r\nbisjukdom som slagit ut många biodlingar över hela\r\nvärlden. Angreppet av sjukdomen är på det\r\nsvenska fastlandet begränsat till Malmötrakten.</pre><pre>Lantbruksstyrelsen beslöt snabbt att förinta\r\nangripna bisamhällen.</pre><pre>Efter denna sanering har ytterligare fall av varroa\r\nupptäckts i omedelbar anslutning till det smittade\r\nområdet i Malmötrakten. Jordbruksverket har\r\ndock icke låtit avdöda dem. Detta är förvånansvärt\r\nmed hänsyn till att denna begränsade resthärd\r\nframöver kan komma att smitta ned övriga landet\r\nmed bisjukdomen. Konsekvenserna hotar bli\r\noöverskådliga med betydande ekonomiska\r\nförluster.</pre><pre>Är jordbruksministern beredd att vidta de åtgärder\r\nsom krävs, så att varroa inte får ökad spridning?</pre><pre>1991/92:328 av Birgitta Dahl (s) till socialministern\r\nom förverkligande av handikapputredningens\r\nförslag:</pre><pre>I regeringens budgetproposition meddelar\r\nsocialministern att regeringen avser ''att lägga fram\r\nett förslag till ökat stöd för personer med\r\nhandikapp grundat på förslaget från\r\nhandikapputredningen''. Samtidigt föreslår\r\nregeringen att stimulansbidraget till förbättringar\r\nav den fysiska miljön i skolorna slopas liksom\r\nbidragen för sanering av fukt, mögel och radon.\r\nDet innebär stopp för mycket viktiga insatser för att\r\nundanröja funktionshinder och hälsorisker som den\r\nsocialdemokratiska regeringen införde. Också\r\ntvärstoppet i ny- och ombyggnad av bostäder\r\ninnebär allvarliga förseningar i ansträngningarna\r\natt ge människor med funktionshinder möjlighet till\r\neget boende. Dessutom förvärrar det\r\nbyggarbetslösheten.</pre><pre>En bärande idé i handikapputredningens förslag är\r\natt människor med funktionshinder skall ges\r\nmöjligheter till ett liv på lika villkor.</pre><pre>Regeringens politik på dessa områden står direkt i\r\nstrid med handikapputredningens förslag.</pre><pre>Vilka åtgärder kommer regeringen att vidta för att\r\ni praktisk handling förverkliga\r\nhandikapputredningens förslag på dessa områden?</pre><pre>1991/92:329 av Margareta Israelsson (s) till\r\narbetsmarknadsministern om byggarbetslösheten\r\noch åtgärder för att förbättra den fysiska miljön i\r\nskolorna:</pre><pre>Som ett led i arbetet med att bekämpa\r\nungdomsarbetslösheten, föreslog den\r\nsocialdemokratiska regeringen i augusti 1991 ett\r\ntidigareläggande av investeringar i skolans\r\narbetsmiljö omfattande 600 milj.kr. Tillsammans\r\nmed tidigare beslutade 300 miljoner gav detta\r\nmöjlighet till fördelning av 900 milj.kr. Av dessa\r\nerhöll Västmanlands län 21,9 miljoner.\r\nAnsökningarna till länsstyrelsen visade dock på ett\r\ndirekt behov av 260 milj.kr. för att förbättra\r\narbetsmiljön vid länets skolor. Samtidigt har vi en\r\nbyggarbetslöshet i Västmanland som i dag uppgår\r\ntill 1 039 personer eller 26 %.</pre><pre>Nu föreslår regeringen att stimulansbidraget skall\r\nupphöra. Beslutet om ytterligare 2,1 miljarder\r\nfördelat på sju år skall ''frysa inne''. I\r\nbudgetpropositionen anges statsfinansiella skäl för\r\natt ej fortsätta ombyggnationerna.</pre><pre>Avser arbetsmarknadsministern att mot bakgrund\r\nav den ökande byggarbetslösheten vidta åtgärder\r\nför att ompröva borttagandet av statsbidragen till\r\nförbättringar av den fysiska miljön i skolorna?</pre><pre>1991/92:330 av Ulla Pettersson (s) till\r\narbetsmarknadsministern om åtgärder för\r\nbyggnadsarbetarna på Gotland:</pre><pre>I Gotlands län är i dag 130 byggnadsarbetare helt\r\narbetslösa. Därutöver är drygt 80 föremål för olika\r\ntyper av arbetsmarknadspolitiska åtgärder. Det\r\ninnebär att var fjärde gotländsk byggnadsarbetare\r\nsöker arbete. Det allvarligaste i situationen är att\r\ninga större byggnadsprojekt beräknas komma till\r\nstånd inom överskådlig tid. Sedan länge planerade\r\nbyggen har uppskjutits till följd av det försämrade\r\noch osäkra läget beträffande finansieringen m.m.</pre><pre>Planerar regeringen några insatser som snabbt kan\r\nförbättra situationen för byggnadsarbetarna på\r\nGotland?</pre><pre>1991/92:331 av Liisa Rulander (kds) till\r\nutbildningsministern om forskningen om\r\nkvinnorelaterade sjukdomar:</pre><pre>De planerade karensdagarna kommer att drabba\r\nolika grupper på olika sätt. Sveriges ekonomiska\r\nsituation kräver dock att alla solidariskt tar sin del\r\nav ansvaret. Men förutom sjukdomar som alla kan\r\ndrabbas av -- t.ex. astma, allergi, migrän etc. --\r\nkommer den kvinnliga delen av befolkningen att\r\ndrabbas något mer än män.</pre><pre>Detta beror till stor del på att de sjukdomar som i\r\nhuvudsak kvinnor drabbas av inte är ordentligt\r\nutforskade för att man skall kunna erbjudas rätt\r\nbehandling.</pre><pre>Min fråga till statsrådet är:</pre><pre>Vilka planer finns för att öka forskningen om\r\nkvinnorelaterade sjukdomar?</pre><pre>1991/92:332 av Odd Engström (s) till\r\nkulturministern om villkoren för de turkbulgarer\r\nsom återvänt till Bulgarien:</pre><pre>Hur har regeringen låtit informera sig om villkoren\r\nför de turkbulgarer som inte fått stanna i Sverige\r\nutan återvänt till Bulgarien?</pre><pre>den 20 januari</pre><pre>1991/92:333 av Göthe Knutson (m) till statsrådet\r\nBo Könberg om den psykiatriska vården:</pre><pre>När skall svängdörrarna på Östra klinikerna i\r\nVänersborg bytas ut mot en låsbar rejäl port?\r\nRymningarna är otaliga. Nyligen rymde en intagen\r\nmördare för sjätte gången på tre år från den\r\n''slutna'' psykiatriska vård som anses bedrivas vid\r\nÖstra klinikerna. Omfattande spaningsinsatser har\r\nfått sättas in gång efter annan. Polisen är mycket\r\nkritisk. Allmänheten oroas. En vecka innan han\r\nrymde för sjätte gången fick den nu aktuelle\r\nrymlingen eget boende i klinikernas s.k.\r\nrehabiliteringsstuga. Sedan promenerade han ut.</pre><pre>Förtroendet för svenskt rättsväsende och den\r\nslutna psykiatriska vården kan inte upprätthållas\r\nnär förhållanden som de här relaterade blir kända\r\nav allmänheten.</pre><pre>Vilka åtgärder avser socialministern vidta för att\r\nskapa en tydlig skillnad mellan sluten psykiatrisk\r\nvård och den öppna vården?</pre><pre>1991/92:334 av Lars Sundin (fp) till statsrådet Alf\r\nSvensson om effektiviteten i vårt bistånd till\r\nBaltikum:</pre><pre>Regeringen beslutade strax före jul att i en\r\nblixtaktion satsa 45 milj.kr. på nödhjälp till Estland\r\noch Lettland. Pengarna skulle gå till inköp av olja,\r\nmedicin och kraftfoder.</pre><pre>Men enligt uppgifter jag fått har denna hjälp inte\r\nnått fram. Läget i Estland är nu så kritiskt att\r\nparlamentet beslutat att godkänna att ekonomiskt\r\nundantagstillstånd införs.</pre><pre>Vilka åtgärder avser regeringen att vidta för att öka\r\neffektiviteten i vårt katastrofbistånd till Baltikum?</pre><pre>1991/92:335 av Jan Bergqvist (s) till finansministern\r\nom finansplanens skrivningar om skattesänkningar:</pre><pre>I dag har socialminister Bengt Westerberg kritiserat\r\nregeringens finansplan för att den innehåller alltför\r\nlångtgående skrivningar när det gäller\r\nskattesänkningar.</pre><pre>Instämmer finansministern i socialministerns\r\nkritik?</pre><pre>4 § Meddelande om svar på interpellation\r\n1991/92:67</pre><pre>Från miljöminister Olof Johansson hade inkommit\r\nföljande skrivelse:</pre><pre>Till riksdagen</pre><pre>Göran Persson har ställt en interpellation till mig\r\nom ökat kostnadsansvar inom de areella\r\nnäringarna.</pre><pre>Interpellanten och jag har inte kunnat finna en tid\r\nför interpellationens besvarande inom den aktuella\r\nfyraveckorsfristen på grund av andra engagemang.\r\nVi har därför tillsammans med kammarkansliet\r\nträffat en överenskommelse om att jag skall svara\r\npå interpellationen den 23 januari 1992.</pre><pre>Stockholm den 15 januari 1992</pre><pre>Olof Johansson</pre><pre></pre><pre>5 § Svar på fråga  1991/92:299 om tunga fordons\r\nmått och vikt</pre><pre>Anf. 3 Statsrådet ULF DINKELSPIEL (m):</pre><pre>Fru talman! Kenneth Attefors har frågat mig om\r\nregeringen i kommande\r\nmedlemskapsförhandlingar avser att begära\r\nundantag från EG:s regler för transporter inom\r\nSverige med längre och tyngre fordon.</pre><pre>Frågan kommer säkerligen att behandlas under\r\nmedlemskapsförhandlingarna, om EG vid den\r\ntidpunkten har fattat beslut om harmonisering av\r\nmått och vikter för tunga fordon som går i nationell\r\ntrafik i medlemsstaterna. Sannolikheten för att ett\r\nsådant beslut kommer att fattas under innevarande\r\når eller under år 1993 är i dag svår att bedöma.\r\nGrundregeln i alla medlemskapsförhandlingar har\r\nsom bekant också varit att kandidatlandet bara har\r\nförhandlat om övergångsarrangemang -- inte om\r\npermanenta undantag.</pre><pre>Frågan är, som Kenneth Attefors påpekar,\r\nutomordentligt viktig. Regeringen kommer därför\r\nredan i de samtal som kommer att äga rum med\r\nEG-kommissionen med anledning av\r\nkommissionens uppdrag att utarbeta en s.k. avis\r\nom vår medlemskapsansökan att ta upp denna\r\nfråga. Regeringen kommer därvid att framhålla att\r\nde svenska mått- och viktreglerna för tunga fordon\r\när miljömässigt gynnsamma -- antalet fordon och\r\ndärmed utsläpp minskar -- och att de medför\r\nbesparing av energi -- mindre bränsleåtgång per\r\ntransporterat ton -- och slutligen att de leder till\r\nförbättrad trafiksäkerhet -- färre tunga fordon på\r\nvägarna och därmed mindre olägenhet för övrig\r\ntrafik. Reglerna bidrar också till en god\r\ntransportekonomi, något som EG-kommissionens\r\ntransportdirektorat alltid framhållit som mycket\r\nönskvärt.</pre><pre>Eftersom det svenska vägnätet till stor del är\r\ndimensionerat för tyngre fordon, tror jag inte att\r\ndet skall finnas någon anledning för EG att\r\nförsämra ett optimalt utnyttjande av detta.</pre><pre>De svenska reglerna innebär inte heller någon\r\ndiskriminering av andra medlemsländers\r\ntransportörer. Om EG skulle fastställa lägre värden\r\nän de svenska för nationell trafik i\r\nmedlemsstaterna, kommer det ändå att råda full\r\nfrihet att etablera sig som åkare eller att för egen\r\nräkning bedriva transporter i Sverige för alla EG-\r\nmedborgare.</pre><pre>Regeringen kommer mot den bakgrunden att i\r\növerläggningarna med EG-sidan rörande\r\nmedlemskap aktivt verka för förståelse för de\r\nsvenska nationella reglerna när det gäller mått och\r\nvikt för tunga fordon. Vi skall heller inte utesluta\r\natt frågan kan dyka upp dessförinnan vid\r\nuppföljningen och utbyggnaden av EES-avtalet.</pre><pre>Anf. 4 KENNETH ATTEFORS (nyd):</pre><pre>Fru talman! Tack så mycket för svaret. Med tanke\r\npå det sista stycket i svaret tror jag inte att jag\r\nbehöver debattera vidare. Jag har fullt förtroende\r\nför att branschen får frågan belyst på konstruktivt\r\nsätt. Tack så mycket!</pre><pre>Överläggningen var härmed avslutad.</pre><pre>6 § Svar på fråga  1991/92:310 om medel till\r\ninformation om EG</pre><pre>Anf. 5 Statsrådet ULF DINKELSPIEL (m):</pre><pre>Fru talman! Gudrun Schyman har frågat mig om\r\nregeringen ämnar vidta några åtgärder för att\r\ntillgodose den opinion som kräver allsidig\r\ninformation om vad ett eventuellt EG-medlemskap\r\nför med sig.</pre><pre>I mitt riksdagssvar till My Persson den 3 december,\r\nliksom i mitt svar på Gudrun Schymans\r\ninterpellation den 9 december, underströk jag\r\nvikten av att information om EG-frågorna sprids\r\noch att denna skall vara objektiv och allsidig. Jag\r\nsade också att det redan i dag finns ett omfattande\r\nutbud av allsidig information, men att regeringen\r\ninför förhandlingarna med EG och den kommande\r\nfolkomröstningen avser att ytterligare bredda\r\ninformationsaktiviteterna. En redogörelse för hur\r\ninformationsspridningen skall gå till kommer att\r\npresenteras under våren.</pre><pre>Utöver de insatser som jag nämnde vid dessa båda\r\ntillfällen finns det planer på att ge ut en serie av\r\nfaktablad, där information om konsekvenserna för\r\nSverige av ett EG-medlemskap på ett lättillgängligt\r\nsätt finns sammanställd -- område för område.\r\nDetta är en metod som har använts i såväl\r\nStorbritannien som Danmark. Jag finner den väl\r\nvärd att pröva även i Sverige.</pre><pre>Anf. 6 GUDRUN SCHYMAN (v):</pre><pre>Fru talman! Jag skall be att få tacka statsrådet för\r\nsvaret. Med risk för att vara tjatig står jag här igen\r\noch frågar om det som vi debatterade senast i\r\ndecember. Anledningen till att jag gör det är att\r\nsedan vi förde diskussionen i december har det\r\nkommit fram att opinionen är väldigt stark när det\r\ngäller kravet på en saklig och framför allt allsidig\r\nbelysning av EG-frågan. Man vill veta hur de\r\ntänker som tycker att det är väldigt bra. Man vill\r\nveta hur de tänker som tycker att det är dåligt, och\r\nman vill veta hur de tänker som inte har bestämt\r\nsig. Den information som hittills har gått ut har\r\nvarit väldigt obalanserad. Dels har det varit den\r\nförra regeringens information, dels den nuvarande\r\nregeringens information, som ju är inriktad på att\r\nargumentera för ett medlemskap. De\r\norganisationer utöver regeringarna själva som är\r\nför ett medlemskap är organisationer som är\r\nmycket välbeställda. Det är näringslivets\r\norganisationer, de fackliga ledningarna och\r\nstudieförbund som är nära knutna till näringslivet\r\noch som alltså har mycket pengar. De\r\norganisationer som är kritiska och som också har\r\ntagit ställning och sagt nej till medlemskap är\r\nmycket fattiga små organisationer som har svårt att\r\nhävda sig när det gäller utbud av information, typ\r\n''Nej till EG'', som nu har fått avslag.</pre><pre>Jag tycker att det är tråkigt, för det behövs för\r\nbalansens skull i debatten att alla synpunkter\r\nkommer fram. Jag skulle gärna se att regeringen,\r\nsom ju vill ha en allsidig belysning, tog initiativ till\r\nett anslag som man kan söka medel ur för särskilda\r\ninformationskampanjer och liknande. Den förra\r\nregeringen hade ett anslag hos Margot Wallström\r\npå 1 miljon, där man kunde ansöka om medel för\r\nsärskilda informationssatsningar för t.ex. temat\r\nKvinnor och EG, som just små och fattiga\r\norganisationer kunde använda sig av. Jag tycker att\r\ndet dröjer för länge med den här typen av anslag\r\nom vi skall vänta på beslut om när\r\nfolkomröstningen skall äga rum.</pre><pre>Anf. 7 Statsrådet ULF DINKELSPIEL (m):</pre><pre>Fru talman! Gudrun Schyman efterlyser allsidig\r\ninformation. Jag tror i och för sig att det finns\r\nväldigt mycket information. Det finns en mängd\r\nskriftligt och muntligt material, och medierna\r\nrapporterar om dessa frågor. Men jag delar Gudrun\r\nSchymans uppfattning att informationen inte når ut\r\ntillräckligt snabbt och tillräckligt djupt. Därför\r\nvälkomnar jag det faktum att vi har fått en djupare\r\noch mera allsidig debatt om dessa frågor. Jag har\r\ngoda förhoppningar om att detta kommer att bidra\r\ntill att vi når ut med informationen.</pre><pre>Vi har från regeringskansliets sida gjort en hel del,\r\nmen som Gudrun Schyman påpekar har olika\r\norganisationer och intressenter i mycket hög grad\r\nbidragit till den här ''lutningen'', åsikterna, i den\r\ninformation som gått ut från organisationerna. Den\r\nskall vi givetvis inte påverka, och vi kan inte heller\r\npåverka den. Jag tror inte att Gudrun Schyman\r\nmenar heller att vi skall påverka den. Att en klar\r\nmajoritet förordar medlemskap förvånar inte mig,\r\näven om det kanske förvånar Gudrun Schyman.</pre><pre>När det så gäller stödet till mer information på detta\r\nområde vill jag bara säga vad jag sagt tidigare,\r\nnämligen att vi redan nu ökar utbudet av\r\ninformation på det här området och att vi\r\növerväger, med sikte på folkomröstningen, att\r\nockså ge stöd till ökad informationsutgivning. Jag\r\nupprepar vad jag sade tidigare, nämligen att vi\r\nkommer att återkomma till frågan under våren med\r\nsikte på att få fram medel för detta under det\r\nkommande budgetåret.</pre><pre>Anf. 8 GUDRUN SCHYMAN (v):</pre><pre>Fru talman! Det förvånar inte mig att det i dag\r\nfinns en majoritet, om än ganska knapp enligt de\r\nsenaste Sifoundersökningarna, för ett\r\nmedlemskap. Det är en logisk följd av hur\r\ninformationsutbudet hittills har sett ut.\r\nInformationen har varit ensidig och\r\npropagandistisk.</pre><pre>Jag välkomnar också den mera nyanserade debatt\r\nsom nu framför allt förs i massmedierna och som ju\r\när tecken på, att när människor som faktiskt är\r\nkritiska vågar yttra det och vågar bryta tabut att\r\nman inte får säga vad man tycker och att man skall\r\nlyda partipiskan, leder det till en mera nyanserad\r\ndebatt. Men det är viktigt att kritiska frågor ställs\r\nute i studiecirklar, på fackföreningsmöten och\r\nbland folk som kanske inte regelbundet läser\r\nledarsidorna osv. samt att ett folkrörelsearbete förs\r\nkring dessa frågor. För att detta skall kunna bli\r\nlyckosamt måste det finnas pengar för små\r\norganisationer att söka. Det är vad jag efterlyser.</pre><pre>Anf. 9 Statsrådet ULF DINKELSPIEL (m):</pre><pre>Fru talman! Jag delar inte alls Gudrun Schymans\r\nuppfattning på en punkt: det material som hittills\r\ngivits ut av regeringskansliet har varit sakligt, icke\r\nobalanserat. Det finns en rad olika faktaskrifter på\r\nolika områden -- om utbildning och forskning, om\r\ntransportpolitiken, om miljöpolitiken, om\r\nkonsumentpolitiken, utbildningspolitiken, kvinnor\r\ni Europa, om offentlig upphandling, om biståndet\r\noch jordbrukspolitiken, om arbetsmiljöpolitiken.\r\nVi avser att fortsätta att ge ut saklig information\r\nsom just kan tjäna som underlag för en fortsatt\r\ndebatt kring dessa frågor.</pre><pre>Här ligger inte problemt. Det finns material, och vi\r\navser att ytterligare öka utbudet av material.\r\nSvårigheten har varit att tränga ut med materialet.\r\nÄn en gång: För att stimulera debatten i dessa\r\nfrågor avser vi att intensifiera verksamheten under\r\nnästa år. I den delen kan alltså Gudrun Schyman\r\nräkna på fortsatt sakligt material från\r\nregeringskansliet och stöd för olika insatser.</pre><pre>Anf. 10 GUDRUN SCHYMAN (v):</pre><pre>Fru talman! Jag skall inte ha ambitionen att vi skall\r\nbli överens om synen på det material som har gått\r\nut, för det tror jag inte att vi kan bli. Däremot\r\nefterlyser jag att regeringen tar fram pengar som\r\ngör det möjligt för organisationer att söka medel för\r\negen informations- och kampanjverksamhet. Det\r\när för sent att vänta till dess att det blir bestämt när\r\noch hur en folkomröstning skall hållas. Det behövs\r\nredan nu anslag så att fristående och kritiska\r\norganisationer kan ansöka om pengar för att lägga\r\nupp egna seminarier, anordna egna utställningar\r\noch sprida den typ av information som den enskilda\r\norganisationen anser vara lämplig för dess\r\nmedlemmar och andra intresserade. Den\r\ninformationen har kanske en annan vinkling eller\r\nklargör frågeställningen bättre än vad det\r\nregeringsmaterial som skall komma ut gör. Det är i\r\noch för sig bra att regeringen tänker sig att gå ut i\r\nTV, utge faktablad och allt möjligt, men det måste\r\nockså finnas annan information än bara\r\nregeringskansliets information.</pre><pre>Anf. 11 Statsrådet ULF DINKELSPIEL\r\n(m):</pre><pre>Fru talman! Jag vill upprepa att min avsikt är att\r\nförsöka få fram ökat stöd till insatser av den här\r\ntypen redan under det kommande budgetåret, dvs.\r\nlångt innan beslutet om folkomröstning kommer att\r\nfattas.</pre><pre>Anf. 12 GUDRUN SCHYMAN (v):</pre><pre>Fru talman! Jag tolkar detta som att de motioner\r\nsom vänsterpartiet och andra har avgivit om att det\r\ni budgeten skall finnas ett rejält anslag för\r\ninformationsverksamhet när det gäller EG-frågan\r\nkommer att behandlas mycket välvilligt av\r\nutskottsmajoriteterna och av regeringen.</pre><pre>Överläggningen var härmed avslutad.</pre><pre>7 § Svar på fråga  1991/92:328 om\r\nförverkligande av handikapputredningens\r\nförslag</pre><pre>Anf. 13 Socialminister BENGT\r\nWESTERBERG (fp):</pre><pre>Fru talman! Birgitta Dahl har frågat mig vilka\r\nåtgärder regeringen kommer att vidta för att i\r\npraktisk handling förverkliga\r\nhandikapputredningens förslag på vissa områden.</pre><pre>Handikapputredningen har i sitt huvudbetänkande\r\n(SOU 1991:46) Handikapp--Välfärd-- Rättvisa\r\nföreslagit en serie åtgärder som syftar till att\r\nförbättra samhällsstödet för människor med\r\nfunktionshinder. Merparten av de förslag som har\r\nlagts fram gäller individuellt inriktade insatser inom\r\nfrämst socialtjänst, habilitering och rehabilitering.\r\nBl.a. lämnas förslag om införande av en ny lag -- lag\r\nom stöd och service till vissa funktionshindrade --\r\nvars syfte är att ge svårt handikappade barn,\r\nungdomar och vuxna en preciserad rätt till vissa\r\nväsentliga insatser.</pre><pre>Remissbehandlingen av betänkandet har nyligen\r\navslutats. Som framgår av årets budgetproposition\r\navser regeringen att under detta år avlämna en\r\nproposition på grundval av förslagen i\r\nhuvudbetänkandet. Jag räknar med att en sådan\r\nproposition skall kunna avlämnas i oktober månad.</pre><pre>Handikapputredningens slutbetänkande beräknas\r\nkunna avges någon gång under våren. Jag har\r\nerfarit att utredningen då kommer att redovisa sina\r\nbedömningar och förslag när det gäller frågor om\r\ntillgängligheten i samhället i mer generell mening.\r\nHärvid avser utredningen bl.a. att se över frågor\r\nom tillgängligheten i boende och kommunikationer\r\nsamt inom andra viktiga samhällsområden.</pre><pre>Anf. 14 BIRGITTA DAHL (s):</pre><pre>Fru talman! Bengt Westerberg undviker sorgfälligt\r\natt svara på de konkreta frågor som jag har tagit\r\nupp, nämligen det uppseendeväckande faktum att\r\nregeringen nu avbryter ett pågående reformarbete\r\nför att rusta upp skolmiljöerna, så att skolorna blir\r\ntillgängliga för barn med funktionshinder, samt för\r\natt rusta upp och förbättra byggnadsbeståndet och\r\nbygga nya bostäder, som svarar mot moderna krav\r\npå tillgänglighet för handikappade.</pre><pre>Enligt min uppfattning är det uppseendeväckande\r\nnär man på det här sättet avbryter, rustar ner, ett\r\nmycket viktigt reformarbete som omedelbart, i\r\ndag, ger resultat. Genom den skola där mina barn\r\nhar gått har jag själv erfarenhet av hur bra det är\r\nmed integration av handikappade barn och hur\r\nsvårt en sådan integration kan vara när skolan är\r\ngammal och nersliten. Jag har dessutom erfarenhet\r\nav hur viktig en sådan ombyggnad kan vara. Denna\r\ngamla skola är nu äntligen upprustad, och det\r\nkommer att vara mycket lättare att i framtiden ge\r\nhandikappade barn den skolgång tillsammans med\r\nandra barn som de behöver.</pre><pre>Jag tycker att Bengt Westerberg nu skall svara på\r\nfrågan om hur denna nedrustning står i\r\növerensstämmelse med den bärande tanken i\r\nhandikapputredningens betänkande och i all god\r\nhandikappolitik, en tanke som innebär att vanliga\r\nvardagsmiljöer skall göras tillgängliga för\r\nmänniskor med funktionshinder, så att de kan leva\r\nett liv i full delaktighet tillsammans med andra\r\nmänniskor. Det var vad min fråga gällde.</pre><pre>Anf. 15 Socialminister BENGT\r\nWESTERBERG (fp):</pre><pre>Fru talman! Jag ber om ursäkt om jag har\r\nmissuppfattat Birgitta Dahls fråga, men den var\r\nnågot otydlig. Frågan löd hur vi i praktisk handling\r\nskall förverkliga handikapputredningens förslag.\r\nJag har då naturligtvis tittat på vilka förslag som\r\nhandikapputredningen har framfört och sedan har\r\njag redovisat när dessa kommer att förverkligas.\r\nMen låt oss gärna växla några ord om de andra\r\nfrågor som Birgitta Dahl tar upp.</pre><pre>Det är ju inte sant att vi avbryter upprustningen av\r\nskolor. Tvärtom fortgår den i accelererad takt.\r\nRiksdagen har nyligen under stor enighet fattat\r\nbeslut om att en mycket ansenlig del av de statliga\r\nbidragen skall utbetalas just under detta budgetår.\r\nMen redan innan bidragen började utbetalas pågick\r\nnaturligtvis en upprustning där staten hade en\r\npådrivande roll. Det var ju inte -- som det står i\r\nBirgitta Dahls fråga -- regeringen som lade fram\r\ndetta förslag, utan förslaget föranleddes av en\r\nvänsterpartimotion som regeringen medverkade till\r\natt riksdagen biföll för att man skulle få igenom helt\r\nandra saker.</pre><pre>Dessförinnan delade den socialdemokratiska\r\nregeringen vår uppfattning att upprustningsarbetet\r\nskulle finansieras på annat sätt än genom statliga\r\nbidrag. Jag tycker fortfarande att den politik som\r\nBirgitta Dahl själv stödde, innan man gick med på\r\nkompromissen med vänsterpartiet, var riktig.\r\nDärför har vi på den här punkten återgått till denna\r\nsocialdemokratiska politik.</pre><pre>Anf. 16 BIRGITTA DAHL (s):</pre><pre>Fru talman! Under den socialdemokratiska\r\nregeringens tid infördes ett tioårigt\r\nupprustningsprogram när det gäller våra skolor.\r\nDen socialdemokratiska regeringen införde också\r\nett stöd för sanering av fukt- och mögelskadade hus\r\nsamt av radonskadade hus. Vårt\r\nbostadsbyggnadsprogram medgav en ombyggnad\r\noch nybyggnad som också var mycket viktigt för att\r\ntillgodose behoven av handikappanpassning.</pre><pre>Det är detta program som regeringen i årets budget\r\navbryter genom en serie av olika förslag som ni vill\r\natt vi i riksdagen skall bifalla i vår.</pre><pre>Jag tycker att det är en uppseendeväckande\r\ndubbelmoral när regeringen och Bengt Westerberg\r\npåstår att man vill föra en politik för att hjälpa\r\nhandikappade till ett liv i gemenskap med andra\r\nmänniskor, samtidigt som man i konkret handling\r\ngör på det här sättet.</pre><pre>Anf. 17 Socialminister BENGT\r\nWESTERBERG (fp):</pre><pre>Fru talman! Jag vill bara upprepa att vi delar den\r\nuppfattning som Birgitta Dahl hade ännu för två år\r\nsedan, nämligen att det var en kommunal uppgift\r\natt upprusta skolor, en uppgift som inte krävde\r\nnågra statliga bidrag.</pre><pre>Det är riktigt att beslutet om en upprustning\r\nfattades under den socialdemokratiska regeringens\r\ntid, men det var inte på initiativ av den\r\nsocialdemokratiska regeringen, utan beslutet\r\nfattades som en eftergift åt vänsterpartiet. Det var\r\nbeklagligt att så skedde.</pre><pre>När det gäller de fukt- och mögelskadade husen har\r\ndet nu under de senaste drygt fem åren skett en\r\nbetydande upprustning och det har gjorts\r\nbetydande insatser. Den bidragsram som riksdagen\r\nhar fastställt är vid det här laget mer än förbrukad,\r\nvilket innebär att de värsta skadorna rimligen bör\r\nvara reparerade.</pre><pre>Till sist: I fråga om insatserna för att komma till\r\nrätta med radonhus föreslår regeringen inte -- som\r\ndet står i Birgitta Dahls fråga -- en minskning, utan\r\nman föreslår tvärtom en ökning av dessa bidrag\r\nunder nästa budgetår.</pre><pre>Anf. 18 BIRGITTA DAHL (s):</pre><pre>Fru talman! Bengt Westerberg har fortfarande inte\r\nsvarat på frågan vad regeringen kommer att vidta\r\nför åtgärder för att uppfylla de krav som man måste\r\nställa när det gäller upprustningen av skolor, dvs.\r\nom regeringen kommer att ta tillbaka sitt förslag\r\nom ett stopp för detta program.</pre><pre>Beträffande den handikappolitiska propositionen\r\nanser vi socialdemokrater att det i och för sig är bra\r\natt ni numera ansluter er till den tidsplan som vi i\r\nden socialdemokratiska regeringen fastställde. Det\r\nhade varit klädsamt att då be om ursäkt för den\r\nobefogade kritik som ni riktade mot oss förra året\r\nnär ni påstod att ni omedelbart skulle föreslå\r\nåtgärder. Ni har anslutit er till den tidsplan som vi\r\nhade och som gör det möjligt att ta hänsyn till både\r\nremissinstanser och slutbetänkandet. Men, Bengt\r\nWesterberg, under en utfrågning i finansutskottet\r\nbekräftade regeringskansliets företrädare att\r\nregeringen inte har avsatt ett enda öre för de\r\ninsatser som krävs. Är detta riktigt?</pre><pre>Anf. 19 Socialminister BENGT\r\nWESTERBERG (fp):</pre><pre>Fru talman! Upprustningen av skolorna upphör ju\r\ninte alls. Skolorna är som bekant en kommunal\r\nuppgift. Det är kommunernas ansvar att rusta upp\r\nskolor som är undermåliga på olika sätt. Så har det\r\nvarit under lång tid, och så är det fortfarande.</pre><pre>Under detta budgetår satsas 900 milj.kr. i\r\nstatsbidrag till denna upprustning. Det är bra,\r\neftersom detta är utmärkt som\r\narbetsmarknadspolitiska åtgärder betraktat. Då\r\nfinns det skäl för statsmakten att gå in och ge denna\r\nstimulans. Men under normala förhållanden är\r\nupprustningen en kommunal angelägenhet och den\r\nbör så förbli.</pre><pre>Jag upprepar att detta var också Birgitta Dahls\r\nuppfattning ännu för två år sedan. Det var inte\r\nBirgitta Dahl och den socialdemokratiska\r\nregeringen som föreslog att staten skulle gå in och\r\nfinansiera upprustningsarbetet, utan det var\r\nvänsterpartiet, och enbart som en eftergift för att\r\nfå vänsterpartiets stöd för kommunaliseringen gick\r\nsocialdemokraterna med på detta.</pre><pre>Nu återgår vi till den gamla socialdemokratiska\r\npolitiken som var högsta visdom för två år sedan,\r\noch jag kan inte se att det är något fel.</pre><pre>Anf. 20 BIRGITTA DAHL (s):</pre><pre>Fru talman! Jag konstaterar att vi är och förblir\r\nberedda att fullfölja satsningen på upprustningen\r\nav skolans fysiska miljö. Vi anser att detta är\r\nnödvändigt både av sysselsättningspolitiska skäl\r\noch av rättfärdighetsskäl för att påskynda\r\nhandikappanpassningen och förbättringen för\r\növrigt av skolans fysiska miljö.</pre><pre>Sedan tycker jag också att det är oerhört viktigt att\r\nvi får ett besked från Bengt Westerberg. Dagen före\r\nvalet hade Bengt Westerberg och Anne Wibble en\r\ntorgdebatt. Bengt Westerberg frågade om han, om\r\nhan skulle bli socialminister, ändå inte kunde få litet\r\ngrand att dela ut. Svaret blev att han skulle få litet --\r\nhan skulle bums få till handikappreformen. Men\r\nvid finansutskottets utfrågning häromveckan fick vi\r\nveta att det finns pengar till vårdbidrag med 295\r\nmilj.kr., men att det inte finns ett öre till en\r\nhandikappreform i höst. Är detta sant?</pre><pre>Anf. 21 Socialminister BENGT\r\nWESTERBERG (fp):</pre><pre>Fru talman! Det är riktigt att handikappreformen\r\nunder det budgetår som ligger framför oss sannolikt\r\ninte kommer att innebära några ytterligare\r\nresurser. Jag kan i dag inte svara på om det finns\r\nnågot av handikapputredningens förslag som kan\r\nförverkligas redan vid årskiftet, men vår tidsplan är\r\natt riksdagen skall fatta beslut under hösten och att\r\nvi skall börja genomföra åtgärderna den 1 juli 1993.\r\nDet infaller alltså under budgetåret därefter. Men\r\nsom Birgitta Dahl mycket riktigt påpekade gör vi\r\nredan i den budget som nu ligger framför oss och\r\nsom riksdagen skall behandla i vår ett antal\r\nsatsningar på handikappområdet. Den största\r\nsatsningen gäller vårdbidraget, en reform som\r\nsocialdemokraterna och Birgitta Dahl för övrigt har\r\nmotsatt sig i många år. Dessutom genomför vi den\r\nstörsta ökningen i modern tid av anslagen till\r\nhandikapporganisationerna, som också gör mycket\r\nviktiga insatser för handikappade. Jag anser att\r\nockså detta måste betraktas som en viktig\r\nhandikappreform.</pre><pre></pre><pre>Anf. 22 BIRGITTA DAHL (s):</pre><pre>Fru talman! Fortsättningen av stödet till\r\nhandikapporganisationerna är med hänsyn till\r\ninflationsutvecklingen bara en uppföljning av vad\r\nvi har gjort under en följd av år. Men jag\r\nkonstaterar att Bengt Westerberg, låt vara med så\r\nsmå ord som möjligt, erkänner att det inte finns ett\r\nöre avsatt för en handikappreform och att\r\nmöjligheterna att genomföra någon sådan helt är\r\nberoende av budgetförhandlingarna inom\r\nregeringen. De nödrop som Bengt Westerberg då\r\noch då utsänder via Svenska Dagbladet och övriga\r\nmedia, liksom i tal inför olika församlingar, är\r\nnaturligtvis ett uttryck för att det går ganska svårt i\r\nde där förhandlingarna.</pre><pre>Anf. 23 Socialminister BENGT\r\nWESTERBERG (fp):</pre><pre>Fru talman! Det går inte, som Birgitta Dahl\r\nuttryckte det, det minsta svårt vid förhandlingarna.\r\nRegeringen är helt överens om att\r\nhandikapputredningens förslag skall genomföras.\r\nMen den tidsplan som den socialdemokratiska\r\nregeringen i praktiken lade fast gjorde att den\r\nutsträckta remisstiden blev ovanligt lång, dvs. ända\r\nfram till det årskifte som vi nu har bakom oss, och\r\ndärför är det inte möjligt att lägga fram en\r\nproposition tidigare än till hösten. Av den\r\nanledningen är det knappast möjligt att förverkliga\r\nde här förslagen förrän vid halvårskiftet 1993.\r\nMånga skulle hävda att även detta är en mycket\r\nsnäv tidsplan, men det är min bestämda ambition\r\natt hålla oss till den tidsplanen.</pre><pre>Anf. 24 BIRGITTA DAHL (s):</pre><pre>Fru talman! Jag tycker inte att Bengt Westerberg\r\nskall skylla ifrån sig. På det här området har Bengt\r\nWesterberg drivit en alldeles egen valrörelse och\r\nförsökt framställa sig som bättre än någon annan.\r\nMen det som räknas är praktisk handling.\r\nHandikappade är mer än några andra beroende av\r\nen bra generell välfärdspolitik. Vad möter de i årets\r\nbudget: karensdagar, indragningar från stat och\r\nkommuner, stopp för upprustningsprogrammet för\r\nskolorna, stopp för bostadsbyggandet och därmed\r\nmodernisering av bostadsbeståndet. Det är en\r\nverksamhet från regeringens sida, liksom också\r\nfrån borgerligt styrda kommuners och landstings\r\nsida, som är ett direkt slag i ansiktet på de\r\nhandikappade. Folkpartisterna i Hälsingborg har\r\nexempelvis föreslagit att de som tas hem till eget\r\nboende skall inkvarteras i tomma hotellrum som\r\nhotellägarna inte kan hyra ut. Är detta, Bengt\r\nWesterberg, det egna rum för samhällets gömda\r\noch glömda som ni har talat om i många år?</pre><pre>Anf. 25 Socialminister BENGT\r\nWESTERBERG (fp):</pre><pre>Fru talman! Nu börjar Birgitta Dahl verkligen ta\r\ntill brösttoner. När den nya regeringen tog över i\r\noktober kunde den konstatera att vi hade haft en\r\nrekordsnabb ökning av arbetslösheten, särskilt\r\nbland handikappade. Arbetsmarknadsstyrelsen\r\nvädjade i en skrivelse till regeringen den 23 augusti\r\natt man skulle avsätta pengar för lönebidrag till\r\nhandikappade. Härtill sade den socialdemokratiska\r\nregeringen nej. Den nya regeringen har senare\r\nanslagit 275 milj.kr. för att kunna fullfölja de\r\ninsatser som arbetsmarknadsstyrelsen ville göra.\r\nDetta var situationen när vi tog över.</pre><pre>Jag skall medge att vi har lagt fram en budget som\r\när kärv. Läget kräver en kärv budget, men trots\r\ndetta har vi fått utrymme för en förbättring av\r\nvårdbidraget till familjer som har barn med\r\nhandikapp, en förbättring som Birgitta Dahl år\r\nefter år har sagt nej till, och en real ökning av stödet\r\ntill handikapporganisationerna. Vidare aviserar vi\r\nen reform som kostar mellan 2 och 3 miljarder\r\nkronor och som det kommer en proposition om i\r\nhöst. Detta är en omfattning när det gäller\r\nhandikappreformer som Birgitta Dahl som\r\nriksdagsledamot tidigare aldrig har varit i närheten\r\nav.</pre><pre>Anf. 26 BIRGITTA DAHL (s):</pre><pre>Fru talman! Jag konstaterar än en gång att det inte\r\nfinns någon ekonomisk täckning för löftena om en\r\nhandikappreform.</pre><pre>Dessutom accepterar regeringen en arbetslöshet på\r\nbortåt 5 % och driver en politik som ökar\r\narbetslösheten. Detta drabbar handikappade mer\r\nän några andra. Vi hade härom veckan en\r\ngenomgång av de här frågorna med\r\nlänsarbetsnämnden hemma i mitt län. Man\r\nmeddelade att det i dag är totalstopp när det gäller\r\natt få ut människor med funktionshinder i arbete,\r\ndetta på grund av den höga arbetslösheten. På\r\ndenna punkt är det dessutom så, att direktiven till\r\narbetsmarknadsverket har luckrats upp av den\r\nnuvarande regeringen.</pre><pre>Anf. 27 Socialminister BENGT\r\nWESTERBERG (fp):</pre><pre>Fru talman! Vi kan ju inte bortse från att Birgitta\r\nDahl har medverkat i den regering som har skapat\r\ndagens situation. Det är ju inte den nya regeringen\r\nsom på hundra dagar har försatt Sverige i en\r\nekonomisk krissituation. Den politik som Birgitta\r\nDahl under flera år har medverkat till gör att vi nu\r\nbefinner oss där vi befinner oss. Redan den dag då\r\nBirgitta Dahl avgick och den nya regeringen\r\ntillträdde kunde vi konstatera att arbetslösheten\r\nbland handikappade hade ökat kraftigare än bland\r\nnågra andra kategorier. Till följd av detta har vi\r\nvidtagit speciellt stora åtgärder för handikappade.\r\nDen situation som då rådde kan Birgitta Dahl\r\nunder inga förhållanden skylla på någon annan.</pre><pre>Nu har vi inlett ett reformprogram för de\r\nhandikappade som Birgitta Dahl, jag upprepar det,\r\nsom regeringsledamot aldrig har varit i närheten av.\r\nLåt oss se när vi efter tre år har facit om inte Birgitta\r\nDahl kommer att framstå som en mycket blek\r\nföreträdare för välfärdspolitik i jämförelse med vad\r\nvi har åstadkommit.</pre><pre>Anf. 28 BIRGITTA DAHL (s):</pre><pre>Fru talman! När det gäller att öka arbetslösheten,\r\nrusta ned välfärden och åstadkomma försämringar\r\nsom drabbar utsatta grupper mer än några andra\r\nhar den nuvarande regeringen varit\r\nhäpnadsväckande framgångsrik. Det förtjänar ni\r\ninte beröm för.</pre><pre>Anf. 29 Socialminister BENGT\r\nWESTERBERG (fp):</pre><pre>Fru talman! Jag har inget ytterligare att tillägga,\r\neftersom jag redan har talat om vilka planer\r\nregeringen har. Det är det som är viktigt.</pre><pre>Överläggningen var härmed avslutad.</pre><pre>8 § Svar på fråga  1991/92:287 om\r\nmiljöskadeförsäkringen</pre><pre>Anf. 30 Miljöminister OLOF JOHANSSON\r\n(c):</pre><pre>Fru talman! Anita Johansson har frågat mig vilka\r\nåtgärder jag som miljöminister är beredd att vidta\r\nför att sprida kännedom om möjligheten att erhålla\r\nersättning från miljöskadeförsäkringen.</pre><pre>Miljöskadeförsäkringen har varit i kraft sedan den\r\n1 juli 1989. För försäkringen svarar ett\r\nmiljöskadekonsortium. I detta konsortium ingår\r\nförsäkringsbolagen Folksam,\r\nLänsförsäkringsbolagen, Skandia, Trygg-Hansa\r\noch Wasa. Den som bedriver miljöfarlig\r\nverksamhet som kräver tillstånd eller anmälan är\r\nskyldig att bidra till försäkringen.</pre><pre>En skadelidande enligt miljöskadelagen kan erhålla\r\nersättning från miljöskadeförsäkringen enligt de\r\nförsäkringsvillkor som har godkänts av regeringen,\r\nom den som har vållat skadan inte kan betala eller\r\nom skadevållaren är okänd eller om\r\nskadeståndsanspråket är preskriberat.</pre><pre>Det är naturligtvis viktigt att allmänheten känner\r\ntill att det finns en miljöskadeförsäkring. Hittiills\r\nhar information i huvudsak spridits genom\r\nkonsortiets försorg. Enligt uppgifter har bl.a.\r\nnaturvårdsverket, kommunala förvaltningar,\r\nadvokater, försäkringsbolag och viss fackpress\r\nerhållit informationsbroschyrer om\r\nmiljöskadeförsäkringen. Enligt min mening faller\r\ndet sig naturligt att myndigheterna inom\r\nmiljöområdet också gör en insats för att sprida ökad\r\ninformation om miljöskadeförsäkringen och de\r\nmöjligheter till ersättning som försäkringen\r\nerbjuder.</pre><pre>Anf. 31 ANITA JOHANSSON (s):</pre><pre>Fru talman! Jag tackar miljöministern för det\r\npositiva svaret på min fråga.</pre><pre>Bakgrunden till frågan är den att jag sommaren\r\n1989 blev tillfrågad av den dåvarande\r\nmiljöministern Birgitta Dahl om jag ville bli\r\nledamot i miljöskadenämnden. Efter ett år frågade\r\njag Karin Söder, som också hade utsetts till\r\nledamot, om hon hade hört någonting från denna\r\nnämnd. Men vi stod lika frågande båda två.</pre><pre>I november 1991 kallades jag äntligen till det första\r\nsammanträdet. Då kunde alla i nämnden\r\nkonstatera att inte en enda krona hade betalats ut.\r\nAlla i nämnden var då rörande överens om att det\r\nbehövs mycket mera information om\r\nmiljöskadenämndens verksamhet. Jag tycker att\r\ndet är bra att miljöministern anser att det är viktigt\r\nmed information. Vi får väl hjälpas åt så gott vi kan\r\natt sprida information om miljöskadenämnden. Jag\r\nanser nämligen att det rör sig om viktig verksamhet\r\noch att de som åsamkas skador på grund av\r\nmiljöverksamhet också bör få ut pengar.</pre><pre>Anf. 32 Miljöminister OLOF JOHANSSON\r\n(c):</pre><pre>Fru talman! Jag håller helt med och känner också\r\ntill Anita Johanssons position i de här fallet. Jag är\r\nden förste att beklaga att inga ersättningar har\r\nutgått, om det nu beror på brist på information. En\r\ndel förseningar berodde väl på hanteringen,\r\neftersom miljöskadenämnden inte tillkom\r\nomedelbart efter lagstiftningen.</pre><pre>Sedan vill jag nämna att det finns en särskild\r\nbroschyr av relativt sent datum. Där berörs de här\r\nfrågorna. Det finns alltså i och för sig bra\r\ninformation. Jag hoppas att vi som har deltagit i den\r\nhär debatten, med hjälp av media, därmed också\r\nhar bidragit till informationen.</pre><pre>Anf. 33 ANITA JOHANSSON (s):</pre><pre>Fru talman! Även jag är medveten om den\r\nbroschyr som Olof Johansson håller i sin hand. Men\r\njag tror att den har alldeles för liten spridning. Det\r\nvore kanske någonting för TV:s anslagstavla.</pre><pre>Överläggningen var härmed avslutad.</pre><pre>9 § Svar på fråga  1991/92:295 om\r\narbetslösheten i Sjuhäradsbygden</pre><pre>Anf. 34 Arbetsmarknadsminister BÖRJE\r\nHÖRNLUND (c):</pre><pre>Fru talman! Berndt Ekholm har frågat mig vilka\r\nytterligare åtgärder jag är beredd att vidta för att\r\nhålla nere arbetslösheten i Sjuhäradsbygden.</pre><pre>Jag är medveten om den besvärliga situationen i\r\nSjuhäradsbygden, där tekoindustrin svarar för en\r\nviktig del av industrisysselsättningen.\r\nSysselsättningen inom tekoindustrin har minskat\r\nväsentligt under de senaste åren och den rådande\r\nlågkonjunkturen har förstärkt de strukturella\r\nproblem som finns sedan länge.</pre><pre>Regeringen har under hösten vidtagit en rad\r\nåtgärder som bidrar till att bekämpa arbetslösheten\r\ni landet. Bl.a. har arbetsmarknadspolitiska insatser\r\nprioriterats:</pre><pre>På förslag i tilläggsbudget I har riksdagen beslutat\r\natt tillföra AMS ytterligare 3,3 miljarder kronor för\r\narbetsmarknadspolitiska åtgärder. Därutöver har\r\nregeringen den 19 december 1991 beslutat att\r\ngenom utnyttjande av finansfullmakten tillföra\r\nAMS 1,3 miljarder kronor. Det är AMS uppgift att\r\nutifrån behovet i olika län fördela medlen.\r\nLänsarbetsnämnden skall göra nödvändiga\r\nprioriteringar inom länet.</pre><pre>Älvsborgs län har under innevarande budgetår,\r\nmed de nämnda resursförstärkningarna, tilldelats\r\ntotalt 856 milj.kr. för arbetsmarknadspolitiska\r\nåtgärder. Regeringen beslutade i november 1991 att\r\nÄlvsborgs län skulle tilldelas 700 000 kr. av de\r\nmedel som regeringen disponerar för\r\npersonalförstärkning vid arbetsförmedlingen.\r\nDessa medel kommer att användas för särskilda\r\nförmedlingsinsatser i Sjuhäradsbygden för\r\nfriställda från tekoindustrin.</pre><pre>Regeringen har i årets budgetproposition föreslagit\r\nfortsatt stora resurser till arbetsmarknadspolitiska\r\nåtgärder.</pre><pre>Anf. 35 BERNDT EKHOLM (s):</pre><pre>Fru talman! Jag ber att få tacka\r\narbetsmarknadsministern för svaret.</pre><pre>Jag konstaterar att ministern har förståelse för\r\ntekos speciella problem, men jag måste säga att jag\r\ntycker att svaret är mycket allmänt hållet.</pre><pre>Jag vill säga något om arbetsmarknadsläget\r\nhemma. Det är naturligtvis lika svårt där som på\r\nandra håll, men vi har vår speciella struktur inom\r\njust tekoindustrin. När det gäller min hemkommun\r\nkan jag nämna att 65 % av alla industrisysselsatta\r\när knutna till tekoindustrin. Det är klart att detta\r\npåverkar vårt sysselsättningsläge. Inom\r\ntekoindustrin är i dag långt över 10 % arbetslösa.\r\nTill saken hör också att de som friställs inom\r\ntekoindustrin ofta blir långtidsarbetslösa.</pre><pre>I dag ligger också byggnadsarbetslösheten långt\r\növer 15 %. När det gäller den samlade bilden av\r\nlänet kan man helt enkelt säga att arbetslösheten på\r\nett år har fördubblats, oavsett vilka kategorier som\r\ndet är fråga om. Allvarligast är naturligtvis\r\nungdomsarbetslösheten. Jag har siffror som tyder\r\npå att närmare 1 000 ungdomar är\r\nlångtidsarbetslösa. I min hemkommun Mark har vi\r\nden högsta arbetslösheten i modern tid.</pre><pre>Så här kan vi naturligtvis inte ha det, speciellt som\r\nprognosen pekar mot en 35-procentig ökning inom\r\nett halvår av vår arbetslöshet, om vi inte sätter in\r\nåtgärder.</pre><pre>Vilka åtgärder är det då fråga om? Först gäller det\r\nnaturligtvis riktiga jobb inom tekoindustrin. Det\r\nmåste göras insatser för att skapa riktiga jobb.\r\nDetsamma gäller byggnadsområdet. Givetvis\r\nmåste man också räkna med olika\r\narbetsmarknadspolitiska insatser. Vi har fått del av\r\nolika paket, men tyvärr har det blivit alldeles för\r\nlitet. Det räcker inte med de pengar som har\r\nbeviljats. Vi behöver mer medel för att kunna\r\npressa ned arbetslösheten.</pre><pre>Min fråga till arbetsmarknadsministern blir därför:\r\nKan vi räkna med att få mer medel och vilka\r\nsektorer kommer de att gälla?</pre><pre>Anf. 36 Arbetsmarknadsminister BÖRJE\r\nHÖRNLUND (c):</pre><pre>Fru talman! Jag jobbar inom departementet med\r\nett förslag, som berör ungdomar upp till 25 år. I en\r\nsådan här arbetsmarknadssituation friställs många\r\nyrkesarbetare med 5--10 års erfarenhet. När lediga\r\narbeten uppstår, är det mycket lätt för dessa att gå\r\nin. Ungdomarna får en mycket svår situation under\r\n1992 och 1993. Jag hoppas därför att inom en inte\r\nalltför avlägsen framtid kunna lägga fram ett förslag\r\nriktat för ungdomar under 25 år.</pre><pre>När det gäller teko vill jag framhålla att det faktiskt\r\nvar den socialdemokratiska regeringen som\r\nföreslog den avreglering som gör att teko befinner\r\nsig i en så svår situation.</pre><pre>Anf. 37 BERNDT EKHOLM (s):</pre><pre>Fru talman! Naturligtvis är det viktigaste att vi\r\nskapar riktiga jobb. Förslaget att ge ungdomar jobb\r\när mycket kontroversiellt och omtvistat. Det finns\r\nmycket att säga om det. Min tid medger inte att jag\r\nger mig i kast just med det förslaget. Det kanske\r\nandra gör här senare.</pre><pre>När det gäller teko är det helt enkelt nödvändigt att\r\nman på något sätt fortsätter med olika stödinsatser.\r\nDet kan gälla inom ramen för utvecklingsfonden.\r\nDet kan vara utbildningsinsatser av olika slag. På\r\nden punkten har ju inte den socialdemokratiska\r\nregeringen sagt nej. Det var det riktade\r\nbranschstödet som man var kritisk mot. I och för sig\r\nhar även vi från Sjuhäradsbygden varit kritiska mot\r\nvår egen regering på den punkten. Det gäller hur\r\nEG-anpassningen skall ske, där vi har\r\nimportrestriktionerna. På byggnadssidan gäller det\r\nnaturligtvis att se till att vi får skolmiljöpengar samt\r\natt vi får ett vettigt finansieringssystem och kan\r\nbibehålla investeringsbidragen. I fråga om de\r\narbetsmarknadspolitiska insatserna är det\r\nnödvändigt att vi får mera pengar. De pengar som\r\nvi hittills har fått räcker inte. Då kommer\r\narbetslösheten att skena i väg upp från 6 %, vilket\r\när alldeles för mycket.</pre><pre>Anf. 38 Arbetsmarknadsminister BÖRJE\r\nHÖRNLUND (c):</pre><pre>Fru talman! Jag vill påminna Berndt Ekholm om\r\natt socialdemokraterna, när vi senast i denna\r\nkammare diskuterade pengar till\r\narbetsmarknadsåtgärder, föreslog ett tillägg till\r\nAMS på drygt 700 milj.kr. Det var en måndag.\r\nTorsdagen därefter beslöt regeringen att anslå 1,3\r\nmiljarder kronor till AMS att delas ut under resten\r\nav detta budgetår. Jag anser att regeringen\r\nverkligen har försökt göra goda insatser. Jag vet\r\ninte hur socialdemokraterna kommer att se på det\r\nbudgetförslag som vi har framlagt för riksdagen.\r\nAMS redovisar tre olika nivåer och regeringen har\r\ngivit AMS den högsta nivån. Vi gör faktiskt mycket\r\nstora insatser för närvarande.</pre><pre>Anf. 39 BERNDT EKHOLM (s):</pre><pre>Fru talman! Jag betvivlar inte ett ögonblick att\r\narbetsmarknadsministern anstränger sig i dessa\r\nfrågor. Men det hjälper inte. Jag kan bara\r\nkonstatera att det inte räcker. Situationen är så\r\noerhört svår i många delar av landet, bl.a. i\r\nSjuhäradsbygden, att ansträngningarna måste bli\r\nännu större. Genom de sista insatserna i paketet till\r\nvårt län, 60 milj.kr., kan vi sänka arbetslösheten\r\nmed 0,2 %. Men den 35-procentiga prognosen\r\npekar mot en ökning av arbetslösheten med 2 %.\r\nSkall vi bibehålla samma öppna arbetslöshet som vi\r\nhar i dag, behöver vi minska den med 2 % och då\r\nbehövs det 600 milj.kr., alltså tio gånger så mycket\r\npengar som vi fick senast. Detta visar problemets\r\nstorlek. Man måste anstränga sig ytterligare. Finns\r\ndet flera insatser som arbetsmarknadsministern kan\r\npeka på?</pre><pre>Anf. 40 Arbetsmarknadsminister BÖRJE\r\nHÖRNLUND (c):</pre><pre>Fru talman! Det viktiga är att vidta långsiktiga\r\nåtgärder, framför allt för småföretagsamheten. Där\r\nhar regeringen framlagt en rad förslag. Senare\r\nkommer förslag om en bättre\r\nriskkapitalförsörjning. Vidare har vi tidigarelagt\r\nsatsningar på vägar, järnvägar, byggen etc. Där\r\npågår ytterligare ett förberedelsearbete för att vi\r\nskall ha en beredskap framöver.</pre><pre>Anf. 41 BERNDT EKHOLM (s):</pre><pre>Fru talman! Det är ett bra förslag. Spinn vidare på\r\nden vägen. Ansträng er litet till i regeringen. Ta\r\nt.ex. vägarna. Där har ett projekt i min hembygd\r\nfått pengar av den socialdemokratiska regeringen.\r\nDet var 100 milj.kr. till riksväg 41. Där är det\r\nmöjligt att lägga ner ännu mer pengar, eftersom\r\nkostnaderna för vägen beräknas till 300--400\r\nmilj.kr. Man kan satsa på våra järnvägar. Man kan\r\ntidigarelägga AXE-systemet, där det råder stora\r\nbrister i vår region. Byggfolket kan stoppa förslaget\r\nom att skolmiljöpengen skall försvinna. Man kan\r\ngöra andra insatser av typ ROT-programmet. Det\r\nfinns mängder av uppslag att ta vara på. Det gäller\r\nbara att hitta det rätta sättet att finansiera dem.</pre><pre>Anf. 42 Arbetsmarknadsminister BÖRJE\r\nHÖRNLUND (c):</pre><pre>Fru talman! Det gäller att finansiera dem på ett sätt\r\nsom skapar förtroende på penningmarknaden så att\r\nvårt svenska ränteläge inte går i höjden. Det skulle\r\nvara det värsta som kunde drabba våra löntagare\r\noch företag. Det sista kan vi vara eniga om.</pre><pre>Anf. 43 BERNDT EKHOLM (s):</pre><pre>Fru talman! Det är naturligtvis jätteviktigt att få\r\nbalans i den ekonomiska politiken. Men vår politik\r\nhade snarare varit att vi hade använt\r\nt.ex.byggandet såsom en motor i ekonomin och\r\nstoppat en del av era skattesänkningsförslag. Där\r\nhar man ett utrymme att göra flera förnuftiga\r\ninsatser, som ökar tillväxten i samhället och som är\r\nbra även för vår bygd.</pre><pre>Anf. 44 Arbetsmarknadsminister BÖRJE\r\nHÖRNLUND (c):</pre><pre>Fru talman! En mängd debattörer kommer att ta\r\nupp byggandet senare här i dag. Jag avstår från att\r\nfortsätta debatten på detta område.</pre><pre>Överläggningen var härmed avslutad.</pre><pre>10 § Svar på fråga  1991/92:298 om\r\narbetsmarknadspolitiken och företagen</pre><pre>Anf. 45 Arbetsmarknadsminister BÖRJE\r\nHÖRNLUND (c):</pre><pre>Fru talman! Lars-Ove Hagberg har frågat mig vilka\r\nåtgärder regeringen avser att vidta för att få\r\nföretag -- och då även statliga -- att i stället för att\r\navskeda anställda välja att utbilda dessa.</pre><pre>Frågan är ställd mot bakgrund av att Svenskt Stål\r\nAB, enligt Lars-Ove Hagberg, vid sina\r\nanläggningar i Borlänge avvisat utbildning av de\r\nanställda som ett alternativ till uppsägningar, trots\r\natt AMS ställer medel till förfogande för\r\nutbildning.</pre><pre>Naturligtvis är det bäst om arbetsgivarna i tider\r\nmed minskat kapacitetsutnyttjande i företagen i\r\nförsta hand kan utnyttja den lediga tiden till att\r\nutveckla de anställdas kompetens. För att stödja\r\nsådana satsningar har betydande medel ställts till\r\nAMS förfogande för bidrag till utbildning i företag\r\nför att förhindra uppsägningar eller permitteringar.\r\nRegeringen har också, i årets budgetproposition,\r\nföreslagit att arbetsgivare som satsar på\r\npersonalutbildning även under budgetåret 1992/93\r\nbör få göra avdrag på arbetsgivaravgifterna vid\r\nanställning av vikarier för den som går i\r\nutbildning -- de s.k. utbildningsvikariaten.</pre><pre>Det är emellertid inte meningen att dessa\r\nstödinsatser skall användas för att förhindra en\r\nnödvändig strukturomvandling av det svenska\r\nnäringslivet. Ansvaret för vilka åtgärder som bör\r\nvidtas för att försvara företagens ställning på sina\r\nmarknader och därmed deras överlevnad och\r\nsysselsättningen för de anställda måste ligga och\r\nligger också på företagen själva.</pre><pre>Anf. 46 LARS-OVE HAGBERG (v):</pre><pre>Fru talman! Både industrins och regeringens\r\nprognoser pekar på att ungefär 150 000 anställda\r\ninom industrin kommer att förlora jobben fram\r\nt.o.m. nästa år, vilket är en allvarlig utveckling.\r\nMan förutsätter ju då att företagen tar chansen att\r\nutbilda sin arbetskraft under denna tid. Nu har det\r\nemellertid kommit till min kännedom att SSAB har\r\naviserat om att dra in personal och kommer att\r\nfullfölja detta, trots att företaget av AMS har blivit\r\nerbjudet att få utbildningspengar. Såvitt jag förstår\r\nstrandade de centrala förhandlingarna om detta i\r\nnatt. Det betyder i detta läge att 90 personer skall\r\navskedas.</pre><pre>Detta kan inte vara bra för samhället i detta läge.\r\nJag undrar därför: Är detta i linje med regeringens\r\npolitik, och vilka åtgärder tänker regeringen vidta?\r\nDet finns utbildningspengar i företaget, men\r\nföretaget använder inte dem.</pre><pre>Arbetsmarknadsministern ger mig nu svaret att det\r\när företagen själva som skall bestämma om detta.\r\nVad anser regeringen egentligen? När skall\r\nföretagen ta sitt ansvar? När skall de bli åthutade\r\npå det sätt som ungdomarna blir om att de har för\r\nhöga löner? När skall företagen bli åthutade för att\r\nde inte tar sitt ansvar, arbetsmarknadsministern?</pre><pre>Oavsett om man strukturomvandlar eller inte\r\nmåste ju någon ta hand om arbetskraften. I detta\r\nfall får företaget alltså medel av samhället för att\r\nutbilda personalen och därmed öka kompetensen.\r\nEn strukturomvandling kanske dessutom kan\r\nklaras genom naturlig avgång.</pre><pre>Jag vill därför ställa följande fråga: Är det\r\nregeringens uppfattning att företagen nu bara skall\r\nstrukturomvandla och inte ta något som helst\r\nansvar och dessutom få skattesänkningar av\r\nregeringen? Är det denna bild som vi kommer att\r\nfå se framöver?</pre><pre>Anf. 47 Arbetsmarknadsminister BÖRJE\r\nHÖRNLUND (c):</pre><pre>Fru talman! Bäste herr Hagberg! Problemet är att\r\nen tredjedel av de svenska företagen i dag går med\r\nförlust, och en hel del av dem går med stora\r\nförluster. Vad de måste göra för att över huvud\r\ntaget överleva är att på olika sätt försöka förbättra\r\nlönsamheten.</pre><pre>Lars-Ove Hagberg och jag verkar vara eniga om att\r\ndet är bra med dessa utbildningsinsatser som gör att\r\nföretagen kan hålla ut och gå ur krisen med högre\r\nkompetens. Men läget är också sådant att även om\r\nman nu arbetar på olika nivåer är antalet konkurser\r\n50 per dag, och det är ett högt tal.</pre><pre>Jag är också medveten om att överläggningarna i\r\nnatt inte har lett till någon överenskommelse. Jag\r\nhar tagit reda på företagets policy. En policy är att\r\nklara övertaligheten utan uppsägningar. Men det\r\nfinns även ett antal underpunkter. Jag kan inte\r\nförstå att företaget inte kunde bli sams med den\r\nfackliga organisationen redan på basnivå. Enligt\r\nuppgifter som jag har fått var man sams, men facket\r\nkröp ur vid ett senare tillfälle.</pre><pre>Anf. 48 LARS-OVE HAGBERG (v):</pre><pre>Fru talman! Jag tror att det senare är en felaktig\r\nuppfattning. För kammarens kännedom vill jag\r\nsäga att det krav som ställdes för att inga\r\navskedanden skulle göras var att avtalen om\r\ntrygghet skulle sägas upp redan nu, dvs. att man\r\nskulle gå i förväg med den politik som Börje\r\nHörnlund anvisar genom arbetsrättsutredningar.\r\nDetta kunde facket naturligtvis inte ställa upp på.\r\nVillkoret var att facket skulle frånhända sig avtalets\r\ninnebörd.</pre><pre>Jag förväntar mig att arbetsmarknadsministern i sitt\r\nnästa inlägg säger att företagen verkligen skall ta\r\nsitt ansvar. Det måste väl ändå vara regeringens\r\nmening att företagen skall anstränga sig ordentligt i\r\ndetta sammanhang? De får ju pengar för detta, och\r\nde borde åthutats, annars får någon annan betala\r\ndetta. Det blir högre energiskatter och annat. Det\r\nkan ju nämligen inte vara på det sättet att de\r\nanställda bara skall kastas ut på gatan för att det\r\nskall bli kortsiktigt lönsamt för företagen.</pre><pre>Anf. 49 Arbetsmarknadsminister BÖRJE\r\nHÖRNLUND (c):</pre><pre>Fru talman! Självfallet måste både företag och\r\nanställda, dvs. parterna på arbetsmarknaden, i\r\ndenna situation ta ett stort ansvar. Och detta måste\r\nde göra under ett antal år framöver om vi skall\r\nåtergå till full sysselsättning, och det skall vi.</pre><pre>Regeringen har att ta ett mycket stort ansvar under\r\ndetta överbryggningsskede med tillfälliga åtgärder,\r\nutbildning, infrastrukturpaket, m.m. Jag hoppas\r\nockså att oppositionen i riksdagen är beredd att ta\r\nett stort ansvar. Vi behöver i dagens samhälle\r\nfaktiskt litet mindre av konfrontation och litet mer\r\nav samarbete för att reda ut Sveriges situation på en\r\ninternationell marknad. Nu är gränserna nämligen\r\nöppna efter avregleringen av kronan, med det EG-\r\nsamarbete som vi diskuterar, m.m.</pre><pre>Anf. 50 LARS-OVE HAGBERG (v):</pre><pre>Fru talman! Jag tror att det senare kan vara en\r\ngemensam uppgift att få fart på svenskt näringsliv.\r\nDetta kan det råda delade meningar om.</pre><pre>Arbetsmarknadsministern gav inte heller i sitt\r\nsenaste inlägg någon uppmaning till företagen. Jag\r\nuppfattar snarare att företagen får råg i ryggen att\r\ngenomföra detta med den politik som regeringen\r\nför.</pre><pre>Beträffande att företagen har så dåligt ställt just nu\r\nvill jag säga följande. De flesta av dessa företag har\r\nfaktiskt gjort stora vinster under 1980-talet. En\r\norsak till detta kanske är den politik som har förts\r\noch att man har investerat rätt. Men av den\r\nanledningen kan man väl inte nu, i avvaktan på en\r\nhögkonjunktur, kasta ut folk hänsynslöst från\r\nföretagen i stället för att avvakta och öka\r\nkunskaperna. Jag tycker att\r\narbetsmarknadsministern skulle ge uttryck för sin\r\nindignation och visa var regeringen står, så att\r\nandra företag inte gör på detta sätt.</pre><pre>Överläggningen var härmed avslutad.</pre><pre>11 § Svar på fråga  1991/92:307 om byggande av\r\nskogsbilvägar som ett led i bekämpningen av\r\narbetslösheten</pre><pre>Anf. 51 Arbetsmarknadsminister BÖRJE\r\nHÖRNLUND (c):</pre><pre>Fru talman! John Andersson har frågat mig om jag\r\när beredd att ta nödvändiga initiativ så att en del av\r\ninsatserna för att bekämpa arbetslösheten används\r\nför att bygga skogsbilvägar.</pre><pre>Jag anser att det är positivt, i nuvarande\r\nkonjunkturläge, att arbetsmarknadspolitiska\r\nmedel utnyttjas till investeringar, exempelvis\r\nskogsbilvägar.</pre><pre>Som John Andersson säkert känner till finns det i\r\ndag en allmän strävan från statsmakternas sida att\r\nstyra arbetsmarknadspolitiken med mål i stället för\r\nmed regler. Arbetsmarknadsmyndigheterna har\r\ndärigenom både fått friheten och ansvaret att\r\navgöra hur arbetsmarknadspolitiken skall utformas\r\nför att den på bästa sätt skall lösa de regionala och\r\nlokala problemen.</pre><pre>Det finns alltså inte några hinder för en\r\nlänsarbetsnämnd att anslå medel till ett\r\nskogsvägbygge om den finner att en sådan åtgärd är\r\nden lämpligaste lösningen.</pre><pre>Anf. 52 JOHN ANDERSSON (v):</pre><pre>Fru talman! Jag vill först tacka\r\narbetsmarknadsministern för svaret på min fråga.\r\nJag vill också säga att det inte förvånar mig att\r\narbetsmarknadsministern ser positivt på att man nu\r\nutnyttjar medel för investeringar, exempelvis\r\nskogsbilvägar. Det gör jag efter att ha läst en\r\nmotion av Börje Hörnlund från 1985/86, där han\r\nanser att 50 milj.kr. är alldeles för litet när det gäller\r\nanslag till skogsbilvägar. Börje Hörnlund radar upp\r\nflera mycket välgrundade argument som jag helt\r\nkan instämma i. Desto mer förvånad blir jag när\r\nregeringen nu föreslår att detta anslag skall\r\nupphöra. För nästa budgetår anslås 40 milj.kr. till\r\nde redan planerade åtgärderna.</pre><pre>Jag kan redan nu säga att dessa inte kommer att\r\nräcka till. Vi kan framöver förvänta oss att\r\nräkningarna från skogsvårdsstyrelserna dimper ner\r\npå planläggningskostnaderna.</pre><pre>Om regeringen menar allvar med att försöka få fart\r\npå Sverige kan skogsnäringen verkligen hjälpa till\r\nnär konjunkturen vänder. Då är frågan: Skall en\r\nförsummad skogsvägsutbyggnad stoppa\r\nvirkesleveranserna till industrin den dag\r\nkonjunkturen vänder och då vi kan exportera?</pre><pre>I svaret säger arbetsmarknadsministern att det inte\r\nfinns några hinder för en länsarbetsnämnd att anslå\r\nmedel till ett skogsvägsbygge om den finner att en\r\nsådan åtgärd är den lämpligaste lösningen. Det är\r\nett alldeles för vagt besked. Jag tycker att det är\r\nbefogat att arbetsmarknadsministern här tar\r\nnödvändiga initiativ, så att det står klart att vi i\r\nlågkonjunkturen skall satsa för att bygga ut\r\nskogsbilvägsnätet. Det finns enorma behov.</pre><pre>Det är stor konkurrens om de här pengarna. Jag\r\ntror icke att det kommer att bli några pengar över\r\ntill utbyggnad av skogsbilvägar -- här fordras det\r\ninitiativ.</pre><pre>Anf. 53 Arbetsmarknadsminister BÖRJE\r\nHÖRNLUND (c):</pre><pre>Fru talman! Ärade länsvän! Mitt partis och andra\r\npartiers företrädare i arbetsmarknadsutskottet har\r\nvarit eniga om att ge AMS rätten att använda sina\r\nmedel på ett bra sätt. Skulle jag börja att\r\nministerstyra sådana saker kanske John\r\nAnderssons kollega i arbetsmarknadsutskottet KU-\r\nanmälde mig för att inte följa riksdagens beslut.\r\nDet skall vi väl ändå inte riskera att råka ut för.</pre><pre>Sedan till den motion som John Andersson\r\nrefererade till. Det är alldeles riktigt att det på den\r\ntiden gick in 450 milj.kr. i skogsvårdsavgifter, och\r\nbara en liten del gick tillbaka till skogsbruket. Det\r\nvar fel. Nu avskaffar den här regeringen\r\nskogsvårdsavgifterna mot att man inte får bidrag.\r\nDet är en stor vinst för skogsbruket.</pre><pre>Sedan vill jag upplysa John Andersson om -- goda\r\nexempel går hem -- att man i Norrbotten bygger en\r\nhel del skogsbilvägar med AMS-medel. I\r\nGävleborg är det tre objekt i gång. Eftersom jag\r\nkan skogsbruk är min personliga uppfattning att det\r\nhär är bra saker.</pre><pre>Anf. 54 JOHN ANDERSSON (v):</pre><pre>Fru talman! Först måste jag säga några ord om\r\nskogsvårdsavgiften.</pre><pre>Det är mycket förvånande att ett flertal gånger --\r\nbl.a. är det omnämnt på flera ställen i\r\nbudgetpropositionen -- från centerpartister få höra\r\natt de här anslagen försvinner därför att man tar\r\nbort skogsvårdsavgiften. Mig veterligt har\r\nriksdagen aldrig sagt att det finns en koppling\r\nmellan det anslaget och skogsvårdsavgiften. Det är\r\nen jordbruksminister i argumentnöd som har\r\npåstått det, och det har enligt vad jag vet alltid\r\ntidigare tillbakavisats från centerpartistiskt håll.\r\nAtt nu få höra detta argument från först\r\njordbruksministern och nu senast från\r\narbetsmarknadsministern förvånar mig.</pre><pre>Jag vidhåller att det behövs en mer aktiv insats från\r\narbetsmarknadsministerns sida. Passa på nu i\r\nlågkonjunkturen att bygga skogsbilvägar! Det är\r\nmöjligt att man på sina håll har anslagit pengar. Jag\r\ntror att det behövs mer. Det behöver inte betyda att\r\nHörnlund utsätter sig för att bli beskylld för\r\nministerstyre.</pre><pre>Anf. 55 Arbetsmarknadsminister BÖRJE\r\nHÖRNLUND (c):</pre><pre>Fru talman! Jag vill bara avslutningsvis konstatera\r\natt min meddebattör och jag båda tycker mycket\r\nbra om ett fungerande skogsbruk och är medvetna\r\nom att skogsbruket tillför riket 50--60 miljarder i\r\ninkomster när det är litet bättre tider och är\r\nsysselsättningsmotorn i de glesare delarna av vårt\r\nland. Intresse för skogsbilvägar har väl inte bara\r\nAndersson och jag utan förhoppningsvis också\r\nlänsarbetsnämnderna.</pre><pre>Anf. 56 JOHN ANDERSSON (v):</pre><pre>Fru talman! Jag instämmer helt i det uttalandet.\r\nDet är anledningen till att jag har ställt den här\r\nfrågan. Jag vill att vi skall se till att utnyttja\r\nlågkonjunkturen för att bygga de vägar som\r\nbehövs, så att vi då konjunkturen vänder kan få de\r\nvirkesleveranser till våra industrier som behövs för\r\natt få fart på Sverige. Det är ju skogsnäringen som\r\när dess ryggrad. Jag hoppas att Börje Hörnlund,\r\nutan att utsätta sig för beskyllningar för\r\nministerstyre, på lämpligt sätt ser till att en större\r\ndel av de medel som finns går till att bygga\r\nskogsbilvägar.</pre><pre>Överläggningen var härmed avslutad.</pre><pre></pre><pre>12 § Svar på fråga  1991/92:308 om\r\narbetslösheten inom byggämnesindustrin i\r\nKristianstads län</pre><pre>Anf. 57 Arbetsmarknadsminister BÖRJE\r\nHÖRNLUND (c):</pre><pre>Fru talman! Johnny Ahlqvist har frågat mig vad jag\r\ntänker göra för att förhindra ökad arbetslöshet\r\ninom byggämnesindustrin i Kristianstads län.</pre><pre>Under de senaste åren har byggsektorn varit\r\növerhettad och byggandet har haft en mycket hög\r\nvolym, vilket har bidragit till de problem vi har i\r\ndag. Flertalet kommuner har outhyrda lägenheter,\r\noch på många större orter finns lediga\r\nkontorslokaler för flera års behov framöver.</pre><pre>Tillverkningsindustrins svårigheter att klara den\r\ninternationella konkurrensen har framtvingat en\r\nbantning, som innebär att även industrilokaler står\r\noanvända.</pre><pre>Antalet sysselsatta inom byggnadsindustrin under\r\nfjärde kvartalet 1991 var runt 300 000, vilket är\r\nungefär lika många som år 1989. Det faktum att\r\narbetslöshetstalen bland byggnadsarbetare ökar\r\nsamtidigt som sysselsättningstalen är höga, visar\r\ntydligt att det råder obalans inom byggsektorn.</pre><pre>Det förväntat minskade bostadsbyggandet och en\r\nlägre nivå på investeringar i industri- och\r\nkontorslokaler i Sverige medför naturligtvis, tyvärr,\r\nminskad sysselsättning inom byggämnesindustrin,\r\nom inte exporten kan öka i motsvarande grad.</pre><pre>Regeringen har vid flera tillfällen framfört att\r\nstaten inte kan styra eller stödja utvecklingen i\r\nenskilda företag eller branscher.</pre><pre>Regeringen anser att byggfrågorna är viktiga och\r\nhar därför tillsatt en byggrupp, till vilken jag\r\nåterkommer senare i dag. Jag vill också påminna\r\nom det omfattande stöd till omställningen för\r\nberörda individer som de arbetsmarknadspolitiska\r\nåtgärderna utgör.</pre><pre>Anf. 58 JOHNNY AHLQVIST (s):</pre><pre>Fru talman! Jag vill börja med att tacka statsrådet\r\nför svaret. Jag hade ställt min fråga till Bo\r\nLundgren, och anledningen till att jag hade gjort\r\ndet var att jag en gång fått lära mig att när man\r\nfiskar ål skall man ta tag i huvudet och inte i\r\nsvansen -- då lyckas inte ålen slingra sig ifrån en.</pre><pre>Fru talman! Jag har svårt att tänka mig att man i\r\narbetsmarknadsdepartementet delar den syn på\r\nbostadspolitiken som för närvarande råder i\r\nSverige. Eller har jag fel, Börje Hörnlund?</pre><pre>Granskar man den politiken är det bara att\r\nkonstatera att de signaler som i dag utgår från\r\nfinansdepartementet är ett klart moderat budskap\r\nom att marknadskrafterna nu skall genomsyra\r\nbostadspolitiken. Det var därför jag ställde frågan\r\ntill Bo Lundgren. Jag kommer att återkomma med\r\nsamma fråga till Bo Lundgren tills han dyker upp\r\nhär i kammaren och svarar på den.</pre><pre>I Kristianstads län finns för närvarande en mycket\r\nstor oro för arbetslöshet, och det inte bara bland\r\nbyggnadsarbetare utan också bland människor som\r\narbetar i byggämnesindustrin. Den oron kan klart\r\nförklaras med den bostadspolitik som förs: Stoppet\r\nför räntelånen, minskningen av\r\ninvesteringsbidraget och den totala osäkerheten\r\ninom branschen är grunden för en vikande\r\nsysselsättning.</pre><pre>Kristianstads län har för närvarande 13 %\r\narbetslöshet bland byggnadsarbetare och alla\r\ntecken tyder på 20 % i februari, och efter\r\nsommaren kan siffrorna ha fördubblats.</pre><pre>Byggämnesindustrin är en stor verksamhet i länet,\r\nmed både stora och mindre specialföretag.\r\nArbetslösheten inom denna grupp är redan uppe i\r\n10-12 %. Prognoserna här är tyvärr lika dystra.</pre><pre>Man ställer sig då onekligen frågan: Varför tar inte\r\nregeringen dessa signaler på allvar? Då hade man\r\ntagit till sig den kritik som framförts gemensamt\r\nfrån företagen inom branschen. Råder det brist på\r\nkunskaper i regeringen om hur byggbranschen\r\nfungerar eller är det kanske ideologiska skäl som\r\nhar lagt en död hand över hela branschen?</pre><pre>Jag vill fråga statsrådet, om han delar mina\r\nfarhågor för att det saknas kunskaper i regeringen\r\nom hur branschen fungerar. Påståendet i svaret att\r\ndet finns så många byggnadsarbetare och att det\r\nråder en vikande byggmarknad ber jag att få\r\nåterkomma till i ett kommande replikskifte.</pre><pre>Anf. 59 Arbetsmarknadsminister BÖRJE\r\nHÖRNLUND (c):</pre><pre>Fru talman! Ansvaret för byggkrisen ligger till\r\n99 % på den förra regeringen. Eller menar Johnny\r\nAhlqvist att vi skall producera lägenheter som\r\nsedan skall stå tomma?</pre><pre>En mycket liten kommun uppvaktade mig i dag och\r\ntalade om att det bara i den kommunen fanns 240\r\ntomma lägenheter.</pre><pre>Menar Johnny Ahlqvist att vi -- trots att vi har\r\nkontorshus på kontorshus, byggda under\r\növerhettningsperioden 1989--1990, när\r\nsocialdemokratin hade regeringsmakten och inte\r\nkunde hantera överhettningsfrågorna -- skall\r\nfortsätta att bygga kontorshus som sedan skall stå\r\ntomma? Eller att vi skall fortsätta att bygga\r\nindustrilokaler trots att vi har lediga industrilokaler\r\nnästan överallt i samhället?</pre><pre>Vi har i dag fortfarande en byggverksamhet i gång\r\nsom är högre än under högkonjunkturen 1988 och\r\nväsentligt högre än i mitten av 1980-talet. Under ett\r\nantal år köpte man till sig folk från\r\nexportindustrin -- och försämrade därmed Sveriges\r\nmöjligheter -- för att bygga lokaler som i dag står\r\ntomma. Det är en olycka.</pre><pre>Nu har olyckan skett, och då är det naturligtvis en\r\nstor uppgift för regeringen att lindra den så långt\r\ndet går, både för byggmaterialindustrin och för\r\nbyggnadsarbetarna. Det pågår överläggningar på\r\nolika håll i regeringen för att hitta bästa möjliga\r\nvägar, men vi vill inte agera Ebberödsbank och gå\r\nin för att bygga sådant som skall stå tomt.</pre><pre>Anf. 60 JOHNNY AHLQVIST (s):</pre><pre>Fru talman! Det är inte heller min tanke att man\r\nskall gå in och bygga sådant som sedan skall stå\r\ntomt. Vi diskuterar hur det ser ut i Kristianstads\r\nlän. I Kristianstads län finns för närvarande balans\r\nnär det gäller lägenheter i varenda en av de större\r\norterna och de större städerna. Vi har i\r\nKristianstads län via länsarbetsnämnden,\r\nbyggfacken, byggmästarna och kommunerna\r\nsamlat ihop till en objektsbank, som i dag är på ca\r\n400 milj.kr. Tar vi med de infrastrukturella\r\nsatsningarna är vi uppe i nästan 1 miljard kronor,\r\ndetta utan att behöva bygga en enda lägenhet. Vad\r\ndet här handlar om är att bygga bostäder för äldre,\r\natt göra vid våra skolor, att bygga sådant som ni\r\nfrån er sida gick ut i valrörelsen och lovade, t.ex.\r\nålderdomshem. Jag har inte sagt att man skall\r\nbygga lägenheter som skall stå tomma -- det får\r\nBörje Hörnlund stå för själv.</pre><pre>Om man nu skall minska byggnadsarbetarkåren --\r\nvilket ansvar anser Börje Hörnlund att man har för\r\nde människor som i dag utbildas i den branschen?\r\nSkall vi ge dem beskedet att de aldrig kommer att\r\nfå bli klara med sin utbildning?</pre><pre>Anf. 61 Arbetsmarknadsminister BÖRJE\r\nHÖRNLUND (c):</pre><pre>Fru talman! Jag förstår varför Johnny Ahlqvist\r\nställer den frågan. Om man tittar på Kristianstads\r\nlän ser man att länet har en rätt stor andel av\r\nbyggämnesindustrin. De företagen, som är ganska\r\nstora, har i dag omfattande varsel på gång. Jag kan\r\nbara säga att de samtal som regeringsgruppen skall\r\nföra med parterna liksom övriga förhandlingar --\r\ninte minst mellan mig och finansdepartementet --\r\nnaturligtvis syftar till att lindra så långt det går.</pre><pre>Johnny Ahlqvist vet också att de satsningar som\r\ngörs på infrastruktur bör kunna ta över en del av de\r\narbetsuppgifter som i dag görs inom vanliga\r\nbyggen. Många är ju så skickliga att det är delvis\r\nutbytbart.</pre><pre>Anf. 62 JOHNNY AHLQVIST (s):</pre><pre>Fru talman! Låt mig återgå till\r\nbyggämnesindustrin, som vi diskuterade. Det\r\nförekommer en väldigt stor verksamhet på det\r\nområdet i Kristianstads län. Beroende på den\r\nbostadspolitik som ni för låter ni arbetslösheten öka\r\ninom byggbranschen. Alla experter är överens om\r\natt en byggnadsarbetare bidrar till att tre andra i\r\nproduktionen har arbete. Som jag sade har vi en\r\narbetslöshet på 10--12 % inom byggnadsbranschen\r\ni Kristianstads län. Det skulle innebära att vi i\r\nmitten av året har en arbetslöshet på 30 % i\r\nbyggämnesindustrin. Min fråga är: Är det då inte\r\nbättre att man satsar regionalpolitiskt eller att man\r\nsatsar extra medel för att kunna minska\r\nverksamheten i byggbranschen och samtidigt kunna\r\nta vara på den kunskap som finns och låta eleverna\r\ni byggbranschen slutföra sin utbildning? Det är inte\r\nbara stora företag utan även små företag i\r\nKristianstads län som är mycket verksamma i denna\r\ndel. Ni har ju sagt att ni slår vakt om dem.</pre><pre>Det var skönt att höra av Börje Hörnlund att det\r\nförekommer förhandlingar med\r\nfinansdepartementet. Tydligen är det alltså\r\nfinansdepartementet som styr bostadspolitiken här\r\ni landet. Då fick jag i varje fall det bekräftat.</pre><pre>Anf. 63 Arbetsmarknadsminister BÖRJE\r\nHÖRNLUND (c):</pre><pre>Fru talman! Jag har här en artikel från\r\nKristianstads län där man intervjuar två i ledningen\r\nför Byggnadsarbetareförbundets avdelning i\r\nKristianstad. De säger mycket klart att det här inte\r\när regeringen Bildts fel men att det är nuvarande\r\nregeringen som måste se till att byggandet kommer\r\ni gång igen. Folk i byggnadsindustrin och\r\nbyggnadsarbetarna vet mycket väl att den här\r\nregeringen har fått ett arv att överta, men de ställer\r\nockså det berättigade kravet att vi skall vidta\r\nåtgärder som underlättar för dem framöver.</pre><pre>Anf. 64 JOHNNY AHLQVIST (s):</pre><pre>Fru talman! Arbetsmarknadsministern\r\nåterkommer till att det finns för många\r\nbyggnadsarbetare. Jag skall redovisa hur stor\r\nökningen av antalet sysselsatta har varit i\r\nKristianstads län, där denna ökning enligt Börje\r\nHörnlund har varit oerhört stor. Från 1988 till 1991\r\nhar byggnadsarbetarkåren ökat med 567\r\nmänniskor. I dag finns det, om man räknar in alla\r\nkategorier av anställda inom byggbranschen, 836\r\narbetslösa. Enligt de prognoser som finns kommer\r\nvi efter sommaren att ha 1 182 arbetslösa.</pre><pre>Jag tycker då, Börje Hörnlund, att man skall vara\r\nså klarsynt att man ser att arbetslösheten bland\r\nbyggfolket i Kristianstads län ligger på 13 % även\r\nom man drar bort det överskott som finns, och\r\ndetta beror på den bostadspolitik som förs i dag och\r\npå att man tar bort de subventioner som i dag finns\r\ninom byggbranschen.</pre><pre>Jag vill slutligen återkomma till en fråga som är\r\nmycket viktig, nämligen: Vad skall vi säga till de\r\nelever som genomgår en utbildning men som inte\r\nkan fullfölja denna utbildning därför att locket har\r\nlagts på inom byggverksamheten?</pre><pre>Anf. 65 Arbetsmarknadsminister BÖRJE\r\nHÖRNLUND (c):</pre><pre>Fru talman! Svaret på den frågan är att\r\nbyggindustrin, byggarbetsmarknaden, måste\r\njusteras litet nedåt. Men justeringen får inte vara\r\nalltför omfattande, utan marknaden måste förbli\r\nsund och klara byggandet när konjunkturerna blir\r\nbättre.</pre><pre>När det gäller ungdomar som i dag genomgår en\r\nutbildning har jag också tidigare sagt att 1992 och\r\n1993 blir svåra år. Men jag är övertygad om att 90-\r\ntalet därefter blir ungdomens årtionde. Det går inte\r\natt i detalj ge råd till var och en, men sammantaget\r\nvill jag säga att byggbranschen 1989, 1990 och i\r\nbörjan av 1991 gick upp på en väl het nivå. Detta är\r\nparterna eniga om, och alla är väl också eniga om\r\natt en justering nedåt måste ske, men denna skall\r\ninte vara större än nödvändigt.</pre><pre>Anf. 66 JOHNNY AHLQVIST (s):</pre><pre>Fru talman! Jag återkommer till frågan om\r\nutbildningen. Man kan naturligtvis inte ge var och\r\nen av eleverna ett råd, men vad\r\narbetsmarknadsministern säger visar bara på den\r\nbrist på kunskap som finns inom regeringen när det\r\ngäller byggbranschen. De människor som utbildar\r\nsig för byggbranschen går två år i gymnasiet, och\r\nefter detta skall de ha 6 000 timmars praktik -- alltså\r\nytterligare tre år -- innan de blir färdiga\r\nbyggnadsarbetare. Detta innebär som det är i dag\r\natt de som i dag genomgår denna\r\ngymnasieutbildning och de som har lämnat\r\nutbildningen inte kommer att bli klara med sin\r\nutbildning någon gång. Vi kommer alltså att tappa\r\nen generation bestående av sju årskullar, och så står\r\nBörje Hörnlund här och säger att vi måste ha\r\nkompetens när marknaden vänder! Men den\r\nkompetensen har vi tackat nej till, eftersom\r\neleverna inte får genomgå sin yrkesutbildning. Man\r\nkan sätta in åtgärder för att de här ungdomarna --\r\nmellan 800 och 900 i Kristianstads län -- skall kunna\r\navsluta den yrkesutbildning de påbörjade för fem år\r\nsedan, men detta går inte såsom konjunkturen är i\r\ndag och såsom man i dag bedriver politik inom\r\nbyggbranschen.</pre><pre>Anf. 67 Arbetsmarknadsminister BÖRJE\r\nHÖRNLUND (c):</pre><pre>Fru talman! Den byggarbetsgrupp som jag senare\r\nkommer att berätta litet om består av fyra statsråd,\r\noch dessa kommer inom kort att möta parterna. Jag\r\när övertygad om att alla dessa sakfrågor då kommer\r\nupp till diskussion, och förhoppningsvis skall så\r\nmånga som möjligt av dem kunna lösas på ett\r\npositivt sätt.</pre><pre>Anf. 68 JOHNNY AHLQVIST (s):</pre><pre>Fru talman! Jag skall förmedla budskapet till\r\nKristianstads län, där man inte kan genomgå sin\r\nutbildning när det blir arbetslöshet, att\r\narbetsmarknadsministern skall tillsätta en\r\nkommission eller en kommitté. Jag hoppas att i\r\nvarje fall de fyra som sitter i den kommittén får\r\narbete.</pre><pre>Överläggningen var härmed avslutad.</pre><pre>13 § Svar på fråga  1991/92:318 om\r\nbyggsysselsättningen under 1992</pre><pre>Anf. 69 Arbetsmarknadsminister BÖRJE\r\nHÖRNLUND (c):</pre><pre>Fru talman! Lars Stjernkvist har frågat mig om\r\nbyggruppens syn på byggsysselsättningens\r\nutveckling under år 1992.</pre><pre>Regeringens byggrupp kommer att arbeta under\r\nledning av statsrådet Per Westerberg och förutom\r\nhonom bestå av statsråden Bo Lundgren, Mats\r\nOdell och Lars Stjernkvists frågas besvarare.\r\nGruppen kommer att sammanträda för första\r\ngången i februari för att lägga upp arbetet och då\r\nockså diskutera lämpliga former för omgående\r\nkontakter med berörda parter. Byggruppen\r\nkommer att behandla de frågor som rör\r\nsysselsättningen inom byggbranschen.</pre><pre>Anf. 70 LARS STJERNKVIST (s):</pre><pre>Fru talman! Jag tackar för svaret. Det här var ju ett\r\nmycket formellt svar. Om jag bara hade velat veta\r\nvilka som ingår i gruppen hade jag kunnat ringa till\r\nstatsrådets sekreterare. Det var faktiskt litet mer än\r\ndet som jag var nyfiken på.</pre><pre>Bakom min fråga döljer sig det allvar och den oro\r\nsom kom till uttryck i den förra frågan och som\r\nkommer till uttryck i ett stort antal andra frågor\r\nunder denna eftermiddag. Det som skrämmer mig\r\nm.fl. är att regeringen inte tar signalerna på allvar.\r\nStatsrådet har tidigare sagt att det är nödvändigt att\r\njustera sysselsättningen något nedåt och att detta är\r\nen naturlig anpassning.</pre><pre>Det som är illavarslande är att utvecklingen just nu\r\när galopperande. I min egen hemkommun blir 30\r\nnya byggnadsarbetare arbetslösa varje vecka -- och\r\njag kommer från Norrköping, som inte på något\r\nsätt är särskilt allvarligt hotat, jämfört med många\r\nandra ställen. Byggentreprenörer och andra säger\r\natt regeringens prognoser inte håller, utan att\r\nbyggandet kommer att gå ned mycket mer än vad\r\nregeringen har sagt.</pre><pre>För att ännu tydligare förklara vad jag menar med\r\nmin fråga skulle jag därför vilja omformulera den.\r\nArbetslösheten inom detta område låg vid den\r\nsenaste mätningen på omkring 15 %. Alldeles\r\noavsett vem som har ansvar för den uppkomna\r\nsituationen -- och detta kan vi ju i och för sig\r\nfilosofera kring -- undrar jag: Vid vilken nivå anser\r\nregeringen att man måste vidta åtgärder, lägga om\r\nkurs? Vid vilken nivå anser statsrådet att den\r\ntillförsikt och det lugn som man känner faktiskt\r\nmåste överges? Är det vid en arbetslöshet på 16 %,\r\n20 % eller vid 25 %? Vid vilken nivå anser\r\nstatsrådet att det är dags att revidera de egna\r\nprognoserna?</pre><pre>Anf. 71 Arbetsmarknadsminister BÖRJE\r\nHÖRNLUND (c):</pre><pre>Fru talman! All arbetslöshet är enligt mitt sätt att\r\nse det en tråkig företeelse. En arbetslöshet på 14 %\r\ninom byggarbetarkåren är en otillfredsställande\r\nsiffra. Vad jag har sagt är att det, när man nu har\r\nproducerat bostäder så att det står litet tomt mest\r\növerallt, blir fråga om en rätt smärtsam\r\nomställningsprocess. Vi måste in med andra\r\ninvesteringsobjekt, men omställningen blir inte så\r\nlätt.</pre><pre>Byggruppen skall diskutera detta med\r\narbetsmarknadens parter på ett offensivt sätt. Jag\r\npersonligen har mött företrädare för\r\nByggnadsarbetareförbundet, företrädare för\r\nbyggentreprenörerna, företrädare för\r\nmaskinentreprenörerna, osv. vid ett flertal gånger\r\nfram till nu. Vad som nu händer är att de ministrar\r\nsom har ansvar för områden som är viktiga i detta\r\nsammanhang och jag, som får ta ansvar när det inte\r\nriktigt går bra i det svenska samhället, skall sätta\r\noss ned och på bästa möjliga sätt resonera kring\r\ndetta tillsammans med personer som har sådan\r\nsakkunskap som finns hos både arbetsgivar- och\r\narbetstagarparten.</pre><pre>Anf. 72 LARS STJERNKVIST (s):</pre><pre>Fru talman! Det gör mig litet orolig att denna\r\nbyggrupp tydligen inte har träffats än. Om\r\nstatsrådet och regeringen insåg situationens allvar,\r\nhade man handlat något resolutare.</pre><pre>Jag menar att man redan borde ha förstått att\r\nsituationen håller på att barka alldeles åt skogen,\r\nom uttrycket ursäktas. I Byggtidningen skriver\r\nman: Den prognos vi gjorde i december och som\r\nvar oerhört mörk, om 100 000 utslagna jobb, var för\r\nljus. Det kommer att bli ännu värre.</pre><pre>Jag demonstrerade i lördags tillsammans med 600\r\nbyggnadsarbetare i Norrköping. De, som\r\nnaturligtivs har känselspröt ute och först ser när\r\nkonjunkturen vänder, sade att hela marknaden\r\nhotas av en total förlamning. Vi går mot ett\r\nfullständigt idiotstopp i byggandet.</pre><pre>Det är dessa signaler jag menar att man måste\r\nreagera på, och därför upprepar jag frågan: När\r\nmenar statsrådet att situationen är så pass allvarlig\r\natt man i grunden måste ompröva sin politik? En\r\narbetslöshet på 14 % var allvarligt, sade statsrådet,\r\nmen måste politiken omprövas när arbetslösheten\r\nligger på 15 %, 20 % eller 25 %?</pre><pre>Anf. 73 Arbetsmarknadsminister BÖRJE\r\nHÖRNLUND (c):</pre><pre>Fru talman! Som jag tidigare sade är det inte\r\ntrevligt för dem som är arbetslösa inom en\r\nyrkesgrupp när arbetslösheten ligger på 4 %. För\r\ndem som är arbetslösa är det mindre trevligt.</pre><pre>Det jag tycker litet illa om i den debatt som ett stort\r\nantal debattörer vill föra här i dag är att det som\r\ntidigare har hänt liksom är bortglömt. Jag tycker\r\negentligen inte att det anstår debattörer i\r\nkammaren, som ju har vissa kunskaper om det läge\r\nsom har uppstått genom överhettningen och\r\n''storbyggandet'' under 1989, 1990 och 1991, som\r\nhar gett upphov till de tomma lägenheterna och de\r\ntomma kontoren. I LO-tidningen har man i ett\r\nreportage om byggnadsarbetare en liten delrubrik\r\nsom säger ''s bär skuld''.</pre><pre>Anf. 74 LARS STJERNKVIST (s):</pre><pre>Fru talman! Jag säger inte att vi socialdemokrater\r\när alldeles felfria, men jag tycker ändå att statsrådet\r\nnågot underskattar sin egen betydelse. Det är den\r\nnuvarande regeringen som har rivit upp beslutet om\r\nräntelån -- det är inte den gamla regeringen som har\r\ngjort det, utan den nuvarande -- och detta har\r\nkraftigt försämrat villkoren för nyproduktionen.\r\nDet var den nuvarande regeringen, med Börje\r\nHörnlund, som beslutade att sänka\r\ninvesteringsbidraget med 6 %. Det var inte den\r\nregering som jag helst skulle vilja se -- den förra\r\nregeringen -- som gjorde detta. Det var den\r\nnuvarande regeringen som föreslog att man skulle\r\nminska boendesubventionerna med 3,8 miljarder i\r\nen situation där det, precis som statsrådet sade,\r\nredan är svårt att hyra ut nya lägenheter. Det var\r\nden sittande regeringen, inte den gamla, som\r\nbeslutade att ta bort stödet till ombyggnader av\r\nskolor.</pre><pre>Alldeles oavsett om statsrådet tycker att den gamla\r\nregeringen hade syndat eller inte, har det hänt en\r\nhel del under hösten. Det har under hösten fattats\r\nen hel del beslut, som borde få statsrådet att snabbt\r\ntänka om.</pre><pre>Anf. 75 Arbetsmarknadsminister BÖRJE\r\nHÖRNLUND (c):</pre><pre>Fru talman! Under det år som nyss avslutades\r\nuppgick olika bostadssubventioner sammantaget\r\ntill 54 miljarder kronor. Lars Stjernkvist är\r\nnaturligtvis medveten om att regeringen försöker\r\npressa ner budgetunderskottet till en nivå som gör\r\natt penningmarknaden visar förtroende, och för att\r\nnå dit måste man komma med en del besvärliga\r\nbesparingar. Det som händer i den här\r\nkonjunkturen är att statens inkomster för första\r\ngången minskar, som ett resultat av\r\nkonjunkturläget och av att skattereformen\r\nnaturligtvis inte är till fullo finansierad. Utgifterna\r\nför arbetslösheten når däremot mycket mycket\r\nhöga nivåer. Ett ränteläge som leder till höjda\r\nräntor är det värsta som kan hända branschen.</pre><pre>Anf. 76 LARS STJERNKVIST (s):</pre><pre>Fru talman! Jag är medveten om de här siffrorna.\r\nSamhället satsar oerhört ambitiöst på\r\nbostadsbyggande och annat. Men det jag med den\r\nhär frågan har försökt sätta fingret på är att det nu\r\nsker oerhört snabba förändringar. Sedan jag\r\nformulerade frågan har 30 byggarbetare i\r\nNorrköping blivit arbetslösa, och på många andra\r\norter är det som sagt ännu värre. Jag har all respekt\r\nför att Börje Hörnlund anser att redan 4 %\r\negentligen är mycket illa, att redan 4 % borde\r\nföranleda åtgärder och inge oro. Problemet är att\r\ndet går rasande fort utför.</pre><pre>Jag skall inte nu fullfölja den här replikväxlingen,\r\neftersom jag vet att statsrådet framför sig har en\r\nsvettig eftermiddag och att flera andra debattörer\r\nkommer att beskriva situationen. Jag hoppas att vi\r\nunder eftermiddagens lopp skall bli överens om att\r\npolitiken faktiskt måste läggas om för att denna\r\noerhört snabba nedgång på bostadsmarknaden\r\nskall förhindras.</pre><pre>Överläggningen var härmed avslutad.</pre><pre></pre><pre>14 § Svar på fråga  1991/92:326 om prognoser\r\nom sysselsättningen under 1992</pre><pre>Anf. 77 Arbetsmarknadsminister BÖRJE\r\nHÖRNLUND (c):</pre><pre>Fru talman! Mona Sahlin har frågat om\r\nanledningen till att regeringen bedömer att\r\nsysselsättningen 1992 skall sjunka mer än vad\r\nkonjunkturinstitutet förutspått.</pre><pre>Låt mig först säga att beräkningsunderlaget för de\r\ntvå prognoserna delvis är olika.\r\nKonjunkturinstitutets prognos bygger i huvudsak\r\npå statistik t.o.m. det första halvåret 1991, medan\r\nbedömningen i finansplanen tar hänsyn till\r\nstatistikuppgifter för även en senare del av året.\r\nRegeringens prognos baseras därför på mer\r\naktuella uppgifter än konjunkturinstitutets\r\nprognos.</pre><pre>Det innebär bl.a. att regeringen i sin prognos\r\nkunnat ta hänsyn till utvecklingen under det tredje\r\nkvartalet. Den karakteriserades av en kraftigt\r\nsjunkande ekonomisk aktivitet. Denna bild\r\nförstärktes av det rekordlåga antalet lediga platser\r\noch den kraftiga sysselsättningsminskningen under\r\nde tre sista månaderna förra året. Regeringen har\r\ntill följd av detta bedömt att den ekonomiska\r\naktiviteten under 1992 blir lägre än vad\r\nkonjunkturinstitutet förutspått.</pre><pre>Just nu finns det inga tecken på en vändpunkt i\r\nekonomin. Tyvärr får vi ytterligare någon tid räkna\r\nmed en kärv arbetsmarknad. Regeringen har\r\ndärför tillfört den aktiva arbetsmarknadspolitiken\r\nkraftiga förstärkningar för att lindra de ekonomiska\r\noch sociala konsekvenserna av arbetslösheten.</pre><pre>Anf. 78 MONA SAHLIN (s):</pre><pre>Fru talman! Jag ber att få tacka\r\narbetsmarknadsministern för svaret. Jag har\r\nnoterat tre saker både i svaret och i den politiska\r\ndebatten under de senaste veckorna.</pre><pre>Den första jag noterat är att varje gång regeringen\r\nhittills har lagt fram omfattande förslag, nu i\r\nbudgeten och i november förra året, har man\r\ntvingats räkna ner tillväxten och räkna upp\r\narbetslösheten.</pre><pre>Den andra noteringen är att hur febrilt jag än har\r\nläst finansplanen, upp och ner, fram och tillbaka\r\noch ut och in, så har jag icke någonstans hittat en\r\nmening om att den ekonomiska politiken syftar till\r\natt skapa full sysselsättning. Detta begrepp finns\r\nicke i finansplanen.</pre><pre>Det tredje jag noterat är att ni i regeringen nu har\r\nlagt fram en mängd förslag i budgeten som påverkar\r\nsysselsättningen. Det handlar om byggandet, som\r\nvarit uppe här tidigare, det handlar om komvux och\r\ndet handlar om utförsäljning. Man gör allt detta\r\nmitt i en lågkonjunktur som är mycket djup. Det\r\nmåste finnas någon mycket viktig anledning till\r\ndetta. Därför vill jag fråga vilka analyser av\r\nsysselsättningseffekterna av sina egna förslag som\r\nregeringen har gjort.</pre><pre>Anf. 79 Arbetsmarknadsminister BÖRJE\r\nHÖRNLUND (c):</pre><pre>Fru talman! För att Mona Sahlin inte skall behöva\r\nfortsätta och läsa igenom hela luntan vill jag klart\r\nuttala att min och regeringens uppfattning är att det\r\när bäst om var och en är med och arbetar efter sin\r\nförmåga. Det ger det bästa för folkhushållet.</pre><pre>Det läge som regeringen tar över är besvärligt, och\r\nmycket är tyvärr hemmalagat. Det medger inte\r\nminst en hel del socialdemokratiska ekonomer.\r\nDetta är nu parat med en besvärlig internationell\r\nlågkonjunktur.</pre><pre>Förra veckan träffade jag OECD:s\r\narbetsmarknadsministrar. OECD lade ju fram en\r\nprognos i december. I inledningen av det dokument\r\nsom arbetsmarknadsministrarna nu ställde sig\r\nbakom justerar OECD:s sekretariat ner prognosen\r\nsnarare än upp. Det är naturligtvis mycket tråkigt\r\neftersom vi ju länge väntat på en viss internationell\r\ndraghjälp. Den behövs. Det går att göra en hel del\r\nhär hemma, och det gör regeringen, för att skapa\r\nlångsiktig framtidstro, men det internationella\r\nbehövs också i hög utsträckning för att det skall\r\nbörja gå uppåt på ett sätt som ger full\r\nsysselsättning.</pre><pre>Anf. 80 MONA SAHLIN (s):</pre><pre>Fru talman! Jag tvivlar inte på att regeringen,\r\nliksom varje svensk tror jag, tycker att det är bäst\r\nom man har ett arbete i stället för att vara arbetslös.\r\nJag sade att det helt saknades som politiskt mål för\r\nregeringen uttryckt i finansplanen.</pre><pre>Jag är den första att säga att mycket är hemmalagat,\r\nsom ju är Börje Hörnlunds favorituttryck. Därför\r\nvar just våra två partier de enda i den här\r\nkammaren som också försökte dra hem\r\nRehnbergavtalet för att komma åt de delar som\r\ngick att påverka här hemma. Jag är mycket\r\nmedveten om att konjunkturen är svår och att den\r\när djup. Jag frågade, fritt från politiska\r\nfrågetecken, vilka analyser regeringen har gjort av\r\nsysselsättningseffekten av sina egna förslag. Dessa\r\nkommer ju ovanpå lågkonjunkturen. Detta var\r\nfrågan. Jag blir ännu mer orolig om det inte finns\r\nnågra beräkningar än över vad svaret eventuellt\r\nkan vara.</pre><pre>Jag undrar om arbetsmarknadsministern kan\r\nförsöka besvara frågan om man har gjort analyser\r\noch vad de i så fall går ut på.</pre><pre>Anf. 81 Arbetsmarknadsminister BÖRJE\r\nHÖRNLUND (c):</pre><pre>Fru talman! Regeringen gör självfallet en mängd\r\nanalyser både när det gäller ekonomi och när det\r\ngäller olika alternativa förslag. Huvudanalysen\r\nmåste vara att vi inför marknaden måste prestera\r\nett trovärdigt budgetalternativ -- efter det att\r\nSverige har avreglerat och öppnat gränserna för sin\r\nvaluta -- som visar att man är beredd att ta tag i\r\nbesvärliga frågor för att skapa en framtid framöver.\r\nVi måste t.ex. ge svenskt kapital ungefär lika villkor\r\nsom gäller utanför landets gränser. Annars händer\r\ndet som hände under 80-talet, nämligen att när 100\r\nmiljarder kronor svenskt kapital investerades\r\nutomlands, investerades ungefär 10 miljarder\r\nkronor utländskt kapital i Sverige. Om det då hade\r\nförts en politik som gjort att investeringarna\r\nhamnat i Sverige på lika basis hade vi inte haft detta\r\nläge. Det försöker vi rätta till, och det kostar\r\npengar.</pre><pre>Anf. 82 MONA SAHLIN (s):</pre><pre>Fru talman! Jag vill återigen betona att vi inte\r\nbehöver tvista om att läget är djupt allvarligt. Vi\r\nhar svåra anpassningsproblem som vi måste ta tag i\r\noch som den ekonomiska politiken har ett\r\nhuvudansvar för.</pre><pre>Det jag är nyfiken på och kräver att få besked om,\r\när alla dessa andra saker som nu finns i budgeten\r\noch som påverkar arbetsmarknadsverkets\r\nmöjligheter att bedriva utbildning för så många som\r\nmöjligt. Det gäller t.ex. att trycka ut elever från\r\nkomvux, att i onödan ställa byggnadsarbetare\r\narbetslösa och att utan att beskriva\r\nsysselsättningseffekterna diskutera utförsäljning av\r\nhela den statliga företagsamheten. Vilka analyser\r\nav sysselsättningseffekter har man gjort? Dessa\r\nsaker är ju tydligen så överordnade att man gör\r\ndetta trots den svåra lågkonjunkturen. Jag vill att\r\nen regering som gör detta också visar att man har\r\nbedömt sysselsättningseffekterna och inte tyckt att\r\nde var så allvarliga, eftersom man ändå lägger fram\r\nförslagen. Men det finns inga sådana bedömningar\r\ni budgeten, och det är därför jag frågar. Jag\r\nupprepar att jag blir ännu mer orolig om Börje\r\nHörnlund nu svarar att det inte finns någon sådan\r\nanalys.</pre><pre>Anf. 83 Arbetsmarknadsminister BÖRJE\r\nHÖRNLUND (c):</pre><pre>Fru talman! Det finns en mängd företag som i dag\r\när statligt ägda som med lika stor fördel kan ha\r\nannan ägare. Om kapitalet då investeras i en\r\nframtida infrastruktur som är bra för alla företag,\r\nbra för den ekonomiska utvecklingen och bra för\r\nvar och en som behöver en bra infrastruktur -- för\r\ndet behöver ju också enskilda -- kommer det\r\nsammantaget att leda till ett bättre läge. Det är\r\ninget självändamål för staten att äga företag. Det\r\nhar man ju t.o.m. förstått i Ryssland i dag.</pre><pre>Anf. 84 MONA SAHLIN (s):</pre><pre>Fru talman! Jag skall låta bli att kommentera detta\r\nmed Ryssland. Det tycker jag var ett slag under\r\nbältet. Om jag får formulera det så här kanske\r\narbetsmarknadsministern förstår vad jag är ute\r\nefter. Sist i svaret beskriver Börje Hörnlund här i\r\ndag att man har tillfört arbetsmarknadspolitiken\r\nstora förstärkningar. Det är jättebra.</pre><pre>Nu trycks det ut kanske 20 000 elever från komvux\r\nsom vill gå där, som har sökt dit och som har plats\r\ndär. Nu skall de ut därifrån. De får inte jobb och\r\ntvingas alltså söka sig in mot\r\narbetsmarknadspolitiken. Den får alltså ta hand om\r\ngrupper som annars skulle ha funnits inom andra\r\nområden, inom komvux, som byggnadsarbetare\r\neller sysselsatta med att renovera skolor som är\r\nnerslitna. Jag frågar fortfarande: Finns det en\r\nsammanhållen analys av sysselsättningseffekterna\r\nav de förslag regeringen nu lägger eller är det bara\r\nren och skär doktrinär politik som säger att vi skall\r\nta bort detta, privatisera och sälja ut? Har man\r\nbemödat sig om att ge en hel bild av\r\nsysselsättningseffekterna?</pre><pre>Anf. 85 Arbetsmarknadsminister BÖRJE\r\nHÖRNLUND (c):</pre><pre>Fru talman! Jag vet inte vilken politik\r\nsocialdemokraterna ville föra i regeringsställning,\r\nmen det skulle förvåna mig mycket om man ville\r\nföra en politik som skulle göra det sämre för\r\ninvånarna i vårt land. Det skulle verkligen förvåna\r\nmig. Nu blev det litet så genom att man inte kunde\r\nhålla överhettningstendenserna nere, men det är en\r\nsjälvklarhet att regeringen kommer att göra allt för\r\natt vända den negativa ekonomiska utveckling som\r\nvi har övertagit. Vi kan göra en del på egen hand,\r\nmen vi behöver också internationell draghjälp.\r\nTyvärr ser vi ut att få vänta litet på den. Det är lika\r\ntråkigt för mig och Mona Sahlin som för alla andra.</pre><pre>Anf. 86 MONA SAHLIN (s):</pre><pre>Fru talman! Jag kan bara konstatera att\r\narbetsmarknadsministern inte försöker svara. Det\r\nberor väl på att det inte finns en bedömning på\r\narbetsmarknadsdepartementet eller på något annat\r\ndepartement, jag bryr mig inte ens om vilket, av\r\nvilka sysselsättningseffekter de egna förslagen får,\r\nmen man tänker ändå lägga fram dem nu mitt i den\r\nsvåra arbetslöshetskris som Sverige är inne i,\r\neftersom de är så viktiga -- vad det nu är för\r\nuppgifter som är så viktiga. Börje Hörnlund kan\r\nsäkert bättre formulera vad den borgerliga\r\nregeringen tycker än vad jag kan.</pre><pre>Men bristen på svar i dag leder mig till slutsatsen att\r\nman har gjort allt detta utan att bemöda sig om att\r\nvisa vad det betyder för sysselsättningen. Kan\r\nBörje Hörnlund förneka att alla de som nu tvingas\r\nut från komvux måste ta vägen någonstans, att alla\r\ndessa byggnadsarbetare som blir arbetslösa i\r\nonödan måste ta vägen någonstans eller att de\r\nungdomar som skulle kunna arbeta med att rusta\r\nupp våra skolor nu måste göra någonting annat?\r\nDet räcker inte med att berömma sig om att ha en\r\nstor pott för AMS om man trycker ut i onödan. Jag\r\nsaknar tyvärr en analys här.</pre><pre>Anf. 87 Arbetsmarknadsminister BÖRJE\r\nHÖRNLUND (c):</pre><pre>Fru talman! Om ett år skall vi ta och kontrollera\r\nden siffra som Mona Sahlin nämner för komvux.\r\nJag är ganska övertygad om att komvux kommer att\r\nha stor verksamhet kommande år. Den\r\nargumentering som pågår om att det ena skall\r\nuteslutas helt och inte kan rymmas osv. är felaktig.\r\nMen det behöver vi inte bråka om här, eftersom\r\nfacit kommer.</pre><pre>Sedan vill jag faktiskt påminna Mona Sahlin om att\r\nhon har frågat om vad som skiljer två prognoser åt,\r\nmen hon räknar tydligen med att jag skall ha en\r\nomfattande matematik för olika delområden i\r\nbakhuvudet. Det tycker jag är litet fel. Jag har\r\nbesvarat den fråga som är ställd här i riksdagen till\r\npunkt och pricka.</pre><pre>Anf. 88 MONA SAHLIN (s):</pre><pre>Fru talman! Nej, jag förväntar mig inte att Börje\r\nHörnlund skall ha en omfattande matematik i\r\nhuvudet. Däremot förväntar jag mig att han skall\r\ngöra en analys av sysselsättningseffekterna av sin\r\negen regerings första stora egna budget. Det var\r\nockså därför jag ställde frågan, eftersom det är en\r\nskillnad i prognoserna. Därtill måste regeringen ha\r\ngjort en egen bedömning av effekterna av sina egna\r\nförslag. Jag beklagar om vi skall sitta passiva ett\r\nhelt år för att sedan få se facit. Vi vet redan vad\r\nregeringen förutspår om ett år, nämligen en\r\narbetslöshet på uppemot 5 %. Vi socialdemokrater\r\ntänker försöka få den till helt andra siffror med\r\nhjälp från den här kammaren.</pre><pre>Överläggningen var härmed avslutad.</pre><pre>\r\n15 § Svar på frågorna 1991/92:309, 315, 316,\r\n317, 319, 320, 321, 324, 325 och 330 om\r\nbyggarbetsmarknaden m.m.</pre><pre>Anf. 89 Arbetsmarknadsminister BÖRJE\r\nHÖRNLUND (c):</pre><pre>Fru talman! Ärade debattörer i kammaren! Sten-\r\nOve Sundström har frågat mig om jag är beredd att\r\ntillföra byggandet i Norrbotten extra resurser för\r\natt mildra den snabbt ökande arbetslösheten.</pre><pre>Rune Evensson har frågat mig vilka åtgärder\r\nregeringen avser att vidta för att få i gång\r\nbyggverksamheten igen och undvika den\r\nmassarbetslöshet detta annars kommer att utlösa.</pre><pre>Hans Stenberg har frågat mig vilka åtgärder\r\nregeringen avser att vidta för att minska\r\narbetslösheten bland byggnadsarbetarna i\r\nVästernorrland.</pre><pre>Magnus Persson har frågat mig vilka konkreta\r\nåtgärder jag avser att vidta i anledning av den\r\nsnabbt ökade arbetslösheten bland\r\nbyggnadsarbetarna i Värmlands län.</pre><pre>Håkan Strömberg har frågat mig vilka åtgärder jag\r\navser att vidta för att minska arbetslösheten bland\r\nbyggnadsarbetarna i Örebro län.</pre><pre>Axel Andersson har frågat mig vilka åtgärder jag\r\navser vidta för att pressa ner den oacceptabelt höga\r\narbetslösheten i länet.</pre><pre>Britt Bohlin har frågat vad jag avser att vidta för\r\nåtgärder angående effekterna av regeringens\r\nbostadspolitik för Melleruds kommun.</pre><pre>Nils-Olof Gustafsson har frågat mig vad jag ämnar\r\nvidta för åtgärder för de arbetslösa\r\nbyggnadsarbetarna i Jämtlands län.</pre><pre>Göran Magnusson har frågat mig vilka åtgärder jag\r\när villig att vidta under innevarande halvår för att\r\nlindra effekterna av arbetslösheten i Västmanland.</pre><pre>Ulla Pettersson har frågat mig om regeringen\r\nplanerar några insatser som snabbt kan förbättra\r\nsituationen för byggnadsarbetarna på Gotland.</pre><pre>Jag besvarar samtliga frågor i ett sammanhang.</pre><pre>Det mycket allvarliga ekonomiska läget med en\r\nsnabbt ökande arbetslöshet beror både på den\r\ninternationella lågkonjunkturen och på tidigare\r\norsakade inhemska problem. Regeringen inriktar\r\nsig därför främst på att föra en ekonomisk politik,\r\nsom genom låg inflation och lägre räntenivå\r\nlångsiktigt skapar tillväxt och investeringsvilja i\r\nekonomin.</pre><pre>För att underlätta situationen för dem som drabbas\r\nav arbetslöshet har regeringen under hösten gjort\r\nflera stora satsningar. Som jag tidigare nämnt, har\r\nAMS under december månad 1991, genom\r\nriksdagsbeslut med anledning av tilläggsbudget I\r\noch genom utnyttjande av finansfullmakten,\r\ntilldelats ytterligare 4,6 miljarder kronor för\r\narbetsmarknadspolitiska insatser under vintern och\r\nvåren 1992. Dessa medel har i vanlig ordning\r\nfördelats av AMS till länsarbetsnämnderna utifrån\r\narbetsmarknadssituationen i resp. län.</pre><pre>I tilläggsbudget I beviljades dessutom drygt 3\r\nmiljarder kronor för tidigareläggning av\r\ninvesteringar i bl.a. vägar, järnvägar och byggen\r\nsamt 200 milj.kr. för regional utveckling.</pre><pre>I den budget för nästa budgetår som regeringen\r\nnyligen förelagt riksdagen, föreslås närmare 20\r\nmiljarder kronor i åtgärdsmedel för AMS.</pre><pre>Avslutningsvis vill jag framhålla att jag kommer att\r\nfölja utvecklingen på arbetsmarknaden mycket\r\nnoga.</pre><pre>Anf. 90 STEN-OVE SUNDSTRÖM (s):</pre><pre>Fru talman! Jag får, som brukligt är, tacka\r\nstatsrådet för svaret på min fråga.</pre><pre>Frågan gällde egentligen byggarbetslösheten i\r\nNorrbotten och åtgärder mot den. Här har jag fått\r\nett svar på en A4-sida som jag delar med nio andra\r\nfrågeställare, och med de marginalerna finns det\r\ninte utrymme för så mycket detaljer om just detta\r\nlän. Jag skall därför ta chansen att friska upp\r\nminnet hos arbetsmarknadsministern när det gäller\r\nproblemen just i Norrbottens län.</pre><pre>I lördags var det alltså demonstrationer på flera\r\norter, i bl.a. Kalix, Luleå och Piteå, där tusentals\r\nmänniskor demonstrerade just för att få fart på\r\nbyggnationer och för att komma till rätta med\r\nbyggarbetslösheten i Norrbottens län. I dagsläget\r\ngår i runda tal var fjärde byggnadsarbetare\r\narbetslös, och arbetslöshetstalen tenderar att stiga\r\nsnabbt. Om ingenting händer kommer\r\nbyggarbetslösheten att vara uppe i historiska mått\r\nfram på vårkanten.</pre><pre>Detta skall ses mot bakgrund av att vi nu upplever\r\nväldiga strukturomvandlingar, med\r\nnedläggningshot över stora industrianläggningar\r\nsom Ovako och delar av ASSI samt strukturering\r\ninom SSAB--LKAB. Det ser alltså minst sagt\r\nbekymmersamt ut framöver, och jag hade därför\r\nförväntat mig att statsrådet skulle ägna några rader\r\nåt det län som har drabbats hårdast av just\r\narbetslösheten.</pre><pre>Arbetsmarknadsminister Börje Hörnlund känner\r\ntill det här. Han har själv varit där ett otal gånger\r\nunder det senaste halvåret för att studera det hela.\r\nJag noterar för övrigt att han besökte en av våra\r\nkyrkor för någon vecka sedan och där höll ett\r\nbejublat tal. Men det räcker inte att enbart be till\r\nhögre makter, utan det måste tas fram konkreta\r\nåtgärder. Jag skulle önska att vi fick tillbaka litet av\r\noppositionspolitikern Börje Hörnlund, som för\r\nbara ett år sedan hade så radikala och aktiva idéer\r\nom hur man skulle komma till rätta med\r\narbetslösheten.</pre><pre>Jag måste därför få fullfölja min frågeställning, och\r\njag hoppas att statsrådet har möjlighet att svara.\r\nNär kan särskilda åtgärder för Norrbotten komma?\r\nHur hög skall arbetslösheten bli innan regeringen\r\nvill och vågar ta några radikala grepp? Nära 25 %\r\när arbetslösa i dag -- skall det bli 30 eller 40 % innan\r\nBörje Hörnlund vill göra någonting?</pre><pre>Anf. 91 RUNE EVENSSON (s):</pre><pre>Fru talman! Jag ber att få tacka för svaret.</pre><pre>I lördags demonstrerade tiotusentals\r\nbyggnadsarbetare i hela landet. I Göteborg, där jag\r\nvar, demonstrerade 3 000. De ville ha jobb, och de\r\nuttryckte sin vrede över regeringens\r\narbetslöshetspolitik. I går var vi några riksdagsmän\r\nsom träffade byggentreprenörer och fack i\r\nGöteborg, och budskapet där var detsamma: En\r\nhel bransch ropar på hjälp.</pre><pre>Regeringen tar inte frågan på allvar. Inga konkreta\r\nåtgärder föreslås nu. I stället säger Börje Hörnlund\r\natt krisen till 99 % beror på den förra regeringen.\r\nDetta är ett helt felaktigt påstående. Börje\r\nHörnlund och regeringen flyr från sitt ansvar i\r\ndenna fråga.</pre><pre>Det är på det sätt som regeringen har hanterat\r\nfrågan om byggandets finansiering som har skapat\r\nden stora oron inom byggbranschen och som i hög\r\ngrad har bidragit till det byggstopp som råder i dag.\r\nOm regeringen inte vidtar omedelbara åtgärder slås\r\nbyggbranschen och dess yrkeskår sönder, och det\r\nfår återverkningar inom andra näringar. Det\r\ninnebär att vi går mot en nationalekonomisk förlust\r\nav stora mått, och detta måste förhindras.</pre><pre>I dag är alltså ungefär 15 % byggnadsarbetare\r\narbetslösa, och snart är var fjärde\r\nbyggnadsarbetare arbetslös. Detta betyder 20 000--\r\n25 000 personer, och med den följdeffekt det har\r\ninom andra näringar kommer 100 000 personer att\r\nvara arbetslösa på grund av krisen i byggandet.\r\nDärför bör regeringen ge branschen besked om\r\nfinansieringen så snart som möjligt. Låt t.ex. de\r\nprojekt som sätts i gång under 1992 gå med de\r\nfinansieringsregler som nu gäller! Sätt fart på\r\nbyggandet av samlingslokaler! Upprusta dåliga\r\nskolmiljöer! Sätt fart på ombyggnader i stället för\r\natt slopa tilläggslånen, som regeringen nu föreslår!</pre><pre>Regeringen bör också stimulera kommuner och\r\nlandsting att tidigarelägga projekt. Det är bättre att\r\nsatsa pengar på byggprojekt och få något uträttat\r\nför pengarna än att ösa ut dem i form av\r\narbetslöshetsunderstöd.</pre><pre>Anf. 92 HANS STENBERG (s):</pre><pre>Fru talman! Jag vill tacka\r\narbetsmarknadsministern för svaret, även om det\r\nvar ytterst knapphändigt.</pre><pre>Den nuvarande krisen i byggnadsindustrin är till\r\nstor del skapad av den nuvarande regeringen. Det\r\nvet också Börje Hörnlund, även om han nu vill\r\nskylla ifrån sig. I en djup lågkonjunktur, som i sig\r\nmedför allvarliga svårigheter för\r\nbyggnadsindustrin, driver regeringen en\r\nfullkomligt ansvarslös bostadspolitik, en politik\r\nsom förvärrar situationen på ett katastrofalt sätt för\r\nbyggbranschen.</pre><pre>Regeringen genomdriver försämrade\r\ninvesteringsbidrag och minskade\r\nbostadssubventioner. I budgetförslaget sparar\r\nregeringen 6,4 miljarder på bostadssektorn nästa\r\når. Man skapar oklarhet om framtiden genom att i\r\ndet här läget börja utreda ett nytt\r\nbostadsfinansieringssystem. Dessutom går\r\nföreträdare för regeringspartierna ut i massmedia\r\noch förklarar att bostadssubventionerna på sikt\r\nskall minskas drastiskt och kanske helt avvecklas.\r\nDet här tar naturligtvis helt bort framtidstron inom\r\nbyggnadsindustrin. Byggbranschen är nu på väg att\r\nkollapsa.</pre><pre>I Västernorrland var arbetslösheten bland\r\nbyggnadsarbetarna i mitten av förra veckan 25,5 %.\r\nHur hög arbetslösheten är i dag är svårt att säga,\r\neftersom den sedan årsskiftet har ökat med drygt 2\r\nprocentenheter i veckan. Det innebär att 85--90\r\nbyggnadsarbetare blir arbetslösa varje vecka i\r\nVästernorrland. Det innebär också 85--90\r\nmänskliga tragedier varje vecka.</pre><pre>I Västernorrland har vi tagit fram en lång rad\r\nangelägna projekt som, om de fick byggstart, skulle\r\nkunna innebära en nödvändig minskning av\r\narbetslösheten samtidigt som länets infrastruktur\r\nförbättrades.</pre><pre>Min fråga till regeringen är: Är regeringen nu\r\nberedd att vidta de åtgärder som behövs för att\r\nminska arbetslösheten i Västernorrland och i andra\r\nlän?</pre><pre></pre><pre>Anf. 93 MAGNUS PERSSON (s):</pre><pre>Fru talman! Anledningen till att vi ställer frågorna\r\när naturligtvis den oro vi möter bland våra\r\nförbundskamrater. Bakom demonstrationerna och\r\nallt annat ligger oron för jobben: Vad händer med\r\nmig och min familj, vad händer med bygget?</pre><pre>Jag tror inte att Börje Hörnlund är den stora boven\r\ni dramat, utan det är andra herrar i regeringen. Det\r\när Bo Lundgren och Knut Billing, som är\r\nsakkunnig. Det är de som drastiskt drar ner\r\nrullgardinen och säger att det nu skall vara helt\r\nandra spelregler på marknaden. Det är det som gör\r\natt den här situationen har uppstått som kommer\r\natt leda till historiska arbetslöshetstal. Regeringen\r\nsom kollektiv är naturligtvis ansvarig för\r\nsysselsättningen och jobben, och då drabbar\r\nfrågorna Börje Hörnlund.</pre><pre>Vi har tidigare haft debatter, och det finns ingen\r\nanledning för oss frågeställare att tala om för\r\narbetsmarknadsministern hur det ser ut -- han vet\r\nhur det ser ut i Värmland, i Jämtland och på andra\r\nhåll. Men anledningen till att regeringen måste\r\nsätta sig ned och diskutera sig fram till en strategi är\r\natt regeringen måste ge ett besked, oavsett om det\r\ngäller ett bygge i Smygehuk, Riksgränsen eller\r\nTorsby i Värmland. Annars kommer man inte att\r\nkunna starta byggen, och det är den stora\r\nproblemställningen.</pre><pre>Fru talman! Om Börje Hörnlund går hem till\r\nregeringen och tar en ordentlig runda med sina\r\nkolleger där, så att de inte går ut med olika bud,\r\nkanske det blir litet bättre. Men det är viktigt att\r\ndet ges besked till byggentreprenörerna och till\r\nbyggjobbarna. Vi som företräder byggjobbarna i\r\nriksdagen är djupt oroliga för framtiden. Hemma i\r\nVärmland är arbetslösheten drygt 20 %.</pre><pre>Anf. 94 HÅKAN STRÖMBERG (s):</pre><pre>Fru talman! I förra veckan var 1 000\r\nbyggnadsarbetare arbetslösa i Örebro län av en kår\r\npå 4 000 byggnadsarbetare. Detta tal kommer att\r\nstiga ytterligare denna vecka, nästa vecka och\r\nveckorna därefter om det inte görs någonting. Jag\r\nhade hoppats att arbetsmarknadsministern i svaret\r\nskulle uppmärksamma den manifestation som\r\nskedde i lördags av byggnadsarbetarna, som gick ut\r\noch protesterade mot regeringens\r\narbetsmarknadspolitik inom byggsektorn.\r\nArbetsmarknadsministern borde ha tagit till sig\r\nbyggnadsarbetarnas krav och i sitt svar redogjort\r\nför vilka nya åtgärder han tänker vidta för att\r\nförbättra situationen. Men tyvärr finns inga sådana\r\nfunderingar hos arbetsmarknadsministern.</pre><pre>Vad är det som regeringen gör och som\r\narbetsmarknadsministern är medansvarig i? Jo,\r\nman ger med den ena handen och tar tillbaka med\r\nråge med den andra handen.</pre><pre>Det är visserligen sant att en orsak är\r\növerhettningen inom byggsektorn under senare år.\r\nInte ens Byggnadsarbetareförbundet har förnekat\r\natt kåren måste minska något. Visserligen ökas\r\nanslaget till arbetsmarknadsåtgärder, men\r\nsamtidigt skjuts viktiga statliga investeringar på\r\nframtiden. Arlandabanan är ett exempel på projekt\r\nsom nu utreds på nytt. Jag kan från mitt län\r\nredovisa många projekt för mitten av 90-talet som\r\när färdiga att sättas i gång.</pre><pre>Det är samma sak när det gäller bostadssektorn.\r\nDet har här redovisats behov av\r\nhandikappbostäder och upprustning av\r\nmiljonprogramsområdena, men något\r\nbostadsfinansieringssystem har inte redovisats. Det\r\nsägs att det skall komma, men vem vågar i dag\r\nanmäla sitt intresse för en ny bostad när man inte\r\nvet vilka kostnader man kommer att få den dagen\r\nman är beredd att ta bostaden i bruk?</pre><pre>Det är samma sak när det gäller kommunernas\r\ninvesteringar. Det redovisas att det skall göras\r\nmiljardindragningar från kommunerna de\r\nnärmaste åren, och ingen kommun vågar sätta i\r\ngång projekt eller utbyggnad av skolor på grund av\r\ndessa indragningar. Det är detta som\r\narbetsmarknadsministern borde ta till sig.</pre><pre>Anf. 95 TALMANNEN:</pre><pre>Jag får erinra om de debattregler som gäller.</pre><pre>Anf. 96 AXEL ANDERSSON (s):</pre><pre>Fru talman! Den här snart två timmar långa\r\ndebatten, om arbetslösheten och särskilt\r\narbetslösheten bland byggnadsarbetare, har\r\nhandlat om många olika ting, också om orsakerna\r\ntill arbetslösheten, där arbetsmarknadsministern\r\noch frågeställarna har haft olika uppfattningar,\r\nvilket icke är förvånande.</pre><pre>Jag skall inte använda min taletid till att analysera\r\nbovarna i dramat, eftersom de är flera. Det räcker\r\nmed att säga att det i Gävleborgs län, som jag\r\nrepresenterar, är uppenbart att det råder både en\r\nihållande lågkonjunktur och pågår en mycket\r\nmarkerad strukturomvandling och att det\r\ntillsammans med andra orsaker bär skulden till att\r\nGävleborgs län i dag har den högsta arbetslösheten\r\ni Sverige alla kategorier och alldeles speciellt bland\r\nbyggnadsarbetarna.</pre><pre>Några av de talare som före mig ställt frågor har\r\nfrågat om på vilka nivåer arbetsmarknadsministern\r\noch regeringen avser att agera direkt, om det räcker\r\nmed 25 % eller 30 % arbetslöshet osv. Jag kan bara\r\nkonstatera att arbetslösheten för\r\nbyggnadsarbetarna i Hälsingland, i den norra\r\nhalvan av vårt län, i förra veckan passerade 40 %.\r\nHos oss stiger byggarbetslösheten med drygt 2 % i\r\nveckan. Detta kräver åtgärder, och de åtgärderna\r\nmåste vidtas nu.</pre><pre>Jag tycker det är bra när arbetsmarknadsministern\r\nredovisar de ökade anslagen till AMS, men det\r\nräcker inte. Om mitt hemlän, Gävleborgs län, skall\r\nha rimliga chanser, och det gäller också övriga\r\nskogslän, att i framtiden kunna erbjuda sina\r\nmedborgare en mer långsiktig trygghet i tillvaron,\r\nmåste åtgärder med mer långsiktig verkan nu sättas\r\nin.</pre><pre>Det är lämpligt att nu under en lågkonjunktur\r\ninvestera i infrastrukturförbättringar när det gäller\r\nkommunikationer och på utbildningens område.\r\nJag vill ha arbetsmarknadsministerns svar på om\r\nhan är beredd att vidta dessa åtgärder.</pre><pre>Anf. 97 BRITT BOHLIN (s):</pre><pre>Fru talman! Jag tackar statsrådet för svaret.</pre><pre>Det är många talare som nu har redogjort för den\r\nbesvärliga situation som byggbranschen i de olika\r\nlänen befinner sig i. För vårt län, Älvsborgs län, har\r\nRune Evensson redogjort för den totala\r\nsituationen. Jag har därför i stället valt att fråga\r\nstatsrådet om effekterna för en liten\r\nglesbygdskommun, närmare bestämt min\r\nhemkommun Mellerud.</pre><pre>I Mellerud finns två dominerande industrier,\r\nnämligen pappersbruket och Ståldörrsgruppen\r\nAB -- Hellbergs Industrier i dagligt tal. Det\r\nföretaget sattes i konkurs i förra veckan, och det\r\ninnebär i värsta fall att alla 116 anställda blir utan\r\narbete. Detta är en direkt följd av att byggnationen\r\ni stort sett upphört. Om företaget inte kan\r\nrekonstrueras innebär det för vår kommun en\r\nökning av arbetslösheten med 2 %. Till detta skall\r\nläggas de övriga varsel som nu dagligen träder i\r\nkraft. Den 14 januari var 5,3 % utan arbete. Till\r\ndetta kan också läggas att arbetsförmedlingens\r\nresurser när det gäller utbildning är uttömda.</pre><pre>Förstår statsrådet vilka effekter detta får för oss alla\r\ni Melleruds kommun? Har statsrådet försökt att\r\nsätta sig in i hur det är att bli drabbad av\r\narbetslöshet? Jag har tyvärr nära anledning att göra\r\ndet. Min far, som är byggnadsarbetare, är\r\narbetslös. Båda mina bröder är byggnadsarbetare,\r\nen är arbetslös och en har en tillfällig anställning\r\nsom snart upphör. Min man arbetar på Hellbergs\r\noch är nu varslad om uppsägning.</pre><pre>Tro aldrig att arbetslösheten ''bara'' är ett\r\nbekymmer för den som drabbas. Den är som ett gift\r\nsom genomsyrar precis allt i ens omgivning. Den\r\nfasta tillvaron råkar helt i gungning, och man kan\r\naldrig planera för morgondagen. Ekonomin\r\nraseras, och snart börjar också tvivlet komma på\r\nden egna förmågan. Man måste förstås försöka att\r\nskaffa ett nytt jobb, men hur? På\r\narbetsförmedlingen i Mellerud kan man erbjuda\r\nfyra jobb, alla inom kommunen, och de kommer\r\nsäkert att tillsättas med internsökande.</pre><pre>Jag vill slutligen fråga statsrådet vilka besked han\r\nhar och vilka lösningar han har att föreslå till de\r\narbetslösa i Melleruds kommun.</pre><pre>Anf. 98 NILS-OLOF GUSTAFSSON (s):</pre><pre>Fru talman! Det blir en litet konstig\r\ndiskussionsordning, men det skall vi väl inte lasta\r\narbetsmarknadsministern för. Vi skulle kunna göra\r\ndenna tillställning till någonting mycket tråkigt och\r\ntjatigt om vi nu alla tio tvingade\r\narbetsmarknadsministern att upprepa svaren på\r\nvåra frågor, eftersom jag antar att det inte skulle bli\r\nnågot annat. Jag tycker att vi tillsammans skall\r\nundvika det och bespara både\r\narbetsmarknadsministern och protokollet detta.\r\nJag tackar emellertid arbetsmarknadsministern för\r\nsvaret och vill i varje fall redovisa bakgrunden till\r\nmin fråga.</pre><pre>Jag ställde min fråga, liksom de andra talarna, mot\r\nbakgrund av de mycket hög\r\nbyggarbetslöshetssiffror som vi har, och i detta fall\r\ni mitt hemlän Jämtlands län. Av länets 2 100\r\nyrkesverksamma byggnadsarbetare är i dag 497\r\nöppet arbetslösa, dvs. ca 25 %. Därutöver är 104 i\r\nutbildning varav 75 i kortkurser och 49 i\r\nberedskapsarbete. Sammanlagt är alltså 650 av\r\n2 100 byggnadsarbetare nu utanför den ordinarie\r\narbetsmarknaden. Lägger man därtill att målare\r\noch installationselektriker har ungefär 20 %\r\narbetslösa vardera och att 32 % av de\r\nprivatanställda vägarbetarna är utan jobb förstår\r\nman hur besvärligt läget är, och prognoserna är\r\nockså dystra framöver.</pre><pre>Jag liksom många andra byggnadsarbetare deltog i\r\ndemonstrationer i lördags. I Östersund ställde\r\nnärmare 400 byggnadsarbetare upp i snålblåsten för\r\natt uttrycka sin oro, ängslan och för den delen också\r\nsin vrede över den byggpolitik som förs. Jag lovade\r\natt framföra till arbetsmarknadsministern att de\r\nförväntar sig åtgärder snabbt, och nu har jag\r\nframfört detta, arbetsmarknadsministern.</pre><pre>Det är bra att man nu satsar på\r\narbetsmarknadsutbildning och beredskapsarbeten.\r\nDärmed fullföljer man den socialdemokratiska\r\npolitiken. Men det är reguljära byggjobb som\r\nbehövs och besked om sådana. Jag frågar\r\narbetsmarknadsministern: Kommer det besked om\r\nnågra sådana?</pre><pre>Anf. 99 GÖRAN MAGNUSSON (s):</pre><pre>Fru talman! Jag vill tacka statsrådet för svaret.\r\nTyvärr kan det inte tolkas på annat sätt än att\r\nlänsarbetsnämnden i Västmanlands län nu skall\r\nbörja dra ner på sin verksamhet under innevarande\r\nvår för att hålla de budgetramar som bestämts.</pre><pre>Arbetslösheten i Västmanland är ytterst oroande.\r\nDet talade statsrådet och jag om under senhösten,\r\noch vi kan bara konstatera att situationen inte har\r\nblivit bättre sedan det tillfället. Utan att förfalla till\r\ndirekta elakheter skulle jag kunna säga, att när\r\nstatsrådet hoppade över de två första sidorna i sitt\r\nsvar hade det faktiskt gått bra att hoppa över även\r\nden tredje sidan, eftersom det inte stod någonting\r\nnytt på det papperet. Det är alltså inte till någon\r\nhjälp för de arbetslösa i Västmanland eller de\r\nmyndigheter som är satta att försöka bemästra den\r\nbesvärliga situationen.</pre><pre>Bland byggnadsarbetarna i mitt hemlän är nu var\r\nfjärde arbetslös. Det är inget tvivel om att\r\nbyggnadsarbetarkåren har stora förväntningar på\r\narbetsmarknadsministern och alla de statsråd som\r\nhar ansvaret för bostadsbyggandet. När det gäller\r\nbostadsinvesteringar har den internationella\r\nkonjunkturen inte samma direkta påverkan.</pre><pre>Vi har ifrån länet, bl.a. landshövdingen och andra,\r\nfört fram en rad olika lämpliga anläggningsobjekt.\r\nDet gäller bl.a. Mälarbanan, det största och\r\nviktigaste projektet, E 18 från Köping och västerut\r\nmot Arboga och Örebro och även andra bra\r\nvägobjekt. Man kan också nämna högskolebygget,\r\ndvs. nya byggnader för högskolan i Västerås på\r\nGåsmyrevreten, där man är beredd att sätta i gång\r\nså snart det föreligger ett besked från regeringen.</pre><pre>Jag skall avstå från att gå närmare in på situationen\r\noch avsluta mitt inlägg med att ställa en fråga. De\r\n19 miljarder kronor som statsrådet nämner för\r\nnästa budgetår, hur mycket mer pengar är det än\r\nsom faktiskt har anslagits för innevarande\r\nbudgetår?</pre><pre>Anf. 100 ULLA PETTERSSON (s):</pre><pre>Fru talman! Tack för svaret. Som sistkommande\r\ntalare i denna nästan landsomfattande långdans av\r\nbekymrade kolleger kan jag bara konstatera att jag\r\nkan instämma i det mesta som har sagts. Men jag\r\nvill ändå ställa en fråga till\r\narbetsmarknadsministern. Är\r\narbetsmarknadsministern förvånad över den aktion\r\nsom ägt rum i lördags och det som vi är med om här\r\ni dag? Var det något oväntat som skedde till följd\r\nav de åtgärder som har vidtagits?</pre><pre>Också jag tycker det är bra att man satsat på de\r\nAMS-åtgärder som nu har vidagits. Men det\r\nbehöver tas andra och litet nyare grepp i den här\r\nfrågan. Länsarbetsnämnden på Gotland arbetade\r\nför snart ett år sedan fram en modell och hade idéer\r\nom hur man skulle kunna åstadkomma\r\nsysselsättning för byggnadsarbetare och komma till\r\nrätta med det stora uppdämda behovet av framför\r\nallt reparations- och underhållsåtgärder inom\r\nkommunen. Man vände sig till AMS, som i sin tur\r\nvände sig till regeringen. AMS skrev i sin skrivelse:\r\n''Den föreslagna modellen eller något liknande\r\nskulle skapa möjligheter att få i gång kommunala\r\ninvesteringar över hela landet.''</pre><pre>Vi har fortfarande inte fått något svar. Jag ringde\r\ntill länsarbetsnämnden i morse för att kontrollera\r\natt jag inte var ute i ogjort väder. Vi har fortfarande\r\ninte fått något svar när det gäller den idén. Jag begär\r\ninte att få något svar här i dag. Det förstår jag att\r\narbetsmarknadsministern inte är beredd på. Men\r\njag undrar litet försynt: Får vi ett svar?</pre><pre>Jag vill slutligen säga att min fråga gällde Gotland.\r\nJag skall här inte dra några arbetslöshetssiffror eller\r\nannat här. Jag har pekat på en del i min fråga. Men\r\ndet svar som vi fick handlade inte speciellt mycket\r\nom det jag särskilt hade frågat om, dvs.\r\narbetsmarknadssituationen på Gotland. Går det\r\ninte att få ett mer preciserat svar än så?</pre><pre>Anf. 101 Arbetsmarknadsminister BÖRJE\r\nHÖRNLUND (c):</pre><pre>Fru talman! Tänk om man under dessa\r\növerhettningsår 1989, 1990 och början av 1991 i\r\nstället för att köpa över folk från, i väldigt många\r\nfall, exportindustrin till byggsektorn för att bygga\r\nkontor, som kommer att stå tomma i åratal\r\nframöver, eller tusentals och åter tusentals\r\nlägenheter som står tomma helt enkelt kostar\r\nskjortan, om man skall uttrycka sig litet folkligt,\r\nhade gjort någonting annat. En trea kostar drygt\r\n11 000 kr. att producera. Hyran är 4 500 kr., och\r\nsubventionen är 6 700 kr. Nu har vi ett läge där man\r\nvarken betalar hyra eller subvention. Till vilken\r\nnytta?</pre><pre>Om man hade byggt på en lagom nivå hade vi inte\r\nbehövt uppleva den djupa svacka som\r\nbyggnadssektorn nu upplever. Även om man\r\ndemonstrerar tycker jag att ärligheten kräver att\r\nman erkänner att detta var fel och att vi har\r\noerhörda bekymmer av detta i den här\r\nkonjunktursituationen.</pre><pre>Om man under innevarande år bygger hyreshus är\r\nräntan fastställd till 3,4 %. Det är en ordentlig\r\nsubvention, eftersom man nu lånar till en ränta av\r\n13--14 % och högre. För småhusen är räntan 4,9 %.</pre><pre>Den 1 april kommer ett utredningsförslag att\r\npresenteras om hur det nya\r\nbostadsfinansieringssystemet skall se ut. Det är inte\r\nalltför lång väntan.</pre><pre>Att låna så att den som bygger i dag om 20 år är\r\nskyldig dubbelt så mycket, vilket var det system\r\nsom den socialdemokratiska regeringen föreslog\r\noch som skulle genomföras, tycker jag uppriktigt\r\nsagt -- jag är så gammaldags uppfostrad -- nästan är\r\nen modern tappning av Ebberöds bank. Det leder\r\ntill ett osunt ekonomiskt tänkande och att man\r\nskjuter kostnaden framåt på kommande\r\ngenerationers boende.</pre><pre>När det sedan gäller frågan om AMS-pengarna\r\nredovisade AMS tre alternativ, och regeringen\r\nställde sig bakom det allra högsta alternativet. Jag\r\nhar inte i huvudet räknat ihop vad det innebär\r\nunder innevarande budgetår, men att det är klart\r\nmera är helt givet.</pre><pre>Med risk för att verka tjatig vill jag upprepa att det\r\när a och o att få förtroende för den ekonomiska\r\npolitiken så att räntan sjunker och så att man vidtar\r\nlångsiktiga åtgärder som skapar framtidstro i\r\nföretagen. Under denna besvärliga tid skall\r\narbetslinjen gälla.</pre><pre>Anf. 102 STEN-OVE SUNDSTRÖM (s):</pre><pre>Fru talman! Låt mig säga följande till\r\narbetsmarknadsministern. Jag är helt övertygad om\r\natt man inte enbart kan spara sig till en utveckling\r\noch till en bättre ekonomi. Man kan inte dra åt alla\r\nbromsar och tro att marknaden fixar resten.\r\nByggmarknaden är en viktig regulator i ekonomin.\r\nDet finns åtråvärda projekt på den marknaden som\r\nman kan starta med mycket kort varsel. Det gäller\r\nROT-projekt, boende för äldre och inte minst\r\ninfrastrukturinvesteringar. Det märkliga är att de\r\ninfrastrukturinvesteringar som nu görs berör\r\nstorstadsregionerna.</pre><pre>Låt mig därför avsluta med några tips för\r\nglesbygden, som Börje Hörnlund kanske har glömt\r\nbort. Satsa på att rusta upp riksväg 45, väg 400,\r\ngrusvägnätet och genomför många andra för\r\nglesbygden och Norrlandslänet värdefulla\r\ninfrastrukturinvesteringar. Det kan hjälpa till att\r\ndämpa den negativa effekt som nu hotar att öka\r\narbetslösheten katastrofalt, inte minst i våra\r\nnordligaste län. Tänk på det, statsrådet!</pre><pre>Anf. 103 AXEL ANDERSSON (s):</pre><pre>Fru talman! Arbetsmarknadsministern fick ingen\r\nmöjlighet att svara på min fråga i sin replik. Jag\r\nuppfattar det så tills vidare. Om han däremot inte\r\nvill svara, är det illavarslande.</pre><pre>Medan gräset växer dör kon, är ett gammalt uttryck\r\nsom Börje Hörnlund säkert känner till. I Gävleborg\r\nhar man en situation där mer än var tredje\r\nbyggnadsarbetare går arbetslös. Det finns\r\nuppenbara behov av inte enbart regionalt\r\nangelägna infrastruktursatsningar utan även av\r\nnationellt viktiga satsningar. Jag avser t.ex. en\r\nförbättring av E 4-an mellan Söderhamn och\r\nHudiksvall. Det är en av de få kvarvarande\r\nflaskhalsarna på E 4-an genom Sverige. Det gäller\r\nostkustbanans anpassning och utbyggnad för\r\nsnabbtåg mellan Gävle och Sundsvall. Det gäller\r\nockså stambanans nödvändiga upprustning för ökat\r\ntonnage och godstransporter. Vi väntar på\r\nklartecken från regeringen för att få bygga en ny\r\nhögskola i Gävle. Allt detta är\r\ninfrastruktursatsningar som behövs för Gävleborgs\r\nlän och för Sverige. Jag hoppas att\r\narbetsmarknadsministern i sin nästa replik har tid\r\natt svara på detta.</pre><pre>Anf. 104 BRITT BOHLIN (s):</pre><pre>Fru talman! Jag frågade statsrådet vilket besked\r\njag kan ta med mig hem till de arbetslösa\r\nbyggnadsarbetarna och industriarbetarna i\r\nMelleruds kommun. Statsrådet svarade att vi måste\r\nse tillbaka till överhettningsåren. Jag kan försäkra\r\nstatsrådet att om jag skulle säga detta till de\r\narbetslösa byggnadsarbetarna i Mellerud så skulle\r\nde inte tro sina öron. Nog vet väl statsrådet hur det\r\nstår till i små glesbygdskommuner och hur\r\növerhettade dylika kommuner har varit.</pre><pre>Melleruds kommun har aldrig någonsin varit\r\növerhettad. Vi har hög arbetslöshet vare sig det är\r\nlåg- eller högkonjunktur. Vi har på sin höjd ett par\r\ntomma lägenheter, och vi har inga tomma kontor.\r\nVi har över huvud taget stora behov av att\r\nrestaurera skolor, bygga kringfartsleder och rusta\r\nupp Dalslands kanal. Vi behöver också ett beslut\r\nom Norge--Vänern-länken, så att vi kan sätta i gång\r\nmed järnvägsbygget. Frågan är fortfarande,\r\narbetsmarknadsministern, om vi kan få\r\nekonomiska förutsättningar för det här.</pre><pre>Anf. 105 GÖRAN MAGNUSSON (s):</pre><pre>Fru talman! Beträffande pengar från AMS till olika\r\nlänsmyndigheter är det säkert riktigt att regeringen\r\nhar legat på den högsta nivån. Därmed är det inte\r\nsagt att det är en tillräcklig nivå. Det är uppenbart\r\natt man i Västmanlands län saknar pengar för att\r\nt.ex. utbilda omstrukturerade byggnadsarbetare\r\neller arbetslösa tjänstemän från de stora\r\nindustrierna. Det här är en ny grupp arbetslösa i\r\nvårt län. Det rör sig om relativt välutbildade\r\ntjänstemän som behöver en ny typ av utbildning,\r\nsom också ofta är dyrare än andra utbildningar som\r\nvi hittills har varit vana vid.</pre><pre>När det gäller bostäder kan jag dela Börje\r\nHörnlunds resonemang om att man inte skall bygga\r\nonödiga bostäder. I mitt hemlän har vi från slutet av\r\n70-talet och början av 80-talet omfattande\r\nerfarenhet av tomma lägenheter. Här vill jag dock\r\nföra fram och peka på det omfattande program som\r\nfinns i länet för upprustning av skolor. Regeringen\r\nsaknar pengar även för dessa insatser. Är\r\narbetsmarknadsministern beredd att medverka till\r\natt vi får pengar för att rusta upp skolorna?</pre><pre>Anf. 106 RUNE EVENSSON (s):</pre><pre>Fru talman! Kostnadsökningarna inom\r\nbyggsektorn mellan år 1986 och 1990 berodde på att\r\nmer än hälften av byggandet var inriktat på\r\nnäringslivets behov av kontor och\r\nindustribyggandet. Detta byggande styrs helt av\r\nmarknaden. Under denna period drog näringslivets\r\nbyggande i väg snabbast. Kraven på material och\r\narbetskraft ifrån näringslivets sida var så stora att\r\nbrister uppstod på dessa områden. Detta medförde\r\natt kostnaderna steg i höjden kraftigt och att\r\nbyggnadsarbetarkåren blev större. Inom\r\nnäringslivet var man beredd att betala för den\r\nkapacitet man ansåg sig behöva. Under denna\r\nperiod skedde således näringslivets prisstegringar.\r\nDet var med andra ord marknadskrafterna som\r\ndrev upp priserna på den oreglerade sektorn, vilket\r\nockså drabbade bostadsbyggandet och ökade\r\nbyggnadsarbetarkåren.</pre><pre>Byggnadsarbetarna har inte bett om denna\r\növerhettning. Marknaden har drivit fram\r\nsituationen. Skall byggnadsarbetarna nu straffas för\r\ndetta? Jag menar att samhället måste ta sitt ansvar.\r\nByggnadsarbetarkåren kan behöva bantas. Men\r\ndet måste ske under ordnade former.</pre><pre></pre><pre>Anf. 107 ULLA PETTERSSON (s):</pre><pre>Fru talman! Jag kan ändå inte låta bli undra litet\r\növer om arbetsmarknadsministern är förvånad över\r\ndenna aktion eller inte. Det har nu blivit en ganska\r\ngenerell diskussion. Jag kan upplysa om att vi inte\r\nhar tomma kontor på Gotland och inte särskilt\r\nmånga tomma lägenheter heller. Däremot har vi\r\nbehov av upprustningsåtgärder på olika områden.\r\nLåt mig också komma med ett litet tips, som någon\r\nav de andra debattörerna gjorde tidigare. Ta en titt\r\npå Gotlandsförslaget. Det låg på\r\narbetsmarknadsministerns bord när han tillträdde,\r\noch det ligger där fortfarande.</pre><pre>Avslutningsvis vill jag säga att vi tyvärr kommer att\r\ngå ganska tomhänta härifrån. De flesta av oss som\r\nställde frågor gjorde det utifrån situationen i ett\r\nsärskilt län, en region eller en kommun.\r\nDiskussionen kan inte bli särskilt detaljerad när\r\nden är utformad på det här sättet. Men det innebär\r\ntyvärr att vi inte har särskilt mycket som vi kan gå\r\nhem och tala om för dem som sänt oss hit.</pre><pre>Anf. 108 HÅKAN STRÖMBERG (s):</pre><pre>Fru talman! Jag har full förståelse för att\r\narbetsmarknadsministern inte kan ge oss från tio\r\nregioner svar på de frågor vi har ställt. Det är en\r\nomöjlig uppgift att göra det på en minut.</pre><pre>Jag vill återkomma till\r\nbostadsfinansieringssystemet. Vi hade ett förslag.\r\nÄven om det kritiserades av Börje Hörnlund, så var\r\ndet ett förslag. De som stod i begrepp att skaffa sig\r\nen bostad visste vilka regler som gällde. Det fanns\r\nockså ett skyddsnät med både hängslen och livrem,\r\nskulle jag vilja påstå. Men i dag vet ingen vad som\r\ngäller, annat än för det närmaste året. Den som i\r\ndag anmäler sig som sökande av bostad vet att man\r\ni bästa fall kan få ett erbjudande till hösten. Då blir\r\ndet fråga om ett nytt bostadsfinansieringssystem\r\noch ingen vet vad som gäller. Man vet bara att\r\nkostnaderna kommer att öka.</pre><pre>Jag vill ställa ytterligare en fråga till Börje\r\nHörnlund. Det gäller att lyssna på\r\nbyggnadsarbetarna. Vilka byggnadsarbetare har då\r\nsagt att de accepterar skattesänkningen på arvs- och\r\ngåvoskatten för byggmästarna och ägaren till\r\nbyggnadsföretagen? Det ger inte flera jobb för\r\nbyggnadsarbetarna.</pre><pre>Anf. 109 HANS STENBERG (s):</pre><pre>Fru talman! Att döma av svaret från\r\narbetsmarknadsministern så kommer inte\r\nbyggarbetslösheten att kunna minska. Med den\r\nnuvarande regeringspolitiken kommer\r\narbetslösheten bland byggnadsarbetarna i mitt län\r\natt stiga uppemot 35--40 %. Det anser\r\narbetsmarknadsministern uppenbarligen vara en\r\nbra politik, eftersom han inte vill ändra på den.</pre><pre>Det här innebär att angelägna investeringar i skolor\r\noch äldreboende inte kommer att kunna\r\ngenomföras. De satsningar på infrastrukturen som\r\nregeringen har talat så mycket om, kommer inte\r\nheller att kunna genomföras. För mitt hemlän,\r\nVästernorrland, innebär det att våra möjligheter\r\natt på sikt vara en livskraftig region kommer att\r\nförsämras allvarligt. Det är en tragedi för\r\nsamhället, men det är framför allt i ännu högre grad\r\nen tragedi för de arbetslösa byggnadsarbetarna och\r\nför deras familjer. Jag vill än en gång fråga\r\narbetsmarknadsministern om detta verkligen skall\r\nvara regeringens arbetsmarknads- och\r\nbostadspolitik. Jag tycker att det är dags att ändra\r\npå det.</pre><pre>Anf. 110 Arbetsmarknadsminister BÖRJE\r\nHÖRNLUND (c):</pre><pre>Fru talman! Jag är glad över att Håkan Strömberg\r\nförstår att man inte på en minut kan göra tio\r\nfullständiga arbetsmarknadsutredningar för stora\r\nregioner här i landet. Det känns skönt.</pre><pre>Skolan är ett av de områden som vi kommer att få\r\nresonera om som beredskapsobjekt.</pre><pre>Självfallet skall ingen straffas för att han har\r\nhamnat i den här situationen. Jag vill ändå peka på\r\natt det hände kolossalt olyckliga saker för\r\nbyggsektorn i överhettningsperioden, som denna\r\nsektor nu liksom alla andra får äta upp.</pre><pre>Gotlandsförslaget är ett av de förslag som jag\r\ntycker skall analyseras och beredas.</pre><pre>Till den siste talaren vill jag säga att om vi i Sverige\r\nhar helt andra skattenivåer för kapital än man har i\r\nländerna runt omkring oss på en fri marknad,\r\nkommer inte kapitalet att stanna kvar här för\r\ninvesteringar. Tyvärr fungerar det så.</pre><pre>Jag tycker inte att man kan tala om att man sparar\r\nför mycket när budgetunderskottet är 70 miljarder\r\noch det underliggande 90 miljarder. Snarare är\r\nbudgetunderskottet väl högt.</pre><pre>Anf. 111 AXEL ANDERSSON (s):</pre><pre>Fru talman! Jag har en sista fråga till\r\narbetsmarknadsministern: När kommer\r\narbetsmarknadsministern och regeringen att\r\nreagera på åtgärdsförslaget med satsningar i\r\nGävleborgs län? Vi anser att dessa åtgärder bör\r\nsättas in nu, och inte långt senare när situationen\r\nhar blivit ännu värre.</pre><pre>Anf. 112 RUNE EVENSSON (s):</pre><pre>Fru talman! Vid den träff med branschfolk som jag\r\ntalade om att jag hade i Göteborg, framkom en\r\nmängd förslag på åtgärder som snarast borde\r\nkomma i gång. Vi har gjort en inventering i\r\nVästsverige över en stor mängd projekt som går att\r\nstarta inom detta år. Det handlar om mycket jobb.\r\nVägverket i Göteborgs- och Bohus län har t.ex.\r\nfärdiga projekt för 5 miljarder som de kan\r\ntidigarelägga. Det s.k. Adelssonspaketet i\r\nGöteborg borde kunna sättas i gång ganska\r\nomgående. På landstingssidan finns det ett stort\r\nantal projekt i Hallands län. Inom kommunerna i\r\nmitt eget hemlän finns projekt för ungefär 250\r\nmiljoner. Nog finns det en mängd arbeten att välja\r\nemellan om regeringen beslutar sig för att ta sådana\r\ninitiativ.</pre><pre>Anf. 113 Arbetsmarknadsminister BÖRJE\r\nHÖRNLUND (c):</pre><pre>Fru talman! Axel Andersson, jag är medveten om\r\natt Gävleborg i dag på flera sätt i princip har landets\r\nbesvärligaste arbetsmarknad.</pre><pre>Jag vill också peka på de vägpaket som har kommit\r\nunder hösten. Det senaste paketet, som innehöll\r\nmånga små projekt, kommer i sin helhet att kunna\r\nupparbetas under 1992. I augustipaketet, som\r\ninnehåller stora projekt, kommer under 1992 bara\r\nen femtedel att kunna upparbetas. Det beror på att\r\ndet krävs många förhandlingar och att det finns\r\nstora bekymmer med att dra i gång stora projekt\r\nsom berör många markägare, trottoarägare m.fl.\r\nDärför får man inte full effekt på de stora objekten.\r\nOm man vill uppnå snabba effekter måste man\r\nenligt min mening se över möjligheterna att\r\ngenomföra ett antal måttligt stora objekt som ändå\r\när viktiga för en fungerande infrastruktur.</pre><pre>Överläggningen var härmed avslutad.</pre><pre>16 § Svar på fråga  1991/92:314 om det statliga\r\nstödet till folkrörelser</pre><pre>Anf. 114 Civilminister INGER DAVIDSON\r\n(kds):</pre><pre>Fru talman! Göran Magnusson har frågat\r\nkommunikationsministern om det är regeringens\r\nframtida inriktning att folkrörelser inte skall erhålla\r\ndirekt statligt stöd till verksamheten. Arbetet inom\r\nregeringen är så fördelat att det är jag som skall\r\nsvara på frågan.</pre><pre>Svaret är att folkrörelserna också i framtiden skall\r\nkunna få stöd från staten.</pre><pre>Det är däremot inte givet att stödet bör utgå efter\r\nsamma principer som i dag. Som\r\nsamordningsansvarig inom regeringen för\r\nfolkrörelsefrågorna anser jag att det finns behov av\r\nen genomgripande diskussion om principerna för\r\nstatens samlade stöd till föreningslivet. När\r\nresultatet av pågående arbeten -- bl.a.\r\nlotteriutredningen -- är klart kan det finnas\r\nanledning att överväga om en samlad översyn bör\r\ngöras för att klarlägga föreningslivets ekonomiska\r\nvillkor. Detta har jag också aviserat i\r\nbudgetpropositionen 1992.</pre><pre>Folkrörelsen och föreningar av olika slag är\r\nbetydelsefulla i det svenska samhället. Denna\r\ninställning kommer till uttryck genom att staten\r\nlämnar stöd till ett stort antal folkrörelser och\r\nföreningar av vitt skilda slag. Exempel är stöd till\r\nfolkbildning, idrott, barn- och\r\nungdomsverksamhet, handikappade, humanitära\r\nändamål och trossamfund. Allt fler människor\r\nengagerar sig också i olika typer av föreningar. Det\r\nstora föreningsintresset kan ses som ett mått på\r\nmänniskors ökade självständighet och vidgade\r\nintresse för att ta ett personligt ansvar i frågor som\r\när väsentliga i deras liv.</pre><pre>Statens motiv för att ge stöd till folkrörelser bygger\r\ni allmänhet på att den verksamhet som de bedriver\r\när viktig från social synpunkt och att den främjar\r\ndemokrati och samhällsgemenskap. Avregleringen\r\nav den offentliga verksamheten kommer enligt min\r\nmening att förbättra möjligheterna för folkrörelser\r\noch föreningar att ta ett större ansvar för olika\r\nverksamheter. Offentlig verksamhet skall enligt\r\nregeringens synsätt inte drivas på högre nivå än vad\r\nsom är nödvändigt för att den skall kunna skötas på\r\nett bra och effektivt sätt. Ungdomar, vuxna,\r\nfamiljer, föreningar, folkrörelser, trossamfund,\r\nföretag m.fl. skall därför tillåtas ta ett större ansvar\r\ni de offentliga verksamheterna. Folkrörelserna\r\nkommer således att i framtiden bidra till att\r\nytterligare öka mångfalden. En av\r\nförutsättningarna för ett ökat ansvarstagande är\r\nemellertid att staten även i fortsättningen lämnar\r\nbidrag till verksamheten.</pre><pre>Stöd till föreningslivet har emellertid efter hand\r\nskapat ett i många avseenden stort\r\nbidragsberoende hos föreningslivet. Det\r\nekonomiska beroendet förstärks av att\r\nmöjligheterna till egenfinansiering av\r\nverksamheter är små. Den statliga\r\nadministrationen i fråga om stöd och kontakter\r\nmed föreningslivet är i dag uppsplittrad och\r\nkostsam. Dessutom är det statliga stödet som jag\r\nser det alltför detaljreglerat, samtidigt som målen\r\när otydliga och måluppföljningen därmed\r\nbristfällig. Bidragsgivningen måste förenklas och\r\ntyngdpunkten läggas på uppföljning och\r\nutvärdering av stödets effekter. Det är också\r\nangeläget att följa upp folkrörelsernas ekonomiska\r\nförutsättningar, inte bara från\r\negenfinansieringssynpunkt utan också från skatte-\r\noch avgiftssynpunkt.</pre><pre>Jag anser därför att det kan finnas anledning att\r\ngöra en samlad översyn av föreningsstödets\r\nutformning. Arbetet bör inriktas på att finna vägar\r\nför att minska folkrörelsernas och föreningslivets\r\nbidragsberoende. Ett minskat beroende av bidrag\r\när viktigt för folkrörelsernas självständighet\r\ngentemot staten.</pre><pre>Mitt svar är således att folkrörelserna även i\r\nframtiden skall kunna få statligt stöd. Hur stödet\r\nutformas får den aviserade översynen utvisa.</pre><pre>Anf. 115 GÖRAN MAGNUSSON (s):</pre><pre>Fru talman! Jag ber att få tacka för det svar som\r\njag har fått. Det är alldeles riktigt, som statsrådet\r\nsäger -- det är inom regeringen inte Mats Odell som\r\nhar ansvaret för folkrörelser. Det var faktiskt en av\r\nutgångspunkterna för min fråga. Frågan är: Varför\r\nskrev då Mats Odell ett uttalande i frågan?</pre><pre>En annan utgångspunkt för min fråga var att de\r\nformuleringar som statsrådet Odell använder\r\nnärmast har karaktären av en deklaration för\r\nregeringens sida om att folkrörelser inte skall ha\r\nstatligt stöd. Den deklarationen stämmer inte med\r\ndet som uttalas på civildepartementets område.</pre><pre>Jag är till freds med att statsrådet Davidson nu tar\r\navstånd från sin regeringskollegas skrivningar på\r\nområdet. Jag hoppas då att det är också är\r\nregeringens ståndpunkt som nu deklareras från\r\nkammarens talarstol, så att vi rent principiellt kan\r\nvara överens om att folkrörelserna har ett stort\r\nvärde och att folkrörelserna även fortsättningsvis\r\nskall kunna erhålla stöd för sin verksamhet från\r\nstatens sida. Den deklarationen har vi fått från\r\nstatsrådet här, och det är jag till freds med.</pre><pre>Ytterligare några kommentarer. Statsrådet skriver\r\nganska mycket om folkrörelserna som en möjlighet\r\natt ta över en del verksamheter som nu bedrivs\r\ninom den offentliga sektorn. Det är möjligt att man\r\nkan göra det på vissa områden, bl.a. på det\r\nkooperativa området. Men jag vill också varna för\r\natt från regeringens sida se folkrörelserna som ett\r\nmedel för privatisering.</pre><pre>När det sedan gäller bidragsberoendet skall jag be\r\natt få återkomma, förhoppningsvis i min replik. Jag\r\nvill nu bara konstatera att statsrådet tar avstånd\r\nfrån Odells skrivningar beträffande folkrörelserna.</pre><pre>Anf. 116 Civilminister INGER DAVIDSON\r\n(kds):</pre><pre>Fru talman! Göran Magnusson kan känna sig lugn.\r\nDet som jag har deklarerat här i dag är vad\r\nregeringen står för. Jag skulle gärna vilja utveckla\r\ndetta något.</pre><pre>Det är inte självklart att det bästa sättet att visa\r\nomsorg om folkrörelserna är att låta allting vara\r\nsom det alltid har varit och som det är i dag. Jag\r\nmenar att omsorgen just ligger i att man ger\r\nfolkrörelserna möjlighet att själva finansiera sin\r\nverksamhet i stället för att man hela tiden stryper\r\nalla sådana möjligheter. Omsorgen ligger också i att\r\nman tillåter folkrörelser att ta ett ökat ansvar inom\r\nolika områden där de har kunskap och idéer som\r\nkanske inte finns på annat håll.</pre><pre>Vi skall ta dessa diskussioner, och jag är övertygad\r\nom att det kommer att leda till en positiv framtid\r\nför folkrörelserna. Det är i alla fall det som är målet\r\nför regeringens arbete.</pre><pre>Anf. 117 GÖRAN MAGNUSSON (s):</pre><pre>Fru talman! Jag tänkte just ta upp frågan om\r\nsjälvständigheten och bidragsberoendet. Det är\r\nnaturligtvis lätt att på rent matematiska eller\r\nekonomiska grunder beräkna den andel av en\r\nförenings eller en folkrörelses verksamhet som\r\nbetalas direkt av staten. Men en folkrörelses eller\r\nen förenings hela verksamhet återspeglar sig ju\r\ninte, som statsrådet väl känner till, i den\r\nekonomiska biten, utan folkrörelsearbetet präglas\r\nav att en mycket stor del av verksamheten sker\r\noavlönat och på ideella grunder. Därför kan man\r\ninte enkelt mäta vad statsbidraget egentligen\r\nbetyder och hur bidragsberoende en folkrörelse\r\negentligen är.</pre><pre>Att jag känner det så angeläget att ta upp detta\r\nberor på att det finns starkt opinionsbildande\r\nkrafter -- ''den nya välfärden'' -- som nu försöker\r\nlära svenska folket att de cirka sju miljarder som\r\nstaten satsar på folkrörelserna egentligen är\r\nbortkastade pengar som bara går till att vi\r\nryggborstar varandra.</pre><pre>Anf. 118 Civilminister INGER DAVIDSON\r\n(kds):</pre><pre>Fru talman! Nej, det går naturligtivs inte att helt\r\noch hållet mäta bidragsberoendet. Men det har ju\r\nändå skett en utveckling mot att administrationen\r\ninom många folkrörelser tar en allt större plats i\r\nverksamheten. En del av den administrationen går\r\nut på ett slags bidragsjakt, dvs. att man anpassar sig\r\nefter hur bidragen är utformade för att kunna få ut\r\nså mycket som möjligt.</pre><pre>Jag tror att Göran Magnusson och jag är överens\r\nom att den ideella insats som också görs inom\r\nfolkrörelserna skall få ha en stor plats. Det är\r\nnågonting positivt att människor engagerar sig, att\r\nde är behövda och att deras arbete inte alltid\r\nbetalas i pengar utan i stället i uppskattning.</pre><pre>Anf. 119 GÖRAN MAGNUSSON (s)</pre><pre>Fru talman! Jo, vi är alldeles överens om att det\r\nstora ideella engagemanget på olika nivåer och i\r\nolika sammanhang är väsentligt för folkrörelserna,\r\natt det är därigenom som också folkrörelserna är\r\nväsentliga för staten och för samhället och att man\r\ndärför också skall ge dem stöd. Vi är också överens\r\nom att det är viktigt att stöd det utformas så att det\r\ninte styr folkrörelsernas verksamhet och att det\r\nutformas så att självständigheten kan bevaras. Jag\r\nmotsätter mig inte att man i svåra tider ser över\r\nformerna för bidrag och även nivåerna på dessa, så\r\nlänge folkrörelserna får bära bördorna på lika\r\ngrunder, något som kanske inte alltid har präglat\r\nförslagen från olika regeringar -- inte bara denna\r\nutan även andra -- genom åren.</pre><pre>Jag har alltså ingenting emot att man genomför den\r\növersynen, men man får inte ha den utgångspunkt\r\nsom kom till uttryck i Mats Odells skrivning, och\r\nman har får inte ha den utgångspunkt ''den nya\r\nvälfärden'' har när man försöker ta död på\r\nfolkrörelserna i Sverige genom att påstå att man\r\nskall hjälpa dem till ett bättre liv.</pre><pre>Anf. 120 Civilminister INGER DAVIDSON\r\n(kds):</pre><pre>Fru talman! Regeringen har, som jag har sagt, den\r\ninställning jag har deklarerat i mitt svar. Det är\r\nviktigt att bidragen inte skall vara styrande, vilket\r\nGöran Magnusson också sade, utan att\r\nfolkrörelserna verkligen känner att de står fria från\r\nstaten och att de kan vara pådrivande och\r\ninnovativa, något som från början har varit\r\nfolkrörelsernas roll.</pre><pre>Vi måste i samhället behålla det som man brukar\r\nkalla folkrörelseandan, något som jag själv känner\r\nmycket starkt för. Frågan är hur denna bäst\r\nstimuleras. Jag tror att det sker på det sätt jag\r\ntidigare har deklarerat, nämligen genom att vi ser\r\növer hur egenfinansieringen kan förbättras, hur\r\nfolkrörelserna kan få ta ansvar inom nya områden,\r\nosv.</pre><pre>Överläggningen var härmed avslutad.</pre><pre>17 § Svar på fråga  1991/92:322 om\r\nexpertpanelen för de miljömässiga aspekterna på\r\nÖresundsförbindelsen</pre><pre>Anf. 121 Statsrådet GÖREL THURDIN (c):</pre><pre>Fru talman! Bengt Hurtig har frågat mig om\r\nregeringen har medverkat till att de övriga\r\nÖstersjönationernas begäran tillgodosetts dels\r\nbeträffande att få delta i en expertpanel som skall\r\ntillsättas för att bevaka de miljömässiga aspekterna\r\nav den planerade Öresundsförbindelsen, dels\r\nbeträffande att panelen också skulle undersöka alla\r\nalternativa trafikförbindelser mellan Sverige och\r\nDanmark med hänsyn till deras effekter på miljön.</pre><pre>Regeringen har uppdragit åt statens naturvårdsverk\r\natt samordna de svenska miljömyndigheternas\r\narbete tillsammans med danska miljömyndigheter\r\nnär det gäller att utreda och bedöma inverkan på\r\nden marina miljön i Öresund och Östersjön av en\r\nfast förbindelse över Öresund och övriga\r\nmiljökonsekvenser till följd av trafiken via\r\nförbindelsen.</pre><pre>Inom ramen för detta projekt kommer statens\r\nnaturvårdsverk att med den danska miljöstyrelsen\r\nlöpande behandla frågor som uppkommer i\r\nsammanhanget. Enligt min mening är det naturligt\r\natt internationella experter kommer att delta i\r\nbedömningen av projektet på olika sätt.</pre><pre>Jag vill peka på tre förhållanden som är av särskilt\r\nintresse i sammanhanget.</pre><pre>För det första utgår jag från att det svensk-danska\r\nprojektets huvudman kommer att utnyttja\r\ninternationellt erkänd expertis i den utsträckning\r\nsom erfordras för projekteringsarbetet och arbetet\r\nmed miljökonsekvensbeskrivningen.</pre><pre>För det andra avser vi självfallet att se till syftet med\r\nEsbo-konventionen om\r\nmiljökonsekvensbeskrivningar i ett\r\ngränsöverskridande sammanhang. Detta betyder\r\natt våra grannländer vid Östersjön kommer att\r\nerbjudas tillfälle att föra fram synpunkter på\r\nutformningen och innehållet av\r\nmiljökonsekvensbeskrivningen och\r\nansökningshandlingarna när dessa kommit in.</pre><pre>Och för det tredje vill jag slutligen nämna att vi\r\navser att orientera våra Östersjögrannar i dessa\r\nfrågor vid Helcoms nästa möte i början av februari.</pre><pre>På detta sätt kommer våra grannländer att kunna\r\ntillföra expertsynpunkter när det gäller frågan om\r\nen fast förbindelse över Öresund. Frågan om en\r\ninternationell expertpanel, som Bengt Hurtig berör\r\noch som Danmark aktualiserat i Helcom, kommer\r\njag att ta upp vid överläggningar med min danska\r\nkollega.</pre><pre>Anf. 122 BENGT HURTIG (v):</pre><pre>Fru talman! Jag får tacka för svaret. När man tittar\r\ni protokollet från mötet inom Helcom i september\r\nfår man intrycket att Sverige och Danmark fick i\r\nuppdrag att bjuda in experter från de länder som\r\nföljer konventionen att delta i expertpanelen. Som\r\nsvaret är utformat tycks det nu komma att gå till så\r\natt Sveriges och Danmarks sakkunniga tillsammans\r\nutformar den här miljökonsekvensbeskrivningen\r\noch använder sig av internationella experter. Det\r\nger ett litet annat intryck än det ursprungliga\r\nprotokollet.</pre><pre>Jag tror att man i dessa grannländer har tänkt sig att\r\nfå delta i den expertpanel som skulle utforma\r\nbeskrivningen av den tänkta fasta förbindelsens\r\nkonsekvenser och andra alternativ. Jag hoppas att\r\nförhållandena är sådana att vi i Danmark och\r\nSverige inte försöker att uppträda som en liten\r\nstormakt i den här regionen och inte känner\r\nansvaret för att tillgodose de önskemål som våra\r\ngrannar har.</pre><pre>Anf. 123 Statsrådet GÖREL THURDIN (c):</pre><pre>Fru talman! Det möte som Helcom hade i\r\nseptember ägde rum innan den nya regeringen hade\r\ntillträtt. Det var alltså den förra regeringen som\r\ndeltog i mötet. Jag tror att jag kan påstå att det\r\nsnarare finns en större ambition från den\r\nnuvarande regeringen att låta internationell\r\nexpertis delta i dessa prövningar än vad den tidigare\r\nregeringen hade.</pre><pre>Jag har också protokollet framför mig. Det var ju\r\nså att Danmark lade fram ett förslag om en\r\nforskarpanel. Den skulle studera konsekvenserna\r\nav all möjlig trafik över Öresund. Det står också i\r\nprotokollet att man tyckte att det var ett utmärkt\r\nförslag.</pre><pre>Nu har var sak sin tid, och jag kommer att\r\naktualisera frågan på nytt när jag träffar\r\nmiljöministern från Danmark, förhoppningsvis\r\nganska snart.</pre><pre>Anf. 124 BENGT HURTIG (v):</pre><pre>Fru talman! Statsrådet svarade inte närmare på den\r\nfråga jag ställde, om inte protokollet är formulerat\r\npå ett sådant sätt att man får intrycket att\r\ngrannstaterna förväntar sig att få delta i den här\r\nexpertpanelen.</pre><pre>Anf. 125 Statsrådet GÖREL THURDIN (c):</pre><pre>Fru talman! Det är helt riktigt att man kan utläsa\r\nur protokollet att de förväntar sig att få delta.\r\nDärför är det oerhört viktigt att återigen lyfta fram\r\nden här frågan till Helcom, att informera om läget\r\nosv. Då har övriga länder all möjlighet att fortsätta\r\natt diskutera och ställa frågor. Dessutom behövs\r\ndet naturligtvis en uppföljning även från min sida\r\noch från miljödepartementets sida när det just\r\ngäller att se till att vi efterlever det som vi har\r\ndiskuterat på de internationella mötena.</pre><pre>Anf. 126 BENGT HURTIG (v):</pre><pre>Fru talman! Jag tackar för den preciseringen. Jag\r\nhoppas att den fortsatta handläggningen av frågan,\r\nsom ju är i enlighet med Esbokonventionen, som\r\nvi godkände här i riksdagen före jul och som gäller\r\ninformation till grannstater. Det vore tragiskt om vi\r\nskulle börja det nya året med att inte tillgodose de\r\ntankegångar som finns i den konventionen.</pre><pre>Anf. 127 GÖREL THURDIN (c):</pre><pre>Fru talman! Sverige har skrivit under\r\nEsbokonventionen, men alla har inte gjort det, så\r\nden går inte att tillämpa direkt. Men vi har för\r\navsikt att följa intentionerna i Esbokonventionen\r\ninnan den har trätt i kraft.</pre><pre>Anf. 128 BENGT HURTIG (v):</pre><pre>Fru talman! Såvitt jag förstår har den förra\r\nregeringen förklarat att man interimistiskt skulle\r\nfölja Esbokonventionen även innan den var\r\nratificerad.</pre><pre>Överläggningen var härmed avslutad.</pre><pre>18 § Svar på fråga  1991/92:306 om\r\nutvecklingsstödet till dagspressen</pre><pre>Anf. 129 Kulturminister BIRGIT FRIGGEBO\r\n(fp):</pre><pre>Fru talman! Hugo Hegeland har frågat mig om\r\nutvecklingsstödet till dagspressen kommer att\r\nåterställas till tidigare nivå så snart det\r\nstatsfinansiella läget blivit bättre. Frågan föranleds\r\nav att regeringen på min föredragning i\r\nbudgetpropositionen föreslår att utvecklingsstödet\r\nskall minskas med 22 milj.kr.</pre><pre>Regeringens ambition är att värna yttrandefrihet\r\noch att skapa förutsättningar för pluralism och\r\nmångfald i svenska medier.</pre><pre>Förslaget om en sänkning av utvecklingsstödet till\r\ndagspressen är i huvudsak motiverat av\r\nstatsfinansiella skäl. Det finns dock anledning att se\r\növer de olika formerna av presstöd även i ett\r\nvidare, mediepolitiskt, sammanhang. Jag har för\r\navsikt att ta upp detta inom regeringen inför nästa\r\nårs budgetproposition.</pre><pre>Anf. 130 HUGO HEGELAND (m):</pre><pre>Fru talman! Jag tackar statsrådet för svaret.</pre><pre>Min fråga föranleds av att jag onekligen är förvånad\r\növer att man, när vi av principiella skäl vill, till att\r\nbörja med, minska presstödet med 20 %, av\r\nstatsfinansiella skäl stannar vid 5 %. Det har alltså\r\nfunnits en principiell inställning, som jag tror att\r\näven folkpartiet delar. Men à la bonheure!</pre><pre>Nu säger statsrådet: ''Det finns dock anledning att\r\nse över de olika formerna av presstöd även i ett\r\nvidare, mediepolitiskt,'' -- det gläder mig att det\r\nstår mediepolitiskt och inte mediapolitiskt, som de\r\nalltid skriver i pressen -- ''sammanhang.'' Det är\r\nockså mycket glädjande.</pre><pre>Jag undrar om det kommer att innebära att man tar\r\nupp även frågan om momsbefrielsen för pressen.\r\nÄr det inte fantastiskt -- det måste väl en\r\nkulturminister tycka -- att vi har momsbefriat t.ex.\r\nkvällspressen men momsbelagt klassiska\r\nskönlitterära verk? Är det inte mycket\r\ninkonsekvent? Det kommer väl med i översikten av\r\nde olika formerna för stöd till pressen?</pre><pre>Anf. 131 Kulturminister BIRGIT FRIGGEBO\r\n(fp):</pre><pre>Fru talman! Vi lever just nu i ett mycket dynamiskt\r\nmediesamhälle med kabel TV-kanaler som får\r\nfinansieras med reklam. Det ökar medieutbudet\r\noch mångfalden. Vi kommer att få en\r\nreklamfinansierad privat radio, något som också\r\nökar mångfalden. Det är då självklart att vi ser över\r\nde olika instrument vi har för att upprätthålla\r\nmångfalden och yttrandefriheten i Sverige i de olika\r\nmedierna.</pre><pre>Det är nu inte meningen att man skall gå igenom\r\nalla olika stödformer som finns i någon stor jättelik\r\nutredning. Inom ramen för det normala\r\nbudgetarbetet är det både av statsfinansiella skäl\r\noch på grund av den nya mediesituationen\r\nnödvändigt för regeringen att se på hur presstödets\r\nkonstruktion skall vara.</pre><pre>Anf. 132 HUGO HEGELAND (m):</pre><pre>Fru talman! Jag tackar statsrådet även för detta\r\nsvar, eftersom också det gläder mig. I och med att\r\nvi kommer att ha reklam TV innebär det\r\nnaturligtvis att vi kommer in på frågan om\r\nreklamskatten. Men det ligger mer på\r\nskatteministerns, dvs. biträdande finansministerns,\r\nområde och det kommer säkerligen att tas upp\r\nsenare.</pre><pre>Jag vill avslutningsvis ställa en sista fråga som\r\nanknyter till den sista meningen i statsrådets svar.\r\nStatsrådet säger att hon har för avsikt att ta upp\r\ndetta inom regeringen inför nästa års\r\nbudgetproposition. Det betyder givetvis att Birgit\r\nFriggebo kommer att sitta kvar i regeringen hela\r\ndetta år, och jag hoppas att jag kan tolka det som att\r\nkulturministern kommer att sitta kvar i regeringen\r\nunder hela mandatperioden.</pre><pre>Anf. 133 Kulturminister BIRGIT FRIGGEBO\r\n(fp):</pre><pre>Fru talman! Detta är kanske litet vid sidan av själva\r\nfrågan, men min ambition är att denna regering\r\nskall bli omvald och sitta kvar även efter dessa tre\r\når.</pre><pre>Anf. 134 HUGO HEGELAND (m):</pre><pre>Fru talman! Jag tycker att det anknyter till frågan,\r\neftersom det står i svaret att kulturministern har för\r\navsikt att ta upp detta inför nästa års\r\nbudgetproposition, och sedan kommer en till.\r\nÄnnu mer glädjande är det att vi kommer att ses\r\näven efter nästa mandatperiod. Jag känner mig inte\r\ngammal och tänker därför kandidera på nytt.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.53 på förslag av talmannen\r\natt ajournera förhandlingarna till kl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>19 §  Svar på fråga 1991/92:305 om\r\njordbruksnäringen och skattesystemet</pre><pre>Anf. 135 Statsrådet BO LUNDGREN (m):</pre><pre>Herr talman! Lars Björkman har frågat mig om jag\r\när beredd att lägga fram förslag om återinförande\r\nav rätten att kvitta underskott i inkomstslaget\r\nnäringsverksamhet mot inkomst av tjänst.</pre><pre>Regeringen har sett som en av sina viktigaste\r\nuppgifter att skapa bättre villkor för små och\r\nmedelstora företag. I det syftet lämnade regeringen\r\nunder hösten flera propositioner till riksdagen. På\r\nskatteområdet beslutade riksdagen bl.a. om\r\navskaffandet av förmögenhetsskatten och\r\nskogsvårdsavgiften (prop. 1991/92:60, SkU10).</pre><pre>Främjandet av företagandet har fortsatt hög\r\nprioritet. Ett arbete pågår inom regeringskansliet\r\nmed att ta fram förslag till åtgärder som förbättrar\r\nriskkapitalförsörjningen till små och medelstora\r\nföretag. Till hösten planeras en proposition med\r\nförslag som syftar till att ge enskilda näringsidkare\r\noch delägare i handelsbolag skattemässiga villkor\r\nsom är likvärdiga med dem som gäller för\r\nföretagare som driver sin verksamhet genom ett\r\naktiebolag. I samband med behandlingen av den\r\nfrågan kommer även kvittningsrätten att tas upp.</pre><pre>Anf. 136  LARS BJÖRKMAN (m):</pre><pre>Herr talman! En lång rad lantbrukare i hela vårt\r\nland väntar just på att få klara besked om hur man\r\ninom regeringskansliet tänker hantera dessa frågor.\r\nDen omställning som statsmakterna har uppmanat\r\njordbruket att gå in i innebär, som jag sagt i min\r\nfråga, att många aktiva lantbrukare väljer att\r\ntrappa ned sin verksamhet inom jordbruk och\r\nboskapsskötsel och att övergå till annan\r\nverksamhet, inom industrin eller inom\r\ntjänstesektorn. Det är viktigt för dem som går i\r\nomställningstankar att få klarlagt huruvida man\r\nkan använda den tidigare rätten till kvittning mot\r\nde inkomster som man får från den arbetsplats som\r\nman byter till.</pre><pre>Skulle vi inte få klarhet i dessa frågor, kommer det\r\nmed mycket stor sannolikhet att innebära att\r\nmånga väljer att helt avveckla sitt lantbruk och ta\r\nen heltidsanställning. De kommer då inte att sköta\r\nsitt jordbruk på ett sådant sätt som samhället\r\nkanske både förväntar sig och har anledning att\r\nönska sig. Jag vill därför återigen rikta en fråga till\r\nskatteministern. Även om jag är nöjd med och\r\ntacksam för det svar som har lämnats, undrar jag\r\nom statsrådet är beredd att något tydligare ange en\r\nviljeinriktning vid detta tillfälle. Många skulle hälsa\r\ndetta med stor tillfredsställelse.</pre><pre>Anf. 137  Statsrådet BO LUNDGREN (m):</pre><pre>Herr talman! Ambitionen är självfallet att\r\nåterinföra kvittningsrätten, må vara att den får en\r\nannan teknisk utformning än den hade i det tidigare\r\nskattesystemet. Kanske förses den också med vissa\r\nrestriktioner. Som jag sade i mitt svar pågår det för\r\nnärvarande inom departementet ett arbete med hur\r\nkvittningsrätten skall utformas i framtiden.</pre><pre>Anf. 138  LARS BJÖRKMAN (m):</pre><pre>Herr talman! Jag skall inom en timme träffa\r\nföreträdare för LRF, lantbrukets fackliga\r\norganisation, och jag vet att jag då kommer att få\r\nfrågan om jag erhållit indikationer om att\r\nmöjligheten till kvittning kommer att finnas. Nu\r\nsäger skatteministern att han är beredd att lägga\r\nfram förslag men inte är beredd att svara på vilka\r\ntekniska finesser som detta förslag kommer att\r\ninnehålla. Kan vi tolka detta så att man återvänder\r\nåtminstone till den nivå som gällde före\r\nskatteomläggningen, då man fick kvitta upp till\r\nhalva beloppet?</pre><pre>Anf. 139  Statsrådet BO LUNDGREN (m):</pre><pre>Herr talman! Om en kvittningsrätt skall återinföras\r\nmåste den gälla hela underskottet. Om man får\r\nunderskott i inkomstkällan, i det här fallet i\r\ninkomstslaget näringsfastighet, måste\r\nkvittningsrätten självfallet gälla hela det\r\nunderskottsbeloppet. Frågan är sedan om detta\r\nskall ha ett skattemässigt värde som är fullt ut lika\r\nstort som inkomst av tjänst, om det skall gälla\r\nsamtliga underskott eller om det skall finnas andra\r\ngränsdragningar. Det är i första hand den frågan\r\nsom utreds, inte frågan om återinförande av\r\nkvittningsrätten i sig.</pre><pre>Anf. 140  LARS BJÖRKMAN (m):</pre><pre>Herr talman! Jag tycker att det var ett bra\r\nförtydligande som statsrådet gjorde. Min\r\nförhoppning var också att jag skulle kunna få ett\r\nsvar som gick så långt. Jag är mycket tacksam för\r\ndetta. Jag förväntar mig tillsammans med många\r\nandra att man i propositionen skall klarlägga dessa\r\nfrågor på ett sätt som inte bara gynnar de aktiva\r\nlantbrukarna och landsbygden utan också på sikt\r\nbidrar till att hela Sverige får leva.</pre><pre>Överläggningen var härmed avslutad.</pre><pre>20 §  Svar på fråga 1991/92:323 om moms på\r\nideellt arbete</pre><pre>Anf. 141  Statsrådet BO LUNDGREN (m):</pre><pre>Herr talman! Ingela Mårtensson har frågat mig om\r\njag är beredd att vidta åtgärder för att\r\nmervärdeskatt inte skall utgå i samband med ideellt\r\narbete. Frågan har ställts mot bakgrund av\r\nmervärdesskattesituationen för Föreningen\r\nNidingens Dubbelfyrar.</pre><pre>En ideell förening vars inkomster är frikallade från\r\ninkomstskatt enligt de särskilda reglerna i lagen om\r\nstatlig inkomstskatt, undantas också från\r\nskattskyldighet till mervärdesskatt. Ideell\r\nverksamhet blir därför i allmänhet inte föremål för\r\nmervärdesbeskattning. Konsekvensen av detta är\r\ndock att föreningen inte kan tillgodogöra sig avdrag\r\nför den mervärdesskatt som belöper på\r\nkostnaderna i verksamheten. Detsamma gäller för\r\nsådana föreningar eller andra sammanslutningar\r\nsom över huvud taget inte har några inkomster i sin\r\nverksamhet. Jag vill också påpeka att t.ex. banker\r\noch försäkringsbolag och även andra som\r\nyrkesmässigt tillhandhåller varor eller tjänster som\r\när undantagna från mervärdesskatt, på samma sätt\r\ndrabbas av mervärdesskatten som en kostnad.\r\nDetta är en av de grundläggande principerna i\r\nmervärdesskattesystemet. Den som inte är skyldig\r\natt redovisa mervärdesskatt har inte heller rätt att\r\ngöra avdrag för den mervärdesskatt som betalas.</pre><pre>Jag är inte beredd att vidta några åtgärder för att\r\ntillskapa en avdragsrätt som inte motsvaras av en\r\nskattskyldighet till mervärdesskatt. Jag är heller\r\ninte beredd att verka för att varor och tjänster som\r\ntillhandahålls ideella föreningar eller andra med\r\nideell verksamhet undantas från skatteplikt.</pre><pre>Anf. 142  INGELA MÅRTENSSON (fp):</pre><pre>Herr talman! Jag tackar skatteministern för svaret.\r\nJag till tala om att Nidingens fyrar ligger på ön\r\nNidingen, som är belägen 7 km söder om Onsala,\r\noch att de har ett mycket intressant historiskt\r\nförflutet. Det var på holländsk begäran som man\r\nbyggde fyrplatsen på Nidingen 1624. Genom freden\r\ni Brömsebro kom den sedan i svensk ägo. På det\r\nsättet blev Nidingen Sveriges första fyrplats. På\r\ngrund av att det var farligt att resa i de här\r\nfarvattnen satte man upp två fasta fyrsken, en s.k.\r\ndubbelfyr.</pre><pre>Den här frågan har alltså en mycket intressant\r\nhistorisk bakgrund, och fyrarna på Nidingen har ett\r\nkulturminnesvärde. Nu är dubbelfyrarna på\r\nNidingen i stort behov av restaurering. En mängd\r\nmänniskor har engagerat sig för denna, som staten\r\ninte ansett sig vara beredd att utföra. Dessa\r\nmänniskor påtar sig alltså något som egentligen\r\nskulle utföras av staten. Man har samlat in en massa\r\npengar, och bekymret är nu att man tvingas betala\r\nmoms.</pre><pre>Jag är inte så bevandrad i alla de regler som gäller\r\nbeträffande momsen, men jag har förstått att Bo\r\nLundgren inte är beredd att verka för att ideella\r\nföreningar när de gör insatser skall kunna göra\r\navdrag för momsen. En princip som tillämpas är att\r\nstaten inte betalar moms till sig själv. I det här fallet\r\nutför ideella föreningar arbete som staten annars\r\nskulle ha gjort, och jag tycker att de i sådana fall\r\nfaktiskt inte skall behöva samla in pengar till moms.\r\nJag tycker att man borde ha en beredskap för att\r\nändra på reglerna.</pre><pre>Anf. 143  Statsrådet BO LUNDGREN (m):</pre><pre>Herr talman! Jag antar att Ingela Mårtensson\r\nmenar att man får betala moms när man för de\r\ninsamlade pengarna köper varor som är\r\nmomsbelagda från någon som å sin sida är skyldig\r\natt redovisa moms. Det är ju en situation som\r\nmånga andra ideella organisationer befinner sig i.</pre><pre>Kyrkan måste exempelvis betala moms när man\r\nanskaffar inventarier till kyrkolokaler. Politiska\r\norganisationer som anskaffar\r\nkuverteringsapparater för sitt arbete har ingen\r\navdragsrätt, utan måste betala moms på dessa. Det\r\nberor på att inte heller deras normala inkomster,\r\nsom kan vara litet udda beroende på vilken typ av\r\nverksamhet som det rör sig om, beläggs med moms.\r\nEn idrottsförening slipper att redovisa moms på\r\nentréavgifterna, men får inte heller dra av momsen\r\npå de tröjor som den köper för sin\r\nidrottsverksamhet.</pre><pre>Jag tycker att det är viktigt att se till att\r\nmomssystemet byggs upp med den symmetri som\r\njag här redogjort för. Då skall man inte bevilja\r\nundantag för en ideell förening som köper in varor,\r\nså att moms inte skall tas ut på de varorna. Det\r\nskulle skapa en bristande symmetri och ett\r\nproblem. Det är inte något som är speciellt riktat\r\nmot den verksamhet som beskrivs i frågan.</pre><pre>Anf. 144  INGELA MÅRTENSSON (fp):</pre><pre>Herr talman! De exempel som skatteministern nu\r\ntar upp gäller utgifter som ideella föreningar har för\r\nsin egen verksamhet eller för sina egna behov, men\r\ni det här fallet är det fråga om något som staten\r\negentligen skulle påta sig kostnaderna för. För\r\ndetta ställer ideella föreningar upp och samlar in\r\nmedel.</pre><pre>Den kulturminnesvård som det här handlar om är\r\ndessutom en statlig angelägenhet. Jag kan\r\nföreställa mig att vi kanske i framtiden måste förlita\r\noss mera på, och det är också positivt, att svenska\r\nfolket engagerar sig för våra kulturminnen, som är\r\nmycket värdefulla för oss alla. Jag tycker att man\r\ndärför skall uppmuntra ideella föreningar att ta ett\r\nansvar för dessa frågor, och de bör då inte\r\nbeskattas. Det är en skillnad här, eftersom de då\r\nutför arbete som staten egentligen skulle göra.</pre><pre>Anf. 145  Statsrådet BO LUNDGREN (m):</pre><pre>Herr talman! Det är inte den ideella föreningen\r\nsom beskattas, utan den som leverar de varor som\r\när belagda med moms. Om ett företag exempelvis\r\nlevererat byggnadsmaterial, puts eller vad det kan\r\nvara som behövs till fyrverksamheten, är det belagt\r\nmed mervärdesskatt. Det är det företaget som är\r\nskyldigt att betala mervärdesskatt, inte den ideella\r\nföreningen.</pre><pre>Det är samma sak när det gäller exempelvis\r\nrenoveringen av Katarina kyrka i Stockholm. Det\r\när en mängd objekt på kulturområdet i Sverige som\r\nrenoveras och repareras, med eller utan statligt\r\nbidrag. I ett sådant läge skall den som levererar\r\nmomspliktiga varor erlägga moms. Det är där\r\nproblemet ligger. Det är inte den ideella föreningen\r\nsom sådan som debiteras moms. Det är inte\r\ninsamlingsresultatet som debiteras moms.</pre><pre>Det här är utbytbart -- staten kan ju på annat sätt\r\nta ställning till huruvida staten vill ge ett bidrag till\r\nverksamheten eller inte. Att föreningen skall få\r\ntillbaka momsen på levererade varor är ju\r\ndetsamma som att lämna ett bidag. Det är i så fall\r\nen fråga för kulturdepartementet att ta upp.</pre><pre>Anf. 146  INGELA MÅRTENSSON (fp):</pre><pre>Herr talman! Men det är ju här, som jag tidigare\r\nsade, fråga om sådant som staten annars själv skulle\r\nha bekostat. I fallet Nidingens dubbelfyrar har man\r\nhittills samlat in ungefär en halv miljon kronor. Av\r\ndetta skall man behöva sätta av en fjärdedel till\r\nstaten i ren skatt. Det blir ju effekten av det hela.\r\nMerparten av detta utgörs av transporter. Tacken\r\nför att man ställer upp och åtar sig statens uppgifter\r\nblir att man tvingas ansöka om bidrag från staten till\r\nskatten. Jag tycker inte att det är riktigt.</pre><pre>Jag tycker att man skulle kunna efterskänka\r\nmomsen i sådana här fall -- detta är inte det enda\r\nfallet, men ett typfall -- när ideella föreningar påtar\r\nsig statliga uppgifter.</pre><pre>Anf. 147  Statsrådet BO LUNDGREN (m):</pre><pre>Herr talman! Jag tycker i och för sig rent allmänt\r\nsett att vi måste sänka skatterna i Sverige. Att\r\nsänka skattetrycket är en av de viktigare\r\nuppgifterna för att få fart på Sverige. Men det gäller\r\näven vid ett lägre skattetryck att ha ett symmetriskt\r\noch regelmässigt väl uppbyggt skattesystem, och ett\r\nsådant får de här konsekvenserna.</pre><pre>Jag svarar inte för kulturdepartementets eller andra\r\nkulturvårdande myndigheters inställning när det\r\ngäller att ge anslag. Det är uppenbart att staten inte\r\nhar givit anslag till denna verksamhet. Det är i så\r\nfall en sak som man får fundera över.</pre><pre>Detsamma gäller, som jag sade, en mängd andra\r\nobjekt. Katarina kyrka får betala moms, och även\r\nnär det gäller en hel del andra renoveringsobjekt\r\nerläggs moms. Det är lika för alla. Skulle man säga\r\natt när ideella organisationer gör en insats, skall\r\nmoms inte utgå dvs. då skall företag inte debitera\r\nmoms, fastän de egentligen är skyldiga att erlägga\r\nmoms -- skulle företaget inte få lov att dra av den\r\nmoms som det har betalat för att skaffa råvaran till\r\nprodukten i fråga. Det får effekter för hela\r\nsystemet. Det är en orimlig tanke att ha det på det\r\nviset.</pre><pre>Anf. 148  INGELA MÅRTENSSON (fp):</pre><pre>Herr talman! Jag tycker inte att det är en orimlig\r\ntanke att göra detta när ideella föreningar eller\r\nenskilda människor gör insatser i allas vårt intresse.\r\nMan får också se till hur det här används. T.ex har\r\nriksantikvarien tittat på frågan om Föreningen\r\nNidingens dubbelfyrar och har ansett att det\r\nföreligger stora behov av restaurering.\r\nRiksantikvarien är beredd att med de regler som\r\nfinns ge ett större bidrag för denna restaurering.\r\nMen i och med att det inte är staten som äger dessa\r\nbyggnader går det inte att ge lika mycket bidrag.\r\nDet är också en knepighet som måste vägas in.</pre><pre>Jag tycker att när skattesystemet ändå är så\r\nkomplicerat, skulle man nog kunna tänka sig att\r\nfinna en regel där människor ideellt kan engageras\r\nsig i något som staten ändå skulle ha gjort. Jag\r\ntycker att det vore positivt att ge sådana signaler till\r\nenskilda människor, dvs. att de ställer upp för allas\r\nvåra intressen.</pre><pre></pre><pre>Anf. 149 Statsrådet BO LUNDGREN (m):</pre><pre>Herr talman! Mervärdeskattesystemet är ett av de\r\nmera okomplicerade inslagen i det svenska\r\nskattesystemet totalt sett. Det skulle bli synnerligen\r\nkomplicerat om det skulle finnas regler som sade att\r\nett företag som normalt är skyldigt att ta ut moms\r\nvid försäljning av en vara under vissa\r\nomständigheter inte skulle ta ut moms. Det gäller\r\ndå att klara ut i vilka fall som moms inte skall tas\r\nut. Skall det gälla Nidingens dubbelfyrar, Katarina\r\nkyrka, ideella organisationer generellt sett eller\r\nbara vissa av riksdagen eller någon särskild\r\nkommitté angivna verksamheter?</pre><pre>Jag tror att frågeställaren Ingela Mårtensson inser\r\nnär jag beskriver problemet att det är ett ohållbart\r\nsystem. Det enda man kan göra är att ha ett logiskt\r\nuppbyggt skattesystem, och sedan får naturligtvis\r\nstatens kulturvårdande myndigheter ta sitt ansvar\r\nmed de bidrag och anslag som kan ges. Det är\r\nuppenbart att Ingela Mårtensson i så fall får ställa\r\nfrågan till den som är ansvarig för\r\nkulturverksamheten i regeringen.</pre><pre>Anf. 150 INGELA MÅRTENSSON (fp):</pre><pre>Herr talman! Ja, mycket handlar om\r\nkulturminnesvård. Men det kan också gälla\r\nsjöräddning eller andra saker.</pre><pre>Skatteministern räknar nu upp alla möjliga\r\nundantag. Men jag diskuterar inte dem. Jag vill föra\r\nfram att vi skall uppmuntra människor att ta ett\r\nansvar för allas våra intressen. När människor gör\r\ndet skall de inte behöva betala skatt på insamlade\r\nmedel. Nog skulle det väl gå att finna någon form\r\natt uppmuntra sådant. Annars blir konsekvenserna\r\natt människor tänker, att om inte staten kan\r\nbekosta dessa saker bekymrar människorna sig inte\r\nheller om dem. Jag tycker att det är att ge fel\r\nsignaler.</pre><pre>Anf. 151 Statsrådet BO LUNDGREN (m):</pre><pre>Herr talman! Det är ingen som kommer att\r\ndebitera skatt på insamlade medel. Det är\r\nfullkomligt skattefritt att samla in pengar i Sverige.\r\nDär finns varken inkomstskatt, moms eller något\r\nannat.</pre><pre>Jag har att se till ett system som innebär att ett\r\nföretag som är mervärdesskattepliktigt har att\r\ndebitera moms, mervärdesskatt, på sina produkter\r\nnär företaget säljer dem. Det går inte att göra\r\nundantag för en specerihandlare som säljer varor\r\ntill exempelvis en person som har låg inkomst eller\r\nen person som det av andra skäl skulle vara\r\nbehjärtansvärt att sälja varorna litet billigare till,\r\ndvs. utan moms. Det är precis samma fråga.</pre><pre>Det här är inte en fråga för skattesystemet. Jag kan\r\nockså känna för Nidingens dubbelfyrar och många\r\nandra behjärtansvärda objekt när det gäller\r\nkulturminnesvården i Sverige.</pre><pre>Anf. 152 INGELA MÅRTENSSON (fp):</pre><pre>Herr talman! Jag tycker ändåck att det skulle\r\nfinnas framkomliga vägar utan att krångla till det\r\nhela såsom skatteministern gör här.</pre><pre>Eftersom jag inte kan få det positiva svar jag hade\r\nhoppats på här, kanske jag får väcka en\r\nriksdagsmotion och se om det där går att finna en\r\nicke alltför komplicerad lösning på detta\r\nbehjärtansvärda problem.</pre><pre>Anf. 153 Statsrådet BO LUNDGREN (m):</pre><pre>Herr talman! Med förlov sagt: Det skattesystem vi\r\nhar, och jag själv som skatteminister, krånglar inte\r\ntill vare sig frågorna eller debatten. Det skulle\r\ndäremot bli mycket tillkrånglat om man införde den\r\ntyp av särregler som Ingela Mårtensson\r\nförespråkar.</pre><pre>Överläggningen var härmed avslutad.</pre><pre>21 § Svar på fråga  1991/92:311 om\r\nbiobränsleforskningen i Studsvik</pre><pre>Anf. 154 Jordbruksminister KARL ERIK\r\nOLSSON (c):</pre><pre>Herr talman! Rolf Nilson har frågat mig på vilket\r\nsätt jag verkar för att rädda alternativforskningen\r\nvid Studsvik.</pre><pre>I ett svar på en fråga av Rolf Nilson, sade jag i\r\noktober förra året att kompetensen som finns vid\r\nStudsvik när det gäller teknisk forskning och\r\nutveckling rörande biobränsleanvändning är en\r\nvärdefull resurs för forskning och utveckling inom\r\nenergiområdet. Jag sade vidare att enheten Energi\r\noch Miljö vid Studsvik AB inte med nuvarande\r\nförutsättningar skall drivas vidare inom Studsvik\r\nAB. Styrelsen hade då, enligt vad jag hade\r\ninhämtat, uppdragit åt företagsledningen att söka\r\nandra intressenter och finansiering för att fortsätta\r\nhela eller delar av verksamheten.</pre><pre>Jag har fått veta att överläggningar pågår mellan\r\nflera intressenter och Studsvik och att man hoppas\r\npå en principlösning i mitten av februari.</pre><pre>Mot denna bakgrund bedömer jag att det inte finns\r\nnågot skäl för mig att ingripa i de pågående\r\növerläggningarna.</pre><pre>Anf. 155 ROLF L NILSON (v):</pre><pre>Herr talman! Jag vill tacka jordbruksministern för\r\nsvaret.</pre><pre>Förra gången vi diskuterade denna fråga\r\nkonstaterade vi att vi hade ett gemensamt positivt\r\nintresse för verksamheten, dvs. att den finns kvar.</pre><pre>Följer jordbruksministern fortlöpande\r\nutvecklingen av frågan, och har han\r\nhandlingsberedskap om det skulle kärva till sig? Vi\r\nkonstaterade också i vår förra diskussion att man\r\narbetar under tidspress. Den tidspressen håller på\r\natt bli besvärande i första hand för de anställda som\r\när varslade och som lever i en pressad situation. De\r\nvet inte om de skall få ha sina arbeten kvar. Vad jag\r\nförstår tror de så pass mycket på verksamheten att\r\nde inte lämnar det sjunkande skeppet. De stannar\r\nkvar och hoppas på att verksamheten skall drivas\r\nvidare.</pre><pre>Jag vill lyfta fram ett par saker som visar på\r\nmöjligheter att ingripa från statens sida. Det är den\r\nkraftiga markering som görs i\r\njordbruksdepartementets bilaga till\r\nbudgetpropositionen, där man säger att miljövänlig\r\nenergi från biobränslen m.m. måste utvecklas. De\r\nanslag som är upptagna under littera J, 1 och 2, om\r\nbioenergiforskning och bidrag för ny energiteknik\r\nutgör pengar som är avsatta till forskning och\r\nutveckling men också för investeringar som skall\r\nfrämja utvecklingen av denna teknik. Jag kan inte\r\nse något principiellt fel i att använda delar av dessa\r\nanslag till driften vid Studsvik eller att, om det\r\nskulle vara nödvändigt, gå in med riskkapital till\r\ninvesteringar.</pre><pre>Anf. 156 Jordbruksmninister KARL ERIK\r\nOLSSON (c):</pre><pre>Herr talman! Svaret är ja på den första frågan om\r\njag följer utvecklingen. Det finns en\r\nhandlingsberedskap om något skulle hända.\r\nUtgångspunkten är att de intressenter som finns\r\nskall gå vidare i sina strävanden att driva\r\nforskningen framåt. Jag bedömer inte Studsvik som\r\nett sjunkande skepp. Jag bedömer bara att man i\r\nviss mån byter ägare och försöker behålla\r\nbesättningen. Man bör kunna fullfölja de uppgifter\r\nsom man har haft och kunna utveckla dem -- inte\r\nminst den småskaliga forskningen när det gäller\r\nbioenergi.</pre><pre>Det är alltid glädjande att notera att\r\nriksdagsledamöter noggrant läser propositionerna.\r\nJag konstaterar i det här fallet att det är alldeles\r\nrätt. Det finns pengar, och de skall användas för\r\nforskning och utveckling av bioenergi.\r\nFörhoppningen är emellertid att vi skall kunna\r\nanvända dessa pengar och andra pengar så att de\r\nkan räcka så långt som möjligt. Det är inte en\r\nförstahandsåtgärd att använda pengarna på detta\r\nområde.</pre><pre>Anf. 157 ROLF L NILSON (v):</pre><pre>Herr talman! Jag kan instämma med Karl Erik\r\nOlssons bedömning att min bild av verksamheten\r\nvid Studsvik kanske var litet olycklig. Jag använder\r\ngärna hans bild i stället.</pre><pre>Jag tolkar svaret så här långt att det uttrycker\r\noptimism. Det stämmer ganska väl med vad jag\r\nhört. Det har efter hand dykt upp andra\r\nintressenter än de nämnda Stockholms Energi och\r\nEskilstuna energiverk.</pre><pre>Jag lyssnar tacksamt på talet om att det finns en\r\nhandlingsberedskap för regeringens ingripanden.\r\nJag har inget emot att denna fråga löses genom att\r\nenergiverk och andra intressenter, t.ex.\r\nforskningsintressenter, tar ansvaret för\r\nverksamheten. Det kan vara bra med en fristående,\r\nväl fungerande institution.</pre><pre>Anf. 158 Jordbruksminister KARL ERIK\r\nOLSSON (c):</pre><pre>Herr talman! Jag kan bara verifiera att Rolf L\r\nNilson har rätt när han nämner några av de\r\nintressenter som är aktuella. Det finns en ganska\r\nlång lista i dag, och det gläder mig. Jag hoppas att\r\ndet här skall fungera.</pre><pre>Överläggningen var härmed avslutad.</pre><pre>22 § Svar på fråga  1991/92:327 om åtgärder mot\r\nviss sjukdom på bin</pre><pre>Anf. 159 Jordbruksminister KARL ERIK\r\nOLSSON (c):</pre><pre>Herr talman! Ingvar Eriksson har frågat mig om\r\njag är beredd att vidtaga de åtgärder som krävs, så\r\natt varroa inte får ökad spridning.</pre><pre>Transporter av bin över långa sträckor har gjort att\r\nvarroakvalstret fått en mycket snabb spridning över\r\nhela världen. I Europa påträffades kvalstret första\r\ngången för ca 15 år sedan och har sedan spritts till i\r\nprincip alla områden utom England, Irland och\r\nNorge. I Sverige påträffades varroakvalstret första\r\ngången på Gotland 1987 och sedan på fastlandet i\r\nSkåne 1991. Effektiva bekämpningsåtgärder är\r\nkostsamma och arbetskrävande. Internationellt\r\nanvänds främst kemiska bekämpningsmedel mot\r\nkvalstret, men även andra metoder finns. När\r\nkvalstret påträffades i Skåne beslutade\r\njordbruksverket att dessa bisamhällen skulle\r\nförintas för att begränsa spridningen av kvalstret.\r\nSamtidigt förbjöds flyttning av bin mellan vissa\r\nområden i Sverige. Efter denna sanering har\r\nytterligare fall av varroasmittade bisamhällen\r\npåträffats.</pre><pre>Binämnden har bedömt att målet för\r\nvarroabekämpningen måste vara att begränsa\r\nspridningen genom att begränsa flyttningen av\r\navelsbin och vandringsbiodlingar. Den naturliga\r\nspridningen av kvalstret anses begränsad till ca 5\r\nkm per år. Biodlare som har bisamhällen där\r\nkvalstret påträffas skall åläggas att vidta vissa\r\nbekämpningsåtgärder, och biodlare som misstänks\r\nha smittade samhällen rekommenderas vissa\r\nåtgärder. Information till biodlarna samt forskning\r\nom och utveckling av bekämpningsmetoder är\r\nockså en viktig del i bekämpningsprogrammet.\r\nBinämnden är enig om att förintning av\r\nbisamhällena i princip inte är någon framkomlig\r\nväg för att komma till rätta med varroakvalstret. I\r\ngår fick jordbruksverket kännedom om ytterligare\r\nspridning av kvalstret till Bjärehalvön. Ingvar\r\nErikssons fråga där han anger att kvalstret\r\nupptäckts enbart i direkt anslutning till ett tidigare\r\nsmittat område i Skåne är således inte längre\r\naktuell. Jag har förtroende för jordbruksverkets\r\nsätt att bedriva bekämpningen av varroa och avser\r\nsåledes inte att vidta några särskilda åtgärder.</pre><pre>Anf. 160 INGVAR ERIKSSON (m):</pre><pre>Herr talman! Jag vill tacka jordbruksministerns för\r\nsvaret.</pre><pre>Jag konstaterar att jordbruksministern beskrivning\r\nav utvecklingen hittills stämmer med vad jag själv\r\nhar erfarit. Men jag tycker att slutledningen av det\r\nhela tyvärr andas uppgivenhet, och det är beklagligt\r\noch dessutom förvånande.</pre><pre>Jag hade tillfälle att strax efter årsskiftet träffa\r\nrepresentanter för biodlarna i södra Halland och\r\nsödra Älvsborgs län, men också från nordvästra\r\nSkåne. De kontaktade mig bl.a. på grund av att\r\nman kände en mycket stor oro inom näringen för\r\natt de varroaangrepp som förra året inträffade i\r\nMalmötrakten ännu inte klarats ut. Även om man\r\ndär av dödade 200 bisamhällen har smittan\r\nupptäckts i flera andra samhällen. Dock har man\r\nlåtit dessa samhällen finnas kvar, vilket för\r\nbiodlarna och mig själv verkar ansvarslöst mot\r\nbakgrund av den stora risk för smittspridning till\r\nandra delar av landet som nu föreligger. En för\r\nfolkhushållet viktig näring kan drabbas av ren\r\nkatastrof.</pre><pre>Nu har det hänt. Under gårdagen konstaterades i\r\nmin egen hembygd att två bisamhällen på en bigård\r\ni Torekov har drabbats. Nu är det verkligen allvar.\r\nDet enda som gäller är snabba åtgärder.</pre><pre>Menar jordbruksministern att man nu skall gå in för\r\nbekämpningsmetoder, där man tvingas använda\r\nkemikalier och gifter och överge\r\navdödningsförfarandet? Är det inte en risk för att\r\nman då äventyrar den förnämliga etikett som\r\nsvensk honung har: naturproducerad och naturlig.</pre><pre>Jordbruksministern talar om att använda andra\r\nmetoder för bekämpning. Vilka?\r\nJorbruksministern säger att binämnden är enig. Jag\r\nhar konstaterat att binämnden och ledningen för\r\nbiodlarnas organisation i dag inte har fullt öra ute\r\npå fältet bland producenterna, dvs. odlarna. Jag\r\ntycker att det är anmärkningsvärt.</pre><pre>Anf. 161 Jordbruksminister KARL ERIK\r\nOLSSON (c):</pre><pre>Herr talman! Som Ingvar Eriksson nämner har\r\navdödning av ett stort antal bisamhällen i Skåne\r\ninte lett till att man har fått död på kvalstret. Den\r\nradikala bekämpningsmetoden att avdöda\r\nbisamhällen hade naturligtvis kunnat accepteras\r\nom man visste att den ledde till att man kunde\r\nutesluta fortsatt spridning. Tyvärr har vi smittan\r\nkvar där varroakvalstret har bitit sig fast. Så har det\r\nvarit i andra länder där kvalstret förekommer.\r\nEnligt binämnden och enligt biodlarna på riksnivå\r\ngör man bedömningen att utrotning är alltför\r\nkostsam och i praktiken omöjlig. Man får i stället\r\nlära sig att leva med detta som en sjukdom i\r\nsystemet. Det är den inriktning vi har.</pre><pre>Jag är medveten om att det finns olika\r\nuppfattningar. Jag har också kontaktats av biodlare\r\nfrån vårt eget län och från Halland, som har\r\nredovisat den uppfattning som Ingvar Eriksson här\r\nframför.</pre><pre>Anf. 162 INGVAR ERIKSSON (m):</pre><pre>Herr talman! Jag kan ändå inte tycka annat än att\r\ndet är litet märkligt att man ger upp. Vi har haft ett\r\nbegränsat angrepp i Malmötrakten, men man\r\nslutade att avdöda förra året. Det tycker jag var fel.\r\nNu har vi konstaterat ett angrepp också i nordvästra\r\nSkåne. Vad är det som säger att angreppen skulle\r\nbehöva fortsätta i landet i övrigt om man lyckades\r\nta kål på smittan i dessa två områden? Jag tycker att\r\ndet är uppgivet, och jag vädjar till\r\njordbruksministern att än en gång ta kontakt med\r\nen bredare grupp av biodlare för att skapa sig en\r\nuppfattning. Jag tror att det kan vara väl betänkt.</pre><pre>Det har också uttryckts en positiv syn på detta att\r\navdöda, som vissa odlare har gjort tidigare. Man är\r\nt.o.m. beredd att hjälpa till att förnya odlingar som\r\nmåste avdödas.</pre><pre>Anf. 163 Jordbruksminister KARL ERIK\r\nOLSSON (c):</pre><pre>Herr talman! Jag tycker inte att det är att ge upp,\r\natt man funderar över olika sätt att bekämpa detta\r\nkvalster. Situationen i Skåne har visat att det är\r\nmycket svårt att veta om man får med alla\r\nbisamhällen. Det kan bli nödvändigt med en\r\nkolosalt omfattande avdödning, och man vet inte\r\nom man når målet ens då.</pre><pre>Samtidigt kan jag gärna säga till Ingvar Eriksson att\r\njag liksom tidigare kommer att lyssna på olika\r\nuppfattningar. Skulle det visa sig att det finns ett\r\nstöd för någon annan uppfattning än den man nu\r\nhar i binämnden är jag naturligtvis beredd att ta\r\nintryck av det.</pre><pre>Anf. 164 INGVAR ERIKSSON (m):</pre><pre>Herr talman! Det är riktigt att fundera, men tiden\r\när knapp, jordbruksministern. Det är faktiskt\r\nbråttom.</pre><pre>Nu skall man undersöka de 2 000 bisamhällen som\r\nfinns i södra Halland och nordvästra Skåne. Finner\r\nman inte smittan där, vore det klokt att avdöda de\r\ntvå samhällen där smittan finns och kanske några\r\ntill i angränsande områden, för att visa att man inte\r\nhar gett upp. När man har gett upp, då har vi\r\nsmittan i landet. Då är vi beroende av att i\r\nframtiden använda gifter och kemikalier. Det\r\nvärsta är att de kemikalier som är verksamma är\r\nförbjudna i Sverige.</pre><pre>Anf. 165 Jordbruksminister KARL ERIK\r\nOLSSON (c):</pre><pre>Herr talman! Smittan finns alltså i landet. Det är\r\nett faktum i dag. Det kan vi inte förändra. Vi kan\r\nbara se till att försöka bekämpa den med effektivast\r\nmöjliga metod. Det är min förhoppning att de som\r\när initierade i denna fråga och som har en\r\nbetydande internationell kunskap i frågan gör den\r\nriktiga bedömningen. Samtidigt är det rätt, som\r\nIngvar Eriksson säger, att man skall lyssna på både\r\nden ene och den andre. Det kan möjligen leda till\r\natt man gör ett nytt övervägande. Jag är inte i dag,\r\nmed det underlag som finns, beredd att ha någon\r\nannan uppfattning än den som binämnden står för.</pre><pre>Anf. 166 INGVAR ERIKSSON (m):</pre><pre>Herr talman! Jag vill tacka jordbruksministern för\r\nden sista, positivare delen av svaret, där han säger\r\natt han är beredd att lyssna om man kommer fram\r\ntill en annan uppfattning. Jag är själv beredd att\r\nytterligare fördjupa mig i frågan. Jag hoppas\r\nkomma tillbaka. Men tiden är knapp, som sagt.</pre><pre>Det är oerhört viktigt att vi även i framtiden har\r\nkvar en binäring i Sverige. Det har en oerhört stor\r\nbetydelse för folkhushållet. Pollineringen är viktig.\r\nDet vore en olycka för många i samhället om vi inte\r\nskulle lyckas med denna bekämpning som just nu\r\när så viktig.</pre><pre>Jag kommer tillbaka, herr jordbruksminister.</pre><pre>Överläggningen var härmed avslutad.</pre><pre>23 § Svar på fråga  1991/92:294 om Eritrea</pre><pre>Anf. 167 Statsrådet ALF SVENSSON (kds):</pre><pre>Herr talman! Eva Johansson har frågat om\r\nutrikesministern är beredd att medverka till att\r\nsådana relationer upprättas med den provisoriska\r\nregeringen i Eritrea att det går att inleda ett\r\nlångsiktigt och utvecklingsinriktat biståndsarbete\r\nmellan Sverige och Eritrea. Frågan har\r\növerlämnats till mig.</pre><pre>Den 24 maj 1991 avgjordes kriget i Eritrea genom\r\natt regeringssidans armé lade ned sina vapen och\r\nmotståndsrörelsen EPLF övertog makten i\r\nAsmara. Detta krig hade med varierande intensitet\r\npågått i 30 år och orsakat ett mänskligt lidande och\r\nen materiell förstörelse av närmast ofattbar\r\nomfattning.</pre><pre>Vad som därefter hänt i Eritrea är att en provisorisk\r\nregering upprättats i Asmara för att leda landet\r\nfram till den folkomröstning om landets framtida\r\nstatus som planeras år 1993. Relationerna med\r\nregeringen i Addis Abeba regleras under\r\ninterimsperioden i ett dokument, ''Principles of\r\nCooperation between the Transitional Government\r\nof Ethiopia and the Provisional Government of\r\nEritrea'', vilket antogs av den nationella\r\nkonferensen i Addis Abeba den 5 juli 1991. I detta\r\nfastslås det eritreanska folkets rätt att självt besluta\r\nom sin framtid.</pre><pre>Sveriges förbindelser med Eritrea följer samma\r\nprinciper. Sverige erkänner stater, inte regeringar.\r\nDetta hindrar på intet sätt att vi kan ha\r\narbetsrelationer med en provisorisk regering. Det\r\ninnebär också att vi kan bedriva hjälpverksamhet i\r\nEritrea. Det positiva i maktskiftet är just, och det\r\nvill jag särskilt betona, att en grund bör ha lagts för\r\nen samhällsutveckling i demokratisk riktning. Att\r\nmänskliga rättigheter fullt respekteras är därvid\r\ncentralt.</pre><pre>Regeringens nya syn på Eritrea framgår av årets\r\nbudgetproposition, där regeringen klart signalerar\r\natt man tänker sig såväl humanitärt som\r\nutvecklingsinriktat stöd till det eritreanska folket\r\noch till den återuppbyggnad av landet som så väl\r\nbehövs. Detta bistånd bör tills vidare kanaliseras\r\ngenom svenska enskilda organisationer samt\r\ngenom FN-systemet.</pre><pre>Anf. 168 EVA JOHANSSON (s):</pre><pre>Herr talman! Jag har naturligtvis inget emot att Alf\r\nSvensson svarar på denna fråga, och jag tackar för\r\nsvaret. Men jag kan inte låta bli att tycka att det kan\r\nförefalla något märkligt att det är biståndsministern\r\nsom svarar på frågor om Sveriges relationer med\r\nandra länder. I detta sammanhang skulle jag också\r\nvilja ha ett förtydligande av vad uttrycket\r\n''arbetsrelationer'' med den eritreanska regeringen\r\nbetyder.</pre><pre>Jag har nyligen besökt Eritrea och fått fullständigt\r\nklart för mig att ett internationellt erkännande\r\nnaturligtvis är mycket viktigt för den eritreanska\r\nregeringen. Men ännu viktigare än det formella\r\nerkännandet -- och det var också fullständigt klart --\r\när möjligheterna att upprätta sådana relationer\r\nmed regeringar i andra länder att det blir möjligt\r\nmed ett framtidsinriktat utvecklingsbistånd till\r\nlandet.</pre><pre>Det är, precis som Alf Svensson sade, ett land som\r\när sönderslaget av 30 års krig och en lång\r\nockupation. Nu behövs stora och långsiktiga\r\nutvecklingsinriktade insatser. Det handlar om\r\nvägbyggande, järnvägsbyggande, dammar för\r\nbevattning av jordbruket och sådana stora insatser,\r\nsom jag dess värre tror att det kan vara ganska svårt\r\natt hitta enskilda organisationer som orkar och kan\r\nengagera sig i. Därför är det enligt min mening\r\nnödvändigt att upprätta sådana kontakter mellan\r\nregeringar att det går att prata direkt med varandra\r\noch också ge den eritreanska regeringen\r\nmöjligheter att vara med och påverka inriktningen\r\nav detta bistånd. Det är viktigt att vi följer deras\r\nprioriteringar och inte prioriteringar som görs här i\r\nlandet.</pre><pre>Vad finns det för planer på dessa områden och har\r\nde diskuterats med den eritreanska regeringen?</pre><pre>Anf. 169 Statsrådet ALF SVENSSON (kds):</pre><pre>Herr talman! Jag vill understryka att man i det\r\ndokument som antogs i Addis Abeba den 5 juli gick\r\nmed på att uppskjuta folkomröstningen två år.\r\nGenom folkomröstningen skulle alltså regionens\r\nframtida status läggas fast. Det kan naturligtvis den\r\nsvenska regeringen inte bortse från vid sitt\r\nagerande. Vi baserar vårt agerande visavi Eritrea\r\npå de principer som fastlagts i överenskommelsen\r\nmellan övergångsregeringen i Addis Abeba och\r\nden provisoriska regeringen i Asmara. Där finns\r\nuttryckt att det är det eritreanska folkets rätt att i\r\nen internationellt övervakad folkomröstning\r\nbesluta om sin politiska framtid.</pre><pre>Jag vill också berätta för Eva Johansson att en\r\nsvensk grupp skall besöka Asmara i februari -- jag\r\nhoppas att jag säger rätt tidpunkt. Den kommer då\r\natt ta upp med företrädare för Eritrea vad vi kan\r\ngöra. Jag vill också gärna säga att när jag hade nöjet\r\natt besöka Etiopien träffade jag den 28 november\r\n1991 president Meles Zenawi. Jag underströk\r\nmycket entydigt för honom att vi kommer att hjälpa\r\neritreanerna och Eritrea, tills vidare via enskilda\r\norganisationer. Han var inte alls negativ till det.</pre><pre>Anf. 170 EVA JOHANSSON (s):</pre><pre>Herr talman! Jag vet också att det i dag inte finns\r\nnågra motsättningar mellan Etiopiens regering och\r\nregeringen i Eritrea. De är ganska överens om att\r\nfolkomröstningsresultatet så småningom skall\r\nrespekteras. Det råder inte heller, enligt min\r\nmening, något som helst tvivel om vad\r\nfolkomröstningen kommer att stanna vid.</pre><pre>Det viktiga för Eritreas regering nu är inte det\r\nformella erkännandet, utan att det upprättas\r\nsådana arbetsrelationer, eller vad vi nu skall kalla\r\ndet för, som gör det möjligt för Eritreas regering att\r\nsamtala med regeringar världen över om\r\nåteruppbyggnadsbistånd och ett utvecklingsbistånd\r\nför landet. Det finns en sådan överenskommelse\r\nmed t.ex. USA, som är på väg att upprätta någon\r\nform av konsulat i Eritrea, vilket gör det möjligt att\r\ndiskutera. Har den svenska regeringen tittat på\r\ndetta och resonerat om en liknande arbetsrelation\r\nmed Eritrea?</pre><pre>Anf. 171 Statsrådet ALF SVENSSON (kds):</pre><pre>Herr talman! Vi har verkligen tittat på det. Vår\r\navsikt är, som jag har sagt, att hjälpa eritreanerna\r\nutan att bortse från den överenskommelse som\r\nfinns mellan Addis Abeba och Asmara.</pre><pre>Det kanske är en något för enkel beskrivning att\r\ntala om relationen mellan Eritrea och Addis Abeba\r\nsom om den vore helt utan komplikationer. Jag\r\nönskar inget högre än att fred och försoning skall\r\nråda. Men vi måste respektera de\r\növerenskommelser som finns.</pre><pre>En grupp från Sverige skall åka till Eritrea och\r\nförsöka få till stånd en utvidgad humanitär hjälp till\r\neritreanerna. Vi är positiva till att utveckla\r\nrelationerna oss emellan.</pre><pre>Anf. 172 EVA JOHANSSON (s):</pre><pre>Herr talman! Såvitt jag förstår har inte regeringen\r\ni Addis Abeba några som helst ambitioner att\r\nföreträda Eritrea i dessa frågor, varken nationellt\r\neller internationellt. Regeringen i Addis Abeba\r\naccepterar att det finns en regering som har full\r\nkontroll över Eritrea och den respekterar den\r\nregeringen. Regeringen i Addis Abeba har också\r\nsagt att man fullt ut kommer att respektera\r\nresultatet av folkomröstningen. Detta gör man\r\näven om många i Etiopien skulle glädjas över en\r\nframtida tätare relation mellan Eritrea och\r\nEtiopien.</pre><pre>Kan vi förvänta oss att vi kommer fram till en\r\nrelation mellan Sverige och Eritrea liknande den\r\nsom har upprättats mellan USA och Eritrea? Det\r\nskulle vara ett välkommet besked att ge till den\r\neritreanska regeringen, som söker allt stöd den kan\r\nfå och verkligen är värd det.</pre><pre></pre><pre>Anf. 173 Statsrådet ALF SVENSSON (kds):</pre><pre>Herr talman! Jag kan faktiskt inte verifiera att det\r\nfinns någon upprättad relation av det slag mellan\r\nUSA och Eritrea som Eva Johansson här påstår.\r\nVad jag däremot kan understryka ytterligare en\r\ngång är att vi skall göra allt vad som står i vår makt\r\nutifrån den juridik som råder våra folk emellan att\r\nhjälpa eritreanerna.</pre><pre>Anf. 174 EVA JOHANSSON (s):</pre><pre>Herr talman! En sådan relation är upprättad. Det\r\nhar skett en skriftväxling, och i varje fall har den\r\neritreanska regeringen sagt att det vore ett bra sätt\r\natt gå vidare på i relationerna med världen i övrigt\r\ni avvaktan på folkomröstningsresultatet.</pre><pre>Överläggningen var härmed avslutad.</pre><pre>24 § Svar på fråga  1991/92:269 om biståndet till\r\nAfrika</pre><pre>Anf. 175 Statsrådet ALF SVENSSON (kds):</pre><pre>Herr talman! Eva Johansson har frågat mig om det\r\när regeringens avsikt att minska biståndet till\r\nAfrika, trots att försörjningsläget och utvecklingen\r\nav ekonomi och demokratiska strukturer kräver\r\nfortsatt stöd.</pre><pre>Många afrikanska länder har gjort stora\r\nansträngningar att ta sig ur 1980-talets ekonomiska\r\nkris, framför allt genom ekonomiska\r\nåterhämtningsprogram. För att dessa skall bestå\r\noch leda till förbättrade levnadsförhållanden för de\r\nfattiga krävs fortsatta reformer, bl.a. genom\r\neffektivare jordbruk och stimulering av\r\nsmåföretagsamhet. Det krävs också långsiktiga\r\nsatsningar på en rad områden, bl.a. investeringar i\r\ninfrastruktur, utbildning och hälsovård. I många\r\nafrikanska länder sker också en utveckling mot\r\npluralism och ökad demokrati.</pre><pre>Regeringens biståndspolitik utgör ett stöd för en\r\nsådan utveckling. Tyngdpunkten i det svenska\r\nbiståndet kommer även i fortsättningen att ligga på\r\nAfrika. Jag vill dock betona att landramarnas\r\nstorlek inte är avgörande vid bedömningen av\r\nbiståndet till ett visst land. Det svenska samarbetet\r\nmed enskilda länder kan omfatta många olika typer\r\nav bistånd, och det ges genom olika kanaler. En stor\r\ndel av biståndet genom SIDA går utanför\r\nlandramarna. BITS, SAREC och SWEDECORP\r\nförstärker bredden och mångfalden i biståndet.</pre><pre>I budgetpropositionen föreslår regeringen kraftiga\r\nökningar av stödet till demokratifrämjande\r\nverksamhet -- en ökning med 150 milj.kr. till 700\r\nmilj.kr. -- och ekonomiska reformer och\r\nskuldlättnader -- en ökning med 40 % till 700\r\nmilj.kr. Länder som genomför politiska och\r\nekonomiska reformer kan få stöd för dessa. Jag vill\r\nockså peka på stora satsningar på enskilda\r\norganisationers biståndsverksamhet -- en ökning\r\nmed 125 milj.kr. till 875 milj.kr. -- och\r\nkatastrofbistånd. Dessa satsningar kommer att i\r\nstor utsträckning tillfalla länder i Afrika. Totalt sett\r\nkommer biståndet till Afrika att öka.</pre><pre>Jag vill försäkra Eva Johansson att vårt\r\nengagemang i och för Afrika kommer att fortsätta.</pre><pre>Anf. 176 EVA JOHANSSON (s):</pre><pre>Herr talman! Jag tackar för svaret. Jag tycker att\r\nbiståndsministern här ger ett mycket viktigt besked\r\nsom också är förpliktigande för framtiden.</pre><pre>Jag var rädd när jag läste budgetpropositionen på\r\ndenna punkt att innehållet där skulle ses som en\r\nsignal om att vårt programbundna bistånd till\r\nAfrikas länder kommer att minska. Jag var rädd för\r\natt det skulle kunna ses som en signal också för\r\nenskilda organisationers framtida satsningar på vad\r\nvi anser vara viktigt för vår biståndspolitik.\r\nBudgetpropositionen ger ju utan tvivel ett intryck\r\nav minskat stöd till de afrikanska länderna.</pre><pre>Jag kan hålla med om att det finns sannolika skäl\r\nför omdisponering av stödet mellan olika länder.\r\nMen fortfarande tillhör Afrika världens absolut\r\nfattigaste områden. Det finns allt skäl för oss att\r\nfortsätta stödet. Biståndsministerns svar ger ändå\r\nen fingervisning om att det också är meningen.</pre><pre>Jag har sett det som särskilt oroande mot bakgrund\r\nav den debatt som förs just nu om en omläggning av\r\nden svenska biståndspolitiken så att den skulle få en\r\ninriktning att i första hand hjälpa dem som bor nära\r\noss, som ser ut och tänker ungefär som vi. Jag\r\ntycker att det vore olyckligt om vi med tanke på\r\ninnehållet i biståndsbudgeten skulle gå sådana\r\nintressen till mötes. Jag tycker inte att vare sig\r\nbostadsort, utseende eller sedvanor och bruk i\r\nlivsföringen egentligen har ett skvatt med\r\nbiståndspolitiken att göra. Vi måste ständigt se till\r\natt hjälpa de länder där behoven är störst. Det är\r\nviktigt. Jag vill än en gång fråga: Kan\r\nbiståndsministern garantera att vårt bistånd i lika\r\nhög grad som hittills kommer att vara Afrika till\r\nstöd?</pre><pre>Anf. 177 Statsrådet ALF SVENSSON (kds):</pre><pre>Herr talman! Jag kan inte tro annat än att Eva\r\nJohansson studerar at budgetförslaget så pass noga\r\natt hon vet östbiståndet är lyft ut ur ramarna, att\r\nden här regeringen faktiskt ger ett ökat bistånd\r\njämfört med den tidigare. Det finns ingen\r\nanledning att frukta att de pengar som ingår i\r\nenprocentsramen skall användas i vårt närområde.\r\nDär är vi helt överens om att det är ointressant om\r\nmänniskor bor oss nära eller fjärran, för det är de\r\nfattiga som skall ha hjälp. Det är också för övrigt en\r\nhjälp för vår egen del. Vi kommer aldrig till sans,\r\nmåtta, trygghet och fason på det norra halvklotet,\r\nom vi inte begriper att den största utmaningen är\r\nnord--syd-dialogen. Det är vilset att bara titta på\r\nlandramarna när man bedömer hjälp som går till ett\r\neller annat land. Det är jag övertygad om att Eva\r\nJohansson väl känner till.</pre><pre>Anf. 178 EVA JOHANSSON (s):</pre><pre>Herr talman! Vi är överens om att det är det\r\nfattigaste på vår jord som bäst behöver vårt bistånd.\r\nMen frågan uppstår: Vad är det som har hänt i\r\nAfrika som motiverar att man faktiskt skär ner\r\nländerramarna? Kan biståndsministern garantera\r\natt detta faktiskt inte skall uppfattas som signaler\r\ntill alla de organisationer som är beroende av att få\r\nett effektivt bistånd?</pre><pre>Anf. 179 Statsrådet ALF SVENSSON (kds):</pre><pre>Herr talman! Om man vill göra en procentuell\r\nuträkning av de satsningar som görs kan man\r\nkomma fram till att demokratibiståndet,\r\nkatastrofstödet och satsningar på NGO:s\r\nekonomiska reform, dvs. betalningsbalansstödet,\r\nkommer att öka för Afrikas del, likaså\r\naidsbekämpningen, satsningar på att hejda\r\nbefolkningsökningen osv.</pre><pre>Jag är angelägen om att i detta sammanhang också\r\nfå säga att vi måste skicka signaler till de länder som\r\ntror att de år efter år har vårt bistånd som i en liten\r\nask. Det finns helt klart korruption. Därför måste\r\nvi ge signaler, för korruption innebär ju att\r\npengarna tas från de fattiga och hamnar i vissa\r\nandras fickor.</pre><pre>Anf. 180 EVA JOHANSSON (s):</pre><pre>Herr talman! Jag sade inledningsvis att jag tror att\r\ndet finns anledning att göra omdisponeringar\r\nmellan olika länder. Men jag tror definitivt inte att\r\ndet finns sakligt underlag för att minska det totala\r\nbiståndet till Afrika. Jag har förstått\r\nbiståndsministern på det sättet att det inte heller är\r\nmeningen. Det är jag tacksam för.</pre><pre>Överläggningen var härmed avslutad.</pre><pre>25 § Svar på frågorna 1991/92:312 och 329 om\r\nskolans fysiska miljö</pre><pre>Anf. 181 Statsrådet BEATRICE ASK (m):</pre><pre>Herr talman! Eva Johansson har frågat mig om\r\nvilka konkreta effekter regeringen eftersträvar att\r\nuppnå med förslaget om att slopa det statliga\r\nbidraget till förbättringar av den fysiska miljön i\r\nskolan.</pre><pre>Margareta Israelsson har frågat\r\narbetsmarknadsministern om han, mot bakgrund\r\nav den ökande byggarbetslösheten, avser att vidta\r\nåtgärder för att ompröva borttagandet av\r\nstatsbidragen till förbättringar av den fysiska miljön\r\ni skolorna.</pre><pre>Arbetet inom regeringen är så fördelat att det är jag\r\nsom skall besvara även Margareta Israelssons\r\nfråga.</pre><pre>Naturligtvis är den konkreta effekten att staten\r\nsparar 300 milj.kr. för budgetåret 1992/93 och på\r\nlång sikt 2,1 miljarder kronor. Slopandet av\r\nanslaget är en del i den stora besparing på 15\r\nmiljarder kronor som var sparmålet i den gångna\r\nhöstens budgetarbete. Även om Eva Johanssons\r\nfråga har fått en märklig formulering, antar jag att\r\nhon menar vilken effekt besparingen får ute i\r\nskolorna.</pre><pre>Det slopade anslaget var utlovat under en\r\ntioårsperiod, och kravet för bidrag var bl.a. att\r\nhuvudmannen själv stod för halva\r\nåtgärdskostnaden. En åtgärd som kan anses tillhöra\r\nnormalt fastighetsunderhåll borde däremot inte\r\nvara bidragsberättigad. Genom den särskilda\r\nsatsningen hösten 1991 som ett led mot\r\nbyggarbetslösheten kan bidrag beviljas\r\ninnevarande budgetår för sammanlagt 900 milj.kr.\r\nRiksdagen beslöt ju om detta i november. Med\r\nkravet på motsvarande satsning från\r\nhuvudmannens sida betyder det en koncentrerad\r\nsatsning för förbättrad skolmiljö på sammanlagt 1,8\r\nmiljarder kronor. Till detta skall läggas normal\r\nkostnad för fastighetsunderhåll. Utan att sia om\r\nkvarstående behov måste man nog ändå anta att\r\ndenna satsning inneburit ett rejält lyft för skolans\r\nfysiska miljö.</pre><pre>Min bedömning är också att -- i rådande\r\nkonjunktur- och arbetsmarknadsläge -- åtskilliga\r\nresurser ändå kommer att satsas på dessa ändamål.\r\nJag tror att i det nuvarande konjunkturläget\r\nkommer de reala kostnaderna för\r\nbyggnadsinvesteringar av olika slag att minska. Det\r\nkommer kommunerna även att kunna dra nytta av\r\nför t.ex. upprustning av skolor.</pre><pre>Jag anser dock inte att man bör skapa en\r\nspeciallösning för skolsektorn. Därtill är det\r\nmöjligt att anordna beredskapsarbeten av olika\r\nslag. Länsarbetsnämnderna disponerar medel för\r\ndessa ändamål. Det finns inte anledning att vid\r\nsidan av detta anvisa särskilda medel till\r\nskolbyggnader.</pre><pre>Anf. 182 EVA JOHANSSON (s):</pre><pre>Fru talman! Jag får tacka för svaret. Jag tycker inte\r\nalls att den här frågan är märklig, utan det är en\r\nfråga som varje ansvarig borde ställa sig innan det\r\nfattas viktiga beslut som helt och hållet rycker\r\nundan den planeringsgrund som kommunerna har.\r\nFrågan borde ställas också av varje ansvarig i den\r\narbetslöshetssituation som råder. Det vore däremot\r\nmärkligt om regeringen inte har ställt sig dessa\r\nfrågor.</pre><pre>När det gäller de konkreta effekterna tar Beatrice\r\nAsk upp besparingen. Visst sker det en besparing\r\ni utbildningsdepartementets budget, men man kan\r\nfråga sig om den totala effekten verkligen blir en\r\nbesparing om man inberäknar den arbetslöshet\r\nbland byggnadsarbetare som på det här sättet späds\r\npå, vilket också kostar pengar. Varje\r\nbyggnadsarbetare genererar jobb för ett par tre\r\nandra anställda någonstans inom industrin eller\r\ninom tjänstenäringen.</pre><pre>En annan konkret effekt blir att många påbörjade\r\nförbättringsåtgärder kommer att stoppas,samtidigt\r\nsom andra som är planerade inte kommer till stånd.\r\nJag vet att de pengar som Beatrice Ask förefaller\r\ntro finns ute i kommunerna är ytterligt begränsade,\r\nvilket också skolministern nog borde vara\r\nmedveten om.</pre><pre>Den konkreta effekten blir sannolikt en minimal\r\neller ingen besparing alls för statsbudgeten, men vi\r\nfår en ökad arbetslöshet och fortsatta stora\r\nmiljöproblem ute på skolorna.</pre><pre>Hade ni verkligen gjort någon helhetsbedömning,\r\ninnan ni lade fram detta förslag? Hur mycket kan\r\nkommunerna räkna med att disponera av\r\narbetsmarknadsmedel till förbättringsåtgärder i\r\nskolorna?</pre><pre>Anf. 183 MARGARETA ISRAELSSON\r\n(s):</pre><pre>Herr talman! Också jag ber att få tacka\r\nskolministern för svaret, även om jag inte riktigt\r\nförstår varför arbetsmarknadsministern inte kunde\r\ntala om att man inte vill göra insatser för de i mitt\r\nhemlän 1 059 arbetslösa byggnadsarbetarna.</pre><pre>När jag läser svaret, konstaterar jag att det finns\r\nmöjlighet att i stället anordna beredskapsarbeten.\r\nJag tror inte att det är mycket till tröst för dessa\r\nmän att de i stället skulle satsa på ett sådant\r\nområde.</pre><pre>I motsats till vad statsrådet svarar finns det mycket\r\nkvar att göra på skolorna. Jag har med mig\r\nansökningarna från länet och kan redovisa för de 77\r\nmilj.kr. som man från Västerås kommun har ansökt\r\nom för att kunna göra insatser som bidrar till att\r\nminska allergier, att förbättra miljöer osv. Vilka är\r\ndet som i stället skall åstadkomma det här?\r\nÅtskilliga resurser kommer ändå att satsas på dessa\r\nändamål, sade statsrådet. Inte tror jag att den\r\nmoderata partikamraten Lars Luttropp kommer att\r\ngöra dessa insatser. Han har fullt upp med att sänka\r\nskatten i kommunen. Jag tror inte att han kommer\r\natt ha utrymme för att göra några insatser på detta\r\nområde.</pre><pre>Sedan blir jag litet orolig när statsrådet säger att\r\nkonjunkturläget kommer att göra så att de reala\r\nkostnaderna sänks. Det är väl inte så att ni\r\nspekulerar i sänkta löner för byggnadsarbetare?\r\nDet där oroar mig litet.</pre><pre>Avslutningsvis sade statsrådet att man inte skall\r\nskapa speciallösningar för skolsektorn. Det känner\r\njag igen från moderaternas yrkanden i\r\nutbildningsutskottet. Samtidigt anslår ni 300\r\nmilj.kr. för insatser i lokaler på högskolan. Är det\r\nmöjligtvis så att miljön är viktigare för högskolans\r\nelever och lärare än den är för grundskolans?</pre><pre>Anf. 184 Statsrådet BEATRICE ASK (m):</pre><pre>Herr talman! Det var många frågor och\r\nsynpunkter.</pre><pre>Miljön på högskolan är naturligtvis inte viktigare än\r\nmiljön i någon annan skolform. Men om man ökar\r\nantalet utbildningsplatser i den omfattning som\r\nregeringen planerar och har lagt fram förslag om,\r\nkrävs det också vissa bygginvesteringar. Det finns\r\ndessutom allvarliga brister inom högskolan som\r\ninte har åtgärdats.</pre><pre>Jag tycker att man har visat litet okunskap om hur\r\nstatsbidragen fungerar. Eva Johansson sade att\r\nplaneringsförutsättningarna i kommunerna rycks\r\nundan. När kommunerna skall planera sina\r\ninvesteringar för skolupprustningar, kan de inte\r\nräkna med några pengar från dessa\r\nstimulansbidrag, eftersom det är många som söker\r\noch det rör sig om långa tider. Man får veta först\r\nmycket sent om det går att få någon krona eller om\r\nman inte skall få någonting alls.</pre><pre>De flesta kommuner har i dag ambitiösa program\r\nför skolupprustningar. Dessa program går långt\r\nutöver vad stimulansbidraget medger. Jag vill inte\r\nunderskatta 300 milj.kr., som är väldigt mycket\r\npengar, men utifrån min egen erfarenhet av\r\nupprustning av skolor handlar det om upprustning\r\nav ungefär två större litet äldre skolor. Det är vad\r\nman får för 300 milj.kr. Utplottrat över hela landet\r\noch med de enorma behov som finns är det inte\r\nsärskilt mycket pengar.</pre><pre>Det här leder inte heller till att man måste stoppa\r\npåbörjade insatser. Jag tror inte att någon\r\nkommunalpolitiker är så dum att han utgår ifrån att\r\ndet skall utbetalas bidrag som inte är beviljade eller\r\natt han förutsätter att ett projekt bygger på att det\r\nskall utbetalas ett bidrag som man inte har fått\r\nbesked om. Det resonemanget håller alltså inte.</pre><pre>Det finns fortfarande stora miljöproblem ute på\r\nskolorna, men mitt intryck är att stimulansbidraget\r\nhar fungerat. Det har skapat uppmärksamhet och\r\nbidragit till att det finns olika program som är på\r\ngång. Det är klart att det hade varit bra med 300\r\nmilj.kr., men nu finns det ett angeläget\r\nbesparingskrav.</pre><pre>Det är inte så att vi spekulerar om att lönerna skall\r\ngå ned, men det är väl ingen hemlighet för\r\nriksdagen att arbetsmarknaden har varit mycket\r\növerhettad, vilket har gjort att priserna för större\r\nprojekt har legat mycket högt. Nu sjunker priserna\r\nnågot, och det är bra om man vill investera i\r\nskolupprustningar.</pre><pre>Anf. 185 EVA JOHANSSON (s):</pre><pre>Herr talman! Vi är överens med Beatrice Ask om\r\natt det borde satsas rejält nu under\r\nlågkonjunkturen för att man skall slippa de\r\nupptrissade priser som en högkonjunktur för med\r\nsig och som omöjliggör insatser av den här typen.\r\nMen nu drar regeringen undan mattan under\r\nfötterna för kommunerna, eftersom dessa 300\r\nmilj.kr. har varit till mycket stor hjälp. Utan dessa\r\npengar är vi ett instrument fattigare när det gäller\r\natt stimulera sådana här insatser.</pre><pre>Vi bör alltså satsa nu under lågkonjunkturen, både\r\nför att få fram jobb och för att få en bättre miljö ute\r\ni skolorna. Det är omvänd politik att i stället för att\r\nutnyttja lågkonjunkturen invänta en\r\nhögkonjunktur, då utrymmet för den här typen av\r\ninsatser minskar. Jag tror att man inte behöver vara\r\nen dum kommunalpolitiker för att förstå att\r\nuppmärksamhet inte leder till att man får fram\r\npengar, utan nu behövs det pengar för att denna\r\nviktiga verksamhet med att upprusta skolorna skall\r\nkunna fortsätta.</pre><pre>Anf. 186 MARGARETA ISRAELSSON\r\n(s):</pre><pre>Herr talman! Inte tror jag att byggnadsarbetarna\r\ndär hemma blir gladare när jag talar om för dem att\r\nde skall gå arbetslösa under en tid för att de senare,\r\nnär lönerna har sänkts, skall kunna få ett\r\nberedskapsarbete.</pre><pre>Det är ändå märkligt att statsrådet svarar oss med\r\natt detta är en fantastisk satsning som regeringen\r\nhar gjort, och som har inneburit ett rejält lyft för\r\nskolans fysiska miljö. Samtidigt säger Beatrice Ask\r\ntill oss att de 300 milj.kr. bara är en droppe i havet.\r\nDet krävs insatser och självfallet är det inga\r\nkommuner som räknar med att de skall få pengar\r\nav en borgerlig regering. Det tror inte jag och det\r\ntror inte heller Lars Luthropp.</pre><pre>Jag beklagar elevernas, lärarnas, skolornas och inte\r\nminst byggnadsarbetarnas situation. Jag vill gärna\r\ntala om att när kommunerna ansöker om pengar, så\r\när behoven enorma. Det är det som vi tillsammans\r\nskall försöka möta.</pre><pre>Anf. 187 Statsrådet BEATRICE ASK (m):</pre><pre>Herr talman! Jag tycker att man skall säga att det\r\nhandlar om en fantastisk satsning.\r\nStimulansbidraget har medfört att fler kommuner\r\nän tidigare har kommit i gång med\r\nupprustningsarbete. Det går inte att komma ifrån.\r\nMen jag har inte sagt att vi har gjort en fantastisk\r\nsatsning, för det var ju andra partier än mitt eget\r\nsom gjorde denna satsning. Själv var jag inte\r\nledamot av riksdagen vid den tidpunkten. Jag\r\nunderskattar inte det som har gjorts. Men man\r\nmåste sätta in det i sitt sammanhang. Det har jag\r\nförsökt redogöra för.</pre><pre>Det finns ett behov av att rusta upp skolorna, men\r\ndet pågår en sådan verksamhet och det är ärligt och\r\nrakt att erkänna att taket inte ramlar in bara därför\r\natt man tar bort detta bidrag. Till syvende och sist\r\nhar kommunerna ansvaret för skolbyggnaderna och\r\nför en bra arbetsmiljö i skolorna. Jag anser nog att\r\nstaten skall koncentrera sig på de uppgifter som\r\nåligger den. Ser man på statsbidragen totalt, finner\r\nman att de faktiskt inte har utvecklats i så våldsamt\r\npositiv riktning under de senaste åren. Då tycker\r\njag att vi skall vara försiktiga med denna typ av\r\nspecialbidrag. Det är klart att det är synd att\r\nkommunerna inte får dessa pengar, men skälet är\r\nekonomiskt. Jag tror inte att det får så allvarliga\r\neffekter.</pre><pre>Anf. 188 EVA JOHANSSON (s):</pre><pre>Herr talman! Skolministern motiverar detta med\r\natt det var ett sparbeting som lades ut. Min fråga\r\nåterstår: Har ni i regeringen gjort någon\r\nhelhetsbedömning av de konkreta effekterna av\r\ndenna typ av besparingar, som ju kommer igen\r\nsåsom utgifter men på ett annat konto i ett annat\r\ndepartement. Att flytta runt utgifter på detta sätt\r\nfår effekter inte bara för regeringen utan också för\r\nskolans elever och personal. Det får också effekter\r\nför de byggnadsarbetare som annars skulle kunna\r\nfå sin utkomst tryggad i dessa projekt.</pre><pre>Detta är det allvarliga. Jag är inte bekymrad över\r\nera regeringssammanträden. Men för dessa\r\nmänniskors skull vore det bra att få reda på om ni\r\nhar gjort någon helhetsbedömning. Kan vi\r\ndessutom räkna med att kommunerna nu får\r\narbetsmarknadsmedel för denna typ av\r\nupprustningsåtgärder för att kunna förbättra miljön\r\ni skolorna? Hur mycket kan de medlen motsvara\r\ndet indragna beloppet?</pre><pre>Anf. 189 MARGARETA ISRAELSSON\r\n(s):</pre><pre>Herr talman! Rudbeckianska skolan i Västerås har\r\nfått sitt namn såsom varande Sveriges äldsta\r\ngymnasium. Under 72 år har socialdemokraterna\r\nlett kommunen, och jag kan lova att de under den\r\ntiden har gjort sitt bästa för att rusta upp skolan.</pre><pre>Nej, taken ramlar inte in på våra skolor och\r\ndefinitivt inte på skolor i mitt hemlän. Jag tycker att\r\nskolorna har skötts bra. Stora insatser har gjorts för\r\natt klara den fysiska miljön t.ex. för att förbättra\r\nventilationen, modernisera kemisalar och\r\nmöjliggöra undervisning efter nya metoder. Den\r\növerhettade byggarbetsmarknaden tror jag inte att\r\nman har sett så mycket av i Skinnskatteberg eller\r\nNorberg. Jag tror inte att det är där som man har\r\ndrivit upp lönerna för byggnadsarbetare. De svar\r\nsom jag har fått på mina frågor gör mig nog mer\r\nbekymrad än de var klarläggande.</pre><pre>Anf. 190 Statsrådet BEATRICE ASK (m):</pre><pre>Herr talman! Det är möjligt att Västerås är ett\r\nlysande undantag. Men förre LO-basen Gunnar\r\nNilsson ledde för bara två tre år sedan en mycket\r\nomfattande undersökning av arbetsmiljön i\r\nskolorna. Därvid konstaterades att kommuner över\r\nhela landet har skött detta ganska dåligt och att det\r\nfanns allvarliga miljöproblem. Man skall inte\r\nunderskatta dem. Jag är emellertid glad över att det\r\nhar skötts bra i Västerås, så att man bara behöver\r\nförfina kvaliteten på miljöerna där. Så är det inte\r\nriktigt överallt annars. Jag har själv varit med och\r\narbetat med dessa frågor. Jag vet hur jobbigt det är.</pre><pre>Jag har försökt att göra en helhetsbedömning av\r\nregeringens förslag, så gott det nu går att göra. Alla\r\nriksdagens ledamöter inser hur svårt det är att se\r\nhur ett förslag slår på varje helhet. Min bedömning\r\nsåsom skolminister har i första hand gällt om\r\nbesparingarna skulle få allvarliga effekter på våra\r\nmöjligheter att åstadkomma en bättre arbetsmiljö i\r\nvåra skolor runt om i landet. Den bedömning som\r\njag har gjort är att detta inte får allvarliga\r\nkonsekvenser.</pre><pre>Om kommunerna får arbetsmarknadsstöd som\r\nmotsvarar det indragna beloppet törs jag inte säga.\r\nJag vet inte svaret. Det satsas nu och kommer att\r\nsatsas stora pengar på detta. Det är en fråga som\r\nman får bedöma utifrån hur arbetslösheten ser ut.\r\nDet är ingen hemlighet att vi har mycket stora\r\nproblem på byggmarknaden.</pre><pre></pre><pre>Anf. 191 MARGARETA ISRAELSSON\r\n(s):</pre><pre>Herr talman! Jag trodde faktiskt inte att jag skulle\r\nfå höra en moderat politiker bygga sina\r\nbedömningar av behovet av åtgärder på vad LO:s\r\nordförande säger. Men det glädjer mig att få höra\r\ndetta.</pre><pre>I övrigt oroar jag mig litet för hur statsrådet skall\r\nklara argumentationen i regeringen. I ena\r\nsekunden ramlar taken inte in, men i andra\r\nsekunden är det nästan kris när det gäller miljön i\r\nskolorna. Det förstår också jag, om de 300 milj.kr.\r\nhar flyttats från grundskolan till högskolan. Det är\r\nden reflexion som jag kan avsluta med att göra.</pre><pre>Min fråga var främst: Varför passar inte regeringen\r\npå att vidta dessa åtgärder -- hur stora eller små de\r\nän kan tyckas vara i sammanhanget -- i dag, när\r\nmängder av byggnadsarbetare går arbetslösa?\r\nAntalet är 1 059 i mitt hemlän. De skulle kunna få\r\nannan sysselsättning än beredskapsarbete.</pre><pre>Anf. 192 EVA JOHANSSON (s):</pre><pre>Herr talman! Också jag fäste mig vid Beatrice Asks\r\nsnabba svängningar. Hon beskrev hur stora\r\nmiljöproblemen är i skolorna, men i nästa mening\r\nsade hon att hennes bedömning såsom skolminister\r\när att indragningen av stimulansbidraget till\r\nförbättring av miljön inte får några allvarliga\r\nkonsekvenser för skolorna. Enligt skolministern\r\ngör det ingenting om miljön i skolorna är dålig.</pre><pre>Min bedömning är den rakt motsatta. Det finns ett\r\nstort fortsatt behov av miljöförbättrande insatser i\r\nskolorna. Min absoluta övertygelse är att det vore\r\nklokt från många synpunkter att se till att dessa\r\nsatsningar kunde göras nu när det finns ett\r\nuttrymme inom byggnadsbranschen i stället för att\r\nvänta till dess detta utrymme tas i anspråk för\r\nsådana investeringar som konkurrerar ut denna typ\r\nav insatser.</pre><pre>Anf. 193 Statsrådet BEATRICE ASK (m):</pre><pre>Herr talman! Det är svårt med nyanserna i mycket\r\nkorta inlägg, i synnerhet när man skall bemöta två\r\ntalare.</pre><pre>Skälet till att vi inte gör mer är naturligtvis att det\r\nsaknas pengar. Samtidigt som jag kan konstatera\r\natt en indragning av ett visst anslag inte får\r\nvåldsamt allvarliga effekter, vore det ju väldigt\r\nmärkligt om jag, som dessutom har en bakgrund\r\nsåsom skolstyrelseordförande i en av de kommuner\r\nsom har haft de största bekymren med\r\nskolupprustningar och har varit med om att driva\r\nskolupprustningsprogram, inte skulle känna till\r\nvilka bekymmer som finns. Om det så handlar om\r\nbara en enda skola, där miljön eller ventilationen\r\när så dålig att allergierna ökar, är det ett mycket\r\nallvarligt problem. Varje elev som drabbas av\r\nhälsobekymmer på grund av arbetsmiljön i skolan\r\när ett allvarligt problem.</pre><pre>Det finns alltså stora problem i Skolsverige. Jag\r\nkonstaterar att man alltid kan göra mer. Vi har gjort\r\nen ekonomisk bedömning att vi inte kan göra mer.\r\nDet är kommunerna som har ansvaret.\r\nKommunerna har tagit sig an uppgiften med\r\nkrafttag. Dessutom skall man ha klart för sig att det\r\ninte går att rätta till de allvarliga bekymren utan att\r\ndet tar ett antal år. Ett bekymmer som\r\nkommunerna har när det gäller skolupprustningar\r\när att skolorna måste fungera samtidigt som man\r\nrustar upp och förändrar skolorna och gör\r\nomfattande ventilationsinsatser. Det går inte om\r\nman inte har evakueringslokaler.</pre><pre>Anf. 194 MARGARETA ISRAELSSON\r\n(s):</pre><pre>Herr talman! Låt mig få avsluta med att konstatera\r\natt jag då kan hälsa moderata politiker i beslutande\r\nställning i min hemkommun att en åsikt som\r\nskolministern har är att insatser behövs på detta\r\nområde. Sedan får vi väl se om det når ända fram,\r\nnär man samtidigt skall sänka skatten och satsa\r\npengar på friskolor och allt vad det nu är.</pre><pre>Det gläder mig, vill jag avslutningsvis säga, att\r\nskolministern har ambitionen att vilja göra\r\nnågonting för miljön på skolområdet. Jag hoppas\r\natt det kan leda till omprövningar på just detta\r\nområde.</pre><pre>Överläggningen var härmed avslutad.</pre><pre>26 § Svar på fråga  1991/92:313 om\r\nkomvuxstuderandes husinnehav i Spanien</pre><pre>Anf. 195 Statsrådet BEATRICE ASK (m):</pre><pre>Herr talman! Ingvar Johnsson har frågat mig hur\r\nstor andel av de studerande vid komvux som, enligt\r\nde uppgifter regeringen har, är innehavare av hus i\r\nSpanien.</pre><pre>Bakom Ingvar Johnssons fråga ligger ett uttalande\r\nsom har lagts i finansministerns mun i en\r\nnyhetsartikel i tidningen Expressen den 15 januari.\r\nFinansministern har dementerat detta uttalande,\r\noch regeringen har givetvis inga uppgifter om hur\r\nmånga komvuxstuderande som har tillgång till hus\r\ni Spanien.</pre><pre>Den bakomliggande sakliga frågan är viktigare. I\r\ndagens kärva ekonomiska läge måste besparingar\r\ngöras. Av de över 30 miljarder kronor som finns för\r\nsektorsbidrag till skolväsendet har regeringen\r\nföreslagit att 350 miljoner skall sparas in. Eftersom\r\nsektorsbidraget fördelas enligt tre olika\r\nberäkningsmodeller, en för grundskolan, en för\r\ngymnasieskolan och en för vuxenutbildningen, kan\r\nen besparing på sektorsbidraget tas ut på en eller\r\nflera av beräkningsmodellerna. Regeringen, som\r\nvill prioritera ungdomsutbildningen, har föreslagit\r\natt reduceringen skall göras på vuxenutbildningens\r\nberäkningsmodell. Sektorsbidraget får fritt\r\nanvändas av kommunerna för de delar av\r\nskolväsendet som får statsbidrag den vägen. Det\r\nblir alltså till slut en kommunal prioritering som\r\navgör hur besparingen tas ut lokalt.</pre><pre>Vi kan också redan nu se att kommunernas\r\nprioriteringar är högst varierande, bl.a. beroende\r\npå arbetsmarknadssituationen. Det är rimligt att så\r\när fallet. Låt mig också påpeka att regeringen ser\r\ndet som angeläget att besparingen inom den\r\nkommunala vuxenutbildningen inte i första hand\r\nslår mot den vuxenutbildning som är\r\narbetsmarknadspolitiskt motiverad. Därför\r\nfördelas just nu ett extra anslag för denna typ av\r\nvuxenutbildningsverksamhet.</pre><pre>Anf. 196 INGVAR JOHNSSON (s):</pre><pre>Herr talman! Tack för svaret. Jag tycker inte att det\r\nallvarligaste är att finansministern talar strunt om\r\nvuxenstuderandes hus i Spanien och sedan inte står\r\nför det. Det allvarligaste är att regeringen krossar\r\ndrömmen om en bättre utbildning för tiotusentals\r\nkorttidsutbildade.</pre><pre>Det näst allvarligaste tycker jag är att regeringen\r\ndärmed också sätter käppar i hjulen för industrins\r\noch samhällets utveckling. Därför måste nu allt\r\ngöras för att stoppa regeringens dråpslag mot de\r\nvuxenstuderande. Vuxenutbildningen skall\r\nutvecklas och inte avvecklas.</pre><pre>Jag måste ställa en fråga. Förstår inte skolministern\r\nvad det innebär att skära ned anslagen för vuxnas\r\nutbildning med nära 1 miljard sammanlagt? Vad\r\ninnebär det inom folkbildningen? Vad innebär det\r\natt komvux inte får resurser för att starta en enda\r\nny kurs på gymnasienivå i höst när den lagstadgade\r\ngrundutbildningen fått sitt? På detta sätt stänger\r\nBeatrice Ask och Anne Wibble dörren till\r\nhögskolan och krossar därmed också drömmen om\r\nett nytt yrke för dem som behöver komplettera\r\nnågot ämne. Tala sedan om lyxkurser för husägare\r\ni Spanien! Det är väl inte som en del tror, att\r\nskolministern tänker upphäva lagen om rätt till\r\ngrundläggande utbildning för att klara det som\r\nkrävs för gymnasienivån? I sitt svar lät statsrådet\r\nnästan som om hon inte visste hur stor del av dessa\r\nresurser som finns inom anslaget som förbrukas just\r\nnär det gäller denna lagstadgade verksamhet.</pre><pre>Anf. 197 BEATRICE ASK (m):</pre><pre>Herr talman! Regeringen krossar drömmen för\r\nmånga korttidsutbildade, säger Ingvar Johnsson.\r\nDet hade varit bra om Ingvar Johnsson och andra\r\nhade funderat mer över vad den ekonomiska politik\r\nsom socialdemokraterna har fört innebär. Utan\r\nekonomiska förutsättningar klarar vi i det här\r\nlandet nämligen inte av att satsa på allt det som vi\r\nönskar. Och då krossas många drömmar. För alla\r\nsom inte får den utbildning som de skulle behöva\r\neller önskar och för alla som mister jobbet innebär\r\ndet en krossad dröm eller åtminstone ordentliga\r\nkäppar i hjulet när det gäller framtidsvisionerna.</pre><pre>Jag förstår naturligtvis vad dessa besparingar\r\ninnebär. Jag är den första att inse värdet av en\r\nstudiecirkel, kompletterande utbildning vid\r\nkomvux eller möjlighet att gå på folkhögskola. Men\r\nden svåra prioritering jag har haft att göra har\r\ninneburit att jag har fått välja mellan om vi skall\r\ngöra kraftiga neddragningar på barn- och\r\nungdomsutbildningen eller någon annanstans. För\r\nmig har det så småningom varit naturligt, efter\r\nmycket funderande, att se till att så långt som\r\nmöjligt värna barn- och ungdomsutbildningen.</pre><pre>Efter att ha talat med många kommunalpolitiker\r\noch andra är min erfarenhet att det finns en och\r\nannan möjlighet till effektiviseringar på\r\nvuxenutbildningsområdet. Det gäller\r\nkomvuxorganisationen, och det varierar från\r\nkommun till kommun, men det finns en hel del som\r\nkan göras. Det finns naturligtvis även inom\r\nfolkbildningen en del att göra.</pre><pre>Man skall inte underskatta bekymren med de stora\r\nbesparingar som vi gör, men det är inte omöjligt att\r\ngöra besparingar utan att det drabbar människor\r\nsom så väl behöver vidareutbildning.</pre><pre>Anf. 198 INGVAR JOHNSSON (s):</pre><pre>Herr talman! Beatrice Ask talar precis som om de\r\nomprioriteringar som regeringen skulle kunna ha\r\ngjort i förhållande till det som den har gjort bara\r\nskulle handla om hennes verksamhetsområde. Men\r\njag tycker att Beatrice Ask har fått för litet pengar\r\noch har haft för litet framgångar hos kanske både\r\nchefen på utbildningsdepartementet och chefen på\r\nfinansdepartementet. Och där är problemet. Det\r\nfinns så många uttryck i denna budget för att\r\nregeringen har gott om pengar på andra områden.</pre><pre>När Beatrice Ask talar om att det ändå går att\r\nrationalisera, vill jag hänvisa till att både\r\nfolkbildningen och den kommunala\r\nvuxenutbildningen rationaliserades och\r\nsamordnades genom de beslut som vi fattade i\r\nvåras. Ni försöker på något sätt att använda dessa\r\nbesparingsmöjligheter en gång till, vilket jag inte\r\ntycker är rimligt.</pre><pre>Anf. 199 Statsrådet BEATRICE ASK (m):</pre><pre>Herr talman! Det är inte så att alla möjligheter är\r\nuttömda. Det finns faktiskt konkreta saker man\r\nkan göra utöver vad som redan är gjort. Det är inte\r\nbekymret.</pre><pre>Det är väl möjligt att man kan diskutera\r\nbesparingsandelen på olika departement. Det skall\r\nbli mycket intressant att se hur socialdemokraterna\r\noch andra kommer att lösa problemet, dvs. om de\r\nhar samma ambitioner som regeringen har haft när\r\ndet gäller den totala ekonomiska politiken. Det går\r\ninte att skjuta över pengar från område till område.\r\nDet är frågan om en helhet.</pre><pre>När det gäller vuxenutbildningen tror jag att det är\r\nväsentligt att rikta in kraften på att skapa\r\nförutsättningar för effektivisering och för\r\nsamordning med gymnasieskolan, vilket kan ge ett\r\nbättre resursutnyttjande. Där har kommunerna ett\r\nmycket stort ansvar. Ett av skälen till att de signaler\r\njag får varierar är att man i olika utsträckning\r\ntidigare har haft förmåga eller en önskan att\r\nåstadkomma effektiviseringar. En del kommuner\r\nhar gjort sådana, medan andra har mycket kvar att\r\ngöra. Det slår litet olika.</pre><pre>Anf. 200 INGVAR JOHNSSON (s):</pre><pre>Herr talman! Jag tror att statsrådet helt bortser\r\nfrån storleken på besparingarna. Om det inte skall\r\nföras pengar från grundskolan, gymnasieskolan\r\neller något annat ställe, och kommunerna skall leva\r\nupp till den lagstadgade skyldighet som finns att\r\nerbjuda grundläggande vuxenutbildning, innebär\r\ndet att resurserna skärs ner med hälften eller mer\r\nför gymnasienivån och för teknikernivån.</pre><pre>Beatrice Ask har inte svarat på frågan om hon\r\numgås med tanken på att upphäva rätten till den\r\ngrundläggande utbildningen. Jag tycker att det\r\nskulle vara viktigt att få ett klargörande.</pre><pre>De vuxenstuderande som gör en så nyttig\r\nsamhällsinsats skulle någon gång få beröm för\r\ndetta. De skulle inte bara få höra att de är moderata\r\nsamlingspartiets och numera regeringens allra\r\nviktigaste sparobjekt.</pre><pre>Anf. 201 Statsrådet BEATRICE ASK (m):</pre><pre>Herr talman! Skälet till att jag inte tog upp frågan\r\nom rätten och om jag funderar på ändringar är att\r\njag tycker att det är självklart att man inte skall\r\nändra på reglerna. Jag har inga som helst planer på\r\natt ändra dem. Jag tycker att de är viktiga</pre><pre>Det har varit väsentligt att framhålla detta, inte\r\nminst för att det tidigare före budgetpropositionens\r\navlämnande har förekommit rykten om att vissa\r\nkommuner hade fått för sig att de skulle göra\r\nneddragningar. Nu har det visat sig vara illvilliga\r\nrykten som inte har varit sanna. Det har varit utspel\r\nfrån enskilda tjänstemän. Likväl tror jag att det är\r\nviktigt att denna rättighet slås fast.</pre><pre>Jag delar också uppfattningen att det är viktigt att\r\nde som arbetar inom vuxenutbildningen och de som\r\nstuderar där känner att de har stöd från politiskt\r\nhåll. Jag beklagar att det slängs omkring en hel del,\r\nrent ut sagt, dumma uttalanden, eller att uttalanden\r\nfabriceras och att ord läggs i olika politikers\r\nmunnar.</pre><pre>Jag är väl medveten om att regeringen har framlagt\r\nförslag om en stor besparing. Jag vet att det får\r\neffekter som inte är trevliga i alla avseenden. Hade\r\nman pengar skulle man vilja göra mer.</pre><pre>Jag är medveten om att det blir tufft på en del håll\r\natt klara den grundläggande utbildningen\r\nordentligt med de besparingsbetingelser som nu\r\nråder.</pre><pre>Anf. 202 INGVAR JOHNSSON (s):</pre><pre>Herr talman! Nu har vi fått en kommentar till talet\r\nom dumma uttalanden. Jag har också läst att Anne\r\nWibble har sagt att hon känner en person som äger\r\nett hus i Spanien. Jag gör inte det. Men jag känner\r\ni och för sig många kortutbildade arbetare som har\r\nstora behov. Det kanske inte Anne Wibble och\r\nBeatrice Ask gör. Men vad jag tycker är viktigt är\r\natt de stora nedskärningarna, som faktiskt är\r\nmycket nära en miljard kronor, ger en signal om att\r\ndet inte finns något område som regeringen tycker\r\när mindre viktigt. Det finns ingen annan\r\nverksamhet i samhället där det görs så oerhört stora\r\nnedskärningar. Med tanke på vad vi har framför\r\noss--närmandet till Europa, internationaliseringen\r\noch vikten av att människor inte bara på de högsta\r\nposterna kan språk och annat -- ser vi att detta är\r\nfel. Det är framför allt fel signal till kommunerna,\r\nsom skall göra sina prioriteringar.</pre><pre>Anf. 203 Statsrådet BEATRICE ASK (m):</pre><pre>Herr talman! Jag kan lämna ett personligt\r\nvittnesbörd. Jag känner många som har studerat på\r\nkomvux, också medarbetare som har kompletterat\r\nsin utbildning den vägen.</pre><pre>I ett Europaperspektiv är det naturligtvis väsentligt\r\natt människor ges möjlighet till vidareutbildning,\r\ninte minst på språksidan, skulle jag vilja påpeka.\r\nMänniskor kommer ute i arbetslivet att behöva\r\nförbättra sina språkkunskaper. Vi gör denna\r\nbesparing nu, men det finns ändå ganska mycket\r\nkomvuxutbildning kvar. Dessutom är utbudet\r\ntillsammans med bl.a. studieförbundens\r\nverksamhet ganska omfattande. Också jag gör den\r\nbedömningen att om vi får litet bättre ordning på\r\nden svenska ekonomin, finns det anledning att satsa\r\nmer på det här.</pre><pre>Jag tycker vidare inte att man skall underskatta den\r\nsatsning som görs på högskolan. Av dem som läser\r\npå universitet och högskolor är en och annan att\r\nbetrakta som vuxen. De som läser där är\r\nåtminstone myndiga. Också det är en viktig\r\nvuxenutbildning.</pre><pre>Anf. 204 INGVAR JOHNSSON (s):</pre><pre>Herr talman! Jag tycker också att regeringen när\r\nden gör så här stora neddragningar har bortsett\r\nifrån den betydelse som vuxenutbildningen har i\r\njämställdhetsarbetet. Det är inom denna\r\nstudieverksamhet en majoritet av kvinnor, och för\r\ndem betyder detta väldigt mycket.</pre><pre>Att regeringen vill rikta detta dråpslag mot\r\nvuxenutbildningen är också intressant mot\r\nbakgrund av att man nu i internationella\r\nundersökningar säger att vi i Sverige är de som är\r\nbäst på vuxenutbildning. Då passar regeringen på\r\natt dra ner. Jag tycker att det är ungefär lika\r\nbegåvat som att ledningen för ishockeylandslaget\r\nskulle säga så här, om vi vinner VM i ishockey: Nu\r\nfår vi dra ned på träningen, för den behövs inte\r\nlängre när vi har blivit världsmästare.</pre><pre>Anf. 205 Statsrådet BEATRICE ASK (m):</pre><pre>Herr talman! Jag tror i och för sig att budgeten var\r\nklar innan de här mycket positiva bedömningarna\r\nav svensk vuxenutbildning blev kända. Jag är inte\r\nsäker på att de skulle ha ändrat resultaten, men\r\nvisst ligger det en poäng i detta. Det understryker\r\nbetydelsen av vuxenutbildningen och visar att den\r\nfaktiskt har god kvalitet.</pre><pre>Nu har vi inte pengar till den kvantitet som kanske\r\när önskvärd. Det kan man beklaga, men jag har\r\nredovisat att vi har gjort en prioritering, där barn-\r\noch ungdomsutbildningen har gått före. Vi kan ha\r\nolika uppfattningar om detta, men det är skälet.</pre><pre>Anf. 206 INGVAR JOHNSSON (s):</pre><pre>Herr talman! När nu de borgerliga i utskottsarbetet\r\nkommer att ha kunskapen att vi är bäst i världen,\r\nkan vi se vilken betydelse det får i det arbete som\r\nskall utföras.</pre><pre>Bara ytterligare en kommentar. Jag lyssnade på\r\nradio till en förhoppningsvis begåvad ungdom från\r\nmoderata ungdomsförbundet, som argumenterade\r\npå följande sätt. Eftersom grundskolan och\r\ngymnasieskolan har varit så dåliga under de senaste\r\n30 åren, är det nu nödvändigt att satsa på grund-\r\noch gymnasieskolan och att skära ned på\r\nvuxenutbildningen. Min slutsats är att om det skulle\r\nvara så, skulle vi ha en grupp människor mellan 20\r\noch 50 år som är mycket dåligt utbildade och som\r\nskulle behöva mycket stora insatser. Är det inte en\r\nmera rimlig slutsats av moderaternas olika\r\nståndpunkter.</pre><pre>Anf. 207 Statsrådet BEATRICE ASK (m):</pre><pre>Herr talman! Jag har inte lyssnat på detta\r\nradioinslag och kan därför inte kommentera vad\r\nsom sades, men vi har tyvärr f.d. elever som har\r\nlämnat svensk grundskola och svenskt gymnasium\r\nmed otillräckliga kunskaper. De enda rimliga\r\nslutsatserna av detta är två. Den ena är att vi måste\r\nhöja kvaliteten på grundskola och gymnasium, så\r\natt alla elever kan få den bästa utbildningen. Den\r\nandra är naturligtvis att vi måste hitta vägar för att\r\nge dem hjälp som vuxna, om de har misslyckats\r\ntidigare.</pre><pre>Vi tar inte heller bort all komvuxutbildning, även\r\nom det enligt Ingvar Johnssons bedömning blir för\r\nlitet kvar.</pre><pre>Anf. 208 INGVAR JOHNSSON (s):</pre><pre>Herr talman! Jag inser att moderater inte förstår de\r\nkortutbildades behov, men jag kan ändå försöka en\r\ngång till med en fråga: Kan ni ändå inte förstå det\r\nbehov som föreligger från det näringsliv som ni\r\nsäger er vilja värna? Jag tror att en sådan här\r\nneddragning kommer att ha en mycket negativ\r\nbetydelse för utvecklingen vid våra företag.</pre><pre>För att sammanfatta denna debatt vill jag säga att\r\njag inte har funnit några argument i den som stärker\r\nregeringens motivering i budgetpropositionen,\r\nutan nu måste det arbetas från utgångspunkten att\r\nvuxenutbildningen behöver utvecklas i vårt land,\r\ninte avvecklas, som regeringen föreslår.</pre><pre>Anf. 209 Statsrådet BEATRICE ASK (m):</pre><pre>Herr talman! Jag kan bara säga att\r\nproduktivitetsutredningen, ledd av en del av den\r\nförra regeringens påläggskalvar, har dragit den\r\nslutsatsen att det mest allvarliga för svenskt\r\nnäringsliv är bristen på grundskoleutbildade. Detta\r\nförsöker vi rätta till. Det innebär inte att det inte\r\nfinns ett behov av att höja nivån på andra\r\nutbildningsområden, men det är faktiskt där som\r\nett av de stora bekymren finns.</pre><pre>Jag tycker vidare att man i ärlighetens namn skall\r\nsäga att också näringslivet får ställa upp. Det gäller\r\ninte minst beträffande jämställdhetsaspekten. Det\r\när så här: personalutbildning i företagens regi är\r\nnågot som karlar får, medan kvinnor i bästa fall får\r\nhjälp via komvux. Det innebär inte att man kan dra\r\nslutsatsen att det är onödigt att samhället ställer\r\nupp, men det är rimligt att kräva att näringslivet\r\nmer tar sig an också kvinnors behov av\r\nvidareutbildning, för det är en resurs som vårt\r\nnäringsliv behöver.</pre><pre>Anf. 210 INGVAR JOHNSSON (s):</pre><pre>Herr talman! Bara några ord om behovet av fler\r\nhögskoleutbildade. Jag instämmer i att det behovet\r\nfinns, men jag tycker att det är inkonsekvent att\r\nstänga dörren för en rad människor som kanske har\r\ngenomgått en tvåårig gymnasieutbildning och\r\nbehöver komplettera den för att komma vidare. På\r\nnågot sätt vet inte den ena handen vad den andra\r\ngör. Eller rättare sagt: den ena ministern på\r\ndepartementet vet kanske inte riktigt vad\r\neffekterna blir av det som han får den andra\r\nministern att göra.</pre><pre>Anf. 211 Statsrådet BEATRICE ASK (m):</pre><pre>Herr talman! Skillnaden är väl möjligen den att jag\r\nhar lärt mig att rätta munnen efter matsäcken. Det\r\när lätt att se massor av behov om man aldrig\r\nbehöver prioritera. Har man en sedelpress i\r\nkällaren kan man klara sig utan prioriteringar, men\r\ndet har vi inte. Det är skälet till att vi tvingas till\r\nhårda och besvärliga besparingar. Jag försöker\r\nredovisa hur resonemangen har förts. Man kan gilla\r\neller inte gilla argumenten, men så har\r\nresonemangen förts.</pre><pre>Anf. 212 INGVAR JOHNSSON (s):</pre><pre>Herr talman! Den socialdemokratiska politiken\r\nbygger inte på att vi har någon sedelpress. Vi gör\r\nockså hårda prioriteringar. Under de år som har\r\ngått har moderaterna föreslagit lika stora\r\nnedskärningar i vuxenutbildningen när det har varit\r\nstora budgetunderskott som när det har varit\r\nbudgetöverskott. Är det högkonjunktur skall man\r\ndra ned på vuxenutbildningen. Är det\r\nlågkonjunktur skall man dra ned på den, liksom när\r\ndet är budgetöverskott och budgetunderskott. Då\r\när det något annat än beklagandet att man inte har\r\npengarna som måste ligga bakom.</pre><pre>Anf. 213 Statsrådet BEATRICE ASK (m):</pre><pre>Herr talman! Jag har inte det historiska\r\nperspektivet när det gäller partiets agerande i dessa\r\nfrågor. Men det är en mytbildning som\r\nsocialdemokraterna gärna vill driva, att vi inte\r\nskulle förstå eller ha intresse för vuxenutbildning.\r\nDet är fel.</pre><pre>Skall man vara renlärig moderat, vilket jag försöker\r\nvara många gånger, har man den uppfattningen att\r\ndet är viktigt att människor kan komplettera sin\r\nutbildning. Det är också viktigt att se\r\nbildningsidealet. Det är inte bara för\r\nsamhällsnyttan man utbildar sig. Det finns en frihet\r\ni utbildning och ett behov av den\r\npersonlighetsutveckling som utbildning kan ge. Vi\r\nmåste ha vuxenutbildning. Men när man tvingas\r\nprioritera blir det smalt på vissa sektorer. Nu har\r\nkomvux och studieförbunden drabbats hårt. Det\r\nhar jag konstaterat. Men det är inte moderat politik\r\natt på något sätt jaga vuxenutbildningen.</pre><pre>Anf. 214 INGVAR JOHNSSON (s):</pre><pre>Herr talman! Detta är vackra ord, samtidigt som\r\nman gör nedskärningar. Jag förde min första debatt\r\nom vuxenutbildning med den nuvarande\r\npartisekreteraren Hökmark i riksdagen hösten\r\n1982. Sedan har jag varje år haft debatter om\r\nvuxenutbildning med moderata företrädare. Varje\r\når har man fört fram argument för att detta område\r\nskall stå för den procentuellt största neddragningen\r\nav alla verksamhetsområden i statsbudgeten. Det\r\när bara att konstatera att det har varit så år efter\r\når. Då måste man tycka att det är mindre viktigt än\r\nnågot annat.</pre><pre>Överläggningen var härmed avslutad.</pre><pre></pre><pre>27 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1991/92:83 till lagutskottet</pre><pre>1991/92:84 till arbetsmarknadsutskottet</pre><pre>Skrivelse</pre><pre>1991/92:80 till socialförsäkringsutskottet</pre><pre>28 § Bordläggning</pre><pre>Anmäldes och bordlades</pre><pre>Motion</pre><pre>med anledning av prop. 1991/92:77 Ändring i lagen\r\n(1973:1199) om ersättning från den internationella\r\noljeskadefonden</pre><pre>1991/92:L11 av Lars Andersson (nyd)</pre><pre>29 § Anmälan om interpellationer</pre><pre>Anmäldes att följande interpellationer framställts</pre><pre>den 20 januari</pre><pre>1991/92:86 av Alf Wennerfors (m) till statsrådet Alf\r\nSvensson om biståndet till Uganda:</pre><pre>Amnestys senaste rapport om situationen i Uganda\r\när minst sagt oroande. Den bekräftar dessutom\r\ntidigare rapporter av olika slag som beskrivit hur\r\nterrorsystemet fungerar i enpartistaten.</pre><pre>I rapporten beskrivs bl.a. hur det gick till när 18\r\npolitiska fångar från norra Uganda ställdes inför\r\nrätta den 7 maj 1991 i Kampala. Bland fångarna\r\nfanns förre utrikesministern, vice ordföranden i\r\nDemocratic Party och ledaren för det liberala\r\npartiet. Den senare -- Tiberio Atwoma -- häktades\r\nför att han påstått att armén avsiktligt spridit aids\r\ngenom att låta aidssmittade soldater våldta civila.</pre><pre>De torterades av sina fångvaktare. Själva\r\nanklagelserna var förräderi, dvs. de hade kritiserat\r\nregimen. Försvarsadvokaterna vände sig till högsta\r\ndomstolen, men fick inte rättelse.</pre><pre>Amnesty beskriver också hur oppositionella\r\narresterats under rubriken ''desertering''. Det hålls\r\nen rättegång, där ett hundratal människor ställs\r\ninför en ''domstol''. Anklagelserna och domarna\r\nläses upp på en gång utan att de anklagade får\r\nmöjlighet att försvara sig.</pre><pre>Amnesty har också dokumenterat tortyren av\r\nfångarna. Bl.a. skildras hur soldaterna plockar ut\r\nnågra i folkhopen. Man våldtar, torterar och\r\nskjuter.</pre><pre>Amnesty konstaterar att brotten mot de mänskliga\r\nrättigheterna är av sådan omfattning i Uganda att\r\nde måste vara accepterade av regeringen.</pre><pre>I Svenska Dagbladet redovisas att en journalist\r\nefter ett besök i Uganda i april 1991 överlämnat ett\r\nbudskap till regeringen från oppositionen i\r\nUganda. Budskapet var en vädjan att Sverige skulle\r\nengagera sig för en demokrati- och fredsprocess i\r\nlandet. I augusti upprepades denna vädjan vid ett\r\nmöte på utrikesdepartementet. I oktober kom det\r\nen påminnelse per brev. I Svenska Dagbladet sägs\r\natt den ansvariga handläggaren på UD inte anser\r\nsig ha fått den ugandiska oppositionens\r\nmeddelanden.</pre><pre>Mot den här bakgrunden framstår SIDAs förslag\r\natt göra Uganda till nytt programland och\r\nmottagare av svenskt bistånd som än märkligare.\r\nLika märkligt ter det sig i dag att den tidigare\r\nsocialdemokratiska regeringen genom\r\nmajoritetsbeslut genomdrev att Uganda skulle bli\r\nprogramland.</pre><pre>Av regeringens proposition framgår att\r\nbiståndsanslaget till Uganda skall vara oförändrat\r\n110 milj.kr. för budgetåret 1992/93. Detta måste\r\nbero på att den senaste Amnesty-rapporten kom\r\nefter det att biståndsbudgeten fastlagts i\r\nbudgetprocessen under december månad. Därför\r\nmåste frågan nu ställas om vilka åtgärder\r\nbiståndsministern ämnar vidta med anledning av\r\nsåväl Amnesty-rapporten som andra liknande\r\nrapporter.</pre><pre>Med hänvisning till vad som ovan anförts ställer jag\r\nföljande frågor till biståndsministern:</pre><pre>1.  Vilka åtgärder ämnar biståndsministern vidta\r\nmed anledning av den senaste Amnesty-rapporten?</pre><pre>2.  Hur förklarar biståndsministern att Uganda-\r\noppositionens upprepade hänvändelser till\r\nutrikesdepartementet under 1991 inte finns\r\nregistrerade?</pre><pre>1991/92:87 av Göthe Knutson (m) till\r\nmiljöministern om kärnkraftsäkerhet:</pre><pre>En kärnkraftolycka i vårt närområde på andra\r\nsidan Östersjön är sannolik inom den närmaste\r\ntioårsperioden -- såvida inte omfattande åtgärder\r\nsätts in tämligen omgående. Två av reaktorerna bör\r\nstängas helt.</pre><pre>Den sammanfattningen gör svenska kärnkrafts- och\r\nstrålskyddsexperter efter ett studiebesök vid två\r\nsovjetbyggda kärnkraftverk, det ena vid St.\r\nPetersburg (Sosnovy Bor), det andra i Litauen\r\n(Ignalina).</pre><pre>Det finns likheter mellan de sammanlagt sex\r\nreaktorerna vid dessa två anläggningar och den\r\nhavererade reaktorn i Tjernobyl.</pre><pre>Två av de fyra reaktorerna vid St. Petersburg är\r\nfrån mitten av 1970-talet och saknar helt\r\nreaktorinneslutning. Även de fyra andra\r\nreaktorerna (varav två i Ignalina) uppvisar\r\npåtagliga brister och kan på intet sätt jämföras med\r\nvåra svenska kärnkraftverk som alla svarar upp mot\r\nhögt ställda säkerhetskrav.</pre><pre>Tack vare det svenska kärnkraftprogrammet finns i\r\nvårt land högsta kompetens på området. Dessa\r\nkonstruktörer, tekniker och annat yrkesskickligt\r\nfolk inom kärnkraftteknologin behövs nu i\r\nRyssland och Litauen, där omfattande\r\nförbättringar eller nybyggnation av\r\nkärnkraftanläggningarna är nödvändiga.</pre><pre>Det brådskar och är dyrbart. Sverige ligger i\r\nriskzonen för de radioaktiva utsläpp som skulle bli\r\nföljden av en reaktorolycka vid St. Petersburg eller\r\nIgnalina. Dessutom finns ytterligare 38 äldre\r\nkärnkraftreaktorer av sovjetisk konstruktion i\r\nÖsteuropa och det finns anledning befara att\r\nsamtliga är behäftade med allvarliga brister.</pre><pre>Västvärldens industriländer planerar i den s.k. G--\r\n24-gruppen och i EG ett samordnat program för att\r\ndels åstadkoma akuta säkerhetsförbättringar vid\r\nkärnkraftanläggningar av sovjettyp, dels\r\nlångsiktiga lösningar för energiprodktionen i\r\nösteuropeiska länder med kärnkraft.</pre><pre>Sverige deltar aktivt i G--24/EG-gruppens\r\nprogramarbete. Vårt land bör kunna kraftsamla\r\nsina insatser till Östersjöregionen och de farligaste\r\nSovjetreaktorerna. Men -- allt är ett arbete på sikt.\r\nOch under tiden kvarstår bristerna vid de utpekade\r\näldre kärnkraftreaktorerna vid St. Petersburg och\r\nIgnalina.</pre><pre>Jag anser att tiden hastar och att Sverige bör göra\r\nallt för att påskynda G--24/EG-programmet.\r\nSveriges regering bör genast till G--24/EG-gruppen\r\növerbringa den alarmerande rapport som statens\r\nkärnkraftinspektion (SKI) och statens\r\nstrålskyddsinstitut (SSI) lagt fram den 16 januari\r\n1992.</pre><pre>I kommentarer vid presskonferensen samma dag\r\nsäger Jan H Nistad vid SKI att studiebesöken vid de\r\nnämnda kärnkraftverken gav chockerande\r\nupptäckter: ''Bristerna ligger på en nivå som jag\r\ninte trodde var möjlig'', säger han och förordar en\r\nstängning av åtminstone de äldsta reaktorerna i\r\nSosnovy Bor vid St. Petersburg.</pre><pre>Detta är skrämmande fakta.</pre><pre>Vad är statsrådet och chefen för\r\nmiljödepartementet beredd att göra? Följande\r\nåtgärder är tänkbara:</pre><pre>--  Omgående lämna rapporten från SKI/SSI till\r\nG--24/EG-gruppen.</pre><pre>--  Begära hos gruppen att programarbetet\r\npåskyndas så att direkta åtgärder kan sättas in i\r\nRyssland och Litauen.</pre><pre>--  Föreslå gruppen att svensk kärnkraftindustri\r\nomgående får uppdraget att projektera åtgärder.</pre><pre>--  Begära att gruppen omgående kontaktar ryska\r\noch litauiska myndigheter med beskedet att den\r\nsvenska rapporten visar att åtgärder måste vidtas\r\nomgående.</pre><pre>--  Aktualisera finansieringen av alla\r\nsäkerhetshöjande åtgärder i den östeuropeiska\r\nkärnkraftverksamheten i syfte att påskynda\r\ngruppens programgenomförande.</pre><pre>--  Inom ramen för det svenska biståndsanslaget\r\nredan nästa år avsätta medel för ett direkt svenskt\r\nkärnkraftteknologiskt biståndsarbete i Ryssland\r\noch i de baltiska länderna.</pre><pre>Med anledning av ovanstående vill jag ställa\r\nföljande fråga:</pre><pre>Är miljöministern beredd att vidta ytterligare\r\nåtgärder med hjälp av vår högteknologiska svenska\r\nkärnkraftindustri för att försöka förhindra\r\nkärnkraftolyckor på andra sidan Östersjön?</pre><pre>30 § Kammaren åtskildes kl. 19.36.</pre><pre>Förhandlingarna leddes</pre><pre>av  talmannen från sammanträdets början t.o.m.\r\najourneringen kl. 16.53 och</pre><pre>av  förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}