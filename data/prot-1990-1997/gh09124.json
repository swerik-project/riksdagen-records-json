{"dokumentstatus":{"dokument":{"hangar_id":"2349389","dok_id":"GH09124","rm":"1993/94","beteckning":"124","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"124","slutnummer":"0","datum":"1994-06-11 00:00:00","systemdatum":"2005-10-27 13:44:07","publicerad":"1994-06-11 00:00:00","titel":"Riksdagens snabbprotokoll 1993/94:124 Lördagen den 11 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{B4A845C4-7A01-4A8B-8E80-5C25921995C2}","dokument_url_text":"http://data.riksdagen.se/dokument/GH09124/text","dokument_url_html":"http://data.riksdagen.se/dokument/GH09124","dokumentstatus_url_xml":"http://data.riksdagen.se/dokumentstatus/GH09124","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:124</div>\r\n<div class=\"sidhuvud_datum\">Lördagen den 11 juni</div>\r\n<div class=\"sidhuvud_klockslag\">Kl. 8.00</div>\r\n<hr class=\"sidhuvud_linje\">\r\n<pre>1 §  Den fortsatta reformeringen av\r\narbetslöshetsförsäkringen</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU26 Den fortsatta reformeringen av\r\narbetslöshetsförsäkringen (förnyad behandling)\r\n(prop. 1993/94:209 och 1993/94:80).</pre><pre>Kammaren biföll utskottets hemställan om att\r\närendet skulle avgöras efter endast en\r\nbordläggning.</pre><pre>Anf. 1  ELVER JONSSON (fp):</pre><pre>Herr talman! I betänkandet 1993/94:AU18\r\nbehandlade utskottet proposition 209, Den\r\nfortsatta reformeringen av\r\narbetslöshetsförsäkringen, delar av proposition\r\n1993/94:80, En allmän och obligatorisk\r\narbetslöshetsförsäkring, samt ett antal motioner\r\nväckta med anledning av propositionerna och\r\nmotioner väckta under allmänna motionstiden i år.</pre><pre>Utskottsbehandlingen av ärendet har inneburit att\r\nutskottsmajoriteten i det betänkande som vi nu\r\nbehandlar på några väsentliga punkter är\r\nannorlunda än den i betänkande AU18. Sålunda\r\nbestår den nya majoriteten i dessa delar av\r\nföreträdare för Socialdemokraterna. Företrädare\r\nför regeringspartierna och Ny demokrati redovisar\r\nsina ståndpunkter i reservationer.</pre><pre>I föreliggande betänkande, nr 26, hänvisas till\r\nbetänkande AU18, bilagorna 1 och 3, när det gäller\r\nregeringens lagförslag respektive Lagrådets\r\nyttrande.</pre><pre>Herr talman! Regeringens förslag om en allmän och\r\nobligatorisk arbetslöshetsförsäkring innebär att ett\r\nlänge närt önskemål förverkligas. Många tusen som\r\ni dag står utanför ett inkomstrelaterat\r\nförsäkringsskydd vid arbetslöshet får tillgång till en\r\narbetslöshetskassa.</pre><pre>Då riksdagen i torsdags sakbehandlade ärendet här\r\ni kammaren framförde jag kritiska synpunkter på\r\nde arbetsvillkor som blir följden då stora\r\npropositioner med behov av kompletterande\r\njuridisk och teknisk bearbetning lämnas sent till\r\nriksdagen. Detta omdöme gäller alltjämt, liksom\r\ndå framförda uppskattningar till vår kanslipersonal\r\nsom intill dessa senaste -- och, får jag säga,\r\nnattliga -- timmar dragit ett tungt lass.</pre><pre>Herr talman! Med dessa sammanfattande\r\nsynpunkter yrkar jag bifall till reservation 1 under\r\nmom. 1 i betänkande AU26 och i övrigt till\r\nutskottets hemställan.</pre><pre>Anf. 2  LAILA STRID-JANSSON (nyd):</pre><pre>Herr talman! Efter återremissen till utskottet av\r\närendet om den fortsatta reformeringen av\r\narbetslöshetsförsäkringen har jag på ett\r\nanmärkningsvärt sätt erfarit att ledamöterna i\r\nSveriges riksdag inte arbetar för Sverige och det\r\nsvenska folket utan endast har sitt partis politiska\r\ninriktning och prestige för ögonen. Nu inser jag\r\nvarför Sverige har hamnat i så djup ekonomisk kris:\r\nSveriges problem är politik och politiker.</pre><pre>I detta a-kasseärende finns det jättebra bitar i\r\npropositionen, i Socialdemokraternas, i Vänsterns\r\noch i vår egen motion. Om vi verkligen jobbade för\r\nSveriges bästa vore det väl den naturligaste sak i\r\nvärlden att man plockade ut dessa russin ur kakan\r\noch förenade dem till ett enda stabilt, politiskt väl\r\nförankrat förslag? Är inte detta vanligt svenskt\r\nbondförnuft?</pre><pre>Några incitament till seriösa förhandlingar för att få\r\nfram ett bra förslag existerar inte. Nu är förslaget\r\nbehandlat efter prestige- och politikerintriger och\r\ninom politikens ramar. Sveriges väl och ve är\r\nsekundärt.</pre><pre>Efter återremissen försökte jag få gehör för min\r\ntanke. Naturligtvis avslogs den av de etablerade\r\npolitikerna. En del av dem har ju suttit här mer än\r\ntio år. Så fick man inte göra -- då kunde ju något\r\nparti få mer poäng än de andra. I stället skulle nu\r\nde olika blockens kompletta förslag ställas upp mot\r\nvarandra, och en därpå följande röstning skulle\r\navgöra hur betänkandet skulle skrivas.</pre><pre>I stället för att optimera insatsen och utbytet av\r\nmycket kvalificerade förslag tvingas man nu att\r\nrösta fram ett förslag som politiskt sett har\r\nmajoritet. Innehållet, de som berörs och\r\nkonsekvenserna av beslutet är ovidkommande. Det\r\när ytterst beklagligt att kammaren skall ta del av\r\noch besluta om ofullständiga, krångliga och\r\nverklighetsfrämmande förslag som berör så många\r\nmänniskor. Hade viljan funnits bland politikerna\r\nskulle slutprodukten ha blivit en helt annan.</pre><pre>Herr talman! Jag är uppriktigt illa berörd över det\r\nkommande beslutet, som är grundat på politik och\r\ninte på omsorgen om Sveriges folk. Det som dock\r\nger mig viss styrka är min egen vetskap om att jag\r\nnu på alla sätt har försökt tillämpa sunt förnuft i\r\ndetta ärende. Det spott och spe och de lögner som\r\njag fick utstå och den nivå på debattinläggen som\r\nModeraternas företrädare använde sig av\r\nexemplifierar mer än väl vad politik egentligen\r\nhandlar om. Detta kommer jag givetvis att bära\r\nmed mig i min fortsatta kamp för införandet av sunt\r\nförnuft i riksdagen.</pre><pre>Herr talman! Jag yrkar bifall till Ny demokratis\r\nreservation nr 2.</pre><pre>Anf. 3  HANS ANDERSSON (v):</pre><pre>Herr talman! Det är stor risk att riksdagen snart\r\nkommer att anta ett ofärdigt lagförslag som beretts\r\npå ett helt undermåligt sätt och som processats i\r\ndetta hus på ett hart när skandalartat sätt.\r\nResultatet skulle komma i tillämpning efter några\r\nveckor och beröra hundratusentals människor som\r\när arbetslösa.</pre><pre>Vänsterpartiet har yrkat avslag på propositionen\r\noch vill ha en utredning för att modernisera och få\r\nfram ett rimligt förslag. Det innebär att\r\nVänsterpartiet stöder utskottets förslag. Den\r\nmeningsyttring som finns till mom. 1 avser att\r\nmarkera att vi har en något annorlunda syn när det\r\ngäller inriktningen på den framtida försäkringen,\r\nmen Vänsterpartiet kommer att rösta för\r\nutskottstexten när det gäller mom. 1. Jag yrkar\r\nalltså bifall till utskottets hemställan i mom. 1.</pre><pre>När det gäller mom. 5 yrkar jag bifall till min\r\nmeningsyttring, som avser ersättningsnivåer och\r\nersättningstak redan från den 1 juli 1994.</pre><pre>Herr talman! Ny demokrati har motionerat om att\r\navslå regeringens proposition; framför allt avser det\r\nregelverket. I dag har vi en obligatorisk finansiering\r\nav försäkringen -- det är vad Ny demokrati vill ha.\r\nI dag har vi regler för t.ex. ersättningsperioder,\r\narbetsvillkor, osv. som är i enlighet med vad Ny\r\ndemokrati vill ha. Det skall tillsättas en utredning\r\nför att ytterligare gå igenom regelverket. I den\r\nutredningen sitter en representant för Ny\r\ndemokrati, den representant som sitter i\r\narbetsmarknadsutskottet. Nydemokraterna bör\r\ndärför biträda utskottets förslag efter att i en egen\r\nreservation ha markerat sin inställning. Jag vädjar\r\ntill det nydemokratiska partiet -- eller kanske\r\nsnarare de nydemokratiska partierna -- att här i\r\nkammaren agera i enlighet med principen om sunt\r\nförnuft. Då bidrar ni faktiskt till att förnya\r\ndemokratin i Sveriges riksdag.</pre><pre>Anf. 4  JOHNNY AHLQVIST (s):</pre><pre>Herr talman! Turerna kring regeringens förslag till\r\nny arbetslöshetsförsäkring har varit väldigt många.\r\nDet blir ju gärna så när regeringen till riksdagen\r\nkommer med ett halvfärdigt och hafsigt förslag,\r\nsom med lämpor till Ny demokrati skall pressas\r\nigenom systemet -- allt bara för att kunna sjösätta\r\ndet före valet.</pre><pre>Det är ett förslag som dessutom är så komplicerat\r\noch byråkratiskt att det nästan är ogenomträngligt\r\nför en vanlig människa. Detta konstaterade även\r\nLagrådet i sitt yttrande över förslaget.</pre><pre>Frågetecknen är många. Regeringen medger själv\r\natt åtskilliga frågor återstår att utreda. Det är en\r\ndiger lista med ett tjugotal frågetecken som man\r\nskall utreda framöver.</pre><pre>Fyra timmars debatt i torsdags kväll gav inga\r\nbesked till de hundratusentals arbetslösa som\r\nkänner oro inför framtiden. Det gavs inte några\r\nsom helst besked, trots att fyra företrädare för\r\nregeringspartierna och arbetsmarknadsminister\r\nBörje Hörnlund deltog.</pre><pre>Nu skall jag inte starta en ny debatt här, herr\r\ntalman. Vår inställning till förslaget och våra\r\nargument är säkert välkända. Men jag vill ändå\r\nmycket kort sammanfatta förslagets innebörd.</pre><pre>Förslaget om en allmän obligatorisk\r\narbetslöshetsförsäkring är ingen allmän försäkring.\r\nFörslaget innebär att färre människor i framtiden\r\nkommer att omfattas, beroende på ett mycket\r\nkomplicerat regelsystem.</pre><pre>Förslaget innebär vidare att villkoren för ersättning\r\nskärps, vilket i synnerhet kommer att drabba\r\nkvinnor och ungdomar. Även företagare på\r\nglesbygden får försämrade villkor. Den maximala\r\ntiden begränsas till två ersättningsperioder. Många\r\narbetslösa kommer emellertid inte att få två\r\nperioder utan utförsäkras tidigare.</pre><pre>I det betänkande som nu har lagts på kammarens\r\nbord efter återremissen till utskottet finns en\r\nteknisk majoritet för Socialdemokraternas yrkande\r\nom avslag på propositionen. Men detta är endast en\r\nteknisk majoritet som vi har genom ordförandens\r\nutslagsröst.</pre><pre>Denna majoritet kommer att vändas här i\r\nkammaren, trots den kritik som Ny demokrati har\r\nframfört mot regeringens förslag. Ny demokrati har\r\nju upphört att fungera som parti men står kvar som\r\nstödtrupp åt regeringen. Därför går nu regeringens\r\nförslag igenom helt ograverat. Det är verkligen ett\r\nbeklämmande spel med de arbetslösa som vi nu\r\nupplever.</pre><pre>Herr talman! För att det inte skall råda några\r\noklarheter om var vi socialdemokrater står i denna\r\nfråga vill jag avslutningsvis jag säga följande, som\r\njag också sade i den förra debatten:</pre><pre>Vi har i betänkandet presenterat vår principiella\r\nsyn på hur arbetslöshetsförsäkringen bör se ut i\r\nframtiden. Om väljarna ger oss sitt förtroende i\r\nhöstens val kommer vi med detta som grund att\r\nförändra det system som nu införs.</pre><pre>Det betyder bl.a. att begränsningen till två\r\nersättningsperioder tas bort. Vi kommer att lägga\r\nfram förslag som innebär att vi åter får en\r\narbetslöshetsförsäkring som verkligen är värd\r\nnamnet. Arbetslinjen skall vara en av de bärande\r\ndelarna i försäkringen.</pre><pre>Herr talman! Med detta vill jag yrka bifall till\r\nhemställan i arbetsmarknadsutskottets\r\nbetänkande.</pre><pre>Överläggningen var härmed avslutad.</pre><pre>Beslut</pre><pre>AU26 Den fortsatta reformeringen av\r\narbetslöshetsförsäkringen (förnyad behandling)</pre><pre>Mom. 1 (proposition 1993/94:209 m.m.)</pre><pre>1. utskottet</pre><pre>2. res. 1 (m, fp, c, kds)</pre><pre>3. res. 2 (nyd)</pre><pre>Förberedande votering:</pre><pre>157 för res. 1</pre><pre>19 för res. 2</pre><pre>142 avstod</pre><pre>31 frånvarande</pre><pre>Kammaren biträdde res. 1.</pre><pre>Huvudvotering:</pre><pre>143 för utskottet</pre><pre>160 för res. 1</pre><pre>16 avstod</pre><pre>30 frånvarande</pre><pre>Kammaren biföll reservation 1.</pre><pre>Partivis fördelning av rösterna:</pre><pre>För utskottet:</pre><pre>129 s, 1 fp, 1 nyd, 10 v, 2 -</pre><pre>För res. 1:</pre><pre>74 m, 28 fp, 29 c, 25 kds, 3 nyd, 1 -</pre><pre>Avstod:</pre><pre>16 nyd</pre><pre>Frånvarande:</pre><pre>9 s, 6 m, 4 fp, 2 c, 1 kds, 3 nyd, 4 v, 1 -</pre><pre>Lotta Edholm (fp) anmälde att hon avsett att rösta\r\nnej men markerats ha röstat ja.</pre><pre>Mom. 5 (ersättningsnivån m.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>300 för utskottet</pre><pre>13 för men.</pre><pre>4 avstod</pre><pre>32 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>122 s, 74 m, 29 fp, 29 c, 25 kds, 20 nyd, 1 -</pre><pre>För men.:</pre><pre>11 v, 2 -</pre><pre>Avstod:</pre><pre>4 s</pre><pre>Frånvarande:</pre><pre>12 s, 6 m, 4 fp, 2 c, 1 kds, 3 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>2 §  Sammanställning av anslag på\r\ntilläggsbudget våren 1994</pre><pre>Föredrogs</pre><pre>finansutskottets betänkande</pre><pre>1993/94:FiU25 Sammanställning av anslag på\r\ntilläggsbudget våren 1994 (prop. 1993/94:105 delvis\r\noch 1993/94:125 delvis).</pre><pre>Kammaren biföll utskottets hemställan om att\r\närendet skulle avgöras efter endast en\r\nbordläggning.</pre><pre>Beslut</pre><pre>Kammaren biföll utskottets hemställan.</pre><pre>3 §  Räntor på statsskulden, m.m.</pre><pre>Föredrogs</pre><pre>finansutskottets betänkande</pre><pre>1993/94:FiU26 Räntor på statsskulden, m.m.\r\n(prop. 1993/94:150 delvis).</pre><pre>Kammaren biföll utskottets hemställan om att\r\närendet skulle avgöras efter endast en\r\nbordläggning.</pre><pre>Beslut</pre><pre>Kammaren biföll utskottets hemställan.</pre><pre>4 §  Statsbudgetens inkomster för budgetåret\r\n1994/95</pre><pre>Föredrogs</pre><pre>finansutskottets betänkande</pre><pre>1993/94:FiU27 Statsbudgetens inkomster för\r\nbudgetåret 1994/95 (prop. 1993/94:150 delvis).</pre><pre>Kammaren biföll utskottets hemställan om att\r\närendet skulle avgöras efter endast en\r\nbordläggning.</pre><pre>Beslut</pre><pre>Kammaren biföll utskottets hemställan.</pre><pre>5 §  Statsbudgetens utgifter för budgetåret\r\n1994/95</pre><pre>Föredrogs</pre><pre>finansutskottets betänkande</pre><pre>1993/94:FiU28 Statsbudgetens utgifter för\r\nbudgetåret 1994/95 (prop. 1993/94:150 delvis).</pre><pre>Kammaren biföll utskottets hemställan om att\r\närendet skulle avgöras efter endast en\r\nbordläggning.</pre><pre>Beslut</pre><pre>Kammaren biföll utskottets hemställan.</pre><pre>6 §  Statsbudget för budgetåret 1994/95</pre><pre>Föredrogs</pre><pre>finansutskottets betänkande</pre><pre>1993/94:FiU29 Statsbudget för budgetåret 1994/95\r\n(prop. 1993/94:100 delvis).</pre><pre>Kammaren biföll utskottets hemställan om att\r\närendet skulle avgöras efter endast en\r\nbordläggning.</pre><pre>Beslut</pre><pre>Kammaren biföll utskottets hemställan.</pre><pre>Ajournering</pre><pre>Kammaren beslöt kl. 8.22 på förslag av andre vice\r\ntalmannen att ajournera förhandlingarna till kl.\r\n9.00 då partiledardebatten skulle börja.</pre><pre>Återupptagna förhandlingar</pre><pre>Förhandlingarna återupptogs kl. 9.00.</pre><pre>7 §  Partiledardebatt</pre><pre>Anf. 5  TALMANNEN:</pre><pre>Efter 13 § riksdagsordningen angivet samråd med\r\ngruppledarna om uppläggningen av\r\npartiledardebatten har jag beslutat föreslå följande\r\nuppläggning.</pre><pre>En representant från vardera partierna äger rätt att\r\ndelta i debatten med ett inledningsanförande om 15\r\nminuter. Replikrätt gäller för samtliga\r\ndebattdeltagare, med undantag för den som skall\r\nhålla nästa huvudanförande. Duellmetoden\r\ntillämpas.</pre><pre>Ett replikskifte för den första repliken omfattar\r\nhögst 3 minuter och den andra högst 2 minuter.</pre><pre>I det replikskifte som väntas uppkomma mellan\r\nIngvar Carlsson och Carl Bildt, efter Carl Bildts\r\nhuvudanförande, kommer att medges en ytterligare\r\nreplik om 3 minuter för vardera talare.</pre><pre>Jag får erinra om bestämmelsen i 2 kap. 8 §\r\nriksdagsordningen att beslut om begränsning av\r\nyttranderätt i debatt fattas utan föregående\r\növerläggning.</pre><pre>Kammaren biföll talmannens förslag.</pre><pre>Anf. 6  INGVAR CARLSSON (s):</pre><pre>Fru talman! För snart tre år sedan, sommaren 1991,\r\nlämnade jag, som statsminister, in Sveriges ansökan\r\nom medlemskap i Europeiska gemenskapen. Då\r\nvar en majoritet av svenska folket för ett svenskt\r\nEU-medlemskap. I dag är flertalet negativa eller\r\ntveksamma.</pre><pre>För snart tre år sedan, hösten 1991, fick Sverige en\r\nmoderatledd, borgerlig regering. Då trodde en\r\nmajoritet av svenska folket att en borgerlig regering\r\nskulle skapa bättre tillväxt, lägre arbetslöshet och\r\nökad välfärd.</pre><pre>I stället fördjupade regeringen lågkonjunkturen\r\noch förvärrade krisen. Regeringen insåg inte\r\nriskerna med att låta arbetslösheten stiga till\r\ntvåsiffriga nivåer. Den missbedömde gång på gång\r\nhur farligt snabbt budgetunderskott och statsskuld\r\nrusade i väg. Regeringen ägnade sin mesta tid åt att\r\nsätta i gång ett systemskifte och en\r\n''valfrihetsrevolution''. Men det blev ingen ökad\r\nvalfrihet. I stället blev det nedskärningar inom\r\nförskolan och skolan, sämre hjälp till de gamla och\r\nen sjukvård som sviktar.</pre><pre>Statsministern döpte regeringens politik till den\r\n''enda'' vägen. Han kallade den också för\r\n''Europavägen''. Budskapet var: För att Sverige\r\nskall kunna bli medlem i EU måste vi sänka\r\nskatterna och skära ned på välfärden rejält. Men\r\nefter tre år med moderat politik säger många: Är\r\ndet detta som väntar oss i EU, då säger jag nej.</pre><pre>Nu är, tack och lov, den europeiska Unionen inte\r\nmoderat. Den är inte heller socialdemokratisk.\r\nDen blir vad medlemsländerna och medborgarna\r\ngör den till.</pre><pre>De konservativa partierna i Europa vill gå en väg\r\nsom har prövats och misslyckats i Storbritannien.\r\nDet är en väg som nu också har prövats i Sverige,\r\noch visat sig vara en återvändsgränd.</pre><pre>De socialdemokratiska partierna i Europiska\r\nunionen vill gå en helt annan väg. Tillsammans har\r\nvi antagit ett program som heter ''Sätt Europa i\r\narbete''. Det handlar om aktiv\r\nsysselsättningspolitik, om kompetensutveckling i\r\nstället för låga löner, om fackligt samarbete. Det\r\nhandlar om miljön, om kampen mot fascism och\r\nrasism, om fred och säkerhet. Det handlar om\r\njämställdhet, om lika villkor i arbetslivet, om\r\nbarnomsorg och om fler kvinnor i politiken.</pre><pre>Inför valet till Europaparlamentet gick det franska\r\nsocialistpartiet ut med varvade listor, liksom de\r\nflamländska belgarna. De tyska\r\nsocialdemokraterna har 46 % kvinnor på valbar\r\nplats, de spanska 36 %.</pre><pre>Om jag får bestämma, kommer hälften av de s-\r\npolitiker som skall företräda Sverige i Europeiska\r\nunionen att vara kvinnor.</pre><pre>Jag ser Europeiska unionen som en möjlighet att\r\nskapa ett annat Europa än det som efter 10 år av\r\nnyliberal politik nu trycks ned av arbetslöshet och\r\nuppgivenhet. Jag tror att vi bättre kan lösa de för\r\noss viktiga problemen inom än utanför EU. Jag tror\r\nockså att ett EU-medlemskap har fler fördelar än\r\nnackdelar. Jag har stor förståelse för att många\r\ntycker att det är svårt att ta ställning och att de\r\nkänner sig osäkra.</pre><pre>Det är svårt. Det är osäkert. I slutändan handlar\r\ndet om att försöka göra en bedömning av\r\nframtiden. Och om den kan inte vare sig jag eller\r\nnågon annan -- inte ens Carl Bildt -- uttala sig med\r\nsäkerhet.</pre><pre>Men vi kan försöka lära oss så mycket som möjligt,\r\ninnan vi tar ställning. Vi kan respektera att vi har\r\nolika uppfattning. Vi kan diskutera med varandra.\r\nOch vi kan kanske till sist mötas.</pre><pre>Hade det varit folkomröstning nu i juni, som Carl\r\nBildt ville, tror jag att det hade blivit svårt att klara\r\nden uppgiften. Men nu har vi mer tid.</pre><pre>Och vi har ett mycket viktigt val i vårt land före\r\nfolkomröstningen. Ett val som ger Sverige chansen\r\natt byta färdriktning och regering.</pre><pre>Det är inte EU, det är fortsatt moderatstyre, som\r\när det främsta hotet mot de värden och den\r\ngemenskap som vi byggt upp i vårt land. Det tror\r\njag även företrädare för Centern och Folkpartiet\r\nbörjar inse.</pre><pre>Vad som än händer i november behöver Sverige en\r\nsocialdemokratisk regering som tar itu med\r\narbetslösheten, som bryr sig om hur människor har\r\ndet och som kan skapa framtidstro!</pre><pre>Den ''enda'' vägens politik, den som skulle lösa\r\nSveriges problem, tog tvärt slut hösten 1992. När\r\nräntan for upp till otroliga 500 %, kom sanningens\r\nminut för en yrvaken regering, som sade sig ha full\r\nkontroll över ekonomin. Marknadens dom var\r\nhård. Misslyckandet var ett faktum. Statsministern\r\ntog själv ordet i sin mun så småningom.</pre><pre>Men regeringen fick en chans som ingen annan\r\nsvensk regering i fredstid fått. Det största\r\noppositionspartiet erbjöd ett samarbete för att ta\r\nlandet ur den akuta ekonomiska krisen. Det blev en\r\nuppgörelse mellan regeringen och\r\nsocialdemokratin. Regeringen hade inget annat\r\nval, där den dinglade över det ekonomiska\r\nbråddjupet. Men så snart regeringen fått näsan\r\növer kanten var det slut på samarbetsviljan.</pre><pre>Nästan genast började moderata statsråd att\r\nspringa ifrån överenskommelserna.\r\nPrivatiseringarna av statliga företag fortsatte.\r\nAktiebeskattningen sänktes. Våra förslag att\r\nminska arbetslösheten röstades ned.\r\nVårdnadsbidraget var inte avskrivet.</pre><pre>Det som en majoritet av svenska folket sagt sig vilja\r\nha, det som näringslivet efterfrågat, det som så\r\nmånga ekonomer menar vore avgörande för att\r\nåterupprätta förtroendet för Sverige -- ett\r\nsamarbete över blockgränsen i de stora avgörande\r\nfrågorna -- avvisade regeringen.</pre><pre>Statsminister Bildt gjorde det ödesdigra valet att\r\ngöra sin regering beroende av Ny demokrati. Bengt\r\nWesterberg, Olof Johansson och Alf Svensson lät\r\ndet ske.</pre><pre>Ovanpå den ekonomiska krisen fick vi en politisk\r\nkris. Och Sverige fick en regering som från den ena\r\ndagen till den andra inte visste om den skulle få\r\nigenom sin politik. Carl Bildt försvarade sitt\r\nsamarbete med Ian Wachtmeister. Där fanns en\r\nsamsyn och en grundideologi som förenade. Sedan\r\nförsvann herr Wachtmeister.</pre><pre>Carl Bildt försvarade i debatten mot mig för några\r\nveckor sedan sitt samarbete med Harriet\r\nColliander. Nu är också fru Colliander historia --\r\neller är på väg att bli historia.</pre><pre>Det parti med vars hjälp regeringen hållit sig kvar\r\nvid makten är i fullständig upplösning.</pre><pre>Finalen på samarbetet mellan regeringen och Ny\r\ndemokrati blev en beklämmande uppvisning.</pre><pre>Alf Svensson fick sitt vårdnadsbidrag.\r\nBudgetunderskottet späddes på med ytterligare\r\n4 000 miljoner kronor. Ny demokrati sprack.</pre><pre>Med hjälp av resterna av Ny demokrati lyckades\r\nregeringen i sista minuten här i kammaren nu på\r\nmorgonen försämra arbetslöshetsförsäkringen. De\r\nnya reglerna skall gälla om tre veckor. Nu får färre\r\nlägre ersättning under kortare tid. Visserligen\r\nminskar statens utgifter för a-kassan, men i stället\r\nökar kommunernas utgifter för socialbidrag.\r\nKostnaderna flyttas från det ena stället till det\r\nandra. Nu förstår jag vad Ny demokrati menade när\r\nde i valrörelsen flyttade backar från den ena sidan\r\nav scenen till den andra. Däremot förstår jag inte\r\nhur vissa regeringspartier har kunnat hamna i ett\r\nsådant sällskap.</pre><pre>Krisen för Ny demokrati är också en kris för den\r\nborgerliga regeringen.</pre><pre>Sveriges problem är stora, men inte ödesbestämda.\r\nKonjunkturen är på väg upp. Men vi är inte på väg\r\nin i någon ''gyllene period'', som Carl Bildt tanklöst\r\noch taktiskt utlovat.</pre><pre>De kommande åren blir tuffa, besluten svåra,\r\npåfrestningarna kännbara.</pre><pre>Men vändningen i ekonomin skapar möjligheter,\r\nsom vi måste ta till vara, innan det är för sent. Jag\r\nser tre huvuduppgifter de närmaste åren.</pre><pre>1. Att få ned arbetslösheten.</pre><pre>Sverige får inte fastna i samma arbetslöshetsfälla\r\nsom slagit igen över land efter land.</pre><pre>Vi socialdemokrater kommer att bekämpa\r\narbetslösheten, på alla fronter och med alla medel.</pre><pre>Vi vill öka sysselsättningen, främst i näringslivet.</pre><pre>Vi vill stimulera investeringar i företag, i byggande,\r\ni kommunikationer, i tele och data, i miljö.</pre><pre>Vi vill satsa på kunskap och kompetens, genom fler\r\nplatser i gymnasieskolan, högskolan och\r\narbetsmarknadsutbildningen.</pre><pre>Vårt mål är att ingen under 25 år skall behöva gå\r\narbetslös mer än 100 dagar.</pre><pre>Vi tror inte att sämre anställningstrygghet och\r\nsnabbare utförsäkring ur a-kassan skapar några nya\r\njobb. De skapar bara otrygghet och\r\nsocialbidragsberoende.</pre><pre>Det är vansinnigt att nu tvinga ytterligare 20 000\r\nkommunalt anställda att lämna sina jobb på\r\ndaghem, i skolor, på sjukhus och inom\r\nhemtjänsten. De behövs där.</pre><pre>2. Att få hejd på underskott och skulder.</pre><pre>Det viktigaste för att minska budgetunderskottet är\r\natt få i gång tillväxten. Därför gör vi massiva\r\ninvesteringssatsningar. Vårt parti föreslår en\r\ninvesteringssatsning på 20 miljarder kronor.</pre><pre>Varje arbetslös som får ett jobb och kan försörja sig\r\när en besparing.</pre><pre>Vi måste granska varenda utgiftspost. Det finns\r\ninte utrymme för vårdnadsbidrag eller några\r\nkostnadskrävande reformer.</pre><pre>Vi kan inte utlova några skattesänkningar, inte med\r\nen statsskuld på drygt 1 000 miljarder kronor -- en\r\nskuld som för närvarande dessutom växer med 200\r\nmiljarder om året och som ger ränteutgifter på över\r\n100 miljarder kronor nästa år.</pre><pre>Vi tycker att det är rimligt att kapitalägare betalar\r\nåtminstone lika mycket i skatt som\r\nlåginkomsttagarna.</pre><pre>Vi tycker att det är lika rimligt att de som har de\r\nallra högsta lönerna får betala 5 % höjd skatt för att\r\nstödja de arbetslösa.</pre><pre>3. Att låta solidaritet och medmänsklighet prägla\r\npolitiken.</pre><pre>Det är förhållandevis enkelt att sitta vid ett\r\nskrivbord och visa hur en nedskärning här och en\r\nförsämring där ger lägre utgifter.</pre><pre>Men bilden blir en annan, om man tänker sig att det\r\när det egna barnet som inte får tillräckligt med stöd\r\noch hjälp i skolan, om man kan föreställa sig själv\r\ndär i sjukhussängen, utan möjlighet att få duscha\r\nens en gång i veckan, om det är ens egen\r\nsenildementa mamma som får allt mindre hjälp och\r\nkänner sig otryggare.</pre><pre>Då tror jag att de flesta inser att påfrestningarna\r\nmåste fördelas så rättvist som möjligt, och att det är\r\nvi som har jobb, som är friska och som klarar oss\r\nförhållandevis bra som måste bära det tyngsta\r\nlasset.</pre><pre>I dag styrs Sverige av en regering som uttalat vill att\r\nde ekonomiska och sociala skillnaderna skall öka.</pre><pre>Efter den 18 september hoppas jag att Sverige styrs\r\nav en socialdemokratisk regering, som inte givit\r\nupp, som är beredd att med all kraft bekämpa\r\narbetslösheten, som med hela sin övertygelse\r\nsträvar mot ett så rättvist och jämställt samhälle\r\nsom möjligt och som inbjuder alla, som vill åt\r\nsamma håll, att vara med.</pre><pre>(Applåder)</pre><pre>Anf. 7  Socialminister BENGT\r\nWESTERBERG (fp):</pre><pre>Fru talman! Ingvar Carlsson konstaterar att en\r\nhuvuduppgift för varje regering, nu och efter valet\r\ni höst, är att komma tillbaka till full sysselsättning.\r\nDet är lätt att till fullo instämma i att detta är en\r\nhuvuduppgift.</pre><pre>Vi är också överens mellan regeringen och\r\nSocialdemokraterna om att det under detta\r\nårtionde, fram till sekelskiftet, behövs ett tillskott\r\npå ungefär, kanske t.o.m. drygt, en halv miljon nya\r\njobb i det privata näringslivet.</pre><pre>Det här är en enorm utmaning, eftersom hela\r\nsysselsättningsökningen efter 1950 har skett inom\r\nden offentliga sektorn. Den privata\r\nsysselsättningen har under den här perioden i stort\r\nsett stått stilla.</pre><pre>Det här innebär att det nu krävs ett trendbrott\r\njämfört med den utveckling som vi har haft hittills.</pre><pre>Den privata stagnationen har inte varit något stort\r\nproblem, så länge den offentliga sektorn har\r\nexpanderat, men nu är situationen alltså\r\nannorlunda.</pre><pre>Vi är från regeringens sida och från Folkpartiets\r\nsida övertygade om att det för att man skall kunna\r\nåstadkomma ett tillräckligt trendbrott krävs en rad\r\nåtgärder för att skapa bättre villkor, framför allt för\r\nnya företag och små företag. Regeringen har också\r\nunder de här åren genomfört en rad sådana\r\nåtgärder. Några av de viktigaste har genomförts\r\nförst i år, och en del kommer att genomföras under\r\nde månader som ligger framför oss.</pre><pre>I flertalet fall har Socialdemokraterna gått emot de\r\nhär åtgärderna. I åtskilliga fall har man sagt att om\r\nSocialdemokraterna skulle återkomma i\r\nregeringsställning efter valet i höst, avser man att\r\nåterställa den gamla ordningen, dvs. den ordning\r\nsom under 40 år inte gav oss något tillskott av jobb\r\ni den privata sektorn.</pre><pre>Vi behöver alltså inte fundera så mycket på vad\r\neffekterna blir om denna socialdemokratiska\r\npolitik fullföljs, därför att vi har facit. Vi har sett\r\nhistoriskt hur det har gått. Det är mot denna\r\nbakgrund som jag vill ställa två frågor till Ingvar\r\nCarlsson.</pre><pre>För det första: Hur kan ni socialdemokrater tro att\r\nen politik som inte gav något tillskott av privata\r\njobb under 40 år nu skall kunna ge oss över en halv\r\nmiljon jobb under 6--7 år?</pre><pre>För det andra: Hur kan ni socialdemokrater tro att\r\nföretagare och andra i tillräcklig utsträckning vill\r\nsatsa pengar i riskfyllda investeringar i småföretag\r\nifall de får bättre betalt efter skatt om de sätter in\r\npengarna på banken eller köper statsobligationer?</pre><pre>Anf. 8  INGVAR CARLSSON (s) replik:</pre><pre>Fru talman! Är det inte märkligt, Bengt\r\nWesterberg, att vi har haft de stora ''tappen'' när\r\ndet gäller sysselsättning, industri och näringsliv\r\nmellan 1976 och 1982 samt mellan 1991 och 1994\r\nnär vi har haft en borgerlig regering? Är det bara en\r\nslump? Eller kan det möjligen hänga samman med\r\nvilken sorts politik som man för? Beror det på att\r\nden nyliberala politik som misslyckades ute i\r\nEuropa under 80-talet och som ni här nu försöker\r\natt föra inte ger resultat? Att bara förlita sig på\r\nmarknadskrafterna ger inte resultat. Om man\r\ndessutom för en budget- och\r\nefterfrågestimulerande politik som i stället kör ner\r\nkonjunkturen, är det klart att det blir\r\nmassarbetslöshet. Då får vi en sådan här situation\r\nsom vi nu har upplevt.</pre><pre>Jag anklagar den borgerliga regeringen för att med\r\nsin ekonomiska politik ha drivit ner efterfrågan,\r\nförvärrat arbetslösheten och försenat\r\nkonjunkturuppgången. Det är 70 000 företag som\r\nhar gått i konkurs under den borgerliga\r\nregeringstiden. Många av dessa företag är\r\nsmåföretag, Bengt Westerberg, och det är inte\r\nnågon socialdemokratisk politik som har drivit dem\r\ni konkurs. Men med den politik som ni har fört har\r\nde inte fått någon efterfrågan på sina produkter.</pre><pre>Sedan över till skatterna. Här är Bengt Westerberg\r\nverkligen ute på hal is. Vi träffade en\r\növerenskommelse om en skattereform, där den\r\nnuvarande finansministern var en av arkitekterna.\r\nNi bedömde att den överenskomna skattenivån för\r\nkapitalägarna var rimlig. Den skattereformen\r\nförhindrade skattefusk och skatteplanering.\r\nAvsikten var att ge en långsiktig stabilitet åt vårt\r\nnäringsliv och vårt ekonomiska liv över huvud\r\ntaget. Vad ni gjorde var att bryta upp\r\nskattereformen. För de grupper, aktieägarna, som\r\nhade det allra bäst sänkte ni skatten, samtidigt som\r\nni försämrade för gamla, sjuka och arbetslösa. Det\r\när inte bara en orättfärdig politik utan det är också\r\nen dålig politik därför att den leder inte till fler\r\njobb. Det har den inte gjort i andra länder och inte\r\nheller i Sverige. I takt med att ni har sänkt dessa\r\nskatter har det blivit ännu fler arbetslösa.</pre><pre>Vad vi socialdemokrater däremot vill göra är att\r\nförbättra förutsättningarna för företagen. Med en\r\nsocialdemokratisk regering blir det lägre skatter för\r\nföretagen och högre skatter för ägarna. Vi vill satsa\r\n20 miljarder kronor i ett massivt\r\ninvesteringsprogram som kan få i gång hjulen i\r\nSverige, som kan skapa litet optimism och\r\nframtidstro. Den här regeringen har återigen visat\r\natt den är förlamad av sin ideologi. Den tror inte på\r\npolitikens möjligheter. Därför kommer denna\r\nregering inte att kunna ta Sverige ur den\r\nekonomiska krisen.</pre><pre>(Applåder)</pre><pre>Anf. 9  Socialminister BENGT\r\nWESTERBERG (fp):</pre><pre>Fru talman! Även om man bortser från de\r\nborgerliga regeringsperioderna och bara ser på\r\nutvecklingen mellan 1950 och fram till 1976 -- alltså\r\nunder ett kvarts sekel -- visar det sig att ni\r\nsocialdemokrater inte skapade några jobb i privat\r\nsektor. Självfallet har konjunkturerna under den\r\nhär perioden gått upp och ner, men faktum är att\r\nden socialdemokratiska politiken har inneburit att\r\nför varje nytt jobb som har tillkommit i privat\r\nsektor har ett jobb försvunnit. Jag sade att vi kunde\r\nleva med detta så länge som den offentliga sektorn\r\nexpanderade och ändå klarade vi sysselsättningen,\r\nmen nu står vi inför en ny utmaning som kräver ett\r\ntrendbrott. Då duger inte den gamla politiken som\r\ninte gav något tillskott av nya jobb.</pre><pre>Ingvar Carlsson säger att han tror att det går att ge\r\ngoda villkor för företag, men att man skall ha högre\r\nskatt för företagare. Jag tycker att Kjell-Olof Feldt\r\nhar slagit huvudet på spiken när han i sin nya bok\r\n''Rädda välfärdsstaten'' skriver: ''Vi\r\nsocialdemokrater har inte utan fog beskyllts för att\r\nönska det omöjliga: rika företag, men fattiga\r\nföretagare och företagsägare.'' Den politiken\r\nbetecknar Ingvar Carlssons förre finansminister\r\nKjell-Olof Feldt som omöjlig, och det är dess värre\r\nsanningen. Den politiken är omöjlig.</pre><pre>Om ni inte är beredda att skapa sådana villkor att\r\nföretagare och företagsägare är beredda att\r\ntillskjuta kapital också i riskfyllda småföretag,\r\nkommer vi aldrig att få den expansion till stånd som\r\nvi och Socialdemokraterna -- såvitt jag förstår -- är\r\növerens om är nödvändig för att vi skall kunna klara\r\nsysselsättningen fram till sekelskiftet. För att få\r\nfram en halv miljon nya jobb måste vi göra det\r\nmöjligt för dem som är beredda att satsa i små\r\nföretag att få en lika bra avkastning efter skatt som\r\nman får om man sätter in pengarna på bank eller\r\nplacerar dem i statsobligationer. Säger\r\nSocialdemokraterna nej till den politiken, då är det\r\nprecis som Kjell-Olof Feldt säger: Den politiken är\r\nomöjlig.</pre><pre>(Applåder)</pre><pre>Anf. 10  INGVAR CARLSSON (s) replik:</pre><pre>Fru talman! Jag läste att Electrolux i Mariestad\r\nkommer att säga upp 130 anställda nu i veckan. Och\r\ndet kan bli fler, säger företagsledningen. Orsaken:\r\nför liten efterfrågan och den osäkra räntan. Chefen\r\nJörgen Johansson säger: Möjligen kan en\r\nsocialdemokratisk valseger innebära att det satsas\r\npå vissa åtgärder. Just det.</pre><pre>Ett näringsliv som inte har ett stöd av den\r\nekonomiska politiken, som är helt utlämnat åt\r\nmarknadskrafterna, har svårt att klara både sin\r\nproduktion och sin sysselsättning.</pre><pre>Vad hände under 80-talet med näringslivet? Jo,\r\nindustriinvesteringarna, Bengt Westerberg, ökade\r\nmed över 40 %. Det fanns optimism och\r\nframtidstro, som till sist blev litet för stor. Men\r\nindustriinvesteringarna ökade med 40 %. Under er\r\ntid i regeringsställning har industriinvesteringarna\r\nrasat.</pre><pre>Visst är det en utmaning. Vi står inför en enorm\r\nuppgift. Jag har aldrig ett ögonblick sagt att detta är\r\nen lätt uppgift. Land efter land har ju misslyckats,\r\ndärför att man har använt de medel som ni nu\r\nförsöker med igen. För mig är i själva verket ett av\r\nde främsta skälen till att jag anser att vi bör bli\r\nmedlemmar i den europeiska unionen att det inte\r\nheller för en socialdemokratisk regering är lika lätt\r\nlängre. Det går inte på samma sätt att bara tillämpa\r\nnationella metoder för att klara sysselsättningen,\r\nutan det kommer att behövas -- som jag ser det --\r\nen europeisk strategi för att vi med större framgång\r\nskall klara den uppgiften.</pre><pre>Vad jag kritiserar regeringen för är passivitet, för\r\natt med felaktiga åtgärder ha fördjupat\r\nlågkonjunkturen och försenat uppgången. Nu står\r\nman utan medel för att kunna ta vara på de\r\nmöjligheter som en konjunkturuppgång erbjuder.\r\nDet är därför som regeringen är förbrukad när det\r\ngäller kampen mot arbetslösheten.</pre><pre>(Applåder)</pre><pre>Anf. 11  Miljöminister OLOF JOHANSSON\r\n(c):</pre><pre>Fru talman! Efter detta replikskifte hänger frågan i\r\nluften: Hur, Ingvar Carlsson? Inte med ett enda ord\r\nnämner ni småföretagens villkor i det här landet,\r\ninte med ett enda ord -- i ett replikskifte som\r\nhandlar om att skapa nya jobb! Hur kan det komma\r\nsig?</pre><pre>Vi ser i dag hur antalet jobb ökar i de små, mindre\r\noch medelstora företagen. Det är fakta som talar att\r\nregeringens politik håller på att ge resultat. Ni har\r\nunder lång tid i regeringsställning misslyckats med\r\natt ge framtidstro i de många mindre och\r\nmedelstora företagen. Det är ett faktum. Ni har\r\nuppenbarligen inte ändrat er, utan ni vill driva en\r\nensidig efterfrågestimulerande politik för pengar\r\nsom inte finns. Därmed förvärrar ni obalanserna i\r\nden svenska ekonomin och ger marknaden ännu\r\nstörre svängrum för att höja räntorna och därmed\r\nsänka den svenska kronans kurs och över huvud\r\ntaget minska tilltron till den svenska ekonomin.</pre><pre>Den lilla spång som ni tror skall rädda er är att\r\nandra skall hjälpa er, dvs. Europasamarbetet. Är\r\ndet någon som tror att EU skall lösa Sveriges\r\nekonomiska problem? Det handlar om att vi själva\r\nkan rätta mun efter matsäcken och inte förbruka\r\nmera långsiktigt än vad vi uthålligt kan producera.</pre><pre>Ingvar Carlsson säger att vi ingenting gör, att vi för\r\nen passiv politik. Ingen regering någonsin i detta\r\nland har satsat mera på arbetsmarknadspolitiska\r\nåtgärder än den här regeringen. Vi har ärvt\r\nproblem från er som krävde denna politik för att de\r\nsvagaste i samhället inte skulle hamna i en ännu\r\nvärre situation.</pre><pre>Ingvar Carlsson försöker ständigt göra\r\nsocialdemokraterna till företrädare för småfolket.\r\nHan angriper de framgångar som vi har nått i\r\npolitiken, t.ex. att äntligen få igenom, nyss i denna\r\nkammare, en allmän obligatorisk\r\narbetslöshetsförsäkring som omfattar alla\r\nmänniskor som står till arbetsmarknadens\r\nförfogande. Det är ett centerpolitiskt förslag sedan\r\nandra halvan av 60-talet. På vilket sätt har ni\r\nmedverkat till att ge alla de människor som stått\r\nutanför -- som ställts utanför -- den hjälp som detta\r\nnu innebär?</pre><pre>Till sist: Varför markerar LO återhållsamhet i\r\nlönerörelsen redan med fyrklöverregeringens\r\npolitik, om det vore så att skattehöjningar på\r\nföretagen skulle hjälpa oss ur den svåra\r\nsituationen? Jag tror att det handlar om\r\nlönebetalningsförmågan. Svara på den frågan,\r\nIngvar Carlsson!</pre><pre>(Applåder)</pre><pre>Anf. 12  INGVAR CARLSSON (s) replik:</pre><pre>Fru talman! Jag förstår inte varför Olof Johansson\r\nlåter så arg en så här vacker morgon. Jag undrar om\r\nregeringen har förberett brofrågan under natten.\r\nMen det skall i så fall inte gå ut över mig.</pre><pre>Aldrig någonsin med någon regering har så många\r\nsmåföretag gått i konkurs som under den här\r\nregeringen. Det borde leda till någon\r\neftertänksamhet. Vad är det som är viktigt för en\r\nsmåföretagare? Jag har träffat många under det\r\nsenaste året. Jo, det viktiga är efterfrågan på hans\r\nprodukter. Det är möjligheten att få ett banklån för\r\natt komma över den värsta perioden. Det är\r\nmöjligheten att få någorlunda ränta. Det är detta\r\nsom är viktigt.</pre><pre>Vi skall, Olof Johansson, se på någonting som\r\nförenar oss också och som är framåtsyftande. Vi\r\nsocialdemokrater har sagt nej till att privatläkare\r\nskall få etablera sig fritt. Vi tycker att pengarna\r\nbehövs bättre på andra områden inom sjukvården.\r\nVi ser också en uppenbar risk för orättvisor och\r\nökade kostnader. Det har vi redan fått belägg för.\r\nHittills har 586 privatläkare fått sin etablering\r\ngodkänd. Det beräknas kosta 1,2 miljarder. Var\r\nskall de pengarna tas när sjukvården redan går på\r\nknäna? Var trettonde av dessa 586 läkare har\r\nöppnat praktik på Östermalm i Stockholm, ett\r\nområde som redan är välförsett med läkare.</pre><pre>Nu kommer protesterna också i de borgerliga leden\r\ndär man kan sjukvårdsfrågor, i landstingen. I\r\nLandstingsförbundet går Centern på\r\nsocialdemokraternas linje och vill riva upp\r\nhusläkarlagen. Det är bra, Olof Johansson. Både\r\nCentern och kds säger nej till den fria\r\netableringsrätten. Även en del företrädare för\r\nFolkpartiet börjar vackla. Moderaterna står helt\r\nensamma när de vill ersätta den skattefinansierade\r\nsjukvården med ett försäkringssystem.</pre><pre>Jag vill ställa en fråga till Olof Johansson -- och den\r\nriktar jag även till Alf Svensson och kanske också\r\ntill Bengt Westerberg senare i debatten. Det är bra\r\natt de nyliberala krafterna isoleras. Det är bra att\r\nert folk i landstingen och Landstingsförbundet\r\nvärnar om att resurserna används där de bäst\r\nbehövs. Så länge patienter inte får duscha en gång\r\ni veckan, så länge människor lämnas att dö\r\nensamma på våra sjukhus, bör inte en enda krona\r\ngå till fler privatläkare i Stockholms redan läkartäta\r\ninnerstad.</pre><pre>Hur kan ni i regeringen stödja det som era\r\npartivänner i landstingen tack och lov går emot?\r\nDet vore intressant att höra, Olof Johansson.</pre><pre>(Applåder)</pre><pre>Anf. 13  Miljöminister OLOF JOHANSSON\r\n(c) replik:</pre><pre>Fru talman! Jag är inte arg, jag är upprörd å de\r\nmänniskors vägnar som har fått lida av er politik.\r\nFallskärmsavtalen tecknades under er tid.\r\nInflationen steg till nya rekordnivåer under 80-\r\ntalet. Luftslott byggdes, vilket innebar att vi fick\r\növerhettning och enorma problem på\r\nbyggarbetsmarknaden. Finanskrisen blev ett\r\nfaktum. Allt detta var konsekvenser av\r\nsocialdemokratisk 80-talspolitik.</pre><pre>Nu försöker Ingvar Carlsson byta ämne. Jag förstår\r\nhonom; statistiken är så förödande när det gäller de\r\nsocialdemokratiska bedrifterna under 80-talet --\r\nden politik som ni uppenbarligen vill upprepa.</pre><pre>Inom svensk industri ökade varje år från mitten av\r\n80-talet fram till regeringsskiftet antalet jobb med\r\n30 000 i utlandet. Det var situationen. Men i vårt\r\nland minskade antalet industrijobb med 86 000\r\nmellan 1990 och 1991. Det var konsekvensen av er\r\npolitik. Jag förstår så väl att Ingvar Carlsson då vill\r\ndiskutera någonting helt annat. Men så enkelt går\r\ndet inte.</pre><pre>Jag skall ta upp en annan sak som ni i debatten för\r\nexakt tre år sedan sade: Socialdemokratin skulle\r\nvara en garant för att vi skulle få sänkt matmoms i\r\ndet här landet. Kommer Ingvar Carlsson ihåg det?\r\nDet står att läsa i riksdagens protokoll från för tre\r\når sedan.</pre><pre>Sedan fick vi en kris i det här landet. Ingvar\r\nCarlsson var den första att tycka att vi skulle införa\r\nen generell momshöjning, en enhetlig nivå på\r\n25 %. Vem var det som var garanten för det som\r\nIngvar Carlsson så storstilat utlovade här för tre år\r\nsedan? Jo, det var Centerpartiet.</pre><pre>(Applåder)</pre><pre>Anf. 14  INGVAR CARLSSON (s) replik:</pre><pre>Fru talman! Jag ville bara ge Olof Johansson\r\nchansen att diskutera någonting som inte gör\r\nhonom lika arg, något konkret som har med\r\nframtiden att göra -- jag berömde ju faktiskt en del\r\ncenterpartister.</pre><pre>Jag tror att det är väldigt viktigt med sjukvård. Det\r\nvore bra om vi kunde skapa en bred majoritet, så\r\natt vi får stopp på slöseriet inom sjukvården. Då\r\nkunde vi använda resurserna där de verkligen bäst\r\nbehövs, dvs. för att hjälpa dem som är allra mest\r\nutsatta, och det är inte just nu de på Östermalm.\r\nDär behövs ingen ökad läkartäthet. Det vore bra\r\nom vi kunde komma överens om ett konkret\r\nresultat på ett mycket viktigt område.</pre><pre>Visst kan vi forsätta att diskutera 80-talet, men jag\r\ntror att väljarna är mer intresserade av att få veta\r\nvad vi skall göra framöver. Olof Johansson leker\r\nmed statistiken. Som ni säkert lade märke till bröt\r\nhan ut vissa år under mitten av den\r\nsocialdemokratiska regeringsperioden. Han talade\r\nnämligen om 1985 och framåt. Men vi får väl ändå\r\ntillgodräkna oss alla år, eller finns det olika\r\nsocialdemokratiska regeringsår, Olof Johansson?</pre><pre>Sett till resultatet inom industrin var det en mycket\r\ngynnsam utveckling för industriinvesteringarna. Vi\r\nklarade av sysselsättningen. Men så fort vi får\r\nborgerliga regeringar, sjunker\r\nindustriinvesteringarna på något underligt sätt. Vi\r\nfår sämre framtidstro och på det sättet en sämre\r\nutveckling i landet.</pre><pre>Jag har funderat ganska mycket över detta. Man\r\ntror ju att man inom näringslivet skulle bli glad när\r\nman får en borgerlig regering. De flesta företagare\r\nröstar väl borgerligt. Men jag möter nu\r\nförvånansvärt många som också i dessa kretsar\r\nsäger: Det här går inte. Vi måste få någon ordning\r\noch reda igen. Vi måste få en regering som kan\r\nskapa litet optimism och framtidstro.</pre><pre>Jag tror faktiskt att ganska många småföretagare,\r\nOlof Johansson, kommer att rösta\r\nsocialdemokratiskt i höst.</pre><pre>(Applåder)</pre><pre>Anf. 15  Statsrådet ALF SVENSSON (kds)\r\nreplik:</pre><pre>Fru talman! Jag tror inte att en enda människa gör\r\nallting rätt. Jag tror inte heller att alla politiska\r\npartier, inte ens något, klarar av allt perfekt. Men\r\nsocialdemokraterna framträder alltid som om de\r\nhade all världens monopol på all klokskap.</pre><pre>Fru talman! Jag tror inte att det egentligen finns\r\nnågot som är farligare för svensk ekonomi än just\r\ndetta, att socialdemokraterna aldrig kan tillstå att\r\nde har ansvar för något av sitt eget förflutna.</pre><pre>Trots att vi ju vet att socialdemokraterna står\r\nansvariga för det mesta av vad som hände under 80-\r\ntalet, talar de om detta decennium som om de\r\nskulle vilja leva det i repris. Det är något slags\r\npolitiskt romantisk längtan bort från den verklighet\r\nsom de själva har skapat.</pre><pre>Ingvar Carlsson talade om att byta färdriktning.\r\nHan vill tydligen tillbaka till 80-talet med den\r\nförskräckande sus och dus-ekonomin som vi hade\r\ndå med ökande skillnader mellan rika och mindre\r\nbemedlade.</pre><pre>Alf Svensson fick sitt vårdnadsbidrag -- jag kan\r\nförsäkra kammaren om att jag hade väntat mig en\r\nsådan släng. Men jag får inget vårdnadsbidrag, utan\r\ndet är småbarnsföräldrarna som får ett sådant. Det\r\när byggnadsarbetare, glesbygdsboende\r\nsmåbarnsföräldrar som har långt till ett daghem och\r\ninte har chans att nyttja en daghemsplats. Det är\r\nensamstående som i dag har ordnat sin barnomsorg\r\npå egen hand och inte har chans att betala något för\r\ndenna barnomsorg, för de har inte tillräckligt\r\nmycket pengar. Ingvar Carlsson talar om 4 000\r\nmiljoner. Det är säkert något som han har lärt sig\r\nav någon konsult, för att det skall låta mycket. Vi\r\nvet ju att nettokostnaden inte är så hög. Detta, fru\r\ntalman, är en investering i barn.</pre><pre>Det blir ingen ökad valfrihet säger Ingvar Carlsson,\r\nför att sedan omedelbart övergå till att skälla på allt\r\nvad valfrihet heter.</pre><pre>25 % av de elever som började skolan valde en\r\nannan skola än den närmaste. I ett av de rödaste\r\nområdena i Stockholm är nu cirka hälften av\r\ndaghemmen privata, mest föräldrakooperativ som\r\när offentligt finansierade.</pre><pre>Nu börjar man att hetsa mot valfriheten i skolan.\r\nJo, man skall få byta skola om man vill. Men det\r\när regeringen, enligt Ingvar Carlssons modell, som\r\nskall bestämma vilken skola man skall få välja.\r\nValfrihet -- inte för föräldrarna -- men valfrihet för\r\nstaten är vad Ingvar Carlsson vill ha tillbaka, alltså\r\n80-talets politik med alla dess misslyckanden.</pre><pre>(Applåder)</pre><pre>Anf. 16  INGVAR CARLSSON (s) replik:</pre><pre>Fru talman! Alf Svensson säger att vi anlitar\r\nkonsulter för att räkna ut vårdnadsbidragets\r\nkostnader. I så fall betalar vi inom det\r\nsocialdemokratiska partiet konsulterna själva. Vi\r\nkommer inte att lasta över kostnaderna på\r\nskattebetalarna. Framför allt är det litet märkligt\r\natt vi inte ens kan få granska frågan före valet. Det\r\ndär med konsulter var nog inte så lyckat, Alf\r\nSvensson.</pre><pre>Alf Svensson talar om monopol på klokskap från\r\nsocialdemokratins sida. Nej, jag är en ganska\r\nödmjuk person. Jag skulle nog aldrig som\r\nstatsminister påstå att jag står för den enda vägens\r\npolitik, vilket däremot är ett uttryck för\r\nmonopolanspråk. Det är ganska farligt, Alf\r\nSvensson, att uttrycka sig på det sättet.</pre><pre>Alf Svensson säger att jag vill fly tillbaka till 80-\r\ntalet. Det är ju ni som hela tiden kommer tillbaka\r\ntill 80-talet. Jag försöker förgäves att få diskutera\r\nframtidens frågor. Men ni halkar på något\r\nfantastiskt sätt tillbaka till detta ändå. Jag förstår\r\natt ni inte vill diskutera er egen regeringsperiod,\r\noch det är väl mänskligt. Men fly då åtminstone mot\r\nframtiden, så att vi kan få en framtidsinriktad\r\ndebatt från den utgångspunkten!</pre><pre>Jag skulle gärna vilja diskutera vårdnadsbidraget\r\nmed Alf Svensson. Ni lovade i förra valrörelsen att\r\nni skulle vara de sjuka och gamlas röst i politiken.\r\nPengar från löntagarfonderna skulle avsättas för\r\nsjukvården. Men vad har hänt? Färre får hjälp. Det\r\nblev inga pengar till sjukvården. I stället kommer\r\ndet nu nödrop från sjukvårdspersonal om hur\r\npatienter har det svårt och att man inte kan ge den\r\nhjälp och det stöd som man skulle vilja ge.</pre><pre>Vad gör då Alf Svensson? Jo, han slår ut med\r\narmarna och säger att kds inte har fått med sig\r\növriga partier i regeringen på sin politik. Men hur\r\nhårt har kds slagits för de gamla?</pre><pre>Det fanns motstånd i regeringen mot\r\nvårdnadsbidrag. Men kds gav sig inte. Det fanns\r\nmotstånd mot formuleringarna om kristen etik i\r\nläroplanen. Men Alf Svensson drev på.</pre><pre>Varför har ni inte varit lika envisa och pådrivande\r\nnär det gäller de gamla och de sjuka? Det finns inga\r\npengar, säger ni. Men det fanns 4 000 miljoner\r\nkronor till vårdnadsbidraget, trots att Sverige har\r\nett budgetunderskott på 200 miljarder.</pre><pre>Förra året sparade landets kommuner 1 200\r\nmiljoner kronor på äldreomsorgen.\r\nVårdnadsbidraget kostar tre gånger så mycket.</pre><pre>Det fanns 25 miljarder kronor till skattesänkning\r\nför aktieägare och kapitalägare. Den\r\nmiljardrullningen försvarar Alf Svensson\r\nlidelsefullt.</pre><pre>Jag vill fråga Alf Svensson vad han ger för råd till\r\nden sjukvårdspersonal som känner sig förtvivlad\r\nför att man inte kan hjälpa patienterna att duscha\r\nåtminstone en gång i veckan.</pre><pre>(Applåder)</pre><pre>Anf. 17  Statsrådet ALF SVENSSON (kds):</pre><pre>Fru talman! Det är inte så att vi vill halka tillbaka\r\ntill 80-talet. Men efter att ha lyssnat till Ingvar\r\nCarlssons anförande och till den ekonomiska\r\ndebatten som ägde rum här i kammaren i går, kan\r\nvi inte uppfatta någonting annat än att Ingvar\r\nCarlsson och socialdemokraterna menar att 80-\r\ntalets politik var den rätta politiken. Hade de fått\r\nfortsätta att föra den politik som de förde under 80-\r\ntalet, hade allt varit frid och fröjd.</pre><pre>Ni försöker att inbilla svenska folket att allt elände\r\nbörjade i september 1991, trots att att ni så väl vet\r\natt detta är osant, trots att tre eminenta, kunniga\r\noch skickliga ekonomer bland\r\nsocialdemokraterna -- Kjell-Olof Feldt, Klas\r\nEklund och Odd Engström -- säger att det är 20 år\r\nav felaktig ekonomisk politik som gör att vi sitter i\r\nden ekonomiska rävsaxen i dag.</pre><pre>Kan ni inte tillstå detta? Kan ni inte säga att 80-\r\ntalets politik med socialdemokratisk regering ledde\r\noss in i ett elände?</pre><pre>Sjuksköterskan skall självfallet få följande besked.\r\nOm vi inte får upp svensk ekonomi på fast mark\r\nigen kommer det att bli än värre, vad vi än önskar\r\noch vad vi än tycker. Socialdemokraterna är\r\nintresserade -- och det är vi också -- av\r\nfördelningspolitiken. Men de måste också vara\r\nintresserade av att se till att det finns något att\r\nfördela.</pre><pre>Det är inte särskilt rimligt, Ingvar Carlsson, att tala\r\nom bruttokostnaden för vårdnadsbidraget. Tala i\r\nstället om nettokostnaden. Då torde det väl ha nått\r\nfram, med eller utan hjälp av konsulter, att det är\r\nfråga om 2,3 miljarder kronor. Men Ingvar\r\nCarlsson ivrar för att säga 4 000 miljoner kronor.\r\nDet låter naturligtvis mycket mera.</pre><pre>Detta är en rättvisefråga. Det förvånar mig att inte\r\nIngvar Carlsson i fråga om barnen -- det finaste och\r\nvärdefullaste vi har -- kan stå för rättvisa, kan stå\r\nför en utjämning mellan dem som har de stora\r\nsubventionerna via alla skattesedlar och dem som\r\ninte har några subventioner alls. Det handlar om\r\nrättvisa mellan barnfamiljerna.</pre><pre>(Applåder)</pre><pre>Anf. 18  INGVAR CARLSSON (s) replik:</pre><pre>Fru talman! Inser inte Alf Svensson att människor\r\nlyssnar på oss nu, och de hör Alf Svensson\r\nargumentera för en helt ny, och vi kan väl vara\r\növerens om, mycket kostnadskrävande reform.\r\nDetta är i ett läge där vi har ett jättelikt\r\nbudgetunderskott. Vi skär ned för de arbetslösa,\r\nsjuka och äldre. Vi säger att vi inte har pengar.</pre><pre>Då säger människor till sig själva: ''Men de har ju\r\nråd med en helt ny reform.'' Detta är en reform som\r\nkostar betydligt mer än nedskärningarna inom\r\näldreomsorgen. Jag tror inte att Alf Svensson med\r\nall sin verbala skicklighet kan förklara hur det går\r\nihop.</pre><pre>Jag måste upprepa min fråga, Alf Svensson. Hur\r\nkan ni genomföra en sådan kostnadskrävande\r\nreform, samtidigt som ni sviker löftena om att de\r\näldre och de sjuka skall få det bättre med kds hjälp?\r\nJag får inte detta att gå ihop. Jag tror att väldigt få\r\nmänniskor lyckas. Alf Svensson gled förbi svaret.\r\nMen om Alf Svensson inte svarar i dag, kan jag\r\nförsäkra att vi socialdemokrater kommer att\r\nupprepa frågorna i hela valrörelsen. Det hela\r\nhandlar om hur vi verkligen fördelar de resurser vi\r\nhar.</pre><pre>Jag säger öppet och ärligt: I stället för att satsa på\r\nen ny reform som skapar nya utgifter, tycker vi att\r\nkärnan av det allra viktigaste i den gemensamma\r\nsektorn skall behållas.</pre><pre>Jag vill säga följande om skolan till Alf Svensson.\r\nVi har infört en skola för alla. Vi genomförde\r\nbeslutet att man själv skall få välja skola. Men jag\r\nengagerade mig en gång i tiden i politiken för att få\r\nen skola för alla. Får ni genomföra skolpengen, och\r\novanpå det avgifter till skolan, blir skolan\r\nklassindelad. Så länge jag är politiskt aktiv kommer\r\njag att kämpa för att få en sammanhållen skola för\r\nalla barn. Den är rättvis. Den är bra, och den\r\nskapar bättre förutsättningar för ett demokratiskt\r\nsamhälle.</pre><pre>(Applåder)</pre><pre>Anf. 19  HARRIET COLLIANDER (nyd)\r\nreplik:</pre><pre>Fru talman! Ingvar Carlsson! Man vet aldrig om Ny\r\ndemokrati är historia. Men Ny demokrati kommer\r\natt gå till historien som det parti som var med om att\r\nbryta den socialdemokratiska hegemonin som hade\r\nfunnits under årtionden.</pre><pre>Ingvar Carlsson sade om mig att jag är historia eller\r\när på väg att bli historia. Det vet man inte heller.\r\nMen jag kanske får en liten fotnot i historieboken --\r\nAlf Svensson -- som den som faktiskt såg till att det\r\nblev ett vårdnadsbidrag i Sverige, som den som var\r\nmed och medverkade till systemskiftet,\r\nreformeringen, det första steget i familjepolitiken.\r\nNu kan barnfamiljerna bestämma mer över vad\r\nsom är bra för deras barn. Det är en mera rättvis\r\nfamiljepolitik.</pre><pre>Jag vill gå in på frågan om arbetslösheten, Ingvar\r\nCarlsson. Det viktigaste är att få ned nivån på\r\narbetslösheten. Det gäller att stimulera\r\ninvesteringarna. Ingvar Carlsson sade: Sätt Europa\r\ni arbete. Jag säger: Sätt Sverige i arbete.</pre><pre>Ingvar Carlsson sade att det är viktigare än\r\nnågonsin att få investeringar till Sverige. Jag säger\r\natt det är viktigare att få investeringar från USA\r\noch Asien. Det är att ge fel signaler till investerarna\r\natt höja skatter. Jag frågar Socialdemokraterna\r\nföljande. Varför går ni ut med förslag om att höja\r\nbolagsskatten från 28 till 30 %? Höjningen är inte\r\nstor, men signalerna som sänds till investerarna är\r\ninte positiva. Det gäller att få omvärlden att tycka\r\natt Sverige är ett bra investeringsland. Jag undrar\r\nhur ni ser på detta och vad ni tänker göra för att få\r\ninvesteringar till Sverige.</pre><pre>Vidare var det frågan om Electrolux i Mariestad. På\r\nElectrolux i Mariestad var sjukfrånvaron under det\r\nglada 80-talet 30 %. Electrolux hade en lika stor\r\nfabrik i Newcastle upon Tyne som tillverkade\r\n500 000 kylskåp. Där var sjukfrånvaron 5 %. Det\r\nvar den socialdemokratiska frikostiga politiken\r\nmed sociala förmåner och bidrag som gjorde att den\r\nsvenska industrin och Electrolux flyttade ut ur\r\nlandet. På tre år har Sverige mist 300 000\r\nindustrijobb till Europa. Electrolux har i dag 15 %\r\nav sina arbetare i Sverige.</pre><pre>Vi måste bryta denna trend. Vad gör\r\nSocialdemokraterna för att få tillbaka\r\ninvesteringarna till Sverige?</pre><pre>(Applåder)</pre><pre>Anf. 20  INGVAR CARLSSON (s) replik:</pre><pre>Fru talman! Om Ny demokrati är det ena eller det\r\nandra på historieområdet kan diskuteras. Det är\r\nnog många som tycker att det är en rätt sorglig\r\nhistoria.</pre><pre>Det lovades så mycket från Ny demokrati. Man\r\nskulle förändra politiken. Man skulle inte bli ett\r\nvanligt parti. Man skulle framför allt inte ägna sig åt\r\nnågot fiffel och förhandlande. Men om det är några\r\nsom har varit mästare på detta ända in i det sista, så\r\när det Ny demokrati! Det har varit på ett sätt som\r\njag aldrig tidigare har upplevt under mina rätt\r\nmånga år i riksdagen. Det må väl vara. Jag tycker\r\natt det sorgliga är att Ny demokrati har kunnat\r\nspela en roll. Det beror på att regeringspartierna\r\ninte har haft modet att våga satsa mer på ett\r\nsamarbete över blockgränserna och därmed göra\r\nNy demokrati ointressanta.</pre><pre>Harriet Colliander säger att vi skall sätta Sverige i\r\narbete -- inte Europa. Sverige är en del av Europa,\r\nvare sig vi tycker om det eller inte. Jag har kommit\r\ntill den övertygelsen att vi löser våra\r\nsysselsättningsproblem bättre om vi förmår\r\nutarbeta en europeisk strategi i stället för att\r\nförsöka fortsätta med den nationella strategin. Jag\r\ngrundar detta på mina erfarenheter som\r\nstatsminister i slutet av 80-talet, då Sverige gick mot\r\nströmmen. Vi klarade sysselsättningen i motsats till\r\nmånga andra länder. Men våra\r\nhandlingsmarginaler blev mindre och mindre.\r\nDärför är ett av mina tyngsta argument för att\r\nförorda ett medlemskap i den europeiska unionen\r\natt jag är övertygad om att vi löser våra egna\r\nsysselsättningsproblem bättre om vi samarbetar\r\növer nationsgränserna. Kapitalet,\r\nmarknadskrafterna, rör sig redan över\r\nnationsgränserna.</pre><pre>Skall politiken vara passiv? Skall vi ständigt komma\r\ni ett underläge? Spela inte ut, Harriet Colliander,\r\nnågra nationella argument på den punkten, framför\r\nallt inte som Ny demokrati förordar ett\r\nmedlemskap.</pre><pre></pre><pre>Jag är fullständigt övertygad om att ni inte löser\r\nsysselsättningsproblemen, varken i Ny demokrati\r\neller i andra partier, genom att ge aktieägarna\r\nskattesänkningar. Vi hade 1993 en ökning av\r\naktievärdena med 50 %. Aktieägarnas\r\nförmögenheter har alltså ökat kraftigt. Mitt under\r\nen period när alla andra har fått det mycket sämre\r\nhar de fått det väldigt mycket bättre.</pre><pre>Ovanpå detta har aktieägarna på inkomstsidan fått\r\nen total skattefrihet. De betalar inte ens vad\r\nlåginkomsttagarna betalar i skatt. Jag är övertygad\r\nom att den insatsen inte alls leder till att företagen\r\nfår det bättre, men den leder till ökade ekonomiska\r\nskillnader i Sverige. Jag företräder ett parti som är\r\nför någorlunda stor rättvisa i Sverige och som säger\r\nnej till den formen av skattesänkningar.</pre><pre>(Applåder)</pre><pre>Anf. 21  HARRIET COLLIANDER (nyd)\r\nreplik:</pre><pre>Fru talman! Jag fick inga svar av Ingvar Carlsson på\r\nhur man skall få investeringar hit till Sverige, vilket\r\när så viktigt för oss.</pre><pre>Jag tror att Ingvar Carlsson missförstod mig -- det\r\när ingen motsättning mellan arbetet för att sätta fart\r\npå Europa och strävandena att sätta fart på Sverige.\r\nSjälvklart måste vi gå med i den europeiska\r\nunionen. Gör vi inte det blir det dyrare att låna\r\nutomlands, och vi får en lägre välfärd. För mig är\r\ndet helt självklart att vi måste leva i symbios med\r\nEuropa.</pre><pre>Men det gäller att skapa nya jobb, Ingvar Carlsson.\r\nMan kan inte bara gå in för beredskapsarbeten och\r\nhälla pengar över AMS, utan det handlar om att\r\nskapa nya jobb. Det gör inte politikerna.\r\nPolitikerna måste skapa förutsättningar för nya\r\njobb. Den tillväxt av den offentliga sektorn som vi\r\nsåg under 70-talet berodde till stor del på att man\r\nville dölja en arbetslöshet som annars hade kommit\r\ni dagen genom ofördelaktiga siffror.</pre><pre>Men det finns mycket som man kan göra, Ingvar\r\nCarlsson. Man måste minska fackets makt, och jag\r\nskulle vilja höra vad ni anser om det. Man måste\r\nvidare luckra upp lagen om anställningsskydd för\r\natt skapa gynnsammare villkor för småföretag. Vi\r\nhar t.ex. föreslagit att företag med mindre än 25\r\nanställda helt enkelt skall ha dispens från LAS.\r\nDessutom bör man inte höja bolagsskatten.\r\nUngdomslöner och lokala lönebildningar behöver\r\ninföras.</pre><pre>Allt detta är sådant som ger dynamik på\r\narbetsmarknaden, Ingvar Carlsson. LAS är t.ex.\r\ntill bara för dem som har, inte för dem som står\r\nutanför. Jag vill för Ingvar Carlsson också peka på\r\natt det nu har redovisats att vi har 300 000\r\narbetslösa som är under 29 år. Med en sådan\r\nungdomsarbetslöshet får vi ett samhälle som ingen\r\nav oss här vill ha, ett samhälle med motsättningar\r\nmellan -- låt mig säga det -- invandrare och svenskar\r\nsom är arbetslösa. Detta märks redan genom de\r\nmotsättningar som finns mellan ungdomsgäng.\r\nMan måste gå till botten med problemen och skapa\r\nbättre förutsättningar i Sverige. Man kan inte bara\r\nförsöka komma till rätta med\r\nungdomsarbetslösheten som sådan, utan det\r\nhandlar om att åtgärda grundläggande strukturella\r\nbrister i svensk politik.</pre><pre>Jag skulle vilja höra hur ni tänker göra detta, Ingvar\r\nCarlsson. Ännu har jag inte fått något svar.</pre><pre>Anf. 22  INGVAR CARLSSON (s) replik:</pre><pre>Fru talman! Harriet Colliander är åtminstone\r\növerens på en punkt: att ungdomsarbetslösheten är\r\nett av våra absolut allvarligaste problem. Det är\r\ndärför som vi har utarbetat ett särskilt program med\r\nett stort antal åtgärder som innebär att inga\r\nungdomar under 25 år skall behöva gå arbetslösa\r\nmer än 100 dagar. Jag tycker att det är oerhört\r\nangeläget att vi när vi kommer tillbaka till denna\r\nkammare efter valet i höst verkligen kan genomföra\r\nde åtgärderna.</pre><pre>När det sedan gäller frågan vad vi kan göra för att\r\nfå till stånd investeringar i Sverige vill jag säga att\r\nden på kort sikt bästa åtgärden väl är att vi får en\r\nregering som inte är beroende av Ny demokrati.\r\nFöretagarna vill ha långsiktighet och stabilitet, och\r\njag kan försäkra att ett parti som Ny demokrati,\r\nsom har uppträtt så som det gjort i riksdagen under\r\nvåren, inte skapar förtroende i företagarkretsar.</pre><pre>Vad gäller konkreta åtgärder som vi från\r\nsocialdemokratin vill vidta vill jag peka på att vi har\r\nföreslagit att företagen skall få göra\r\ndirektavskrivningar på 70 % i maskiner. Det är en\r\nkonkret åtgärd som skulle hjälpa företagen att satsa\r\npå framtiden, stärka sin produktionsförmåga och\r\nbli konkurrenskraftigare. Något annat som är helt\r\navgörande är att vi får i gång investeringarna i\r\nkommunikationer, på miljöområdet, på\r\ntransportområdet och i data och elektronik. För\r\ndetta har vi lagt fram ett 20-miljardersprogram.\r\nOckså det är god socialdemokratisk politik.</pre><pre>Detta är inte att återvända till 80-talet, utan att se\r\nde nya problem och möjligheter som finns och göra\r\nsatsningar utifrån dem. Så har vi socialdemokrater\r\nalltid gjort, och det gör vi också i dag. Jag tror att\r\ndetta kommer att skapa en optimism och en\r\nframtidstro och att det kommer att leda till kraftigt\r\nökade investeringar.</pre><pre>(Applåder)</pre><pre>Anf. 23  GUDRUN SCHYMAN (v) replik:</pre><pre>Fru talman! Jag vill först säga att jag i många\r\nstycken är överens med Ingvar Carlsson, särskilt\r\nvad gäller beskrivningen av läget i landet och\r\nframför allt vad gäller beskrivningen av läget ute i\r\nvåra kommuner. Jag tror att det var bra att återföra\r\ndenna politiska debatt till vardagen. Den vardag\r\nsom är en verklighet för väldigt många människor\r\när att det är mycket illa ställt i kommunerna.</pre><pre>Det är för stora barngrupper på dagis, det är för få\r\nförskollärare, det är för stora klasser och för få\r\nlärare i skolan, stängda fritidshem för dem som bäst\r\nskulle behöva fritidshemmen och stängda bibliotek\r\nför de människor som vill söka kunskap och\r\nförkovran. Vi har många gamla i vårt samhälle men\r\nmycket litet personal inom hemtjänsten.</pre><pre>Detta är fakta, och jag tror att Ingvar Carlsson och\r\njag är överens om dem. Jag är också överens med\r\nIngvar Carlsson om att vilja ha ett samhälle som\r\nbygger på solidaritet och medmänsklighet och som\r\nbedömer varje människa utifrån hennes eget värde.\r\nMen, Ingvar Carlsson, om vi skall kunna få detta\r\nsamhälle, måste det också finnas pengar för att\r\nfinansiera det. Och, Ingvar Carlsson, om vi vill\r\nbygga upp denna generella välfärd som skall\r\nomfatta alla oavsett tjockleken på plånboken,\r\nmåste kommunerna också få pengar till att bedriva\r\ndenna verksamhet. Kommunerna måste få växa för\r\natt kunna tillgodose de ökande behoven, som\r\nhandlar just om barnen, de gamla, de sjuka, skolan\r\noch biblioteken.</pre><pre>Jag skulle vilja fråga Ingvar Carlsson: Hur tänker\r\nni er det här? Vi har från Vänsterpartiet lagt fram\r\nförslag om en alternativ ekonomi som just innebär\r\npengar till kommunerna. Det är det som vi\r\nprioriterar.</pre><pre>Jag vet att socialdemokraterna har ett förslag som\r\ninnebär att man skall fördela om bland\r\nkommunerna, och det är klokt och riktigt, tycker\r\njag. Rika kommuner kan ge till fattiga. Men det\r\nkan ju inte vara så, Ingvar Carlsson, att\r\nsjuksköterskan i Göteborg som är förtvivlad över\r\natt hon inte får duscha sina patienter tillräckligt ofta\r\nskall ta pengar från sjuksköterskan i Luleå, så att\r\nhon inte kan duscha sina patienter.</pre><pre>Vi måste erkänna att det behövs mer pengar till\r\ndessa verksamheter, och jag vill mycket gärna veta\r\nhur Ingvar Carlsson och socialdemokraterna har\r\ntänkt sig att lösa dessa problem.</pre><pre>Anf. 24  INGVAR CARLSSON (s) replik:</pre><pre>Fru talman! Det finns inga okända källor att ösa ur,\r\nmen det finns faktiskt en del som man både på kort\r\noch på långsikt kan göra för att få en bättre\r\nfinansiering av den gemensamma sektorn.</pre><pre>Vi har när det gäller de akuta problemen på kort\r\nsikt föreslagit att man inte nu skall avskeda\r\nytterligare personal, varken inom sjukvården, inom\r\nskolan eller inom barnomsorgen. När människor\r\ngår ut i öppen arbetslöshet får man en mycket liten\r\nbesparing, men det får mycket negativa effekter på\r\nvård och omsorg och för dem som är kvar i arbete.\r\nVi har i vår budget avsatt medel för att\r\nkommunerna skall kunna behålla dessa människor\r\nnu under lågkonjunkturen.</pre><pre>Det är faktiskt så att det slösas på vissa områden\r\ninom sjukvården. Jag har gett ett mycket tydligt\r\nexempel på det här i debatten i dag, nämligen den\r\nfria etableringsrätten som dränerar den offentliga\r\nsjukvården på över en miljard kronor. Tänk om\r\nman i stället strategiskt kunde sätta in dem där det\r\när som allra värst. Det skulle bli en betydande\r\nkvalitetsförbättring. Vi skulle slippa det som görs i\r\nden s.k. valfrihetsrevolutionens namn men som\r\nkvalitetsmässigt inte tillför sjukvården särskilt\r\nmycket.</pre><pre>Låt mig också ta upp omfördelningen mellan\r\nkommuner. Jag rekommenderar Gudrun Schyman\r\noch andra att läsa vårt nyligen presenterade\r\nkommunala program på den här punkten. Det finns\r\nkommuner i Sverige som har det bra, t.o.m. mycket\r\nbra. Vi tycker att åtminstone de allra rikaste\r\nkommunerna, precis som tidigare under vår tid,\r\nskall dela med sig till de kommuner som t.ex. har\r\nställt upp och byggt bostäder och tagit på sig ett\r\nmycket större ansvar för samhällsfunktioner än\r\ndessa rika kommuner.</pre><pre>Detta är tre exempel på åtgärder som vi även i ett\r\nmycket ansträngt samhällsekonomiskt läge skulle\r\nkunna vidta om det fanns litet andra ambitioner när\r\ndet gäller fördelningspolitiken och ett ansvar för\r\nhur vi använder de resurser som vi ändå skall satsa\r\npå sjukvård och annat. Jag rekommenderar att de\r\ntre åtgärderna vidtas omedelbart.</pre><pre>Anf. 25  GUDRUN SCHYMAN (v) replik:</pre><pre>Fru talman! Jag tror säkert att vi kan göra\r\ngemensam sak när det gäller de här tre åtgärderna,\r\nIngvar Carlsson. Problemet är att det inte räcker.\r\nDet räcker inte för att möta de växande behov som\r\nfinns i kommunerna.</pre><pre>I dag på morgonen har vi här i riksdagen tyvärr\r\nbeslutat om en ny arbetslöshetsförsäkring som\r\nytterligare kommer att belasta kommunernas\r\nekonomi. De åtgärder som ni har föreslagit räcker\r\ninte. Det måste fram mer pengar.</pre><pre>Vi i Vänsterpartiet har föreslagit att vi skall inrätta\r\nen kommunakut. Det är lika viktigt i dag som det\r\nen gång var att inrätta en bankakut. De kommuner\r\nsom bevisligen inte har pengar på kistbotten måste\r\nkunna få pengar. De måste få garantier för att\r\nkunna fortsätta sin viktiga verksamhet.</pre><pre>Låt mig sedan gå över till en annan fråga där vi inte\r\nalls är överens, Ingvar Carlsson. Det gäller frågan\r\nom medlemskap i den europeiska unionen. Jag har\r\nmycket svårt att förstå hur ni socialdemokrater kan\r\nutmåla detta som ett socialistiskt projekt. Det är för\r\nmig obegripligt. Där tror jag att jag för en gångs\r\nskull är överens med Carl Bildt som också brukar\r\nse det som en omöjlighet att det skulle kunna vara\r\nett socialistiskt projekt.</pre><pre>Hur kan man som socialdemokrat säga att ett\r\nmedlemskap i en europeisk union, som innebär ett\r\nmedlemskap i en ekonomisk och monetär union, är\r\nett socialistiskt projekt, Ingvar Carlsson? Där är ju\r\ndet främsta målet för den ekonomiska politiken\r\ninflationsbekämpning och prisstabilitet till priset av\r\nen permanent hög arbetslöshet.</pre><pre>Om det skulle bli ett socialistiskt projekt skulle det\r\ninnebära att Romfördraget skrevs om, att samtliga\r\nländer som i dag är medlemmar får socialistiska\r\nmajoriteter och att det är deras röst som skall gälla\r\ni ministerrådet. Det ser inte ut så i dag, och det ser\r\ninte ut så under mycket lång tid framöver. Det finns\r\ningenting som talar för detta socialistiska projekt.</pre><pre>Ni försöker förflytta beslutsmöjligheterna ifrån den\r\nsvenska riksdagen, där vi har möjlighet att fatta\r\npolitiska beslut som innebär att vi kan få ner\r\narbetslösheten, till ministerrådet i Bryssel, där vi\r\ninte kommer att kunna driva en sådan politik. Det\r\när märkligt att ni vill sälja ut demokratin till förmån\r\nför något som det är mycket svårt att veta vad det\r\nblir.</pre><pre>Anf. 26  INGVAR CARLSSON (s) replik:</pre><pre>Fru talman! Jag tror nog att Gudrun Schyman tog i\r\nlitet för mycket i den sista meningen där hon påstod\r\natt jag vill sälja ut demokratin.</pre><pre>Jag har varit demokrat i hela mitt liv. Jag har varit\r\nmed och bekämpat kommunismen på\r\nungdomsförbundsnivå både här hemma och ute i\r\nvärlden. Jag kommer att fortsätta att vara\r\ndemokrat även i framtiden. Jag tror att EU-länder\r\nsom Danmark och Holland, för att nämna två, är\r\ndemokratiska länder.</pre><pre>Problemet är ett annat, Gudrun Schyman. Jag är\r\nrädd för att om vi isolerar oss får vi en formell\r\nbeslutanderätt över en allt större maktlöshet. Som\r\nsocialdemokratisk politiker känner jag ett ansvar\r\nför att vi skall nå resultat och för att vi skall kunna\r\nlösa människornas vardagsproblem. Då måste jag\r\npröva hur vi bäst kan göra det. Jag har kommit till\r\nden ärliga övertygelsen att vi gör det bäst om vi\r\nsamarbetar med andra länder -- och om jag som\r\nsocialdemokrat samarbetar med\r\nsocialdemokratiska partier i andra länder -- när det\r\ngäller arbetslöshet, när det gäller miljö och när det\r\ngäller den sociala tryggheten.</pre><pre>Gudrun Schyman lyssnade illa till min inledning.\r\nJag sade just att den europeiska unionen inte är ett\r\nkonservativt projekt, och den är inte ett\r\nsocialdemokratiskt projekt. Den blir vad\r\nmedlemsländerna och medborgarna gör den till.\r\nPrecis på samma sätt som vi måste vinna i höstens\r\nval för att kunna fatta beslut om svensk politik\r\nmåste vi kunna övertyga människorna ute i Europa\r\nom våra idéers bärkraft för att kunna tillämpa dem\r\ndär. Och det är faktiskt så att jag tror på\r\ndemokratin.</pre><pre>Jag tror på möjligheten att övertyga medborgarna i\r\nEuropa om idéerna om frihet, jämlikhet och\r\nrättvisa. Jag tror att det är vårt ansvar att där möta\r\nnyfascismen. Jag tror inte att vi möter nyfascismen\r\ngenom att isolera oss och säga att andra länder får\r\nta hand om detta. Som socialdemokratisk politiker\r\ntror jag att jag har mycket större anledning att\r\nhoppas på ett ja i folkomröstningen än vad\r\nkonservativa politiker har anledning att göra.</pre><pre>(Applåder)</pre><pre>Anf. 27  Statsminister CARL BILDT (m):</pre><pre>Fru talman! Innan jag ger mig in i den egentliga\r\npartiledardebatten vill jag säga att jag tror att vi alla\r\nhar anledning att tänka på de anhöriga till dem som\r\ndödats under natten i Falun. Det var ett fasansfullt\r\nskottdrama som har skördat oskyldiga människors\r\nliv. Det kan vara värt en viss eftertanke även här i\r\nkammaren i en stund som denna.</pre><pre>För tre år sedan tog den borgerliga\r\nfyrpartiregeringen över regeringsansvaret i en\r\nsituation där den svenska ekonomin befann sig i\r\nfritt fall. Vårt politiska system skakades av en\r\nmoralisk kris. Då hade Socialdemokraterna under\r\nett antal år grovt misskött Sverige. De hade bedrivit\r\nnågot som de kallade den tredje vägens\r\nekonomiska politik. Den hade fört Sverige in i det\r\nsom dess upphovsman Kjell-Olof Feldt själv\r\nkallade för arbetslöshetens stålbad. Ansvaret för\r\nden djupa och allvarliga ekonomiska kris som\r\ndrabbade Sverige i början av 1990-talet var och\r\nförblir främst socialdemokratins.</pre><pre>Rosornas ständiga interna krig inom\r\nsocialdemokratin hade lett till den ena krisen efter\r\nden andra. Ingvar Carlssons tid som statsminister\r\nvar lång dags färd mot natt. Aldrig tidigare och\r\naldrig senare har en regering mötts av ett så litet\r\nförtroende, om vi tittar på\r\nopinionsundersökningarna, som regeringen Ingvar\r\nCarlsson för tre år sedan. Det var ett elände i\r\npolitiken, och det var ett elände i ekonomin. Det\r\nvar litet av misslyckandets misär kring den\r\nsönderfallande politiken och den sönderfallande\r\nsocialdemokratin för tre år sedan.</pre><pre>Det var uppenbart att Sverige behövde en ny stat.\r\nDet var vad vi lovade under valrörelsen, och det var\r\nvad vi lovade i det regeringsprogram som vi\r\npresenterade här i kammaren den 4 oktober.</pre><pre>Det gällde för det första att helt och fullt föra in\r\nSverige som en aktiv och konstruktiv deltagare i det\r\neuropeiska samarbetet.</pre><pre>Det gällde för det andra att återupprätta\r\nförutsättningarna för tillväxt och företagande,\r\neftersom det är det enda sättet att få fram nya och\r\nriktiga jobb, vilket vi behöver för att ta oss ur\r\narbetslöshetskrisen.</pre><pre>Det gällde för det tredje att genomföra en\r\nvalfrihetsrevolution i välfärdspolitiken och se till så\r\natt individer och familjer själva, så långt det går, får\r\nmöjlighet att välja skola, att välja barnomsorg, att\r\nvälja sjukvård och att välja omsorgen på äldre\r\ndagar.</pre><pre>Det gällde för det fjärde att ge Sverige en ny start\r\nockså i miljöpolitiken, genom\r\nkretsloppsprincipen -- revolutionerande som den\r\när -- och genom användandet av avgifter snarare än\r\nregleringar för att stimulera fram en bättre\r\nhushållning med naturresurser och miljö.</pre><pre>Detta var vårt program. I dag kan vi summera vad\r\nsom har blivit resultatet av dessa korta men\r\ninnehållsrika år. Den summeringen kan bara ge ett\r\nresultat. Vi har gjort det vi sade att vi skulle göra.\r\nVi har gett Sverige en ny start. Vi har gett Sverige\r\nnya möjligheter. Vi har bevarat och stärkt den\r\npolitiska stabiliteten.</pre><pre>Regeringen i Sverige har stått starkare och mer\r\nsamlad under dessa tre år än någon regering i\r\nmannaminne. Vi har inte haft några avgångar,\r\nnågra skandaler eller några kriser. Populister och\r\nmissnöjespartier har hållits på mattan för att sedan\r\nsuccessivt falla sönder och samman.</pre><pre>Nu gäller valet för Sverige om vi skall gå vidare\r\nframåt med alla dessa nya möjligheter eller i någon\r\ntyp av uppgivenhet vända tillbaka till den politik\r\nsom faktiskt har misslyckats förr.</pre><pre>Jag nämnde att vi har gett Sverige ett avtal med den\r\neuropeiska unionens medlemsländer som är långt\r\nbättre än vad någon -- inte minst, att döma av deras\r\noffentliga uttalande, Socialdemokraterna -- hade\r\ntrott. Vi har gjort vårt när det gäller att övetyga om\r\nnödvändigheten för Sverige av att vi är med i detta\r\nsamarbete.</pre><pre>Jag tror att Ingvar Carlsson och jag har i grunden\r\nsamma uppfattning om vad det europeiska\r\nsamarbetet är. Det är ett samarbetsval som Sverige\r\nträffar. Sedan skall vi fylla detta med ett politiskt\r\ninnehåll. Det kan vi göra från olika\r\nutgångspunkter -- jag skall inte kommentera det\r\nnu -- men samarbetsvägen och samarbetsvalet för\r\nSverige har vi skapat förutsättningarna för. Nu är\r\ndet fråga om att gå vidare och ge samarbetet\r\ninnehåll. Det kräver en regering och en politik med\r\nkraft. Står man splittrad klarar man aldrig det.</pre><pre>Vi har vänt en ekonomi i fritt fall till en ekonomi i\r\nmycket klar uppgång. Vi övertog för tre år sedan\r\nvad som närmast kan beskrivas som ett konkursbo,\r\noch vi redovisar i dag en framtidstro och\r\ntillväxtmöjligheter i Sverige som är starkare än på\r\ndecennier och som är starkare än i de allra flesta\r\nindustristater i Europa och i världen.</pre><pre>I dag, tre år efter det att vi tog över konkursboet,\r\nutvecklas den svenska ekonomin på de allra flesta\r\nområden bättre än vad prognosmakare och\r\nekonomer faktiskt hade räknat med.</pre><pre>AMS talar om att den öppna arbetslösheten nu\r\nsjunker snabbare än vad regeringen hade trott,\r\nsnabbare än vad AMS hade trott.</pre><pre>Riksrevisionsverket redovisade i veckan att\r\nbudgetunderskottet minskar snabbare än vad\r\nRiksrevisionsverket hade trott.</pre><pre>Industriförbundet redovisade i veckan att\r\ninvesteringarna kommer att gå upp klart snabbare\r\nän vad man tidigare hade vågat hoppas på.</pre><pre>OECD, de västliga industriländernas\r\nsamarbetsorganisation, redovisar att den öppna\r\narbetslösheten sjunker snabbare i Sverige än i\r\nnågot annat av OECD:s 24 medlemsländer.</pre><pre>Det går allt bättre för Sverige. Men visst tog det tid\r\natt vända, och visst var det mödosamt, och visst har\r\nvi alla fått göra uppoffringar och bära bördor och\r\nmödor. Nedgången 1990 fortsatte 1991, den\r\nfortsatte 1992, och den fortsatte en bit in på 1993.\r\nDet var plågsamt, det var mödosamt. Men nu har\r\npolitiken gett resultat, nu har det vänt, och nu har\r\ndet vänt riktigt ordentligt.</pre><pre>Visst finns det orosmoln. Räntorna har nämnts. Jag\r\ninstämmer gärna i det. Risken för en gammal och\r\nfelaktig ekonomisk politik i september och risken\r\nför isolering i november medför att vi i dag i Sverige\r\nbetalar en riskpremie på räntorna, en riskpremie\r\nsom vi borde vara utan. Rösta rätt i september, och\r\nrösta rätt i november, så blir vi av med de\r\növerräntor som nu tvingas fram av hotet om en\r\nfelaktig politik!</pre><pre>Vi har visat att vår politik, om den fullföljs och\r\nförstärks, kommer att ge allt fler riktiga jobb i\r\nföretagen, allt lägre underskott i statsfinanserna,\r\nalltmer av valfrihet i välfärden och alltmer av\r\nutrymme för sparande, för arbete och för\r\nföretagande.</pre><pre>Ingvar Carlsson ironiserar över att jag har sagt att\r\njag tror att vi nu har möjlighet att nå en gyllene\r\nperiod för Sverige. Det är ingenting att ironisera\r\növer. Så är det, men det kommer inte av sig självt.\r\nOch framför allt: En felaktig politik kan ruinera\r\nSveriges möjligheter att nå den gyllene period som\r\nvi nu faktiskt har den historiska chansen att få\r\nuppleva.</pre><pre>I dag visar opinionsundersökningar att\r\nSocialdemokraterna ligger väl till, och så är det\r\nsäkert. Deras ständiga klagovisor har ju sin\r\nklangbotten i en tid av problem -- även om jag är\r\növertygad om att klagovisorna kommer att framstå\r\nsom falskare och klangbotten allt kalare när\r\nvaldagen närmar sig.</pre><pre>Jag vill utnyttja dagens möjlighet till att utfärda en\r\nlika allvarlig som stark varning för följderna för\r\njobb och stabilitet och välfärd i Sverige om den\r\nsocialdemokratiska politiken skulle börja\r\ngenomföras.</pre><pre>När Ingvar Carlsson blir klämd på vad det\r\negentligen är Socialdemokraterna vill göra -- så\r\nmycket besked ger de som bekant inte -- brukar han\r\nretirera genom att säga att de skall göra det som de\r\ngjorde förr, och det tror jag dess värre också är\r\nsant. En socialdemokrati utan en klart redovisad\r\npolitik -- minns tomheten i Göran Perssons tal i\r\ngårdagens debatt! -- kommer att slitas sönder\r\nmellan löften och verklighet på ett sätt som vi redan\r\nhar sett prov på. En socialdemokrati som inte har\r\nnågon annan politik än den politik som har\r\nmisslyckats förr, den socialdemokratin kommer att\r\nmisslyckas igen. Ni klarar inte av de nya jobben,\r\noch därmed klarar ni inte av tryggheten, och\r\ndärmed klarar ni inte av välfärden.</pre><pre>Det enda som är alldeles säkert med\r\nSocialdemokraternas politik är att det blir höjda\r\nskatter på allt och på alla -- på företag och på\r\nföretagande, på lön och på arbete. Göran Persson\r\nlät en skattebomb -- en kommunal sådan --\r\ndetonera över löntagare och inkomsttagare bara\r\nhäromdagen.</pre><pre>Detta får konsekvenser. Jag har och\r\nregeringspartierna har i varje tänkbart\r\nsammanhang under senare månader och veckor\r\nställt en enda huvudfråga till Ingvar Carlsson och\r\nSocialdemokraterna: Hur kan ni någonsin tro att en\r\npolitik som lägger nya bördor på företagen och på\r\nföretagande någonsin kan ge de nya, riktiga jobb\r\nsom Sverige behöver, inte minst alla de ungdomar\r\nsom nu söker sig ut på arbetsmarknaden och som\r\ninte ser AMS som framtiden utan som vill ha nya\r\noch riktiga jobb i starka företag, som ser med\r\noptimism och tillförsikt på framtiden?</pre><pre>Socialdemokraterna har blivit oss svaren skyldiga,\r\ndärför att svaren inte finns. En politik som lägger\r\nnya skatter på allt och alla blir en politik som\r\nbromsar och försvårar och t.o.m. förstör de\r\nframtidsmöjligheter som nu äntligen, nu när vi har\r\nvänt, börjar öppna sig för Sverige.</pre><pre>Ni säger att det är rättvist att höja skatterna. Men\r\när inte detta ett uttryck för hyckleri? Hur kan det\r\nnågonsin vara rättvist att föra en politik som leder\r\ntill att vi får färre riktiga jobb och därmed längre\r\narbetslöshetsköer? Er skattepolitik och er\r\nföretagarfientliga politik är en orättvisa framför allt\r\nmot alla dem som vill ha nya jobb, alla dem som\r\nbara längtar efter att få göra insatser. Ni hänvisar\r\ndem till bidragsjobb. Det kan behövas under svåra\r\ntider, men när de riktiga jobben nu är möjliga att\r\nskapa, varför stoppar ni dem då med er politik,\r\nvarför tror ni att det är bidragsjobb som är Sveriges\r\nframtid?</pre><pre>Hotet från socialdemokratin är inte bara ett hot\r\nmot företag, företagande och mot de nya riktiga\r\njobben utan också ett hot mot den\r\nvalfrihetsrevolution som vi har börjat att bereda\r\nmarken för.</pre><pre>Tre år är en kort tid. Men det är nu äntligen möjligt\r\nför föräldrar att börja välja skola. Det är möjligt att\r\nvälja läkare och sjukvård. Det är möjligt att få\r\nvalfrihet och rättvisa i barnomsorgen. Allt detta har\r\nSocialdemokraterna varit emot, och allt detta\r\nkommer de att vara emot.</pre><pre>Vilka besked ger Socialdemokraterna inför valet\r\ntill föräldrar och elever som har valt en annan skola\r\neller en friskola? Skall de stängas kommer ni att få\r\nstänga en skola varje vecka under hela den\r\nkommande mandatperioden för att bli av med de\r\nfriskolor som Ingvar Carlsson är så benhård\r\nmotståndare till.</pre><pre>Vad skall ni säga till alla dem som faktiskt tycker att\r\nhusläkarsystemet är bra och som tycker att det är\r\nbra att man får möjlighet att välja sin egen läkare?\r\nAtt ni är emot vårdnadsbidrag och avdragsrätt kan\r\ninte förvåna någon. Men framställ inte detta -- ni\r\nslösaktiga politiker -- som sparnit! Det är uttryck\r\nför kollektivism, monopoltänkande och motstånd\r\nmot den valfrihet som vi nu börjar att bereda\r\nmarken för.</pre><pre>Vi har visat resultat i en politik som har vänt\r\nSverige från vad som var ekonomisk nedgång och\r\nkonkursbo för tre år sedan till vad som i dag är\r\nekonomisk uppgång, optimism och nya jobb. Vi\r\nhar vänt från monopol till valfrihet. Vi har vänt från\r\nen skolpolitik som var på drift till en skolpolitik som\r\när på väg mot Europas bästa skola.</pre><pre>Det är den väg som kan ge den gyllene perioden för\r\nSverige i framtiden. Låt oss inte vända tillbaka till\r\nden politik som misslyckats förr och som alldeles\r\nsäkert, om den olyckan skulle vara framme,\r\nkommer att misslyckas igen.</pre><pre>(Applåder)</pre><pre>Anf. 28  INGVAR CARLSSON (s) replik:</pre><pre>Fru talman! Jag tror faktiskt att statsminister Carl\r\nBildt håller på att få ett allvarligt\r\ntrovärdighetsproblem. Människor känner inte igen\r\nsig, jag kan försäkra det, i den bild han ger här eller\r\nden han gav i debatten med mig för några veckor\r\nsedan. När Carl Bildt säger att vi nu går in i en\r\ngyllene period upplever inte den stora majoriteten\r\nav svenska folket sin situation på det sättet.</pre><pre>När nu 100 000, varav minst en tredjedel blir\r\narbetslösa, nu går ut från skolan och universitet\r\nupplever de inte att arbetslösheten nu har vänt och\r\natt vi nu går mot kraftigt ljusare tider. De är i stället\r\ndjupt bekymrade. De känner inte igen sig när det\r\nsägs att regeringen Bildt övertog ett konkursbo och\r\nnu har rett ut det.</pre><pre>Här talar en statsminister som har varit med att\r\nmed skuldsätta Sverige lika mycket som alla andra\r\ntidigare statsministrar i Sverige från Per Albin\r\nHansson och fram till min egen tid. Då kan man\r\ninte skylla ifrån sig på andra och säga att det är de\r\nsom orsakade ett konkursbo.</pre><pre>Carl Bildt säger att alla har fått bära bördor. Då är\r\nmin konkreta fråga: Nämn ett enda förslag där de\r\nhögavlönade och de rika har fått bidra till att hjälpa\r\nde arbetslösa?</pre><pre>Carl Bildt säger att Socialdemokraterna lägger på\r\nföretagen ökade bördor. Med en socialdemokratisk\r\npolitik skulle företagen få lägre avgifter och mindre\r\nbördor, medan ni vill ge till ägarna och aktieägarna.\r\nIngen regering har höjt skatterna så kraftigt för\r\nlöntagarna som den nuvarande regeringen har\r\ngjort. Det är den verkligheten som människorna\r\nute i landet upplever.</pre><pre>Aldrig har så många varit bidragsberoende, Carl\r\nBildt, som under er regering. Det är verkligheten.\r\nMänniskorna upplever det i sin vardag, eftersom\r\ndet är de som tvingas att gå och kvittera ut bidrag.\r\nDärför kan inte Carl Bildt trolla bort det i en\r\ntalarstol. Allra minst i Sveriges riksdag när\r\ntelevisionens kameror surrar för fullt, och radion\r\nsänder väl också.</pre><pre>Carl Bildt säger att vi socialdemokrater skulle varit\r\nemot att människor skall få välja läkare. Det var vi\r\nsom genomförde det. Men jag tycker att det är\r\norimligt att vi skall ha en läkartäthet på Östermalm\r\nsom är fullständigt grotesk samtidigt som man på\r\nsjukhusen inte klarar den mest viktiga vården. Det\r\när den verkligheten de sjuka och deras anhöriga\r\nupplever.</pre><pre>Carl Bildt har så oerhört svårt att sätta sig in i hur\r\nvanliga människor har det. Det är det som är\r\nproblemet. Han är för långt från verkligheten.</pre><pre>Vi har nog tyvärr inte Europas bästa skola.\r\nSanningen är återigen att föräldrar och elever\r\nupplever hur man utarmar skolan. Det är\r\nverkligheten.</pre><pre>Fru talman! Jag tror att Carl Bildt skulle må bra av\r\nopposition ett tag. Man har trots allt litet mer tid att\r\nresa och titta sig omkring. Jag tror att det skulle\r\nbidra till Carl Bildts personliga utveckling som\r\npolitiker.</pre><pre>(Applåder)</pre><pre>Anf. 29  Statsminister CARL BILDT (m)\r\nreplik:</pre><pre>Fru talman! Nog är det ett svaghetstecken när\r\nIngvar Carlsson börjar med att tala om Carl Bildts\r\npersonliga utveckling när vi diskuterar hur vi skall\r\nklara arbetslösheten i Sverige.</pre><pre>Jag sade i grunden två saker i mitt anförande. Det\r\nvar elände, nedgång, ökad arbetslöshet och massiv\r\nökning av varsel när Ingvar Carlsson var\r\nstatsminister våren 1991. Jag kan läsa statistik i\r\ntimmar i kammaren om detta. Under\r\nvårmånaderna för tre år sedan ökade antalet varsel\r\nmed 40 000. I dag är siffrorna dramatiskt mycket\r\nlägre. De ligger rekordlågt. Man får gå decennier\r\ntillbaka för att hitta så goda tal i industrin.</pre><pre>Jag sade att vi hade vänt denna utveckling med\r\nbetydande svårigheter. Ingvar Carlsson ställer\r\nfrågan: Har ni haft några förslag som lett till att\r\nhöginkomsttagare fått betala för de arbetslösa? Ja,\r\nvi har faktiskt en speciell avgift för\r\nhöginkomsttagare i arbetslöshetsförsäkringen. Det\r\nvet Ingvar Carlsson om, men han försöker att göra\r\nen s.k. Thage, som det numera heter, att smita ifrån\r\ndet som är uppenbart och känt.</pre><pre>Politiken har gett resultat. Ingvar Carlsson lämnade\r\nnedgång och arbetslöshet efter sig. Vi kan nu\r\nerbjuda uppgång, optimism och nya jobb som\r\nkommer. Det är inte bara jag som säger detta. Det\r\nsägs av sådana auktoriteter som måhända även för\r\nIngvar Carlsson är större än vad jag är.</pre><pre>Kjell-Olof Feldt har skrivit 493 tättryckta sidor om\r\neländet med regeringen Carlsson, som ledde fram\r\ntill arbetslöshetens stålbad. Det är 493 sidor som är\r\nlärorika. Låt dem inte misslyckas igen! Det finns\r\n187 nya sidor som handlar om vad som nu krävs för\r\nframtiden. Kjell-Olof Feldt har förvisso ett och\r\nannat kritiskt att säga också om oss. Men i\r\njämförelse med de synder som åvitas er framstår vi\r\nnärmast som snövita helgon!</pre><pre>Åter till den grundläggande frågan. Hur kan Ingvar\r\nCarlsson eller någon inom Socialdemokraterna tro\r\natt ökade och nya skatter på företag och på\r\nföretagare någonsin kommer att ge alla de nya\r\nriktiga jobb som vi behöver för att bryta\r\narbetslösheten?</pre><pre>Detta är den grundläggande frågan. Den har\r\nsocialdemokratin inget svar på. Därför kommer\r\nsocialdemokratisk politik, om olyckan skulle vara\r\nframme, att misslyckas igen med än mer tragiska\r\nkonsekvenser än förra gången Ingvar Carlsson stod\r\ndär med nedgång, arbetslöshet, kris, rosornas krig,\r\nslitningar och söndring.</pre><pre>(Applåder)</pre><pre>Anf. 30  INGVAR CARLSSON (s) replik:</pre><pre>Fru talman! När jag såg Carl Bildt i talarstolen så\r\nundrade jag om han var statsminister eller\r\nbokförsäljare. Han har dock läst Kjell-Olof Feldts\r\nbok dåligt, eller också har han fått ett exemplar där\r\ndet saknas väldigt många sidor. Jag skall gärna se\r\ntill att Carl Bildt får ett fullständigt exemplar av\r\nKjell-Olof Feldts bok, så att han kan ta till sig den.\r\nHan kommer då att uppleva att han har ganska\r\nmycket att lära även av Kjell-Olof Feldt.</pre><pre>Han kanske har ännu mera att lära av verkligheten.\r\nJag tycker att det är ett bekymmer att vi har en\r\nstatsminister som står här och ger en beskrivning\r\nsom är så långt ifrån hur en stor del av svenska\r\nfolket upplever verkligheten. Jag menar faktiskt\r\nallvar med att försonligheten är viktig. Carl Bildt\r\nborde försöka ta till sig mera av verkligheten än vad\r\nhan tycks göra.</pre><pre>Carl Bildt gav ett exempel på en avgift som\r\nhöginkomsttagarna betalar. Det finns faktiskt ett\r\ntak. De betalar inte i förhållande till sin inkomst.</pre><pre>Jag vill ställa en fråga till Carl Bidlt avseende en\r\nviktig punkt i min inledning. Det gäller den\r\nförlorade möjligheten att åstadkomma politisk\r\nstabilitet. Det finns tre områden där vi ändå har\r\nåstadkommit samarbete. Det gäller för det första\r\nräddningen av kreditväsendet. Hade det gått utan\r\nsocialdemokratins insats? För det andra gäller det\r\navtalet med EU, som Carl Bildt nämnde. För det\r\ntredje har vi antagit ett nytt pensionssystem. På\r\ndessa områden har regeringen haft de största\r\nframgångarna och där har man samarbetat med\r\nsocialdemokratin.</pre><pre>Carl Bildt nämnde Ny start för Sverige, att Sverige\r\nskall gå med i EU och att förhandlingarna blev bra.\r\nSocialdemokraterna var med och stöttade. Vi\r\npresenterade t.o.m. vårt förhandlingsunderlag före\r\nregeringen. I övrigt har det tyvärr inte gått så bra.\r\nOm man hårdrar det kan man säga att för varje tal\r\nsom Carl Bildt höll ökade ett tag nej-sidan. Det var\r\ninte så bra, sett från min utgångspunkt.</pre><pre>Ni talar om tillväxt och företagande. Sanningen är\r\natt på det området har det rasat, Carl Bildt. Det\r\nblev ingen tillväxt. Vi har fått en tillbakagång i\r\nstället. Jag har tidigare berört\r\nvalfrihetsrevolutionen. På sjukvårdsområdet leder\r\nden till att sjukhusen dräneras på resurser. Vi får\r\nprivatpraktiserande läkare i områden där det\r\ndefinitivt inte behövs ökade insatser. Den\r\nvalfrihetsrevolutionen är inte rimlig och riktig.</pre><pre>Ni sade att ni har satsat på miljön. Carl Bildt\r\nnämnde kretsloppspropositionen. Låt mig hänvisa\r\ntill Mats Svegfors, som torde vara bekant i Svenska\r\nDagbladet. Om denna proposition skrev han\r\nföljande: Det diffusa ansvar som hela\r\nkretsloppspropositionen skapar kommer inte att\r\nkunna utkrävas. Riksdagen delegerar till någon,\r\noklart vem, att ålägga en krets av företag, oklart\r\nvilka, att utföra något, oklart vad.</pre><pre>Är det detta, Carl Bildt, som ni anser vara er\r\nviktigaste miljöpolitiska insats? I så fall kan jag\r\nbara gratulera.</pre><pre>(Applåder)</pre><pre>Anf. 31  Statsminister CARL BILDT (m)\r\nreplik:</pre><pre>Fru talman! Det här var åter en flykt från\r\nhuvudfrågan. Ingvar Carlsson sade ingenting om\r\nhur de nya riktiga jobben faktiskt skall skapas. Vi\r\nfick inget svar på frågan hur man kan tro att nya och\r\nökade skatter på företag och företagande någonsin\r\nskulle kunna åstadkomma de nya och riktiga jobb\r\nsom Sverige behöver. Sällan eller aldrig har en\r\nsocialdemokratisk partiledare varit så på flykt och\r\nreträtt i en fråga som socialdemokratin klassiskt har\r\ntrott varit deras egen.</pre><pre>Jag skall dock kommentera något av det Ingvar\r\nCarlsson sade. Först till miljöpolitiken. Jag\r\nerkänner gärna -- och jag gjorde det inför de\r\nborgerliga riksdagsgrupperna när vi hade vårt\r\nslutsammanträde häromdagen -- att när Olof\r\nJohansson och Centern började tala om\r\nkretsloppstänkandet hörde jag till dem som inte\r\nriktigt var på det klara med vad det var för\r\nnågonting. Jag har blivit övertygad om att detta är\r\nviktigt och riktigt. Jag tror säkert att Mats Svegfors\r\nhar rätt när han pekar på de juridiska\r\nsvårigheterna. Men tanken på återanvändning,\r\nkretsloppet och att man skall utnyttja avgifter för\r\natt få en bättre miljö, har kommit och börjat införas\r\nmed den här regeringen. Jag hoppas att vi skall\r\nfortsätta med det arbetet och förfina det.</pre><pre>När det gäller Europapolitiken har vi gett Sverige\r\nett bättre avtal än vad ni trodde att vi skulle klara\r\nav. Vi har gjort det inom den tidsram som vi satte\r\nupp, trots att ni aldrig trodde att det skulle kunna\r\nvara möjligt. Det är möjligt att de\r\nsocialdemokratiska väljarna har tyckt att jag skulle\r\nha talat mindre om detta. Men nog hade det varit\r\nbättre om Ingvar Carlsson hade talat litet mera till\r\nde socialdemokratiska väljarna -- trots allt. Jag tror\r\natt han har rätt i det. Jag tror att\r\nsocialdemokratiska väljare lyssnar mera på Ingvar\r\nCarlsson än på mig. Problemet med\r\nEuropaopinionen är inte att jag har talat utan att\r\nandra har tigit. Jag välkomnar det som Ingvar\r\nCarlsson sade nyss.</pre><pre>Under de sekunder som återstår av min taletid skall\r\njag säga något om sysselsättningen. Göran Persson,\r\nsom sitter här i kammaren, har i LO-tidningen sagt\r\natt när socialdemokratin skall halvera\r\narbetslösheten så handlar det om att halvera den\r\nöppna arbetslösheten till stor del med\r\narbetsmarknadspolitik. Till stor del är det fråga om\r\nAMS-insatser, bidragsjobb och bidragspolitik.</pre><pre>När vi halverar arbetslösheten med vår politik är\r\ndet fråga om riktiga jobb i optimistiska och\r\nframtidsinriktade företag. Detta är den avgörande\r\nskillnaden. Ni stoppar de riktiga jobben när ni\r\nförsvårar för företagen och för företagandet. Ni\r\ntvingas kompensera detta med bidragsjobb. De kan\r\nvara nödvändiga. Vi har också gjort mycket i det\r\navseendet. Men det är inte detta som det handlar\r\nom. Det skall vara skillnad på AMS och Sverige.\r\nAMS behövs, men gör inte AMS till Sverige.</pre><pre>(Applåder)</pre><pre>Anf. 32  INGVAR CARLSSON (s) replik:</pre><pre>Fru talman! Vi skall kanske ta en diskussion om\r\nriktiga jobb. Carl Bildt har börjat använda det\r\nuttrycket mycket ofta. Vad är riktiga jobb för Carl\r\nBildt? Ibland har jag en känsla av att det avses att\r\nman har ett riktigt jobb om man t.ex. tillverkar en\r\nstridsvagn. Det är ett riktigt jobb. Men om man är\r\nsjukvårdsbiträde och har hand om gamla\r\nmänniskor anses det nästan vara ett tärande jobb.</pre><pre>Visst finns det tärande personer inom den\r\noffentliga sektorn -- några ser jag framför mig här.\r\nTärande är dock inte sjukvårdsbiträdet, inte\r\nambulansföraren och inte heller alla de andra som\r\ntar hand om våra sjuka och gamla. Men på något\r\nsätt så tycks moderater och nyliberaler anse alla\r\nsom arbetar inom offentlig sektor inte ha några\r\nriktiga jobb. Men vad man än tillverkar inom\r\nindustrisektorn, så är det någonting bra och riktigt.</pre><pre>Jag har i mitt inledande anförande verkligen\r\nredovisat hur vi vill skapa en ökad sysselsättning\r\noch tillväxt. Socialdemokratin har alltid varit\r\nmedveten om den industriella sektorns betydelse,\r\noch vi har alltid sett till att den har fått bra och\r\nrimliga arbetsvillkor. Men vi kan inte i ett läge när\r\nalternativet, Carl Bildt, är öppen arbetslöshet inse\r\natt det skulle vara något skamligt eller felaktigt att\r\nbygga en väg med AMS-medel. Vägen blir för den\r\nskull inte sämre. För att kunna tycka så måste man\r\nvara ideologiskt förblindad.</pre><pre>Carl Bildt har öppet och aningslöst redovisat varför\r\nModeraterna inte kan ta Sverige ut ur den här\r\narbetslöshetskrisen. Jag tror att det Carl Bildt här\r\nsade om de riktiga jobben för det svenska folket var\r\noerhört avslöjande.</pre><pre>I övrigt kan jag bara konstatera när det gäller de\r\nområden som Carl Bildt smiter ifrån att det väl\r\nnumera är att ''göra en Calle'' när man smiter ifrån\r\nverkligheten och beskriver den på sitt eget sätt.</pre><pre>(Applåd)</pre><pre>Anf. 33  Statsminister CARL BILDT (m)\r\nreplik:</pre><pre>Fru talman! Vi har nått en framgång. Vi lyckades\r\nfaktiskt få Ingvar Carlsson att hålla sig litet till\r\ndebattens huvudfråga, dvs. frågan om hur man\r\nskall få fram de riktiga jobben.</pre><pre>Visst finns det ibland behov av bidragsjobb. Vi har\r\nhaft fler sådana under denna mandatperiod än man\r\nkanske har haft någon gång tidigare. Detta har vi\r\nhaft, eftersom den akuta krisen måste hanteras.\r\nMen vad vi vill ha är en ekonomi som står på egna\r\nben. Det gäller företag, kommuner, landsting.\r\nOckså i offentlig verksamhet sker mycket som är\r\nnyttigt och värdefullt och som behöver förbättras.</pre><pre>I ert budgetalternativ och ute på era möten talas det\r\nom nya jobb. Det handlar praktiskt taget inte om\r\nett enda nytt jobb ute i företagen. Det är bara fråga\r\nom olika typer av AMS-insatser och bidragsjobb.\r\nDet alternativet finns. Det är det tragiska.</pre><pre>Nu kommer optimismen. Nu vill företagen satsa.\r\nDe nya riktiga jobben kommer om företagen bara\r\nfår besked om att den ekonomiska politik och den\r\nskattepolitik som denna regering står för skall ligga\r\nfast och om de får besked om medlemskapet i den\r\neuropeiska unionen. Er politik innebär att ni sätter\r\nbeskattningen av riskkapitalet i europeisk\r\nstrykklass, att ni ökar bolagsskatten och att ni\r\nlägger nya bördor på småföretagen. Ni slår ihjäl nya\r\nriktiga jobb. Ni tvingas kompensera dessa med\r\nbidragsjobb. Det är en nödvändighet, men det\r\nhandlar inte om detta.</pre><pre>Man undrar varför det är så här. Begriper\r\nsocialdemokraterna inte detta? Så här är det därför\r\natt de röda ränderna aldrig går ur.\r\nSocialdemokraterna misstror företag och framför\r\nallt företagare. Djupt inne i den\r\nsocialdemokratiska motionen ser vi förslaget om\r\nhur allting skall ordnas. Nu skall AP-fonderna åter\r\näga företag. Den socialistiska bockfoten kommer\r\nfram igen. Detta gör att ni aldrig klarar den\r\navgörande uppgiften att skapa nya och riktiga jobb.\r\nNi kommer aldrig ifrån den här frågan. Ni har\r\nmisslyckats förr. Er politik kommer att misslyckas\r\nigen, om nu olyckan skulle vara framme och ni\r\nskulle komma till makten.</pre><pre>(Applåder)</pre><pre>Anf. 34  HARRIET COLLIANDER (nyd):</pre><pre>Fru talman! Ny demokrati har under dessa tre år\r\ntryckt på, irriterat och erinrat om många saker som\r\nmåste göras.</pre><pre>Regeringen har faktiskt med Ny demokratis hjälp\r\nkunnat genomföra mycket som har varit till förmån\r\nför småföretagsamhet och för\r\nföretagsverksamheten över huvud taget i Sverige.\r\nUtan Ny demokrati hade detta inte gått. Om jag\r\nhade kunnat visa overheadbilder här hade jag visat\r\nen förteckning över bl.a. skattesänkningar som vi\r\nhar medverkat till för att underlätta för företag. Vi\r\nhar hjälp regeringen att få igenom dessa.\r\nSocialdemokraterna har hela tiden sagt nej. Det\r\nvisar att socialdemokraterna inte alls är så\r\nföretagsvänliga som deras läppars bekännelse ger\r\nuttryck för.</pre><pre>Jag tycker att regeringen slår sig litet för bröstet när\r\nman säger att exporten håller på att rädda Sverige.\r\nDet är den 30-procentiga devalveringen som har\r\nvarit som manna från himlen för svensk export.\r\nDenna exportökning kommer att plana ut då\r\ndevalveringseffekten börjar ebba ut.</pre><pre>Jag skulle vilja säga att det inte finns särskilt många\r\nutländska investerare i Sverige. Det behövs fler\r\nansträngningar. En stor del av de ökade\r\ninvesteringar som många talar om består faktiskt i\r\natt multinationella företag köper aktier här i\r\nSverige. De investerar inte direkt i fabriker. Det\r\nblir inga nya riktiga jobb av detta.</pre><pre>Regeringen måste medverka till att räntan sänks.\r\nDet är inte rimligt att räntan skall ligga på en högre\r\nnivå i Sverige än i utlandet. Den statliga\r\nNordbanken skulle faktiskt kunna gå i spetsen och\r\nse till att det blev konkurrens i det svenska\r\nbanksystemet. Exportkreditnämnden måste våga\r\nta risker i stället för att bara tjäna pengar. Det är\r\nockså ett led i att få bukt med arbetslösheten och\r\nskapa nya riktiga jobb.</pre><pre>Vi har kommit med många goda förslag här i\r\nriksdagen. Ibland upplever man att förslagen\r\nkommer från fel håll. Det har varit förslag för att\r\nlindra arbetslösheten och skapa riktiga jobb. När\r\njag talar om att lindra arbetslösheten tänker jag\r\nmycket på ungdomsarbetslösheten. Vi har\r\nföreslagit lärlingssystem och industriskolor. Vi har\r\nockså föreslagit en garantifond.</pre><pre>När jag var uppe på Uminova, Carl Bildt, fick jag\r\njust bekräftat att det behövs en garantifond som\r\ngaranterar pengar så att bankerna vågar låna ut\r\npengar till företag som satsar på uppfinningar, som\r\när riskfyllt. Det ger nämligen nya riktiga jobb. Jag\r\när ledsen över att vårt förslag inte gick igenom i\r\nsamband med att man tog lönefondspengarna från\r\n1992--1994 och så att säga omvandlade till fonder.\r\nDet hade varit något som hade gynnat svensk\r\nindustri. Det fick jag bekräftat. Jag har också fått\r\ndetta bekräftat från Ideon i Lund.</pre><pre>Det gäller också att marknadsföra Sverige\r\nutomlands. Jag tycker inte att regeringen gör\r\ntillräckligt. Ingvar Carlsson kommenterade inte ens\r\nhöjningen av bolagsskatten. Jag vet att regeringen\r\noch Ny demokrati har samma uppfattning,\r\nnämligen att den inte bör ske. När det gäller frågan\r\nom att marknadsföra Sverige utomlands har vi talat\r\nför ett Sweden Center. Där skall aktiviteterna för\r\natt marknadsföra Sverige koncentreras. Det borde\r\nvar litet mer klös i era ansträngningar för att se till\r\natt vi får fler utländska investerare till Sverige, Carl\r\nBildt.</pre><pre>Anf. 35  Statsminister CARL BILDT (m)\r\nreplik:</pre><pre>Fru talman! Det var litet förvirring här i kammaren\r\nföre Harriet Collianders replik. Det verkade nästan\r\nsom om det var ett nytt partiledarskifte i Ny\r\ndemokrati, men så var det väl inte?</pre><pre>Om man tittar tillbaka på den här mandatperioden\r\nkan man se att en del av de förslag som har kommit\r\nfrån olika företrädare för Ny demokrati visst har\r\nvarit vettiga och förnuftiga. Åtskilligt av det som\r\nHarriet Colliander nu hade att anföra är sådant som\r\nbör bli föremål för en seriös debatt. Nu går vi mot\r\nmandatperiodens avslutning. Då kan jag säga att\r\nproblemet har varit att allt detta har dolts av det\r\ninterna stridsdånet, som med tiden har blivit\r\nnärmast öronbedövande för omgivningen. Detta\r\nhar dessutom överskuggats av förenklade\r\nbudskap -- som t.o.m. har gränsat till hatets\r\nutmarker. Det här har gjort att Ny demokrati\r\nibland har ställt sig utanför den anständiga politiska\r\ndebatten.</pre><pre>De insatser som Harriet Colliander har gjort under\r\nsin korta tid för att återföra Ny demokrati till att\r\nvara ett parti som man sakligt kan resonera med är\r\nvärt ett visst erkännande. Hon har såvitt jag förstår\r\nfått utstå en del problem på grund av detta.</pre><pre>Jag skall nu gå över till de sakfrågor som hon tar\r\nupp. Det är klart att det faktum att kronan har fallit\r\noch fått ett lägre värde har inneburit en förbättring\r\nför exportindustrin. Den förbättring som vi nu ser i\r\ndet svenska näringslivet beror dock inte enbart och\r\ninte ens främst på detta. Den beror på det\r\nproduktivitetslyft som vi ser också i den offentliga\r\nsektorn. Det är resultatet av de förbättringar som\r\nvi har gjort för småföretagen i fråga om skatter och\r\nregleringar av villkor.</pre><pre>Därför tror jag att det är så viktigt vilken politik\r\nsom kommer att föras på den andra sidan om\r\nriksdagsvalet. Om det förs en felaktig politik -- om\r\nSocialdemokraterna börjar med allt detta elände\r\nsom att höja skatter och reglera -- kommer Sverige\r\nändå att surfa ett tag på devalveringsvinsternas\r\nvågor. Därefter faller Sverige ner och får problem.\r\nDetta kan man möjligen klara av med bidragsjobb\r\nmen inte med så mycket annat.</pre><pre></pre><pre>Vi måste få ner räntor -- ja. Det får vi genom\r\nsäkerhet, med en sund och bra ekonomisk politik\r\noch genom ett ja till medlemskap i den europeiska\r\nunionen. Vi måste satsa mera på exporten -- jag\r\nhåller helt med om det. Vi måste göra mera för att\r\nattrahera utländska investeringar till Sverige.</pre><pre>Det effektivaste sättet att göra detta är att rösta ja\r\ntill en borgerlig majoritetsregering i september och\r\nja till Sveriges medlemskap i den europeiska\r\nunionen i november. Då har vi möjlighet till en\r\ngyllene period -- annars kommer vi att förspilla den.</pre><pre>Anf. 36  GUDRUN SCHYMAN (v) replik:</pre><pre>Fru talman! När jag lyssnade på Carl Bildts\r\nanförande var min spontana reaktion att den\r\nmannen saknar verklighetsuppfattning.</pre><pre>Jag vet att Carl Bildt har varit ute och rest en del.\r\nDet har också jag gjort. Men jag undrar var Carl\r\nBildt har varit. Han kan inte ha varit på något av de\r\narbetslöshetskaféer som finns runt om i landet och\r\nsom, tyvärr, finns i varje stad. Jag skulle vilja\r\nrekommendera ett besök där, Carl Bildt! Han kan\r\ninte ha varit i Gottsunda i Uppsala, som ändå har\r\nvarit väl omskrivet när det gäller hur det har gått\r\ndär både med den kommunala demokratin och med\r\nvälfärden. Han kan knappast ha varit i\r\nBiskopsgården eller i Bergsjön i Göteborg. Jag\r\nantar att Carl Bildt inte heller har varit i vare sig\r\nTensta eller Rinkeby utanför Stockholm.</pre><pre>Det är synd, Carl Bildt, därför att det skulle ha gett\r\nen helt annan uppfattning om läget i landet. Det\r\nskulle ha visat på den ökande segregationen och på\r\ndet faktum att den valfrihetsrevolution som ni är så\r\nstolta över att ha genomfört har inneburit minskad\r\nvalfrihet för väldigt många människor.</pre><pre>Att inte ha ett jobb och att inte ha en dagisplats är\r\nknappast valfrihet. Det kan inte vara fråga om\r\nvalfrihet när vissa människor, lågavlönade, bor i\r\nvissa områden och andra människor bor i andra\r\nområden -- där det kanske i och för sig finns\r\nvalfrihet, t.ex. på Östermalm där Carl Bildt själv\r\nbor. Där har man ju oerhört stor valfrihet\r\nåtminstone vad gäller läkare.</pre><pre>Är det så här vi skall ha det? Är det priset för den\r\nvalfrihetsrevolution som ni så envist och enträget\r\nvurmar för?</pre><pre>Jag har sagt tidigare i denna talarstol att jag tycker\r\natt regeringen är inkompetent. Jag har också sagt:\r\nJag tror inte att ni drivs av illvilja. Men ni saknar\r\nkompetens.</pre><pre>Jag tar tillbaka det. Ni är mycket kompetenta i att\r\ngenomföra det ni vill, nämligen återupprätta det\r\nsvenska klassamhället. Ni är duktiga på det. Ni\r\nkallar det för valfrihetsrevolution. Men det är\r\nvalfrihet för mycket mycket få människor, Carl\r\nBildt!</pre><pre>Jag skulle vilja att Carl Bildt åtminstone erkände\r\natt det i spåren av den här valfrihetsrevolutionen\r\nfaktiskt finns stora sociala problem. Även om Carl\r\nBildt inte själv går till nämnda ställen måste väl\r\nändå någonting ha nått fram till regeringskanslierna\r\nsom visar att det faktiskt inte står så bra till.</pre><pre>Jag undrar hur ni har tänkt komma till rätta med\r\ndet här. Jag vill inte höra något tal om uppgivenhet,\r\nCarl Bildt, när jag eller Ingvar Carlsson säger att vi\r\nvill ha ett samhälle som är rättvist och som bygger\r\npå solidaritet med ett ansvarstagande. Det är inte\r\nuppgivenhet, utan det är att återupprätta\r\nmänniskovärdet. Det är att se till varje människas\r\nunika värde. Det är att se till att kollektiva\r\nlösningar kan vara väl så rationella och effektiva,\r\ninte minst från ekonomisk synpunkt -- faktiskt! Det\r\när inte så att ett orättvist samhälle är ekonomiskt\r\nlönsamt, Carl Bildt! Tvärtom är det så att stora\r\nekonomiska och sociala orättvisor också kostar\r\npengar. Men framför allt handlar det om mänskligt\r\nlidande.</pre><pre>Anf. 37  Statsminister CARL BILDT (m)\r\nreplik:</pre><pre>Fru talman! Det är alldeles uppenbart att man från\r\nden samlade vänstern med Carlsson--Schyman\r\nförsöker att tala bort verkligheten, därför att\r\nverkligheten är att det nu går bättre för Sverige. Nu\r\när det uppåt i företagen. Nu är det neråt med\r\narbetslösheten. Nu ligger varslen rekordlågt. För\r\ntre år sedan, efter det att vänstern varit vid makten,\r\ngick det dåligt -- ja, allt sämre för Sverige. Det är\r\nverkligheten. Den kan ni inte tala bort. Den syns\r\nvarhelst man rör sig.</pre><pre>Sedan kort om valfriheten. Det är osocialt, Gudrun\r\nSchyman, att förvägra människor rätten att välja.\r\nDet är möjligt att det är kommunism eller socialism\r\natt man inte skall få välja skola. Men det är orätt\r\ngentemot individen, därför att varje individ och\r\nvarje familj är unik. Ju mera vi bygger ett samhälle\r\nsom ger dem möjlighet att få utlopp för sin egen\r\nvalfrihet, desto bättre blir detta samhälle. Att\r\nförvägra dem rätten att välja är att förvägra dem\r\nrätten att forma sitt eget liv.</pre><pre>Är då valfriheten fullständig? Nej, det är den inte.\r\nDet finns mycket kvar att göra i\r\nvalfrihetsrevolutionen. Jag tycker att det skall vara\r\nmycket mera, över hela landet -- förvisso är det så.\r\nMen vi har börjat, och det är långt mycket mer av\r\nvalfrihet nu än det var för tre år sedan. Ni vill ge\r\nsocialdemokratin stöd att avskaffa allt detta.</pre><pre>Dagens minisensation: Gudrun Schyman sade inte\r\nett ord om Europapolitiken. Vad är inte detta? Låt\r\nmig ställa en enda fråga till Gudrun Schyman i det\r\nhänseendet: Hur kan Gudrun Schyman hävda att\r\ndet EES-avtal som hon i denna talarstol sagt är ett\r\nhot mot Sveriges självständighet och ett hot mot\r\nSveriges demokrati och att det skulle leda till vår\r\nunderkastelse och nästan till vår undergång nu är\r\nden lösning som hon anbefaller för Sverige när hon\r\nskall säga nej till inflytandet och medlemskapet i\r\nsamarbetet?</pre><pre>Var finns logiken och konsekvensen i\r\nVänsterpartiets försök till Europapolitik? Är det\r\nbara så att ni spelar på gammal isolationism i\r\nförbittringen över att kommunismen har gått i\r\nhistoriens grav?</pre><pre>Anf. 38  GUDRUN SCHYMAN (v) replik:</pre><pre>Fru talman! Jag kan försäkra Carl Bildt om att vi\r\nhar en alldeles utmärkt Europapolitik som bygger\r\npå att vi säger nej till svenskt medlemskap och på\r\natt vi samarbetar utifrån de villkor som innebär att\r\nvi har beslutanderätt och suveränitet kvar i det här\r\nlandet.</pre><pre>Men nu tillbaka till vardagen, Carl Bildt! Det är\r\nfaktiskt så att kommunerna är mycket centrala om\r\nvi skall utveckla både valfrihet och välfärd för\r\nmänniskor.</pre><pre>Personligen tror jag att det är viktigare att kunna\r\nha en bra skola att gå till än att kunna välja. Det\r\nviktigaste måste vara att man har ett jobb, inte att\r\nman kan välja. Valfriheten har väl inget värde i sig.\r\nDet är väl ändå innehållet -- livet -- som det handlar\r\nom, Carl Bildt!</pre><pre>Den ekonomiska politik som ni bedriver har\r\nkritiserats av många, bl.a. av Kjell-Olof Feldt. Det\r\när flera som har använt sig av hans bok i debatten.\r\nJag skall också göra det. Kjell-Olof Feldt kan väl\r\nknappast kallas för kommunist, eller hur? Han\r\nskriver så här om regeringens politik vad gäller\r\nkommuner och landsting: Enligt finansministern\r\ninnebär det -- alltså er politik -- om de kommunalt\r\nanställda skall ha samma löneutveckling som andra\r\nlöntagare -- och det skall de väl -- att deras antal\r\nmåste minska med minst 2 % per år under 90-talet.</pre><pre>Detta är effekterna av Nathalieplanen. Det innebär\r\natt 100 000 av sjukvårds- och skolpersonalen får gå.\r\nÄr det ett led i att minska arbetslösheten? frågar\r\njag.</pre><pre>Kjell-Olof Feldt skriver vidare: Regeringen har\r\ningen anvisning att ge om hur det skall gå till, och\r\nman kan starkt misstänka att finansministern själv\r\ninte har någon aning om vilka\r\nrationaliseringsmöjligheter som finns och var\r\nbesparingarna skall tas.</pre><pre>Det här är faktiskt någonting som berör människors\r\nvardag. Kjell-Olof Feldt säger också: Öser man\r\ndessutom på med försäkringar om att alla de nya\r\nstyrmetoderna och privatiseringarna kan förena\r\nrationaliseringar med bättre service och ökad\r\npersonlig valfrihet klarar man sig undan besvärliga\r\nkonfrontationer med oroliga medborgare, i varje\r\nfall i förhoppningen att problemen inte hinner bli så\r\nallvarliga att taktiken avslöjas före valet.</pre><pre>Hur har ni tänkt er det här med ständigt sparande\r\ni kommunerna, samtidigt som människor tydligen\r\nskall få fler jobb och höjda löner och kunna öka sin\r\nprivata konsumtion? Hur skall detta gå till, Carl\r\nBildt? Jag hoppas att Carl Bildt fick några goda råd\r\nnu av finansministern.</pre><pre>Anf. 39  Statsminister CARL BILDT (m)\r\nreplik:</pre><pre>Fru talman! Självfallet fick jag goda råd av\r\nfinansministern. Vad skulle jag annars få?</pre><pre>Helt kort om valfriheten. Gudrun Schyman frågar\r\nmig om valfriheten har ett värde i sig. Det anser inte\r\nhon att den har, men det anser jag. Varför då? Ja --\r\noch här är det väldiga fundamentala skillnader --\r\ndärför att friheten har ett värde i sig i ett samhälle.\r\nDet är friheten som ger samhället dess värde för\r\nindividen och ger den möjlighet att forma ett liv i\r\nenlighet med sina egna önskningar.</pre><pre>Sedan behöver vi en stark stat som ger ramar, lagar,\r\nen grundläggande social trygghet -- och ibland\r\nockså valfrihet i det konkreta innehållet som vi när\r\ndet gäller friskolor, skolpeng och möjligheterna att\r\nsätta upp alternativa dagis. Allt detta vill Gudrun\r\nSchyman förbjuda. Allt skall tvingas in i den\r\nkollektivistiska tvångströjan. För mig har\r\nvalfriheten ett värde i sig. För Gudrun Schyman har\r\nden inget värde alls.</pre><pre>Så till frågan om Europa. Varför vill Gudrun\r\nSchyman göra Sverige till en lydstat under Bryssel?\r\nDet var så hon beskrev EES-avtalet när det\r\ndiskuterades i denna kammare. Nu är hon EES-\r\ndrottningen i den svenska Europadebatten. Hon\r\nsäger nej till att delta i samarbetet, nej till\r\nmedinflytande, men hon förordar det EES-avtal\r\nsom skulle göra oss till en lydstat och som skulle\r\ngöra att vi förlorade vår självbestämmanderätt. Var\r\nfinns logiken?</pre><pre>Ytterligare en fråga i denna del: Vilka är\r\nVänsterpartiets vänner i denna politik? Det är de\r\nextrema, reaktionära högerliberalerna, i vissa\r\nländer extremnationalister gränsande till fascister.\r\nDet är kvarvarande kommunistiska sekter i vissa\r\neuropeiska länder. Det finns inte ett anständigt\r\nvänsterparti i hela det västliga Europa som delar er\r\nisolationism och er trångsynthet när det gäller\r\nsynen på samarbete i Europa! Ni är emot valfrihet,\r\ndet vet vi. Ni är emot europeiskt samarbete, det vet\r\nvi också. Så kommer det också att gå som det går\r\nför er, som kommunistiskt parti.</pre><pre>(Applåder)</pre><pre>Anf. 40  Socialminister BENGT\r\nWESTERBERG (fp):</pre><pre>Fru talman! I valet 1991 beslutade svenska folket\r\natt byta regering. Många gjorde det i känslan av att\r\nallt inte stod rätt till i vårt Sverige.</pre><pre>Något måste vara fel när bankerna trugar på\r\nmänniskor lån och konsumtionen hålls uppe genom\r\natt människor lånar mer än de sparar.</pre><pre>Något måste vara fel när svenska företag år efter år\r\nförlorar marknadsandelar i konkurrens med\r\nföretag från andra länder.</pre><pre>Något måste vara fel när småföretagare många\r\ngånger tvingas pantsätta familjens villa och låna\r\npengar för att kunna betala förmögenhetsskatt på\r\nbyggnader och maskiner som är nerplöjda i deras\r\nföretag.</pre><pre>Något måste vara fel när svenska uppfinnare och\r\ninnovatörer inte kan finna avsättning i Sverige för\r\nuppfinningar som har en stor potentiell marknad,\r\nutan måste vända sig utomlands.</pre><pre>Något måste vara fel när svenska företag lägger\r\nnästan alla investeringar i andra europeiska länder\r\nän Sverige.</pre><pre>Något måste vara fel när statsmakterna anser sig ha\r\nråd att skattesubventionera medlemsavgifter i\r\nfacket men inte att finansiera viktiga reformer för\r\ndet glömda Sverige.</pre><pre>Något måste vara fel när enskilda medborgare får\r\nvälja blöjor men inte dagis, omslagspapper till\r\nskolböckerna men inte skola, plåster men inte\r\nläkare -- dvs. när de får göra alla de mindre viktiga\r\nvalen själva men inte de viktiga.</pre><pre>Något måste vara fel när förskollärare hindras från\r\natt starta eget, trots att det finns långa dagisköer.</pre><pre>Något måste vara fel när människor tvingas vänta\r\npå operationer och behandlingar i sjukvården trots\r\natt det finns både lediga lokaler och personal som\r\när villig att ställa upp.</pre><pre>Något måste vara fel när man får lika mycket eller\r\nt.o.m. mer betalt om man är hemma och sjuk än om\r\nman går till jobbet.</pre><pre>Något måste vara fel -- ja, jag skulle kunna fortsätta\r\nden här uppräkningen länge till, men de här\r\nexemplen kan räcka. Att ändra på allt detta har\r\nvarit en central uppgift för den här regeringen som\r\ntillträdde efter valet 1991. På punkt efter punkt har\r\nvi under det gångna åren lagt om politiken och\r\nrättat till missförhållanden.</pre><pre>Det känns angeläget att påminna om detta därför\r\natt det är så lätt att glömma. Oftast har de här\r\nförändringarna skett i strid med\r\nsocialdemokraterna. Deras vision om framtiden\r\nåterfinns i hög grad i den backspegel som jag just\r\nhar tittat i.</pre><pre>Men visst har de här tre åren också rymt\r\nbesvikelser. Vi liberaler dolde inte i valrörelsen\r\n1991 att stora problem väntade i svensk ekonomi. I\r\nvårt valmanifest skrev vi: ''Svensk ekonomi är i\r\nkris. Svenska företag slås ut. Kostnadsökningarna\r\nhar år efter år försämrat konkurrenskraften,\r\nindustriproduktionen minskar, arbetslösheten\r\nstiger, företagen satsar alltmer av sina pengar\r\nutomlands, trots att efterkrigstidens längsta\r\nhögkonjunktur har infallit under det årtionde som\r\nsocialdemokraterna har suttit vid makten har de\r\ninte lyckats lösa de grundläggande problemen i\r\nsvensk ekonomi.''</pre><pre>Fru talman! Detta kallade Ingvar Carlsson och\r\nAllan Larsson för ''svartmålning''. Men det visade\r\nsig dess värre snarare vara en skönmålning. I själva\r\nverket underskattade även vi problemen. De var\r\nstörre än vad vi hade förstått. Därför har det också\r\ntagit längre tid att vända utvecklingen än vad vi\r\nhade hoppats.</pre><pre>Att sanera de offentliga finanserna och skapa\r\nförutsättningar för nya jobb har varit regeringens\r\nstörsta och svåraste uppgifterna under de här åren.\r\nJag vill hävda att vi har tagit krafttag för att sanera\r\nde offentliga finanserna. Det finns de som tycker att\r\nvi borde ha gjort ännu mer. Men redan det som vi\r\nhar gjort har gjorts under hårt motstånd från\r\nSocialdemokraterna.</pre><pre>Av alla de budgetförstärkningar som regeringen\r\nhar lagt fram har Socialdemokraterna motsatt sig\r\nåtminstone 40 miljarder kronor. Och det utan att\r\nredovisa några alternativ!</pre><pre>I några fall har de i efterhand accepterat vårt\r\nförslag, men först sedan de har försökt -- och ofta\r\nlyckats -- vinna poänger på sitt motstånd.</pre><pre>Den sänkning av statsbidraget i kommunerna med\r\n7 miljarder kronor som regeringen drev igenom\r\ninför 1993 är ett exempel. Socialdemokraterna gick\r\nemot den. Jag vet inte hur många gånger jag har\r\nhört socialdemokrater gråta stora krokodiltårar\r\növer indragningen och hävda att den är orsaken till\r\nsnart sagt alla de bekymmer som kommunerna har\r\nhaft under de här åren.</pre><pre>Men med facit i hand kan vi konstatera att 1993,\r\nekonomiskt sett, var ett bra år för kommunerna.\r\nDet gav, trots indragningen, ett finansiellt\r\növerskott på 25 miljarder kronor. Sanningen är att\r\ndet inte i första hand var indragningen på 7\r\nmiljarder som har tvingat fram rationaliseringar i\r\nkommunerna, utan de dystra långsiktiga utsikterna\r\nför kommunernas ekonomi.</pre><pre>Så småningom har Socialdemokraterna insett\r\ndetta. Göran Persson säger nu rakt ut att det inte\r\nblir några ytterligare statsbidrag till kommunerna\r\nom Socialdemokraterna kommer tillbaka till\r\nmakten. Det vore bra om Ingvar Carlsson kunde\r\nerkänna att det pågående effektiviseringsarbetet\r\nmåste fortsätta oavsett vilken regering Sverige har\r\nefter valet i höst.</pre><pre>Socialdemokraterna har inte bara gått emot en stor\r\ndel av budgetförstärkningarna. De vill också få\r\nmänniskor att tro att många av de åtgärder som de\r\ntill sist har accepterat bara är tillfälliga. Men\r\ntillfälliga åtgärder löser inte problemet med det\r\nstrukturella budgetunderskottet. Det kräver\r\npermanenta åtgärder. Så om Socialdemokraterna\r\ntänker göra allvar av löftet att så småningom\r\nåterställa t.ex. ersättningsnivån i\r\narbetslöshetsförsäkringen kräver det andra\r\nbesparingar i stället, eller höjda skatter.</pre><pre>En av de obalanser som återstår att lösa gäller ATP.\r\nInbetalningarna kommer även efter den\r\navgiftshöjning som riksdagen beslutade om\r\nhäromdagen att understiga utbetalningarna med\r\nungefär 15 miljarder kronor. Jag har gett besked\r\nom att Folkpartiet anser att den bördan måste\r\nfördelas mellan den aktiva generationen och\r\npensionärerna på ett sådant sätt att inga\r\npensionärer får sänkt pension. Många andra går\r\nsom katten kring het gröt när det gäller detta. Jag\r\nskulle därför vilja fråga Ingvar Carlsson: Hur har\r\nSocialdemokraterna tänkt sig att klara underskottet\r\ni ATP?</pre><pre>Socialdemokraternas hittillsvarande strategi har\r\nvarit bisatsmoralens. Tydligt, i huvudsatserna, går\r\nde emot regeringens förslag. Vagt, i bisatserna,\r\nantyder de att också en socialdemokratisk regering\r\nskulle tvingas spara och höja skatter.</pre><pre>Göran Perssons framträdande här i kammaren i går\r\nvar en lysande uppvisning i denna bisatsmoral. Alla\r\nde konkreta förslag som Anne Wibble redovisade\r\nsade han nej till, men vilka hans alternativ var fick\r\ningen veta.</pre><pre>Det enda konkreta exempel på besparing som han\r\ngav var vårdnadsbidraget. Det var verkligen tur för\r\nSocialdemokraterna att det till slut blev ett\r\nvårdnadsbidrag, för annars hade de stått helt utan\r\nexempel. Men de vet naturligtvis att det inte räcker\r\nsärskilt långt. Frågan om vi som vanligt skall\r\nbehöva vänta till efter valet på socialdemokraternas\r\nbesked eller om de denna gång tänker ge några\r\nbesked före valet är fortfarande obesvarad.</pre><pre>Fru talman! Att minska budgetunderskottet är\r\nviktigt för att skapa förtroende på de finansiella\r\nmarknaderna och därmed för att få ned räntan. Det\r\när i sin tur en viktig förutsättning för att klara den\r\nandra huvuduppgiften: att få fram nya jobb.</pre><pre>Vi behöver fram till sekelskiftet -- som jag sade\r\ntidigare i mitt replikskifte med Ingvar Carlsson --\r\nett tillskott på minst en halv miljon nya jobb i det\r\nprivata näringslivet. De frågor som jag ställde till\r\nIngvar Carlsson tidigare, dvs. hur\r\nSocialdemokraterna kan tro att den politik som på\r\n40 år inte har skapat något tillskott av jobb nu skall\r\ngöra det på sex sju år framåt och hur de kan tro att\r\nföretagare skall investera riskfyllt i små företag, när\r\nman får bättre avkastning efter skatt genom att\r\nsätta in pengarna på bank eller köpa\r\nstatsobligationer, har inte fått några svar.</pre><pre>Jag kan än en gång slå fast att två alternativ här står\r\nmot varandra. Det ena är att återgå till den\r\nsocialdemokratiska politik som inte har givit några\r\njobb. Det andra är att fortsätta den politik för\r\nbättre villkor för företag och företagare som\r\nregeringen har inlett. Vi börjar nu se resultat av den\r\npolitiken, och -- som har sagts tidigare -- svenska\r\nföretagare är i dag de mest optimistiska i\r\nVästeuropa, särskilt när det gäller möjligheterna\r\natt få fram nya jobb.</pre><pre>Fru talman! Även om mycket av debatten under\r\ndenna mandatperiod, med all rätt, har handlat om\r\nbudgetunderskott och arbetslöshet, har dessa år\r\nockså rymt annat. Inte minst på välfärds- och\r\njämställdhetsområdena har det i hög grad varit en\r\nreformperiod. Jag och mina liberala partivänner i\r\ndenna kammare känner stolthet över de resultat\r\nsom vi har uppnått under dessa år.</pre><pre>I många år har vi engagerat oss i kampen för att\r\nskapa bättre villkor för människor som lever i det\r\nglömda Sverige. I praktisk handling har vi under\r\ndessa år drivit fram en rad viktiga\r\nhandikappreformer, en vårdgaranti, som i stort sett\r\nhar eliminerat operationsköerna i sjukvården, en\r\nsnabb utbyggnad av gruppbostäder, ålderdomshem\r\noch andra särskilda boendeformer för äldre samt en\r\nangelägen reform för psykiskt sjuka.</pre><pre>I många år har vi engagerat oss i kampen för ökad\r\nvalfrihet. I praktisk handling har vi under dessa år\r\nmedverkat till en valfrihetsrevolution i\r\nvälfärdspolitiken. Alla -- inte bara den välbeställda\r\növerklassen -- har fått möjlighet att välja\r\nbarnomsorg, skola och husläkare. Det och\r\nintenting annat är innebörden bl.a. i den skolpeng\r\nsom vi har infört. Och möjligheterna för enskilda\r\ninitiativ och alternativ har vidgats.</pre><pre>I många år har vi varit pådrivande för en mer aktiv\r\njämställdhetspolitik. I praktisk handling har vi nu\r\ndrivit fram en offensiv för att skapa förutsättningar\r\nför att under resten av detta decennium ta rejäla\r\nsteg på vägen mot en verklig jämställdhet mellan\r\nkvinnor och män. Jämställdhetslagen skärps den 1\r\njuli och från årsskiftet införs en pappamånad och en\r\nbarnomsorgsgaranti.</pre><pre>En hel del har gjorts. Men självklart finns det\r\nfortfarande brister. Vi vill fortsätta för att kunna\r\nattackera också dem.</pre><pre>Fru talman! Dagens Nyheters politiske redaktör\r\nHans Bergström skrev häromdagen om hur\r\nSocialdemokraternas standardangrepp mot mig är\r\natt jag är ''len i rösten, men när det kommer till\r\npraktisk handling sticker bokfoten fram''. Jag\r\nkänner igen beskrivningen. Kjell-Olof Feldt var\r\nförst med den i valrörelsen 1988. Den har\r\nåterkommit i många angrepp denna vår.</pre><pre>Anklagelsen skall väl närmast uppfattas så att\r\nmånga socialdemokrater är oroliga för att deras\r\nsympatisörer skall gilla de värderingar som jag står\r\nför. Därför vill Socialdemokraterna gärna göra\r\ngällande att mina handlingar, t.ex. besparingar i\r\noffentliga utgifter eller lättnader i\r\naktiebeskattningen, står i strid med dessa\r\nvärderingar.</pre><pre>Ja, jag är en övertygad anhängare av den svenska\r\nvälfärdsmodellen, men jag är också övertygad om\r\natt jag just därför måste ha modet att fatta också\r\nobekväma beslut, som är nödvändiga för att skapa\r\nbalans i svensk ekonomi. Besparingar som är\r\nnödvändiga för att eliminera det stora\r\nbudgetunderskottet står inte i strid med höga\r\nambitioner i välfärdspolitiken. Tvärtom är de ett\r\nled i försvaret av den sociala välfärden.</pre><pre>Lättnader i aktiebeskattningen, som är strategiska\r\nför att skapa förutsättningar för att små företag\r\näntligen skall kunna växa och ge fler jobb, står inte\r\nheller i strid med höga ambitioner i\r\nvälfärdspolitiken. Tvärtom är de ett led i byggandet\r\nav en starkare bas för den sociala välfärden.\r\nSanningen är att det ibland krävs hårda nypor för\r\natt försvara mjuka värden och för att klara\r\nvälfärden.</pre><pre>Fru talman! Att skapa förutsättningar för minst en\r\nhalv miljon nya jobb i det privata näringslivet fram\r\ntill sekelskiftet genom bättre villkor för nya företag\r\noch småföretag och genom sanering av de offentliga\r\nfinanserna,</pre><pre>att försvara men också förnya välfärden, bl.a.\r\ngenom ökad valfrihet,</pre><pre>att intensifiera arbetet för verklig jämställdhet\r\nmellan kvinnor och män, inte minst för rättvisa\r\nkvinnolöner, och</pre><pre>att göra Sverige till en engagerad och aktiv medlem\r\ni den europeiska unionen,</pre><pre>detta är de mål som vi liberaler i höstens val\r\nkommer att be om väljarnas stöd för att arbeta mot.</pre><pre>Vi törs säga som det är. Vi törs utmana dem som är\r\nstörre. Vi törs utmana opinioner och gå före.\r\nDärför går vi också ut i valrörelsen med stor\r\ntillförsikt.</pre><pre>(Applåder)</pre><pre>Anf. 41  INGVAR CARLSSON (s) replik:</pre><pre>Fru talman! Jag kan konstatera att det i förra\r\nomgången var fru talmannen som räknade rätt och\r\njag som räknade fel. Jag hade inte rätt till\r\nytterligare replik.</pre><pre>Det är riktigt att vi socialdemokrater tycker att\r\nBengt Westerberg ofta säger bra saker. Men sedan\r\när det svårt att få hans handlingar att gå ihop med\r\nhans uttalanden. Detta har vi också givit uttryck\r\nför. Mitt tydligaste exempel -- det fall då jag blev\r\nmest besviken -- var skattereformen, där vi gjorde\r\nupp till ett politiskt pris som var ganska högt för oss.\r\nMed den likställda beskattningen tog vi ett rejält\r\ntag för att stoppa skatteplanering och skattefusk.\r\nSedan gick Folkpartiet ifrån uppgörelsen. Sådana\r\nexempel skapar tveksamhet. Delvis kan det\r\nförklaras med att Folkpartiet sitter i en\r\nmoderatledd regering.</pre><pre>Vi är för möjligheten att välja skola. Den\r\nmöjligheten införde vi. Men skolpengen är något\r\nannat. Den systematiskt missgynnar de vanliga\r\nskolorna och gynnar de privata. Lägger man\r\ndessutom avgifter på dessa skolor, har vi en\r\nsegregering av skolan. Detta kommer vi\r\nsocialdemokrater att bestämt motarbeta.</pre><pre>Vi införde möjligheten att välja läkare. Vi hade ett\r\nsystem med vårdcentraler, företagsläkare,\r\ndistriktssköterskor och möjlighet att söka akut på\r\nsjukhus. Det var bra från valfrihetssynpunkt.\r\nHusläkarsystemet innebär ett ökat tvång och är\r\ndärför ingen valfrihetsreform. Genom\r\nprivatläkarnas etableringsmöjligheter ökar\r\ndessutom kostnaderna med 1,2 miljarder kronor,\r\nsom måste tas från de vanliga sjukhusen. Detta\r\ninser nu de som jobbar med sjukvård ute i\r\nlandstingen även på den borgerliga sidan. Det var\r\nen felaktig och oklok politik.</pre><pre>Jag tycker faktiskt att regeringen och Folkpartiet\r\nskall vara litet lågmälda när det gäller förmågan att\r\nspara. Ni har alldeles nyss beslutat om ett\r\nvårdnadsbidrag på 4 000 miljoner kronor brutto,\r\nom ni så vill. Ni har sänkt kapitalskatterna med 25\r\nmiljarder kronor. Pensionsfonderna har tömts,\r\nBengt Westerberg, på 30 miljarder kronor för att\r\nhålla i gång Moderaternas systemskifteskampanj.</pre><pre>Finansministern säger att det är underskott i\r\nsystemet. Om ni till att börja med låtit de pengarna\r\nligga kvar hade ni åtminstone haft det rejäla\r\nstartkapitalet.</pre><pre>Det påstås att finansministern har räknat rejält fel.\r\nJag vill undersöka det närmare innan jag tar upp en\r\ndebatt. Jag har bara konstaterat att vi har träffat en\r\nviktig överenskommelse om pensionsfrågan, och\r\njag tycker att vi där har tagit ett betydande ansvar.</pre><pre>Dessutom har ni skänkt bort en hel del ytterligare\r\npengar i samband med försäljningen av de statliga\r\nföretagen. Inte har ni haft någon särskilt god\r\nförmåga att hålla i pengarna!</pre><pre>Ja, vi börjar med att ta bort vårdnadsbidraget. Vi\r\ntänker skapa en rättvis kapitalbeskattning. Vi är\r\nberedda att dra ned mera på försvaret och\r\njordbruket. Vi skulle återgå till en ansvarsfull och\r\nstram budgetpolitik och inte minst en politik som\r\nsatsar på tillväxt så att vi ökar inkomsterna. Jag tror\r\natt Bengt Westerberg och jag är överens om att det\r\när avgörande om vi skall komma till rätta med\r\nbudgetunderskottet.</pre><pre>Anf. 42  Socialminister BENGT\r\nWESTERBERG (fp) replik:</pre><pre>Fru talman! Valfriheten är en viktig kvalitetsfråga.\r\nIngvar Carlsson säger att han är emot avgifter i\r\nskolan. Det är vi också. Det var precis därför vi\r\nmedverkade till att införa skolpengen. Skolpengen\r\nhar öppnat friskolorna också för de människor som\r\ninte har varit beredda att ta fram plånboken och\r\nbetala mer utöver det de har betalat i skatt.</pre><pre>Om det visar sig att det finns friskolor som trots\r\ndetta tar ut avgifter är vi beredda att gå in och\r\nförhindra det. Vi tycker att det är fel att det skall\r\nvara så.</pre><pre>Det är ett faktum att det är just avgifterna som har\r\nvarit segregerande när det har gällt friskolorna\r\nunder de år socialdemokraterna har haft det\r\navgörande inflytandet. Det är bara de som har varit\r\nberedda att betala tusentals kronor varje termin\r\nutöver skatten som har haft tillgång till friskolorna\r\noch möjlighet att komma in. Det är precis detta vi\r\nvill komma ifrån.</pre><pre>Därför är skolpengsreformen en reform för\r\nintegration och inte, som socialdemokrater ofta\r\npåstår, en reform som leder till segregation.</pre><pre>Husläkarreformen innebar att vi för första gången\r\ni Sverige fick rätt att som enskilda medborgare välja\r\nen egen läkare. Detta var naturligtvis en mycket\r\ncentral och viktig valfrihetsreform. Den lag som\r\nSocialdemokraterna med stöd av Vänsterpartiet\r\noch Nydemokraterna vill avskaffa säger just detta --\r\ninte så väldigt mycket annat faktiskt -- att varje\r\nmedborgare själv skall ha rätt att välja en läkare.\r\nDet är viktigt att den reformen får ett stort stöd i\r\nvalet så att vi kan fullfölja den.</pre><pre>Jag konstaterar att Ingvar Carlsson inte kan svara\r\npå frågan om vad Socialdemokraterna skall göra\r\nmed underskottet i ATP. Det handlar inte om\r\nfelräkning eller någonting sådant. Det är ett\r\nunderskott som finns redovisat sedan flera år\r\ntillbaka i ATP-systemet. Även efter den\r\navgiftshöjning riksdagen beslutade om i stor\r\nenighet för några dagar sedan är det ett underskott\r\npå 15 miljarder kronor.</pre><pre>Göran Persson antydde i går att han inte är beredd\r\natt vara med på avgiftshöjningar eller att göra något\r\nsom är riktat mot pensionärerna. Men hur skall ni\r\nsocialdemokrater då klara detta underskott?\r\nTänker ni bara hålla tummen, eller hur tror ni\r\negentligen att det skall gå till?</pre><pre>Fru talman! Jag vill till sist nämna rättvisa skatter.\r\nSjälvfallet delar jag Ingvar Carlssons uppfattning\r\natt skattereformen var en bra reform, och speciellt\r\natt man skulle behandla olika inkomster och\r\nutgifter likadant. Jag beklagade djupt att\r\nSocialdemokraterna hoppade av just från kravet på\r\nlikställdhet innan reformen var satt i sjön och gick\r\nut och begärde sänkt matmoms. Det var mycket\r\nbeklagligt.</pre><pre>Det fanns ett undantag från likställighetsprincipen i\r\nskattereformen. Det var dubbelbeskattningen, dvs.\r\natt man behandlade utdelningar på aktier på ett\r\nannat sätt än pengar som man fick som ränta på ett\r\nbankkonto eller avkastning på statsobligationer.\r\nDet har varit en hämmande faktor för\r\nsmåföretagsamheten i Sverige, och det är därför vi\r\nhar ändrat det.</pre><pre>Att reformen får vara kvar är ett villkor för att vi\r\nskall kunna få de jobb vi behöver i Sverige fram till\r\nsekelskiftet. Därför är Socialdemokraternas löfte\r\natt riva upp reformen ett hot mot en positiv\r\nutveckling på arbetsmarknaden.</pre><pre>(Applåder)</pre><pre>Anf. 43  HARRIET COLLIANDER (nyd)\r\nreplik:</pre><pre>Fru talman! Bengt Westerberg sade många bra\r\nsaker i sitt anförande. Det var många bra saker som\r\nsades om valfriheten. För mig är valfrihet ett\r\nhonnörsord. Men varför medverkar då inte Bengt\r\nWesterberg till full valfrihet i familjepolitiken vad\r\ngäller barnomsorgen?</pre><pre>Ny demokrati såg till att ett första steg togs mot\r\nsystemskiftet i familjepolitiken. Det leder just till\r\nrättvisa och valfrihet.</pre><pre>Vi har många gånger i denna kammare presenterat\r\nvårt eget förslag till familjepolitik. Bengt\r\nWesterberg vet kanske vad det går ut på. Vi vill ta\r\nalla de pengar som går från staten inom\r\nfamiljepolitikens ram, t.ex. föräldraförsäkringen,\r\noch lägga dem i en stor påse. Vi vill fördela dem till\r\nalla barnfamiljer i Sverige. Vi vill ha en\r\nvårdnadsersättning som maximalt kan bli 8 000 kr i\r\nmånaden. Den är skattefri. Den är\r\npensionsgrundande. Därefter vill vi ha ett\r\nbarnbidrag på 1 000 kr i månaden.</pre><pre>Allt detta skall vara behovsprövat. Vi anser att de\r\nsom har mycket höga inkomster inte behöver\r\nbidrag och hjälp till detta. Vi menar att det inte\r\nbehöver utgå några bidrag till dem som tjänar över\r\nen halv miljon.</pre><pre>Varför säger ni inte ja till Ny demokratis\r\nfamiljepolitik? Den skulle faktiskt ge full valfrihet\r\noch rättvisa. Familjerna skulle alltså kunna välja att\r\nnågon i familjen är hemma och tar hand om barn\r\neller att köpa barnomsorg. Det kallar jag för full\r\nvalfrihet.</pre><pre>Vårt förslag skulle faktiskt spara 20 miljarder till\r\nstatskassan, Bengt Westerberg. Det har\r\nFinansdepartementet räknat ut. Med tanke på att\r\nvi har en sådan statsskuld och ett sådant\r\nbudgetunderskott tycker jag att det är väl värt att\r\ntänka på att införa vårt förslag. Man sparar 20\r\nmiljarder till statskassan och får dessutom rättvisa\r\noch valfrihet.</pre><pre>Varför är ni inte för valfrihet i barnomsorgen och\r\nfamiljepolitiken?</pre><pre>Anf. 44  Socialminister BENGT\r\nWESTERBERG (fp) replik:</pre><pre>Fru talman! Jag tror att det är uppenbart för alla att\r\nbarnfamiljernas valfrihet kommer att reduceras\r\nhögst avsevärt om man tar 20 miljarder av de\r\npengar som vi i dag hjälper till att stödja dem med.</pre><pre>Nydemokraterna vill t.ex. ta bort\r\nbidragsförskottet, dvs. det stöd som går till\r\nensamstående föräldrar -- oftast kvinnor -- för att\r\nde skall kunna leva ett någorlunda drägligt liv. Det\r\när jobbigt att vara ensamstående förälder ändå,\r\nmen det hjälper åtminstone upp den ekonomiska\r\nsituationen.</pre><pre>Det är klart att deras valfrihet och deras\r\nmöjligheter att styra sitt liv skulle reduceras högst\r\navsevärt om nydemokraterna fick som de vill.</pre><pre>Harriet Colliander talar om att det skulle bli en\r\nstörre valfrihet om man tog alla pengar -- hela det\r\nfamiljepolitiska stödet -- och delade ut det lika över\r\nalla barn eller barnfamiljer. Nej, självfallet skulle\r\ndet inte skapa valfrihet. Då tar man ingen hänsyn\r\ntill hur mycket dessa barnfamiljer själva bidrar med\r\ntill den gemensamma kakan. Man behandlar\r\nmänniskor som förvärvsarbetar på samma sätt som\r\nde som inte förvärvsarbetar. Det är klart att det inte\r\nskapar någon rättvisa. Det innebär i praktiken att\r\nde som ändå förvärvsarbetar får vara med och\r\nsubventionera dem som inte förvärvsarbetar, och\r\ndet är varken valfrihet eller rättvisa. Det är i själva\r\nverket ett fullständigt obegripligt förslag.</pre><pre>Nydemokraterna brukar ofta också tala om\r\ninkomstprövning. Personer som har\r\nmiljoninkomster behöver inga barnbidrag.</pre><pre>Vi har i praktiken ett familjepolitiskt stöd som är\r\ninkomstprövat, nämligen bostadsbidraget. Det har\r\nen del fördelar, t.ex. just att man kan rikta\r\npengarna till dem som har låga inkomster och höga\r\nboendekostnader. Men det har också den\r\nnackdelen att det leder till höga marginaleffekter.\r\nNär man lägger marginalskatten och\r\nnedtrappningen av bostadsbidragen och ofta\r\ninkomstprövade dagisavgifter ovanpå varandra kan\r\nmånga familjer redan i dag komma upp i väldigt\r\nhöga marginaleffekter.</pre><pre>Skulle vi därtill inkomstpröva barnbidragen eller,\r\nsom Mona Sahlin har föreslagit, bidragsförskottet,\r\nskärps marginaleffekterna ytterligare. Det är\r\nmycket lätt att räkna fram exempel som visar att\r\nt.ex. en ensamstående mamma som är\r\nsjuksköterska eller lågstadielärare då skulle förlora\r\nhela den inkomstökning som hon till äventyrs kan\r\nkämpa sig till i en avtalsförhandling eller genom att\r\nbyta jobb. Jag tycker inte att det är något särskilt\r\nbra förslag.</pre><pre>Det klingar falskt när Harriet Colliander talar om\r\nvalfrihet. Så sent som i går morse, eller möjligen i\r\nförrgår, röstade nydemokraterna här i kammaren\r\nemot etableringsfrihet för tandläkare. Vad var det\r\nannat än en röst mot en viktig valfrihetsreform?</pre><pre>(Applåder)</pre><pre>Anf. 45  HARRIET COLLIANDER (nyd)\r\nreplik:</pre><pre>Fru talman! Sverige har världens mest generösa\r\nfamiljepolitik. Den kostar ungefär 85 miljarder\r\nkronor om året. Vad jag sade, Bengt Westerberg,\r\nvar att med en helt omlagd familjepolitik enligt vår\r\nidé skulle vi spara 20 miljarder till statskassan. Jag\r\nsade inte att man skulle ta bort någonting. Man\r\nskall göra en radikal förändring, som skulle göra att\r\ndet blev rättvisa och valfrihet.</pre><pre>Jag kan konstatera att vi har helt olika grundsyn på\r\nfamiljepolitiken och vad som är rättvisa och\r\nvalfrihet. Jag har personligen upplevt den djupa\r\norättvisan i att man faktiskt betalar sin barnomsorg\r\nsjälv, med arbetsgivaravgift och skatt osv.,\r\nsamtidigt som man subventionerar andras\r\nbarnomsorg.</pre><pre>Man kan diskutera nivåerna och detaljer i vårt\r\nförslag. Men det är faktiskt idén som är intressant\r\natt diskutera.</pre><pre>Jag vill återkomma till bidragsförskottet. Vad vi\r\nmenar är att man skall se till att det inte fuskas med\r\nbidragsförskott. Att det skall tas bort från ensamma\r\nmödrar har inte Ny demokrati föreslagit. Men som\r\npå många andra områden har vi föreslagit att man\r\nskall stävja bidragsfusk.</pre><pre>Anf. 46  Socialminister BENGT\r\nWESTERBERG (fp) replik:</pre><pre>Fru talman! Jag delar helt Harriet Collianders\r\nuppfattning att Sverige tillhör de länder som har\r\nden mest generösa och bästa familjepolitiken. Det\r\nhar också lett till en rad positiva resultat. När man\r\ngör stora internationella jämförelser av vilka\r\neffekter familjepolitiken och en del andra\r\npolitikområden ger kan vi konstatera att Sverige är\r\ndet land i världen som är mest jämställt. Sverige är\r\nockså ett av de länder i världen som erbjuder sina\r\nbarn den bästa standarden.</pre><pre>Ute i Europa -- i Spanien, Italien, Frankrike,\r\nTyskland och många östeuropeiska stater -- är man\r\ni dag bekymrad över att nativiteten, födelsetalen,\r\när så låg. Man är bekymrad över att varje kvinna\r\nkanske inte föder mer än 1,3 barn. Ett viktigt skäl\r\ntill att man har hamnat i denna situation är att\r\nkvinnor där inte har den valfrihet som de har i\r\nSverige. Där måste de välja, antingen att satsa på\r\njobbet, göra yrkeskarriär, eller att bilda familj. När\r\nfler och fler kvinnor tycker att det ekonomiska\r\noberoendet, den ekonomiska självständigheten är\r\nmycket värd och väljer yrkeskarriären, avstår de\r\nfrån familjen. Effekten blir att det föds mycket få\r\nbarn.</pre><pre>I Sverige har vi lyckats undvika att hamna i denna\r\nfälla. Det beror just på den generösa familjepolitik\r\nvi för, med en bra föräldraförsäkring, en bra\r\nbarnomsorg nu kompletterad med ett bra\r\nvårdnadsbidrag. Det är tack vare den\r\nfamiljepolitiken.</pre><pre>Jag tycker att de stora vinster för jämställdheten,\r\nbarnen och födelsetalen som vi får i Sveige är värda\r\nde 80 eller 85 miljarder kronor som vi satsar på\r\nsvensk familjepolitik. Det ger också svenska\r\nkvinnor en valfrihet som kvinnor i andra länder inte\r\nhar. Det är värt mycket pengar.</pre><pre>(Applåder)</pre><pre>Anf. 47  GUDRUN SCHYMAN (v) replik:</pre><pre>Fru talman! Bengt Westerberg talar gärna och\r\nvältaligt om välfärd. Det är bra. Men man kan\r\nkonstatera att det av er stolta paroll om ett eget rum\r\npå långvården blev en egen säng i korridoren för en\r\ndel.</pre><pre>Jag tänkte tala om en annan välfärdsfråga med\r\nBengt Westerberg. Det gäller jobben. Bengt\r\nWesterberg har talat om företagarna. Jag tänker\r\ntala om löntagarna. Företagen behöver ju sina\r\nlöntagare. De behöver ha löntagare som är fria på\r\njobbet, som kan yttra sig i frågor och utveckla sitt\r\narbete och sitt företag. För att det skall bli möjligt\r\nkrävs också en arbetsrättslig lagstiftning som ger\r\nmänniskor möjlighet till detta.</pre><pre>Vi har ett praktexempel alldeles inpå oss. Det gäller\r\nKjell-Erik Karlsson på Värö bruk, som nu\r\nlyckligtvis fick tillbaka sitt jobb. Det fanns stor oro\r\ninför om det verkligen skulle gå så. Framför allt\r\nfanns det inte någon lagstiftning som garanterade\r\nhonom det.</pre><pre>Det måste vara något fel när människor som tar\r\nansvar på sitt arbete, påpekar missförhållanden,\r\nanvänder sina demokratiska fri- och rättigheter och\r\narbetar politiskt för att få till stånd förändringar\r\ntvingas bort från sina arbeten. Det var vad som\r\nhände med Kjell-Erik Karlsson.</pre><pre>Nu arbetar en kommitté som heter\r\nArbetsrättskommittén. Den jobbar på en ny och\r\nförsämrad arbetsrättslagstiftning. Folkpartiets\r\nrepresentant i denna utredning har förklarat i det\r\nsenaste numret av Kommunalarbetaren att\r\nförslagen, som redan finns färdiga, kommer att\r\nundanhållas offentligheten av valtaktiska skäl. Han\r\nsäger så här: Det är ingen bra tidpunkt att\r\npresentera förslaget i valrörelsen, för då blir det\r\nsvårt att få en seriös diskussion. Centerns ledamot\r\nhar sagt samma sak.</pre><pre>De föreslagna förändringarna går i korthet ut på att\r\ndet skall bli lättare att sparka anställda som är\r\nobekväma och att arbetsgivaren skall få utökade\r\nmöjligheter att välja och vraka bland sina anställda\r\nom det uppstår arbetsbrist. Det skall bli billigare för\r\narbetsgivare att bryta mot lagar och avtal. Fackets\r\nrätt till centrala medbestämmandeförhandlingar tas\r\nbort. Förhandlingsrätten beträffande\r\nchefstillsättningar tas bort osv. Det är en\r\nsystematisk försämring och uppluckring av den\r\narbetsrättslagstiftning vi har här i landet.</pre><pre>Jag skulle vilja fråga Bengt Westerberg: Är detta i\r\nlinje med den liberala politiken? Är det sådana\r\nförslag ni tänker fortsätta att aktivt stödja i en\r\nkommande regering eller i opposition? Eller kan vi\r\ni Vänsterpartiet som motionerar om att just\r\nförstärka arbetsrättslagstiftningen räkna med stöd\r\nfrån Folkpartiet i dessa frågor?</pre><pre>Anf. 48  Socialminister BENGT\r\nWESTERBERG (fp) replik:</pre><pre>Fru talman! Vi har genomfört ett antal förändringar\r\ni arbetsrätten under denna mandatperiod. Jag\r\ntycker att det var angelägna och viktiga\r\nförändringar, som har skapat bättre villkor framför\r\nallt för mindre företag.</pre><pre>Vi har förlängt möjligheten till visstidsanställning\r\noch provanställning. Vi har gett möjlighet att\r\nundanta två personer från turordningskretsarna,\r\nnär man måste banta arbetsstyrkan eller dra ner på\r\ngrund av t.ex. brist på order. På det sättet ökar vi\r\nmöjligheterna för små företag att leva vidare i en\r\nbesvärlig situation.</pre><pre>Självfallet är vi beredda att forsätta att titta på de\r\narbetsrättsliga reglerna, men inte i syfte att rasera\r\narbetsrätten, vare sig anställningsskyddsrätten eller\r\nmedbestämmandelagen. Vi har varit med och stött\r\ninförandet av dessa lagar och tycker fortfarande att\r\nde är viktiga och bra och att de skall finnas kvar.</pre><pre>Självfallet är vi beredda att diskutera reformer. Jag\r\nvet att Lars Ernestam, som är vår representant i\r\nkommittén, på ett antal punkter kommer att\r\nreservera sig. Det finns delade uppfattningar i\r\nArbetsrättskommittén. När kommittén så\r\nsmåningom kommer med sina förslag får vi granska\r\ndem och se vad vi kan medverka till och vad vi\r\ntycker är dåligt i majoritetens förslag.</pre><pre>Gudrun Schyman antyder att man skulle garantera\r\nanställning för en person i Kjell-Erik Karlssons\r\nsituation. Det tror jag är fullständigt orimligt. Det\r\nkan finnas omständigheter som gör att en\r\nuppsägning är motiverad. Däremot tycker jag att\r\ndet är alldeles uppenbart -- det sade jag också när\r\njag blev tillfrågad av Aktuellt -- att det pris som\r\nföretaget i en sådan situation får betala är orimligt\r\nlågt i dag.</pre><pre>Jag vill tillägga att jag tycker att det var\r\nutomordentligt bra att företaget efter att ha tänkt\r\nen gång till och resonerat med Kjell-Erik Karlsson\r\nkom fram till att han skulle fortsätta på företaget.\r\nDe skäl som i vissa situationer kan föreligga att\r\nfullfölja en sådan här process förelåg inte i det här\r\naktuella fallet.</pre><pre>Till sist, fru talman, vill jag ändå ta upp situationen\r\ninom sjukvården och på långvården.\r\nSocialstyrelsen har nyligen på regeringens uppdrag\r\ngjort en genomgång av situationen på\r\nmedicinklinikerna i landet, och den ger inget stöd\r\nför påståendet att det har blivit sämre. Självklart\r\nkan man under en kort period -- om det t.ex. har\r\nbrutit ut en influensa -- hamna i en situation som\r\nkan vara svår att hantera, men inte heller det är\r\nnågonting nytt; det har hänt många gånger tidigare.\r\nGenerellt sett har det inte blivit sämre utan snarare\r\ntvärtom.</pre><pre>När det gäller egna rum på långvården är vi i full\r\nfärd med att bygga ut. Det finns fortfarande för\r\nmånga människor -- kanske 15 000 -- som inte har\r\nrätt till eget rum. Men när vi började den här\r\nkampanjen i mitten av 80-talet fanns det mellan\r\n40 000 och 50 000. Nu äntligen pågår en snabb\r\nutbyggnad av gruppbostäder, ålderdomshem och\r\nliknande, som skall ge goda boendevillkor för äldre\r\nmänniskor. Det kommer vi att fortsätta med\r\nförutsatt att vi får väljarnas förtroende i höst.</pre><pre>Anf. 49  GUDRUN SCHYMAN (v) replik:</pre><pre>Fru talman! Jag tror visst att Folkpartiet tänker sig\r\natt fortsätta med att se över\r\narbetsrättslagstiftningen. Vad jag frågade var om\r\nman tänkte fortsätta att försämra den. Jag frågade:\r\nTycker Bengt Westerberg att det skall finnas en lag\r\nsom är utformad så, att det om den hade varit i kraft\r\nnu hade varit självklart att Värö Bruk skulle\r\nåteranställa Kjell-Erik Karlsson när\r\nArbetsdomstolen hade uttalat att han var uppsagd\r\npå ogiltiga grunder? Eller skall vi ha det som nu,\r\nBengt Westerberg, att ministrar och\r\nriksdagspolitiker skall vädja till företaget och snällt\r\nbe dess chefer att tänka över beslutet en gång till?\r\nSkall inte en sådan trygghet finnas för de anställda?</pre><pre>Det här fallet gällde en industri. Vi har samma\r\nsituation ute i kommunerna. Vi har alla sett bilder\r\nav folk som har påsar på huvudena därför att de inte\r\nvågar tala om vad de tycker och tänker. Vi har sett\r\navskedanden inom landsting och kommuner. Det\r\nhandlar om sjukvårdspersonal, läkare och rektorer.\r\nSkall vi ha det på det sättet i Sverige? Jag tycker\r\ninte det, och jag tycker att det skulle vara intressant\r\natt höra vad Bengt Westerberg tycker om det.</pre><pre>När det gäller sjukvården tror jag visst att Bengt\r\nWesterberg och Folkpartiet har ambitioner, men\r\nhur har ni tänkt er att det skall finansieras? Varifrån\r\nskall ni ta pengarna till den nödvändiga\r\nutbyggnaden och den höjning av kvaliteten som\r\nfaktiskt behövs? Kommun- och\r\nLandstingsförbunden har krävt mer pengar. Jag\r\ntycker att de skall få det.</pre><pre>Vänsterpartiet har lagt fram förslag om en\r\nekonomisk politik som innebär att just kommuner\r\noch landsting får mer pengar, för att kunna göra de\r\nnödvändiga utbyggnaderna. Men regeringen driver\r\nen ekonomisk politik som i praktiken drastiskt\r\nminskar pengarna, nu och framöver, för kommuner\r\noch landsting. Då undrar jag: Hur skall den\r\nekvationen gå ihop, Bengt Westerberg? 100 000\r\nmåste lämna jobben just inom sjukvården om ni\r\ndriver igenom er ekonomiska politik.</pre><pre>Anf. 50  Socialminister BENGT\r\nWESTERBERG (fp) replik:</pre><pre>Fru talman! Gudrun Schyman frågade en gång till\r\nom vi tänker fortsätta att försämra arbetsrätten.\r\nNej, vi har inte försämrat arbetsrätten. Vi har\r\nmoderniserat arbetsrätten och skapat bättre villkor\r\nför mindre företag. Vi har inte försämrat, och vi\r\nskall inte försämra, men vi förbehåller oss rätten att\r\nse närmare på de förslag som Arbetsrättskommittén\r\nkommer fram till innan vi slutligt tar ställning. Det\r\nenda jag vet -- jag upprepar det -- är att Folkpartiets\r\nledamot i kommittén på ett antal punkter kommer\r\natt ha en annan uppfattning än majoriteten i\r\nkommittén.</pre><pre>Precis som Gudrun Schyman tycker jag att det är\r\noerhört viktigt med yttrandefrihet. Jag tycker att\r\ndet är glädjande att en gammal kommunist som\r\nGudrun Schyman har insett värdet av\r\nyttrandefrihet -- det har minsann inte varit\r\nsjälvklart med yttrandefrihet i de länder som har\r\nlutat sig mot den ideologi som väldigt länge var\r\nGudrun Schymans. Men i Sverige där vi har långa\r\ntraditioner av yttrandefrihet -- de existerar sedan\r\nflera hundra år tillbaka -- är det oerhört viktigt att\r\nslå vakt om dem.</pre><pre>Därför tycker jag att det är viktigt att en anställd på\r\nVärö Bruk eller en anställd i en kommun har\r\nmöjlighet att uttryck åsikter -- det är alldeles\r\nsjälvklart. Sedan får man inte obstruera de beslut\r\nsom politikerna fattar, men självklart skall man ha\r\nrätt att uttrycka också missnöje med de beslut som\r\nfattas.</pre><pre>Gudrun Schyman sade att vi vill minska resurserna\r\ntill sjukvården. Det är inte sant. Men det är sant att\r\nsamtidigt som landstingen under senare år har\r\nsparat pengar har man kunnat effektivisera\r\nsjukvården. Det är viktigt -- i landstingen, i\r\nkommunerna och i staten -- att vi förbättrar\r\nresursutnyttjandet, att vi ser till att vi får valuta för\r\nskattepengarna, att vi inte slösar med resurser utan\r\nverkligen använder dem så effektivt och bra som\r\nmöjligt. Den processen har pågått under de här\r\nåren; vi har kunnat visa att det går att få mer valuta\r\nför skattepengarna. Den processen måste fortgå\r\nockså under resten av 90-talet om vi skall kunna\r\nklara en bra kommunal service. Det är Folkpartiets\r\nmycket höga ambition att vi skall göra -- det kan jag\r\ngarantera Gudrun Schyman.</pre><pre>(Applåder)</pre><pre>Anf. 51  Miljöminister OLOF JOHANSSON\r\n(c):</pre><pre>Fru talman! Den tragedi som utspelats i Falun har\r\ntagit sju människors liv enligt uppgift. Vi känner\r\nsorg och deltagande med alla dem som drabbats, de\r\ndödade och deras anhöriga. Sverige är oftast\r\nförskonat från ond, bråd död av det här slaget. Det\r\nvi ser i forna Jugoslavien, i Rwanda, i Sydafrika\r\nförekommer inte här.</pre><pre>Sedan vi hade den förra partiledardebatten i\r\nriksdagen har det hållits fria val i just Sydafrika.\r\nDen glädje som spreds långt utanför Sydafrikas\r\ngränser nådde även Sverige.</pre><pre>Genom åren har Sverige som nation -- liksom olika\r\npartier, inte minst Centerpartiet -- ägnat stor kraft\r\nåt att bekämpa apartheid och diktatur och att\r\nfrämja frihet och mänskliga rättigheter. De fria\r\nvalen var framför allt en seger för det sydafrikanska\r\nfolket, men de gav också en känsla av triumf åt alla\r\noss som efter förmåga bidragit till kampen. En av\r\nde svarta sydafrikaner som fick vänta när\r\nvalprocessen drog ut på tiden konstaterade\r\nträffande: Har vi väntat i 70 år spelar sju timmar till\r\ningen roll.</pre><pre>Det beskriver dessutom någonting annat, som vi i\r\nSverige alltför sällan tänker på, nämligen att\r\ndemokratin, rätten för folket att i val avgöra hur ett\r\nland skall styras, inte är självklar. Demokratin\r\nmåste ständigt förnyas och vinnas igen.</pre><pre>Förnyelse av demokratin förutsätter\r\ndecentralisering, ökat inflytande för folket och\r\nfungerande partier. Jag tvekar i det längsta att ta till\r\nhårda ord, men jag vill ändå säga att det spel -- eller\r\nsnarare apspel -- som Ny demokrati på senare tid\r\nhar ägnat sig åt är djupt beklämmande och till\r\nskada för demokratin i vårt land. Att ha\r\n''demokrati'' i partinamnet är ingen besvärjelse --\r\ndet är en förpliktelse.</pre><pre>Tre riksdagsår har gått till ända sedan svenska\r\nfolket med stor kraft röstade för en ny politik för\r\nSverige. Den misslyckade socialdemokratiska\r\npolitiken röstades bort av folket. Det finns skäl att\r\nsummera vad som hänt och att se framåt.</pre><pre>Restaureringen av statens finanser och kampen\r\nmot arbetslösheten har haft högsta prioritet,\r\noavsett vad som sägs från oppositionens sida. Det\r\nhar fattats föga populära beslut för att sanera\r\nekonomin efter 80-talets kasinoyra. Centern har\r\naldrig ryggat för sådana beslut. Låt mig säga det än\r\nen gång: Det har ingenting med högerpolitik eller\r\nnyliberal politik att göra. Det är den ekonomiska\r\nverklighet som socialdemokraterna lämnade efter\r\nsig som tvingat fram nödvändiga beslut.</pre><pre></pre><pre>Ingen kan uthålligt konsumera mer än vad som\r\nuthålligt kan produceras. Det är en ekonomisk och\r\nekologisk grundregel. Det gäller för alla, även för\r\nsocialdemokrater. Jag tycker att replikskiftet\r\ntidigare här i dag bekräftade att\r\nsocialdemokraterna vägrar att acceptera detta.</pre><pre>Det var under 80-talet som inflationen skenade,\r\nfastighetsmarknaden exploderade, bankerna\r\nbyggde luftslott och fallskärmsavtalen tecknades.\r\nProduktiviteten var låg, överhettningen angreps för\r\nsent och med för liten kraft, valutan avreglerades\r\nvid fel tidpunkt och vi såg uttryck för de stämningar\r\nsom fanns i samhället -- dalmatinerhundar och\r\nsportbilar på de socialdemokratisksa\r\nvalaffischerna.</pre><pre>Den socialdemokratiska oförmågan ställdes på sin\r\nspets när stoppaketet, med pris- , löne- och\r\nstrejkstopp, föll och med det regeringen i februari\r\n1990. Regeringen Carlsson återuppstod, men\r\nfinansministern tog sin mats ur skolan och blev\r\negenföretagare i författarbranschen.</pre><pre>Centern tog trots den interna socialdemokratiska\r\nkrisen i det skedet ansvar för landet. Vi förde långa\r\nsamtal med den dåvarande socialdemokratiska\r\nregeringen. Så småningom bytte\r\nsocialdemokraternas politik skepnad. Det Feldtska\r\nstålbadet blev till Allan Larssons vändpunkt. Det\r\nfanns dock ingen vändpunkt i sikte.\r\nSocialdemokraterna förde väljarna bakom ljuset;\r\ndet fanns bara mörker i tunneln.</pre><pre>När fyrklöverregeringen tillträdde pekade i stort\r\nsett alla viktiga kurvor åt fel håll. Detta har\r\nåtergivits tidigare. Fler och fler blev utan jobb.\r\nIndustriproduktionen sjönk, det var underskott i\r\nbytesbalansen och kostnaderna för\r\narbetsmarknadspolitiken steg.</pre><pre>Nu har utvecklingen brutits. Nu är vi inne i en\r\nexportledd uppgång i ekonomin. Naturligtvis väger\r\ndet över för mycket åt det hållet, men genom att vi\r\nförbättrar villkoren för företagarna i detta land\r\nhåller också småföretagen på att repa sig och visar\r\nnu, vilket också har sagts, större framtidstro i\r\nSverige än någon annanstans i Västeuropa.</pre><pre>Antalet varsel är mycket litet; i industrin det minsta\r\nsedan 1975. Andelen övertidstimmar är rekordstor,\r\ninom industrin den största sedan mätningarna\r\nstartade 1960. Alltmer arbete utförs alltså, men\r\nalltför få nya jobb skapas.</pre><pre>Centern har i regeringsställning formulerat\r\nvisionen om ett samhälle där resurserna brukas\r\nutan att förbrukas, där återvinning och\r\nåteranvändning prioriteras -- ett\r\nkretsloppssamhälle. Det är ett genombrott för den\r\nnya tidens miljökrav, något som\r\nsocialdemokraterna aldrig orkade med. Och när\r\nIngvar Carlsson alldeles nyss lutade sig mot\r\nSvenska Dagbladets chefredaktör var det väl ett\r\ntecken på var han har sina kompisar. Jag har aldrig\r\nuppfattat att man där har stått på barrikaderna i\r\ndessa frågor.</pre><pre>Detta uttrycks ibland som en oro inom\r\nsocialdemokratin, så till den milda grad att ett antal\r\nmiljöspråkrör -- visserligen helt utan politiskt\r\ninflytande när det väl kommer till kritan -- har\r\nkommenderats ut för att beljuga Centerpartiet. Det\r\nhar kommit en särskild skrift i sammanhanget.</pre><pre>Det är närmast patetiskt när ''miljötalesröret''\r\nAnna Lindh angriper Centern för att kärnkraften\r\ninte avvecklas. Det är ett typexempel. Centern\r\nmåste gå till riksdagen för att få något att hända,\r\nraljerar Anna Lindh med flera, precis som om vi\r\naldrig hade haft någon folkomröstning i frågan.</pre><pre>När socialdemokraterna under den förra\r\nvalperioden inte kunde enas om kärnkraften och\r\nnär Birgitta Dahls oåterkalleliga avvecklingsbeslut\r\nåterkallades, då gick socialdemokraterna till\r\nCentern och Folkpartiet. Från början var det flera\r\nmed, men det blev vi tre som blev kvar.\r\nEnergiöverenskommelsen slöts -- i riksdagen. Det\r\när inte märkligt. Moderaterna har ju sagt att de inte\r\nvill avveckla kärnkraften, i alla fall inte nu. Ingen\r\nbehöver hymla om det.</pre><pre>Nu följer vi i Centern upp denna överenskommelse\r\nmed krav på lagstiftning om avveckling.\r\nSocialdemokraterna röstar emot, återigen.\r\nFörhalning och försening genom en ny kommission\r\när ert alternativ. Vet Anna Lindh inte vad hennes\r\nparti gör i riksdagen? Eller vet Ingvar Carlsson inte\r\nvad Anna Lindh säger ute i landet?</pre><pre>Harrisburg, Tjernobyl och den i Danmark med\r\nrätta fruktade lokaliseringen av ett kärnkraftverk\r\ntill Barsebäck är sakskäl nog för avveckling, det\r\ngiftiga avfallet ytterligare ett.</pre><pre>Låt mig säga att det inte skall vara\r\nfattigdomskriterier som avgör var avfallet skall\r\nplaceras -- det skall vara säkerheten. Storuman och\r\nMalå kan vara hårt pressade av sin ekonomi, men\r\ndet kommer aldrig att vara avgörande så länge vi\r\nhar något att säga till om när det gäller hur den här\r\nfrågan till sist skall hanteras.</pre><pre>Men det finns också ett annat, politiskt skäl. Jag\r\nminns hur alla linje-2-representanter skrek i högan\r\nsky när vi som ville avveckla snabbt vågade\r\nifrågasätta att alla skulle stå fast vid\r\nfolkomröstningens besked 1980. Nu är vi där, fem\r\nmånader och två dagar före en av de viktigaste\r\nfolkomröstningarna i Sveriges historia: avgörandet\r\nom Sverige skall bli medlem i EU eller ej.</pre><pre>Låt mig utan omskrivningar säga att jag har\r\nförståelse för om människor undrar: Kan vi lita på\r\nvissa politiska partier denna gång?\r\nOpinionsmätningarna talar sitt tydliga språk. Jag\r\nförstår, uppriktigt sagt, inte hur ni vågar leka med\r\nfolkopinionen på detta sätt.</pre><pre>Det är tydligen skillnad på folkomröstningar och\r\nfolkomröstningar i vårt land. Det är upprörande\r\nhur man hanterar en så viktig fråga, där man har\r\nlovat att följa folkomröstningens resultat. Det är ett\r\noerhört ansvar som de partier påtar sig, som inte\r\nvill lagfästa kärnkraftsavvecklingen. Ni har nyss\r\nröstat emot det.</pre><pre>Jag har berört betongfilosofin bakom\r\nÖresundsbron och motorvägspaketen över\r\nStockholms grönområden många gånger i denna\r\nkammare. Genom lagändring i miljöbalken ser vi\r\ntill att det inte skall gå att behandla stora projekt så\r\nomdömeslöst som socialdemokratin gjorde och och\r\nhar gjort. Nu kommer ''Tänk efter före!'' att gälla.\r\nVar det detta faktum som så till den milda grad\r\nstörde er socialdemokrater så att era\r\nrepresentanter hoppade av Miljöskyddskommittén i\r\nslutvarvet?</pre><pre>Centern gick 1991 till val bl.a. på:</pre><pre>--att införa vårdnadsbidrag; det är gjort.</pre><pre>--att höja grundpensionen; det har också lyckats.</pre><pre>--att förstärka regionalpolitiken; det har vi gjort.</pre><pre>--att öka järnvägs- och väginvesteringarna; det har\r\nvi genomfört.</pre><pre>--att föra en aktiv miljöpolitik i stället för att kalla\r\npå ideliga konferenser och kommisioner; det gör vi.</pre><pre>--att införa en allmän obligatorisk\r\narbetslöshetsförsäkring; det har beslutats i dag.</pre><pre>--att förstärka de små högskolornas resurser; det\r\nhar vi gjort.</pre><pre>--att sänka matmomsen och att hålla fast vid det\r\nbeslutet, trots det socialdemokratiska sveket i den\r\nfrågan; det har vi klarat.</pre><pre>--att sänka turistmomsen och momsen på\r\npersontransporter; det är en av de saker som jag\r\ntycker att också Ny demokrati skall har en eloge\r\nför.</pre><pre>Facit efter tre år i regeringsställning är att alla dessa\r\nförslag och många fler, stora som små, har\r\ngenomförts.</pre><pre>Den skattereform som socialdemokratin gärna\r\nhyllar men som lämnade oönskade effekter bakom\r\nsig -- Feldt nämner t.ex. 20 miljarder i\r\nunderfinansiering i stället för dynamiska effekter --\r\nhar Centern lyckats få förändringar i. Jag erkänner\r\natt vi är medskyldiga till det. Men vi var heller inte\r\nkontraktsslutande part, så skäll inte bara på Bengt\r\nWesterberg.</pre><pre>Reallöneskyddet i skatteskalan, som utan\r\nrealökningar var en extra skattesänkning för\r\nhöginkomsttagare, har tagits bort. Det var något\r\nsom Ingvar Carlsson talade om i valrörelsen 1991\r\nmen som han accepterade. Momsen har\r\ndifferentierats. Grundavdraget för dem med högst\r\ninkomst har trappats ned, och det\r\nantidemokratiska kommunala skattestoppet som\r\nsocialdemokraterna införde har hävts.\r\nKommunerna har fått drygt 4 miljarder till, vilket\r\nskedde med benäget bistånd, inte minst från Bengt\r\nWesterbergs sida.</pre><pre>Hösten val kommer att ge väljarna chansen att ta\r\nställning till denna politik. Vi i Centern känner oss\r\nstolta över vad vi har uppnått under denna period.\r\nI åtskilliga fall -- det gäller hundratalet punkter --\r\nhar vi visat att vi ur vårt valmaterial har kunnat\r\ngenomföra strängt taget allt av betydelse. Det säger\r\nen del om en regerings sätt att fungera, när man är\r\nberedd att ge och ta, även om man har olika\r\ngrundläggande värderingar i skilda frågor. Det har\r\nfunnits en förmåga att hitta de gemensamma\r\nnämnarna, även om utgångspunkterna varit olika.\r\nDet erkännandet kan man gott ge till denna\r\nregering. Det är en erfarenhet gjord innifrån.</pre><pre>Höstens val kommer att ge väljarna chansen att ta\r\nställning till Centerns politik för att få en bättre\r\nmiljö, för att hela Sverige skall leva, och för att\r\nSveriges linje vid ett eventuellt EU-medlemskap\r\nskall vara känd i sina huvuddrag. Vi ägnar oss inte\r\nåt den partipolitiska trätan utan försöker hitta de\r\nnationella hållningarna i denna fråga. Jag kommer\r\natt begära av de olika politiska partierna att ange\r\nom man är beredd att medverka i ett arbete där\r\nSverige som land kan hävda sig inom den\r\neuropeiska unionen, om svenska folket säger ja i\r\nfolkomröstningen.</pre><pre>Om det blir en partipolitisk träta här hemma i\r\nSverige kring dessa grundläggande frågor, något\r\nsom det har funnits en stor benägenhet till hittills,\r\nligger ett nej vid folkomröstningen bakom hörnet.</pre><pre>Jag återkommer till att hänvisa till det som jag\r\ntidigare sade om trovärdigheten i\r\nfolkomröstningen. Också det avgör till sist hur\r\nsvenska folket kommer att ställa sig.</pre><pre>Socialdemokraterna har fortfarande chansen att i\r\nden kommande valrörelsen visa att ni\r\nsocialdemokrater menar allvar när ni säger att ni\r\nskall respektera folkomröstningar och deras\r\nresultat.</pre><pre>Vi i Centern kommer att tala om för väljarna att vi\r\nkommer att arbeta vidare för vår politik när det\r\ngäller grundtryggheten, utvecklingen av\r\nkretsloppstänkandet och decentraliseringen, detta\r\nmot bakgrund av den inledning vi i\r\nregeringsställning under tre år gjort i dessa frågor.</pre><pre>Självfallet kommer arbetet för den fulla\r\nsysselsättningen att vara ett högprioriterat område.\r\nJag har noterat att man i de replikskiften som\r\npågått här i dag inte med ett enda ord har nämnt de\r\n''gröna'' jobben. Det är precis som att det inte fanns\r\nnågra möjligheter till strukturförändringar i det\r\nsvenska samhället. Man bara bortser från dem. Hur\r\nkan detta komma sig? Hur kan det anses vara så\r\noerhört klokt att till vårt land importera olja i stora\r\nmängder, kol i stora mängder, uran i stora mängder,\r\nnär vi har hur mycket resurser som helst på\r\nhemmaplan, resurser som dessutom skulle kunna\r\nskapa sysselsättning.</pre><pre>Hur kan det vara så att man över huvud taget inte\r\ntänker på den teknikutveckling som innebär att\r\nman utvecklar ett kretsloppssamhälle och som\r\nskapar nya jobb med producentansvar. En\r\nanvändning av miljöavgifter gör att det blir lönsamt\r\natt satsa på det som hör framtiden till -- inte att\r\nbygga upp avfallstippar och depåer. Det vi har sett\r\nav vårt lands sätt att föra miljöpolitiken tidigare får\r\nunderbetyg.</pre><pre>Mot detta ställs det socialdemokratiska\r\nalternativet, till största delen okänt. Möjligen är\r\ndet i EU-delen formulerat av en kongress som\r\nhittills inte fått debattera Sverige och EU. Men det\r\när en i allt väsentligt okänd politik, dock till synes\r\nmed starka inslag av de tankar som födde\r\nfallskärmsavtalen och den galopperande\r\ninflationen, och som var början till slutet för balans\r\ni svensk ekonomi.</pre><pre>Trots dessa allvarsord, kära vänner, skulle jag vilja\r\nrikta en sommarhälsning till kammaren och även\r\ntill svenska folket. Mot bakgrund av vissa\r\nmedieaktiviteter kan hälsningen uttryckas på\r\nföljande sätt: Kyss gärna Karlsson, men älska\r\nCentern; det är bäst för Sverige!</pre><pre>(Applåder)</pre><pre>Anf. 52  GUDRUN SCHYMAN (v) replik:</pre><pre>Herr talman! Jag skall säga till Olof Johansson att\r\nalla faktiskt inte haft sina huvudanföranden ännu.\r\nDet är väl lättvindigt att här i talarstolen stå och\r\ndöma ut vad som sagts med påståendet att ingen\r\nmed ett ord berört de ''gröna'' jobben. Debatten är\r\ninte slut än.</pre><pre>Vi i Vänsterpartiet lägger i våra motioner mycket\r\nstarkt vikt vid just de ''gröna'' jobben. Vi anser\r\nockså att en miljöomställning är en nödvändig\r\nreform som dessutom innebär att arbetslösheten\r\nsjunker. Självfallet ger det framtidsjobben.\r\nOmställningen med nya energisystem, med nya\r\ntransportsystem och med decentraliserad\r\nenergiförsörjning måste vi naturligtvis\r\nåstadkommas. Som energigivare måste vi ha\r\njordbruket och skogsbruket, samt sol, vind och\r\nvatten. Allt ifrån hur vi har det under diskbänken\r\ntill de stora globala miljöproblemen måste vi ta itu\r\nmed. Och detta ger framtidsinriktade och varaktiga\r\njobb. Det är ju självklart, Olof Johansson. Det är\r\ningenting som ni i Centern har patent på eller som\r\nni alldeles ensamma kommit på.</pre><pre>Jag vill ta upp en fråga med Olof Johansson som\r\ngäller miljön, nämligen koldioxidskatten. Jag vet\r\natt frågan om koldioxidskatt varit mycket viktig för\r\nCentern. Centern har också lyft fram den som ett\r\nvallöfte, tror jag. Vi vet att en sådan skatt skulle ge\r\nen positiv effekt på miljön. Men varför har ni inte\r\nlagt fram Centerns förslag när ni sitter i\r\nregeringsställning? Varför vill Centern inte göra det\r\nnu?</pre><pre>Den andra frågan som jag vill ta upp är EU-frågan\r\nnär det gäller miljön. Det är ju många som säger\r\natt Sverige bör gå med i den europeiska unionen för\r\nmiljöns skull. Det finns ju något som heter\r\nmiljögaranti. Det har bl.a. regeringen gjort ett\r\nmycket stort nummer av. Men nu har det visat sig\r\natt denna miljögaranti inte alls var någon garanti\r\nför att man av miljöhänsyn kan sätta stopp för vissa\r\nsaker; det har för första gången testats i praktiken.\r\nJag undrar då: Hur ser man inom Centern på det?\r\nHur skall det gå med miljön, om inte Sverige som\r\nenskilt land skall kunna ha en starkare, mer\r\nrestriktiv lagstiftning av miljöhänsyn än vad\r\nmajoriteten i den europeiska unionen vill? Det är\r\nju det som kommer att bli resultatet, Olof\r\nJohansson!</pre><pre>Om vi i Sverige säger ja till medlemskapet, tvingas\r\nvi att underordna oss den miljöpolitik som en\r\nmajoritet inom den europeiska unionen\r\nförespråkar. Vi vet att Sverige på vissa områden --\r\ninte alla -- kommit längre. Vi vet också att just inom\r\nmiljöpolitikens område är det oerhört viktigt att\r\nenskilda länder kan gå före och genom det goda\r\nexemplets makt visa på hur det går att göra. Det är\r\njust av det skälet som väldigt många\r\nmiljöorganisationer, i både Sverige och\r\ninternationellt, faktiskt säger nej till ett\r\nmedlemskap i den europeiska unionen.</pre><pre>Anf. 53  Miljöminister OLOF JOHANSSON\r\n(c):</pre><pre>Herr talman! Det är bra att Gudrun Schyman avser\r\natt återkomma till frågan om ''gröna'' jobb.</pre><pre>Men det var ett annat budskap som var alldeles\r\növertydligt i hennes alla tidigare inlägg, nämligen\r\natt hon gav ett ordentligt stöd till och markerade sin\r\nstora enighet med det stora oppositionspartiet,\r\nSocialdemokraterna. Men jag har inte märkt något\r\nintresse från socialdemokratiskt håll för dessa\r\nfrågor. Och då är ni i Vänsterpartiet där igen, dvs.\r\nni markerar och markerar, men ni har ingen\r\nmöjlighet till påverkan -- i varje fall inte i den\r\nkonstellationen.</pre><pre>Jag tar gärna upp frågan om CO2-skatten. I\r\nsamband med skattereformen genomfördes ett\r\ninförande av CO2-skatt i Sverige; det var bra. Det\r\nvar ett av de positiva inslagen. En del av det\r\npositiva i skattereformen togs ju bort genom den\r\ngenerella momsen på energi, som då gjorde att\r\nstyrmöjligheterna minskade, därför att man\r\nutnyttjade ett utrymme rakt över, utan försök till\r\nstyrning. Men det var bra.</pre><pre>Sedan ärvde vi den s.k. Hjalmarssonska\r\nutredningen från den socialdemokratiska tiden, och\r\ndär ville man drastiskt och omedelbart sänka\r\nskatten för industrin. Vi hade en krissituation i\r\nSverige då, som alla vet, och i den situationen gick\r\nvi med på en differentiering av CO2-skatten. Men\r\ndet innebar totalt sett en höjning av CO2-skatten.\r\nDet var en ökning med mer än 600 miljoner, genom\r\natt vi höjde skatten på transporter och hushåll.</pre><pre>Nu har vi i statistiken kunnat konstatera att\r\noljeförbrukningen inom industrin ökar. Det är då\r\nsjälvklart att man måste angripa problemet, enligt\r\nvårt synsätt. Det var ju inte avsikten att öka\r\noljeförbrukningen, utan avsikten var att hjälpa en\r\nhårt pressad industri. Då måste CO2-skatten\r\nskärpas på nytt. I annat fall skapar man en ökande\r\nmiljöskuld och ökade problem.</pre><pre>I den utsträckning som det inte går att genomföra\r\ndetta i den här regeringen, är det klart att vi går ut\r\noch möter väljarna med det. Avsikten med mitt\r\nuttalande i den frågan var att vi är beredda att ta\r\nstriden. Jag hade utgått från att de regeringspartier\r\nsom tidigare ville ha en CO2-skatt på 46 öre per kilo\r\nskulle ställa upp, men det gjorde de inte. Jag\r\nkonstaterar bara detta, rakt av. Det blir en valfråga.</pre><pre>När det gäller EU och miljön har Gudrun Schyman\r\ntotalt missuppfattat utslaget i fråga om PCP. Det\r\nhandlar bara om formfrågan, inte om substansen.\r\nDet var utslaget i domstolen. Nu håller man på att\r\narbeta med ett nytt förslag.</pre><pre>Anf. 54  GUDRUN SCHYMAN (v) replik:</pre><pre>Herr talman! Det var nog litet kryptiskt, Olof\r\nJohansson, att säga att det bara handlar om formen,\r\ninte om substansen. Det är faktiskt så att miljön är\r\nsatt på undantag i det regelverk som finns inom den\r\neuropeiska unionen. Jag tror att många vet det,\r\nOlof Johansson. Om inskränkningar på grund av\r\nmiljöhänsyn och beslut på grund av miljöhänsyn\r\nkolliderar med den fria konkurrensen, med\r\nvarornas fria rörlighet, och om detta kan upplevas\r\nsom handelshinder, så går det inte. Det är ju så. Jag\r\ntror att det råder stor enighet om att det ser ut på\r\ndet sättet.</pre><pre>Det finns vissa paragrafer som man möjligen kan\r\nanvända för att testa om det går att göra undantag.\r\nDet har hittills visat sig vara väldigt svårt. Det visar\r\nsig igen att det inte går att använda miljögarantin,\r\nsom regeringens företrädare har gjort ett stort\r\nnummer av, när vi och många andra har kritiserat\r\nEU för just dess miljöpolitik. Enskilda länder kan\r\ninte ha högre krav och strängare regler om det kan\r\nuppfattas som stridande mot EU:s gällande regler\r\neller som handelshinder. Detta är fakta, Olof\r\nJohansson.</pre><pre>Man kan i alla fall diskutera de andra\r\nmiljöfrågorna. Olof Johansson har nu suttit som\r\nmiljöminister i tre år. Kärnkraften är inte är\r\navvecklad, och det har inte fattats några beslut.\r\nÖresundsbron utreds, men den vågar man nästan\r\ninte fråga om -- vi skall få höra någonting om den i\r\neftermiddag, vad det nu blir. Motorvägar byggs\r\nrunt om i landet, också i vår storstadsmiljö.\r\nStrandskyddet urholkas och försämras. Industrin\r\nbränner mer fossila bränslen. Hur skall det gå med\r\nde här frågorna, när det inte har hänt någonting fast\r\nOlof Johansson har varit miljöminister? När skall\r\ndet då kunna hända någonting?</pre><pre>Anf. 55  Miljöminister OLOF JOHANSSON\r\n(c):</pre><pre>Herr talman! Förenkling skapar naturligtvis\r\ntydlighet ibland, men det skapar också falskhet,\r\ndvs. har ingenting med verkligheten att göra. Som\r\nalla som är noga med att lyssna observerar byter\r\nGudrun Schyman spår. Hon talar inte längre om\r\nPCP-fallet och 104 a § i Romfördraget, utan hon\r\nbörjar tala generellt. Jag svarade på den fråga som\r\nGudrun Schyman ställde, men om hon inte vill ha\r\nsvar på de frågor som hon ställer får hon ställa\r\nandra frågor. Då skall vi försöka att reda ut det här.</pre><pre>PCP-fallet, som Gudrun Schyman frågade om, var\r\nen behandling i formfrågan, där EU-\r\nkommissionens motivering avvisades av domstolen\r\nmed hänvisning till en annan, särskild paragraf i\r\nRomfördraget. Man gav helt enkelt EU-\r\nkommissionen bakläxa: Kom tillbaka med en\r\nmotivering som håller!</pre><pre>Jag har skrivit till EU-kommissionen i frågan för att\r\nerbjuda de svenska erfarenheterna från 70-talet och\r\nframåt på just det sakområde som gäller PCP. Vi\r\nställer hela vårt kunnande till förfogande, eftersom\r\nvi förbjöd ämnet under 70-talet, för att deras\r\nmotivering från miljömässiga synpunkter skall\r\nkunna accepteras av domstolen. Hittills har det inte\r\nlett till någonting. Tyskland har kvar sina\r\nbestämmelser -- det var de som var ifrågasatta.\r\nDanmark och Nederländerna har kvar sina.</pre><pre>Det visar att jag har rätt när jag säger att substansen\r\növer huvud taget inte berördes, utan att det\r\nhandlade om formfrågan. Om Gudrun Schyman\r\nangrep byråkratin, sättet att fungera och de\r\ninvecklade formerna för att fatta beslut inom EU\r\nskulle jag förstå kritiken bättre.</pre><pre>Anf. 56  INGVAR CARLSSON (s) replik:</pre><pre>Herr talman! Jag vill gärna använda den här\r\nrepliken för att återgälda Olof Johanssons vänliga\r\nhälsning inför sommaren. Jag vill också tillönska\r\nregeringens ledamöter och regeringspartiernas\r\nriksdagsledamöter en skön sommar. Jag kan göra\r\ndet mot bakgrund av att vi i Sverige trots allt har ett\r\npolitiskt liv där vi har en grundläggande respekt för\r\nvarandra och har vissa grundläggande värden\r\ngemensamt. Det är värdefullt att det också kommer\r\ntill uttryck i en sådan här debatt, som annars kanske\r\när relativt hård.</pre><pre>Jag förstod att Olof Johansson inte tyckte om att\r\njag citerade Svenska Dagbladet. Men jag gjorde\r\ndet gentemot Carl Bildt, som också berömde\r\nkretsloppspropositionen. Det är inte nödvändigt att\r\nOlof Johansson tar åt sig av det -- det är fullt\r\nfrivilligt.</pre><pre>Däremot lovade Olof Johansson ett genombrott för\r\nekonomiska styrmedel i miljöpolitiken, dvs. för\r\nskatter och avgifter. Ingen ny avgift har tillkommit\r\nunder den här perioden, med undantag för på\r\nkadmium och på handelsgödsel. Däremot har ni\r\ntagit bort en rad miljöavgifter, avskaffat\r\nskogsvårdsavgiften, sänkt avgiften på\r\nhandelsgödsel och på bekämpningsmedel, tagit\r\nbort miljöavgiften på fosfor, sänkt industrins\r\nkoldioxidskatt och lagt fram förslag om att ta bort\r\nskattedifferentieringen på villaolja och\r\narbetsfordon.</pre><pre>Den första stora gröna skatteväxlingen kom till\r\nstånd i skattereformen, Olof Johansson, där vi\r\nminskade skatten på arbete och ökade skatten på\r\nenergi.</pre><pre>Jag vill gärna också säga några ord om kärnkraftens\r\navveckling. Min uppfattning är att\r\nfolkomröstningen klart har slagit fast och riksdagen\r\nbekräftat att kärnkraften skall vara avvecklad år\r\n2010. Den uppfattningen står jag för, och den\r\nkommer jag att fortsätta att arbeta för.</pre><pre>Innan Centern satte sig i en moderatstyrd regering\r\nhette det att Centerpartiet var berett att\r\ngenomdriva en avveckling av kärnkraften, även om\r\ndet skulle ske till priset av att en borgerlig regering\r\nspricker. Det allvarliga är ju att arbetet för att\r\nförbereda kärnkraftsavvecklingen har stannat upp.</pre><pre>Vi hade en energiöverenskommelse mellan\r\nSocialdemokraterna, Centern och Folkpartiet\r\n1991, där det sades: Regeringen bör årligen i\r\nbudgetpropositionen redovisa de resultat som har\r\nuppnåtts genom energipolitiska program, för\r\nomställning och utveckling av energisystem, samt\r\nförelägga riksdagen förslag om de ytterligare\r\nåtgärder som är motiverade.</pre><pre>Ni har ju inte kommit med någonting sådant. Jag\r\nvill fråga Olof Johansson: Varför har inte den\r\nborgerliga regeringen lämnat någon sådan\r\nredovisning?</pre><pre>Att då byta position, Olof Johansson, från den\r\növerenskommelse om tillförsel av energi som skulle\r\ngälla till att nu i stället börja tala om lagstiftning är\r\natt fly bort från ett ansvar som jag tycker att\r\nCentern som regeringsparti faktiskt har.</pre><pre>Anf. 57  Miljöminister OLOF JOHANSSON\r\n(c) replik:</pre><pre>Herr talman! Jag skall gärna ta upp energipolitiken,\r\neftersom det är en allvarlig fråga.</pre><pre>Ingvar Carlsson går helt förbi frågan om\r\ntrovärdighet inför den nu stundande\r\nfolkomröstningen. Man har sagt att\r\nfolkomröstningens resultat skall följas. Här har\r\nIngvar Carlsson huvudansvaret. Det var linje 2 som\r\nansågs som segrare i folkomröstningen 1980. Den\r\nbyggde på att den tekniska livslängden för varje\r\nreaktor skulle vara 25 år. Den nyaste reaktorn blir\r\n25 år 2010, därav beslutet att avvecklingen skall\r\ninledas senast 2010.</pre><pre>Det vore ett sätt att öka trovärdigheten inför den\r\nkommande folkomröstningen, att visa att man är\r\nberedd att följa upp den förra folkomröstningens\r\nbeslut. Men man tog inte chansen när vi i riksdagen\r\nväckte en motion. Det är självklart att vi väckte\r\nmotionen här i riksdagen, eftersom detta är en\r\nfråga som spänner över hela fältet. Det spelar ingen\r\nroll om man sitter i regering eller i opposition. Har\r\nman lovat att man skall följa en folkomröstning\r\ngäller detta över partigränserna och över\r\nblockgränserna.</pre><pre>Ingvar Carlsson säger att vi inte har redovisat vad\r\nvi har gjort. Det har vi ju redovisat varje år i\r\nbudgetpropositionerna.</pre><pre>När det sedan gäller uppföljning av\r\nenergiprogrammet: Om det har varit någon fråga\r\nsom har varit ständigt återkommande här i\r\nriksdagen, så har det varit hur vi skall utveckla\r\nkraftvärmen. Vad har Socialdemokraterna gjort\r\nnär vi har försökt att få en bättre ordning till stånd\r\ni fråga om att få bort olja och kol? Jo, ni har\r\nförhalat och inte velat gå med. Det är först i\r\nslutfasen på riksdagsåret som man genom ett\r\nutskottsinitiativ har kunnat hantera den frågan på\r\ndet sätt som vi från Miljö- och\r\nnaturresursdepartementet och regeringen tidigare\r\nhar föreslagit. Men det har ni motarbetat.</pre><pre>Detta är ju en uppföljning. Det var en av\r\ningredienserna i energiöverenskommelsen att vi\r\nskulle utveckla kraftvärmen i vårt land. Det var\r\ndärför som vi införde investeringsbidrag. Men\r\nsedan blev beskattningen av kraftvärmen felaktig.\r\nDen frågan har ni velat förhala under hela\r\nperioden.</pre><pre>Beträffande ekonomiska styrmedel är det som\r\nIngvar Carlsson säger nonsens. Till att börja med\r\nhar han inte perspektivet klart för sig. Det största\r\nekonomiska styrmedlet i Sverige har varit\r\navgiftsbeläggningen av kärnkraften under\r\növergången mellan 70-talet och 80-talet -- och det\r\nvar på vårt förslag. Annars hade kommande\r\ngenerationer stått här med notan som skulle betalas\r\nför att bli av med det högaktiva avfallet efter det att\r\nkärnkraften hade gjort sitt. Det lyckades vi\r\nförhindra.</pre><pre>Sedan tjatade vi hela 80-talet. 1988 kom MIA-\r\nutredningen, och därefter genomfördes en del\r\nförbättringar i klump vid övergången mellan 80-\r\ntalet och 90-talet. Dessa åtgärder som då vidtogs\r\nvar i huvudsak positiva. Efter ett par år har nu dessa\r\nutvärderats. Detta är naturligtvis utgångspunkten\r\nför hur man skall gå vidare. Därefter skall\r\navfallsskatten och många andra saker utredas för\r\natt systemet skall kunna kompletteras, inte minst\r\nnär det gäller kretsloppsutvecklingen. Så det\r\nhänder mycket på det här området.</pre><pre>Anf. 58  INGVAR CARLSSON (s) replik:</pre><pre>Herr talman! Som statsminister tog jag faktiskt,\r\nOlof Johansson, initiativ till\r\ntrepartiöverläggningar. Strategin som vi kom\r\növerens om för avveckling av kärnkraften var att\r\ntillförseln av ny energi skulle avgöra tidpunkten när\r\nolika reaktorer skulle kunna stängas av. Jag vill\r\nhävda att den uppgörelsen har skötts väldigt dåligt\r\nav den borgerliga regeringen. Ansvaret faller inte\r\nminst på Centern och Folkpartiet som var med i den\r\nuppgörelsen. Jag kan inte anse att ni har gett\r\nriksdagen tillfredsställande redovisning av vilka\r\nåtgärder som har åstadkommits, än mindre av\r\npraktiska resultat. Det är detta som avgör\r\ntrovärdigheten när det gäller uppföljningen av\r\nförra folkomröstningen. Jag står fast vid att\r\navvecklingen skall komma i gång 2010. Jag tycker\r\natt Olof Johansson springer ifrån detta alltför lätt.</pre><pre>Vi socialdemokrater har nu ett\r\ninvesteringsprogram som har en mycket stor\r\nbetydelse för miljön: underhåll av kommunernas\r\nvatten- och avloppsledningar, sanering av sjuka\r\nhus, utbyggnad av reningsverk, sanering av\r\nförorenad industrimark, underhåll av\r\nvandringsleder osv.</pre><pre>Miljö kräver politik. En moderatledd regering som\r\nvill tränga tillbaka politiken och överlämna så\r\nmycket som möjligt åt marknaden avsvär sig en stor\r\noch viktig del av miljön. Dessutom krävs det\r\nsamarbete över nationsgränserna. Jag tror att Olof\r\nJohansson och jag är överens om att medlemskapet\r\ni EU ökar dessa chanser.</pre><pre>Slutligen kräver naturligtvis miljöpolitiken\r\nengagemang, och det engagemanget behöver inte\r\nkvävas i en lågkonjunktur och under en\r\narbetslöshet. Ekonomisk och ekologisk hushållning\r\nkan gå hand i hand. Jag tvivlar inte ett ögonblick på\r\nOlof Johanssons engagemang, men jag tror inte att\r\ndet är så särkilt lätt att genomföra det som Olof\r\nJohansson står för i en moderatledd regering.</pre><pre>Anf. 59  Miljöminister OLOF JOHANSSON\r\n(c) replik:</pre><pre>Herr talman! Jag skall vara väldigt tydlig -- det är\r\negentligen övertydligt vad det handlar om. Det\r\nfanns alltså möjlighet för Socialdemokraterna\r\nunder vårriksdagen att stödja en lagstiftning om\r\nexakt hur reaktorerna skall avvecklas. Men\r\nSocialdemokraterna svek igen. Man ville skjuta på\r\nframtiden och förhalade. Då kan man ju alltid\r\nförsöka att dölja sig bakom de allmänna\r\nformuleringarna i energiöverenskommelsen. Men\r\nse det går inte, eftersom det genom de\r\nreaktorhaverier som har förekommit har visats att\r\nmånga reaktorer i Sverige kan stå avställda utan att\r\ndet blir något problem med energiförsörjningen.</pre><pre>Detta var ett övertydligt exempel för svenska\r\nfolket, även om sju reaktorer var i mesta laget. Det\r\ninnebar en del kolkondens från Danmark. Men vi\r\nhar inte krävt att man omedelbart skall avveckla sju\r\nreaktorer. Det gäller bara att göra en avtrappning\r\noch avveckla en reaktor i taget. Det gör\r\navställningen enklare, samtidigt som det öppnar\r\nmöjlighet för alternativ, dvs. öppna marknader. I\r\ndag är situationen den att marknaden är övertung.\r\nDet finns ett ständigt energiöverskott i Sverige.\r\nDärför måste alla nya alternativ subventioneras för\r\natt de skall kunna komma in på denna överfulla\r\nenergimarknad.</pre><pre>För att det inte skall stå oemotsagt vill jag säga till\r\nIngvar Carlsson att vi har avsatt ytterligare 500\r\nmiljoner kronor i samband med\r\nkoldioxidskattdifferentieringen -- jag antar att ni\r\ntycker att det är bra. Dessa pengar skall användas\r\nför Östersjön, för kärnsäkerheten i öst och för\r\nförnybar energi här hemma. Så visst har vi gjort\r\nsaker. Självfallet! Vi har breddat\r\nkväveoxidavgifterna -- det beslutet har ju nyligen\r\nfattats av riksdagen. Vi har miljöklassat bensin.\r\nGenom skattedifferentieringen har man blivit av\r\nmed blyet i bensinen, någonting som borde ha\r\ngjorts för längesedan. Sedan har vi också\r\nskogsvårdsavgiften som egentligen var en skatt,\r\nvilken användes i stor utsträckning för\r\nskogsbilvägar. Det har inte tagits bort någon\r\nmiljöavgift från jordbruket. Det rörde sig om en\r\nprisregleringsavgift som ni hade infört.</pre><pre>Vi tar inte ansvar för de betongprojekt som ni satte\r\ni gång och som vi har ärvt. De får ni faktiskt själva\r\nta ansvar för.</pre><pre>(Applåder)</pre><pre>Anf. 60  HARRIET COLLIANDER (nyd)\r\nreplik:</pre><pre>Herr talman! Centern företräder en miljöfanatism,\r\ntill skillnad från Ny demokrati som företräder en\r\nmiljörealism. Regeringen använder i dag ordet\r\n''miljö'' framför många reformer för att eleminera\r\nkritik.</pre><pre>Förslag med det förtecknet vågar ingen säga nej till\r\nmed tanke på opinionen. Skatteväxlingen är ett\r\nexempel. Man hänvisar till miljöns bästa, men vart\r\ngår pengarna? Naturvårdsverket säger att man får\r\nin 15 miljarder per år i miljöskatter och avgifter,\r\nmen man förbättrar miljön med bara 2,5 miljarder\r\nper år. Så var det med den miljöomsorgen.</pre><pre>Olof Johansson kanske var litet kaxig i Rio när\r\nUSA inte ville gå med neddragningen av\r\nkoldioxidutsläppen. Faktum var att Olof Johansson\r\nveckan före resan sade ja till att starta\r\noljekraftverket i Stenungsund. Det gjorde att\r\nSverige ökade sina koldioxidutsläpp med 10 %. Är\r\ndet miljöomsorg?</pre><pre>Ny demokrati vill ha kärnkraften kvar. Det är en\r\nren energi. Vi anser att kärnkraft fungerar i en\r\ndemokrati.</pre><pre>Gröna jobb à la socialdemokrater är bara en enda\r\noffentlig sektor. Är det vad Centern vill ha?</pre><pre>Vi skall inte bygga upp avfallstippar, säger Olof\r\nJohansson. Men hur var det med kvicksilvret, som\r\nni ville lagra på hög i stället för att återvinna?\r\nSanningen är den att så fort miljön kostar något för\r\nstaten gör man undantag. Men att lägga på en\r\nmiljöskatt på batterier eller bensin som drabbar\r\nvanligt folk går bra.</pre><pre>För oss är det självklart att vi skall göra allt vad vi\r\nkan för att skapa en god miljö. Men man löser inte\r\nproblemen här hemma med hastighetsrestriktioner\r\noch hårdare miljökrav på industrin, som gör att vi\r\ninte kan konkurrera med utlandet.</pre><pre>Som jag och många med mig ser det är\r\nmiljöproblemen ett internationellt problem som\r\nmåste lösas i ett internationellt samarbete. Det är\r\nför Ny demokrati ett vägande skäl för att säga ja till\r\nEuropeiska unionen, i motsats till Gudrun\r\nSchyman.</pre><pre>Man kan hantera miljöproblemen. Länderna i\r\nEuropa hanterar problemen med alla gränser, med\r\nde höga ideal som är uppsatta i EG. Vi tänker\r\nväldigt lutherskt och tror att vi måste uppfylla\r\nallting precis med en gång. Därför blir allting så\r\nbekymmersamt och besvärligt.</pre><pre>Vi anser att vi bör satsa mycket på vår närmiljö. Vi\r\nhar problem i Östersjön som är vårt gemensamma\r\ninnanhav. Där är det luft- och vattenföroreningar\r\nsom man inte kan råda bot på. Därför anser vi att\r\nvi bör sätta in resurser där.</pre><pre>Jag var på andra sidan Östersjön för två år sedan,\r\npå badorten Pärnu. Jag stod och tittade ut över de\r\nvackra sandstränderna, de gamla\r\nhotellbyggnaderna. Men man kunde inte bada\r\ndärför att vattnet var så förorenat. Det är på andra\r\nsidan av vårt gemensamma innanhav. Vi måste\r\nlägga pengarna på rening där, på skorstenar och\r\navloppsanläggningar.</pre><pre>Vi har väckt förslag om att satsa biståndspengar i\r\nBaltikum. Vi har väckt förslag om att satsa på\r\nreningsverk à 75 miljoner med svenskt material och\r\nmed svensk arbetskraft som arbetsledare på andra\r\nsidan Östersjön.</pre><pre>Jag ville säga någonting till Ingvar Carlsson, som\r\ninte är här, om att satsa på kommunalt vatten- och\r\navloppssystem. Det har vi föreslagit i motioner i\r\nriksdagen. Men vi fick inte socialdemokraternas\r\nstöd till det. Det förvånade många arbetare, som\r\ndemonstrerade då a-kassan var på tal förra gången\r\nvid årsskiftet, att socialdemokraterna hade sagt nej\r\ntill en så självklar sak som borde ha gått igenom i\r\nriksdagen.</pre><pre>Varför satsar man inte mera i Baltikum, Olof\r\nJohansson, där pengarna skulle ge god utdelning i\r\nform av renare luft och renare vatten?</pre><pre>Anf. 61  Miljöminister OLOF JOHANSSON\r\n(c) replik:</pre><pre>Herr talman! Jag förstår att det har varit jäktigt i\r\nriksdagen den senaste tiden. Jag förstår då också att\r\nHarriet Colliander med sina andra problem\r\ndessutom inte har hunnit läsa regeringens skrivelse\r\n1993/94:252 som handlar om insatser på\r\nmiljöområdet i Central- och Östeuropa. Där finns\r\nen hel bilaga över alla de projekt som är på gång\r\neller beslutade. Det är så många att jag inte här kan\r\nräkna upp dem. Däri ingår också reningsverk, ett\r\ntill vardera av de baltiska republikerna. Där är\r\npengar anvisade, och en utredning pågår om hur de\r\nexakt skall utformas. Det sköts av\r\ngeneraldirektören i Naturvårdsverket.</pre><pre>Jag vet inte om jag skall ta Harriet Colliander på\r\nallvar. Att göra det här med skatteväxlingen till en\r\nfråga om Miljö- och naturresursdepartementets\r\nbudget -- hur i världen kan man komma att göra en\r\nsådan koppling? Skatteväxling handlar alltså om att\r\nbelasta det som vi tycker illa om och som vill få bort\r\noch sänka skatten på det som vi har gott om eller\r\nsom vi vill ha mer av, nämligen jobb. Det kallar jag\r\nför gröna jobb. Det här är ett sätt.</pre><pre>Om Miljö- och naturresursdepartementet har en\r\nför stor budget på ett område -- i det här fallet 2,5\r\nmiljarder -- då är det tecken på att det är fel på\r\nmiljötekniken. Det är ju där\r\nreparationskostnaderna brukar hamna, inte bara\r\ndär utan överallt i det svenska samhället i form av\r\nhälsoproblem, naturvårdsproblem etc. Men försök\r\ninte göra den kopplingen, den är rasande omöjlig.</pre><pre>Sverige är ett föregångsland på miljöområdet. Vi\r\nhar behållit den positionen. Det är därför som\r\nSverige är med när de internationella åtgärderna\r\nplaneras. Vi var tio miljöministrar från länder\r\nrepresenterande halva världens befolkning som\r\nsamlades i Indien inom ramen för Commission for\r\nSustainable Development. Sverige, Tyskland och\r\nNederländerna var de tre europeiska länder som\r\nvar representerade. Sedan var det de stora\r\nländerna, de som svarar för ungefär halva världens\r\nbefolkning -- Kina, Indien, USA, Kanada,\r\nBrasilien, Malaysia. Sverige är med i sådana\r\nsammanhang. Det är naturligtvis viktigt att vi är\r\nmed. Vi har stora möjligheter till påverkan den\r\nvägen, också i EU. Förutsättningen för att EU i\r\nfråga om miljöprojekt skall fungera -- det har det\r\nhittills inte gjort -- är att man kommer överens,\r\nanvänder det som hävstång och inte som\r\nbromskloss, som en del här på hemmaplan tycks\r\ngöra. Det gäller inte minst Industriförbundet, som\r\nalltid excellerar i detta och säger att vi skall vänta\r\npå EU. I så fall blir det nej i folkomröstningen, det\r\när bara en hälsning.</pre><pre>And. 62  HARRIET COLLIANDER (nyd)\r\nreplik:</pre><pre>Herr talman! Det kan hända att jag inte läst\r\nregeringens skrivelse från början till slut. Men jag\r\nmåste säga att jag tycker att det är litet magert med\r\nsatsningarna i Baltikum om det är ett reningsverk\r\nper baltiskt land med tanke på att det inte finns\r\nnågon rening där över huvud taget.</pre><pre>Skatteväxlingen är faktiskt ett nytt sätt att indriva\r\nskatt. Jag förstår att det är litet svårt för Olof\r\nJohansson att tillstå att det är som det är.</pre><pre>Anf. 63  Miljöminister OLOF JOHANSSON\r\n(c) replik:</pre><pre>Herr talman! Jag kan konstatera att avsikten med\r\nskatteväxlingen aldrig är att höja skatten. Det\r\nligger ju i själva ordet. Det borde vi vara överens\r\nom. Skatteväxling är att lägga olika tyngdpunkt på\r\nolika produktionsfaktorer. Det borde vara en\r\nsjälvklarhet, i varje fall borde det följa av sunt\r\nförnuft oavsett vilka teoretiska beräkningar man\r\nkan göra. Om vi har ett behov av att skapa\r\nytterligare sysselsättning skall vi sänka skatten på\r\narbete. Jag har utgått från att vi är överens om det,\r\nHarriet Colliander, jag och många fler. Det är så\r\ndet fungerar. Då förbilligar man arbetskraften i\r\nförhållande till andra produktionsfaktorer. Om\r\nman då lägger belastningen på det som vi inte\r\ntycker om, miljökonsekvenser som vi vill bli av\r\nmed, pressar man bort dem från systemet.\r\nSamtidigt eroderas skattebasen. Det blir snarast en\r\nskattesänkning, om man inte flyttar miljöskatterna\r\noch miljöavgifterna till nya områden. Alltså får\r\nman en tendens till en skattesänkning genom\r\nskatteväxling, inte en skattehöjning. Så fungerar\r\ndet.</pre><pre>Om man inte får den effekten att miljöbelastningen\r\nförsvinner ökar man i stället miljöskulden. Då får\r\nman betala de reparationskostnader som i\r\nallmänhet faller på statliga och kommunala\r\nbudgetar och den vägen drabbar skattebetalarna.\r\nSå hänger det ihop, Harriet Colliander. Jag tycker\r\natt det är glasklart.</pre><pre>(Applåder)</pre><pre>Anf. 64  Statsrådet ALF SVENSSON (kds):</pre><pre>Herr talman! Vi som arbetar i politiken borde nog\r\noftare fundera över om vi lyssnar ordentligt på\r\nmänniskor och om vi verkligen visar förtroende för\r\nvåra medborgare.</pre><pre>Sådana tankar får man i alla fall när man läser en\r\ndebattartikel om familjepolitiken av en av de mest\r\nframträdande socialdemokraterna. Hon refererar\r\nen kristdemokrat som hävdade att politikerna inte\r\nskall bestämma om arbetsfördelningen i hemmet.\r\nSå här skriver socialdemokraten bl.a.: Det blir\r\nsvårt för svenska folket att leva enligt en sådan\r\nregerings intentioner. Skall man låta vartannat barn\r\nvara föremål för politiska beslut, medan vartannat\r\nfår finna sig i föräldrarnas amatörmässiga\r\navgörande.</pre><pre>Är det inte häpnadsväckande? Riksdagen firade\r\nnyligen 75-årsjubileet av den lika och allmänna\r\nrösträttens införande i demokratin Sverige. Jag\r\ntrodde att demokrati och parlamentarism betydde\r\natt regeringen skulle leva enligt folkets intentioner,\r\ninte att folket skulle leva enligt regeringens\r\nintentioner.</pre><pre>Jag tycker att ''föräldrarnas amatörmässiga\r\navgörande'' låter som ett eko av den sociala\r\ningenjörskonstens glansperiod. Det låter i alla fall\r\ninte som något som skulle passa i\r\nEuroparådskonventionen om de mänskliga fri- och\r\nrättigheterna eller FN:s barnkonvention.</pre><pre>Regeringen har arbetat för valfrihetsreformer på\r\nåtskilliga områden. Vi kristdemokrater strävar\r\nefter att reformerna skall bli sådana att enskilda och\r\nfamiljer också har resurser att välja så som de\r\nönskar. Detta har kristdemokraterna i Europa\r\nlänge kallat för subsidiaritetsprincipen.</pre><pre>Här har jag en av de rödaste socialdemokratiska\r\ntidningarna i Sverige, nämligen Piteå-Tidningen.</pre><pre>Herr talman! Det är ju populärt att visa upp\r\ntidningar, böcker och annat här i kammaren. Detta\r\när alltså den röda Piteå-Tidningen. I den läser jag\r\nom en flerbarnsfamilj. Föräldrarna, Karin och\r\nThord, hade för länge sedan bestämt sig för att\r\nsjälva ta hand om sina barn. Thord är\r\nbyggnadsarbetare. Makarna säger: För oss hade\r\n2 000 kronor i månaden betytt en hel del. Karins\r\nord, som är rubrik på första sidan, är:\r\nVårdnadsbidraget är en rättvisereform.</pre><pre>Men när Carlsson och Sahlin talar om vem som\r\ngynnas av vårdnadsbidraget är det alltid\r\ndirektörsfruar som ändå har råd att vara hemma. Vi\r\nkanske alla har läst om den SIFO-undersökning\r\nsom visade att 20 % av socialdemokraternas väljare\r\ngillade vårdnadsbidraget. Det är ju imponerande\r\nom så många av de socialdemokratiska väljarna är\r\ndirektörsfruar.</pre><pre>Detta med direktörsfru låter egentligen precis som\r\nnär Bert Karlsson talar om barnbidraget till\r\nmiljonärer.</pre><pre>Piteå-Tidningens flerbarnsfamilj är ingen\r\ndirektörsfamilj. Men socialdemokraterna unnar\r\ninte byggnadsarbetarfamiljer vårdnadsbidraget.</pre><pre>Jag vet fullt och fast att daghemmet är den bästa\r\nomsorgsplatsen för många barn. Men jag vet också\r\natt det finns andra omsorgsformer som passar andra\r\nbarn bättre. Observera att jag talar om vad som\r\npassar barnen, och det vet föräldrarna bäst!</pre><pre>Nu skall Ingvar Carlsson alldeles uppenbart i\r\nvalrörelsen ställa barnen mot de gamla. Han skall\r\nhelst få det att verka som att vårdnadsbidraget bär\r\nskulden till 20 års ekonomiskt felaktig politik. Vad\r\nräcker vårdnadsbidraget till, om det skulle\r\nanvändas till att sänka budgetunderskottet? Jo, till\r\n1 %. Tänk att Ingvar Carlsson i dag inte intresserar\r\nsig för hur han skall komma åt resterande 99 %.\r\nVore inte detta en god och angelägen uppgift? I\r\nstället hetsar man mot den här rättvisereformen och\r\nanvänder vårdnadsbidraget som något slags kil. Vi\r\nhar ju genomfört andra reformer och satsningar.\r\nDet är ju inte helt säkert att tidigare satsningar som\r\nhar funnits med i budget efter budget heller har\r\nvarit helt korrekta. Detta säger jag nu när vi har\r\ninfört något som jag anser vara en rättvisereform.</pre><pre>Men Ingvar Carlsson ställer barnen mot de äldre,\r\nmot dem som inte duschas. Har ni tänkt på att\r\nIngvar Carlsson aldrig ställer en daghemsplats, som\r\nkostar 85 000--100 000 kronor, mot den gamla som\r\ninte blir duschad tillräckligt ofta. I stället är det\r\nvårdnadsbidraget, som kostar 24 000, som skall\r\nställas just mot de äldre.</pre><pre>Det borde vara rimligt att socialdemokraterna\r\nerinrade sig att de själva har dragit in ungefär 30\r\nmiljarder från kommunerna, när de talar om de 7\r\nmiljarder som regeringen har dragit in. Det kan väl\r\ninte vara möjligt att ingen skulle drabbas när\r\nsocialdemokraterna drar in miljarder från\r\nkommuner och landsting. Men när regeringen,\r\nefter att ha fått ta över en ekonomi i fritt fall,\r\ntvingas att göra en del verklighetsanpassningar då\r\ndrabbas människor.</pre><pre>I år firar FN familjeåret som bekant. Det skulle\r\nvara utomordentligt tilltalande att få höra Ingvar\r\nCarlsson hålla ett familjepolitiskt anförande av den\r\nanledningen.</pre><pre>För mig är familjepolitik något vida mer än 2 000\r\nkronor per månad i vårdnadsbidrag. För mig\r\nhandlar familjepolitik om att barnen, det finaste\r\noch värdefullaste som vi har, måste få sina\r\nbarndomsår i trygghet. Jag tror att det är där som\r\nden goda etiken, med rötter i kristen tradition, kan\r\növerföras till barnen. Det är där som vi kan skaffa\r\noss motkrafter mot främlingsfientlighet och rasism.\r\nDet är där som drogberoendet kan hållas utestängt.\r\nDet är där som kriminaliteten har svårast att få\r\nfotfäste.</pre><pre>Värderade åhörare! Det är för att främja det goda\r\nsamhället som vi Kristdemokrater ordar så mycket\r\nom familjen.</pre><pre>Vi skall självfallet inte bara lyssna till\r\nfembarnsfamiljen som vill ha vårdnadsbidrag. Vi\r\nmåste också lyssna till sjuksköterskan som inte\r\ntycker att hon kan ägna varje patient tillräcklig tid.\r\nVi måste lyssna till förskolläraren, som känner att\r\nhan inte har nog många armar för att hålla barnen\r\ni hand på utflykten, och till vårdbiträdet, som inte\r\nhinner tala med de gamla, som har hemtjänst, så\r\nlänge som hon skulle önska.</pre><pre>Vi skall inte blunda för att det finns brister. Alla\r\näldre får inte god omsorg. Alla sjuka får inte den\r\nbästa vården. Det finns barn som far illa. Vi måste\r\nta alla möjligheter att minska onödig\r\nadministration och lägga ut verksamhet på\r\nentreprenad. Vi måste inse att mycket i\r\nkommunerna är mindre viktigt än omsorgen om\r\nbarn och gamla. Jag vill stryka under att om det\r\nfinns kommuner i Sverige, där inte\r\nomprioriteringar och förbättringar av\r\nverksamheten räcker, trots att man har gjort sitt\r\nyttersta för att skapa resurser för mänsklig omsorg\r\noch vård, måste man vara beredd att höja\r\nkommunalskatten och landstingsskatten.</pre><pre>Men lura inte vårt land! Lura inte sjuksköterskan,\r\nförskolläraren och vårdbiträdet! Rita inte en\r\nframtidskarta som redan om ett år är falsk! Vi är\r\nväl egentligen alla i denna kammare, från vartenda\r\nparti, övertygade om att Sveriges ekonomi har\r\nbefunnit sig och fortfarande är i kris. Antingen får\r\nekonomin fortsätta att ta penicillinkuren utan att\r\navbryta den för att vi skall få möjlighet att få\r\ntillbaka de krafter och resurser som gör att vårt\r\nlands ekonomi tillfrisknar, eller också får vi bädda\r\nner Moder Svea ännu djupare i sjuksängen.</pre><pre>För närvarande förs en ständig debatt om\r\nfördelningspolitiken i medierna, vilket är bra. Men\r\nenligt min uppfattning är den inte sällan oärlig. Var\r\noch en av oss vet att om vi skall skapa resurser att\r\nfördela, om vi skall baka en större kaka så att det\r\nfinns något rejält att dela ut till de svagare och de\r\nmest behövande grupperna i vårt land, så fordras\r\ndet kraftfulla saneringsåtgärder. Då fordras det att\r\nindustrin tillåts att syresättas. Då fordras det att\r\nkapitalet inte skräms ut över vårt lands gränser. Då\r\nfordras det att vi inser att vi måste ha något att\r\nfördela, innan vi beslutar om fördelningen. Det är\r\nför att vi skall kunna bygga upp det mer rättvisa\r\nsamhället och bevara välfärdssamhället som vi i dag\r\nmåste vidta obekväma åtgärder.</pre><pre>Ni socialdemokrater vill i stället ha något slags\r\nstrypkoppel på den sektor som skall skapa jobben.\r\nLikväl tror ni att jobben skall skapas. Ni vill, som\r\nen tidning skrev i sin ledare, ha kapitalism utan\r\nkapitalister. Det är ungefär som att vilja ha ett\r\nbageri utan bagare.</pre><pre></pre><pre>Herr talman! Den som vill säkra morgondagens\r\npensioner, den som vill garantera resurser till\r\nåldringsvård, den som vill verka för värdig vård för\r\nvåra äldre, den kan aldrig vinna trovärdighet utan\r\natt samtidigt våga ta itu med den svenska\r\nstatsskulden och det svenska budgetunderskottet.</pre><pre>Jag har åtskilliga gånger stått här i kammaren och\r\nframhållit Ingvar Carlsson som en hedersman. Men\r\njag kände inte igen Ingvar Carlsson när jag läste\r\nhans tal från Kommunalarbetarförbundets\r\nkongress. Hans framtidskarta är mycket otydlig och\r\ntvetydig. I det talet försökte han fösa ihop\r\nkristdemokraterna och nydemokraterna i samma\r\nfålla när det gäller t.ex. bistånds- och\r\ninvandrarpolitiken. Bl.a. sade Ingvar Carlsson att\r\nbåda partierna ''reagerar mot vår solidaritet med\r\ntredje världen''. Jag kräver faktiskt, Ingvar\r\nCarlsson, en förklaring till vad som menas.</pre><pre>Jag har sett att Ingvar Carlsson också vänder sig\r\nmot det faktum att vi vill ha ett samhälle där\r\ngrunden är etik och moral inspirerad av kristen\r\ntradition. Jag har ärligt trott att Carlsson delade\r\nden grundsynen. Jag säger det igen: Jag känner inte\r\nigen Ingvar Carlsson. Jag är helt övertygad om att\r\när det något våra barn, vår ungdom, vi alla behöver\r\nså är det en inre kompass.</pre><pre>Jag kan inte tro något annat än att Ingvar Carlsson\r\noch jag är överens om att vi behöver mycket mera\r\nav ett ödmjukt sökande efter sanning och rätt, en\r\närlig vilja att leva upp till ideal som värderar alla\r\nlika. Ingen av oss människor når ända fram. Men\r\nnog är det för den skull viktigt att våga stå för den\r\netik och moral som vi vet betytt så mycket för så\r\nmånga i vår kulturkrets.</pre><pre>Det är därför vi i kds ivrar för att skolan, ekonomin,\r\nhela samhällsbygget skall knytas närmare den\r\nkristna etiken och människosynen. Det har inte ens\r\nmed tvång eller moralism att göra. Det handlar om\r\natt vi alla behöver känna vår egen identitet för att\r\nkunna visa respekt för andra.</pre><pre>Man ärver inte förmågan att cykla eller att känna\r\nigen trafikmärken. Barn måste få en medveten\r\nskolning i trafikkunskap. På samma sätt är det med\r\netiken. Man ärver den inte, ungefär som man ärver\r\nblå ögon eller krulligt hår. Etiken måste läras ut,\r\nfrån föräldrar till barn, från lärare till elever, från\r\ngeneration till generation.</pre><pre>Herr talman! Att jag nu inte längre känner igen\r\nIngvar Carlsson kanske beror på att han numera\r\nlyssnar på dessa amerikanska och engelska\r\nkonsulter -- Phil Noble, Bill Hamilton, Rick\r\nRidder, Philip Gould osv. Jag märkte att Ingvar\r\nCarlsson i den första replikrundan blev litet\r\nirriterad över att jag talade om konsulter.\r\nNaturligtvis har Ingvar Carlsson rätt att använda\r\nvilka konsulter han vill. Jag bara konstaterar att\r\nt.ex. engelsmannen Philip Gould talar om fruktans\r\nstrategi. Det verkar som om den strategin skall\r\nanvändas aktivt av Socialdemokraterna för att\r\nskrämma människor att rösta på partiet.</pre><pre>Herr talman! Jag tror att om Carlsson skakar av sig\r\ndetta att lyssna för mycket på den typen av idéer att\r\nputta folk ur riksdagen och att skrämmas med en\r\nviss politik och tillvita andra sådant de inte står för,\r\nfår vi tillbaka samma gamla hederliga Carlsson\r\nigen. Lyssna på rörelsen, Carlsson, i stället för på\r\nkonsulterna.</pre><pre>Herr talman! Vi borde -- det har diskuterats i de\r\nsenaste replikskiftena -- bli överens om en\r\nkraftsamling för miljön. Kds har inför valet\r\npresenterat ett 10-punktsprogram för miljön. Jag\r\nhinner tyvärr inte kommentera alla punkterna. Det\r\nviktigaste är det som nämnts tidigare, vilket vi\r\nkristdemokater verkligen vill lyfta fram, även för\r\nEuropa, nämligen en skatteväxling för jobben och\r\nmiljön. Mer skatt på nedsmutsningen och\r\nutarmandet av miljön, mindre skatt på arbetet. Jag\r\ntror att det är nästa stora skattereform.</pre><pre>Låt oss också vara glada över det positiva som finns\r\ni vår svenska miljö. Det svenska jordbruket hör till\r\ndet miljövänligaste i hela Europa. Det är Sveriges\r\nbönder som har oroat sig över gulnande tallar,\r\ngröda förstörd av markozon och förgiftade brunnar.\r\nJordbruket har en jättechans, både som\r\nmiljöförvaltare och som framtidsnäring. Det är\r\nockså bra för miljön att den största\r\njärnvägssatsningen per capita i Europa sker i\r\nSverige.</pre><pre>Herr talman! Naturen vet inte om några gränser\r\neller tullar. Varför skall inte vi ta lärdom av det? I\r\nett Europa i gemenskap kan freden få en chans,\r\nmänniskor mötas och berika varandra. EU är, som\r\nnågra av Svenska freds- och skiljedomsföreningens\r\nledande företrädare framhöll för en tid sedan,\r\nframför allt ett fredsprojekt.</pre><pre>Vi kristdemokrater vill bygga samhället nedifrån.\r\nVi vill lyssna på människorna när de säger: ''Detta\r\nvill vi sköta själva, i familjen, i föreningen, i\r\narbetslaget, men det och det är ett övermäktigt\r\nproblem -- det får kommunen stödja, det får staten\r\nta hand om. De stora miljöproblemen måste hela\r\nEuropa samsas om att lösa.''</pre><pre>Freden skapar vi bara tillsammans, liksom kampen\r\nmot en internationell rasism och\r\nfrämlingsfientlighet, och bättre satsning mot u-\r\nvärldens fattigdom. Ett Sverige i tiden är ett Sverige\r\ni världen, inte ett land som bygger murar mot\r\nomvärlden.</pre><pre>Herr talman! Hade jag vetat att min gode vän Olof\r\nJohansson inte hade begärt replik och det inte hade\r\nframstått som övermaga, skulle jag ha velat sluta\r\nmed att säga: Kyss Carlsson, älska Centern, men\r\nrösta på kds!</pre><pre>(Applåder)</pre><pre>Anf. 65  INGVAR CARLSSON (s) replik:</pre><pre>Herr talman! Den som kysser Carlsson och älskar\r\nCentern är nog så tokig att han röstar på kds.</pre><pre>Jag tycker att man skall vara försiktig i frågan om\r\nkonsulter. Men om partierna använder dem skall de\r\nsjälva betala för dem. Jag tycker inte, som\r\nregeringen, att man skall använda konsulter för\r\npartipolitiska uppdrag, som har skett i Stockholms\r\nläns landsting. Jag tycker att det är märkligt att de\r\nborgerliga dribblar undan KU-granskningen till\r\nefter valet.</pre><pre>Vidare säger Alf Svensson att vi socialdemokrater\r\nsätter strypkoppel på dem som kan stå för\r\nsysselsättning och framsteg. Ja, det handlar om\r\naktieägarna och dubbelbeskattningen. Skall inte\r\nden aktieägare som förra året fick en genomsnittlig\r\nförmögenhetsökning på 50 % inte kunna betala en\r\nskatt på inkomster från aktier motsvarande en\r\nlåginkomsttagare? Det är inte strypkoppel, Alf\r\nSvensson.</pre><pre>Alf Svensson sade helt riktigt att det skall finnas\r\nnågot att fördela innan vi fördelar. Men det är\r\nprecis det misstag ni gör med vårdnadsbidraget. Ni\r\ndelar ut ett nytt bidrag då det finns ett\r\nbudgetunderskott på 200 miljarder kronor. Men då\r\nsäger Alf Svensson att underskottet är så stort att\r\nvårdnadsbidraget märks knappast i förhållandet till\r\nunderskottet. Ja, då behöver vi aldrig spara. Jag\r\nförstår att det går åt skogen med den borgerliga\r\nregeringen om man tycker att 4 miljarder -- eller om\r\nAlf Svensson så vill något mindre -- inte är en post\r\natt bry sig om. Hur i all sin dar skall ni klara\r\nbudgetunderskottet?</pre><pre>I en situation där vi känner till problemen med att\r\nklara sjukvården och äldreomsorgen, inför ni ett\r\nnytt bidrag och lägger ut nya utgifter. Det är klart\r\natt folk inte tackar nej till att få 2 000 kr. Men\r\nfrågan är om vi har råd med detta när vi inte har råd\r\natt klara sjukvården och äldreomsorgen.</pre><pre>Alf Svensson reagerade mot mitt tal vid\r\nKommunalkongressen. Jag står för det talet. Jag\r\nhar gjort observationer av vad jag tycker är\r\nintressanta likheter mellan kds och Ny demokrati.\r\nI fråga om den punkt som Alf Svensson citerade\r\nframgår det att Alf Svensson försöker -- som i så\r\nmånga andra sammanhang -- spela på två opinioner\r\nsamtidigt, dvs. de som är för ett generöst bistånd\r\noch de som är emot. Ibland är Alf Svensson\r\nlidelsefull försvarare av bistånd, ibland spelar han\r\nmed kritiken.</pre><pre>Och mycket riktigt: I gårdagens debatt berömde\r\nIan Wachtmeister Alf Svenssons nya ståndpunkter.\r\nDet innebär att det här finns någonting som inte är\r\nbra, Alf Svensson. Jag är t.ex. orolig med anledning\r\nav uttalandet om Afrika.</pre><pre>Min taletid är nu ute, men jag har kanske ändå\r\nantytt vad som gör att jag på denna punkt är orolig.\r\nJag är inte ute efter att komma åt Alf Svensson. Jag\r\nskulle önska att vi inom biståndspolitiken kunde nå\r\nen så stor samstämmighet som möjligt. Det är\r\nmöjligt att det bara är olyckliga formuleringar som\r\nhar skapat min oro.</pre><pre>Anf. 66  Statsrådet ALF SVENSSON (kds)\r\nreplik:</pre><pre>Herr talman! Låt mig allra först säga att jag håller\r\nmed Ingvar Carlsson om att partierna själva skall\r\nbetala sina konsulter. Man skulle möjligen kunna\r\ntycka att Ingvar Carlsson kunde anställa sina\r\nkonsulter i landet. Då hade man kunnat få till stånd\r\nnågra arbetstillfällen. Nu är det tydligen i England\r\noch i USA som man anställer experter. Vi har som\r\nbekant en del sysselsättningsproblem i vårt land.</pre><pre>Vidare påstår jag med bestämdhet att\r\nsocialdemokraterna inte tillräckligt under 80-talet\r\nintresserade sig för vad man skulle fördela. Jag har\r\nstor respekt -- och det säger jag ärligt, Ingvar\r\nCarlsson -- för socialdemokraternas\r\nfördelningsvilja. Jag har däremot mycket liten\r\nrespekt för ert engagemang för att skaffa fram det\r\nsom skall fördelas. Saknas det, är retoriken inte\r\nsärdeles mycket värd.</pre><pre>Låt mig så ta upp biståndspolitiken. Ingvar\r\nCarlsson höll faktiskt sitt tal på Kommunals\r\nkongress innan min artikel i Svenska Dagbladet\r\nhade publicerats. Grunden för Ingvar Carlssons\r\nutomordentligt simpla påhopp på kds på\r\nKommunals kongress kan alltså inte vara artikeln i\r\nSvenska Dagbladet.</pre><pre>Jag skulle, herr talman, vilja fördubbla biståndet,\r\noch mitt parti står för inriktningen 2 % av BNP.\r\nMen jag är också övertygad om att om vi vill ha ett\r\nbistånd på hög nivå och vill ha skattebetalarna med\r\noss, har vi ingen annan möjlighet än att våga vara\r\nlitet självkritiska och fundera över om de satsningar\r\npå planekonomier som gjordes från svenskt håll\r\noch om de kanaler som vi haft med en del länder är\r\nde allra bästa. Min ärliga avsikt är inte någon annan\r\nän att få ett så bra och effektivt bistånd som möjligt,\r\nvilket når de människor som vi vill nå.</pre><pre>Jag skulle i detta sammanhang kunna nämna att\r\ndetta var uppe till en rejäl diskussion för något år\r\nsedan i Mariefred, när utrikes- och\r\nfinansministrarna i Skandinavien hade en\r\ngemensam överläggning. Den som underströk\r\ndessa synpunkter med vida större kraft än vad jag\r\nmäktar var den framlidne utrikesministern Holt\r\nfrån Norge. Han sade, och det är närmast ett direkt\r\ncitat: Vi kommer icke att klara vårt biståndsgivande\r\ntill Östafrika, om vi inte vågar vara självkritiska när\r\ndet gäller detta bistånd. Detta kan den nuvarande\r\nbiståndsministern i Norge, representant för\r\nArbeiderpartiet, vidimera.</pre><pre>Kritiken från mig går dock inte ut på att minska\r\nbiståndet. Den är inriktad på att vi skall ta vårt\r\nansvar för att göra biståndet bättre.</pre><pre>Anf. 67  INGVAR CARLSSON (s) replik:</pre><pre>Herr talman! Det är rörande hur Alf Svensson är\r\nintresserad av socialdemokratiska diskussioner\r\nmed våra partivänner, t.ex. med Philip Gould i\r\nStorbritannien. Denne är bl.a. expert på hur den\r\nkonservativa regeringen med skrämselpropaganda\r\nlyckades hålla John Major kvar vid\r\nregeringsmakten. Man inriktade sig då på vad som\r\nskulle bli följderna, om Labour skulle få bedriva sin\r\nskattepolitik. Det är riktigt att vi resonerade med\r\nhonom om detta för att få del av dessa hans\r\nkunskaper.</pre><pre>När jag nu ser uppläggningen av moderaternas\r\nskattepolitik i Sverige finner jag också att det var\r\nklokt av oss att förbereda oss på detta sätt.\r\nUppenbarligen är det ett försök från moderaternas\r\nsida att upprepa det konservativa partiets\r\nskrämselpropaganda i det förra valet. Vi vet hur det\r\ngick i Storbritannien. Det blev katastrof när den\r\nkonservativa regeringen fick sitta kvar. Det går\r\nnaturligtvis lika illa, om vår nuvarande regering får\r\nsitta kvar. Det är klokt av oss att resonera med våra\r\nengelska partivänner på den punkten.</pre><pre>Jag tycker fortfarande att Alf Svensson gör det litet\r\nför lätt för sig när han säger att han vill rätta till\r\nbrister i biståndspolitiken. Det kommer alltid att\r\ngöras misstag på ett sådant område. Det går inte att\r\nbedriva biståndspolitik, om inte en del projekt får\r\nmisslyckas.</pre><pre>Men jag märker också en annan ton, att Alf\r\nSvensson på ett oroväckande sätt spelar med när\r\ndet gäller vissa krafter. Det är av den anledningen\r\nsom jag har reagerat, inte för att söka en onödig\r\nstrid utan för att klara upp detta. Jag tycker att det\r\när viktigt med en bred samling bakom\r\nbiståndspolitiken. För mig är det viktigt att det\r\nsvenska biståndet är inriktat på att bekämpa\r\nfattigdomen. Så länge över en miljard människor\r\nlever i djupaste fattigdom kommer miljön att\r\nfortsätta att utarmas, och så länge människor\r\nsvälter och far illa kommer demokratimålet att vara\r\nsvårt att uppnå. Så länge fattigdomen är stor\r\nkommer inte heller konflikter och krig att kunna\r\nundvikas. Därför tror jag, Alf Svensson, att man\r\nmåste satsa rejält på Afrika. Jag tror att vi är\r\növerens om att den kontinenten är inne i en väldigt\r\nfarlig utveckling.</pre><pre>Anf. 68  Statsrådet ALF SVENSSON (kds):</pre><pre>Herr talman! Jag registrerar bara det faktum att\r\nIngvar Carlsson och socialdemokraterna kontaktar\r\nalla dessa konsulter. Det är klart att man kunde\r\nönska att man hade tillgång till smulorna från den\r\nrikes bord när det gäller att bedriva valkampanj och\r\natt försöka bemöta den ångvält som man enligt\r\nstrategidokument från socialdemokraterna nu skall\r\nfå riktad mot sig.</pre><pre>Jag kan mycket väl tänka mig att Philip Gould kan\r\nvara värd att lyssna till och studera. Jag tycker bara\r\natt det är tragiskt att socialdemokraterna har gjort\r\nhans sätt att resonera till sitt. Ingvar Carlsson\r\nanvänder faktiskt en skrämseltaktik när han vill\r\nskrämma de gamla med vårdnadsbidraget. Han\r\nsäger att det förhållandet att den gamle inte får\r\nmöjlighet att duscha tillräckligt ofta beror på\r\nvårdnadsbidraget. Jag tycker att detta är att tillägna\r\nsig Philip Goulds skrämseltaktik. Jag tycker inte att\r\ndet är värdigt hedersmannen Ingvar Carlsson.</pre><pre>Jag är glad över att Ingvar Carlsson, som jag\r\nuppfattade det, retirerade när det gäller uttalandet\r\npå Kommunals kongress om biståndspolitiken.\r\nSom alla vet ger vi 1 % av BNI i bistånd -- vi borde\r\nge mer. Tanzanias BNI består till 39 % av bistånd.\r\nJag tycker att man skall våga fundera över vad vi\r\nkan göra för att förbättra för tanzanierna --\r\nåterigen: inte för att dra bort bidragen från dem.</pre><pre>Eftersom Ingvar Carlsson och jag är helt överens\r\nom att Afrika söder om Sahara befinner sig i en\r\nmycket svår situation, måste vi fundera över vad vi\r\nkan göra för att förbättra biståndet. Tanzania\r\nbefinner sig i dag i en budgetkris, som gör att vi inte\r\nkan fortsätta med våra utbetalningar. Man skall\r\nvåga göra den analysen samtidigt som man med\r\nkraft understryker att vi måste ge bistånd. Det är\r\nsjälvklart en solidarisk plikt.</pre><pre>Anf. 69  GUDRUN SCHYMAN (v) replik:</pre><pre>Herr talman! Jag vill vända mig till Alf Svensson i\r\nhans egenskap av minister för mänskliga\r\nrättigheter. För ungefär två månader sedan vädjade\r\nsvenska Amnestys ordförande Anita Klum i\r\nDagens Nyheter om att Sverige i FN:s kommission\r\nför mänskliga rättigheter skulle fördöma\r\növergreppen i Turkiet, Indonesien, Peru och Sri\r\nLanka. Hon menade att de här fyra fallen är\r\nexempel på hur omvärldens krav på respekt för\r\nmänskliga rättigheter får stå tillbaka för politiska\r\noch ekonomiska intressen.</pre><pre>Detta är en mycket viktig fråga. Många regeringar\r\nsäger sig värna om mänskliga rättigheter i andra\r\nländer men frestas att se mellan fingrarna när\r\nagerandet mot brotten mot mänskliga rättigheter\r\nkommer i konflikt med möjligheterna att göra goda\r\naffärer.</pre><pre>Också Sveriges regering frestas uppenbarligen att\r\nse mellan fingrarna. Regeringen ger nämligen\r\ndirekt ekonomiskt stöd till militärregimen i\r\nIndonesien, till kung Hassans regim i Marocko och\r\ntill den kinesiska kommunistregimen. Stödet ges i\r\nform av u-krediter.</pre><pre>Dessutom får de här länderna köpa svensk\r\nkrigsmateriel. Även Turkiet får köpa svensk\r\nkrigsmateriel. Det är inte särskilt bra, Alf\r\nSvensson. Att de här diktaturerna får en så givmild\r\nbehandling av den svenska regeringen är faktiskt\r\nanmärkningsvärt.</pre><pre>Kina, Indonesien och Marocko kränker inte bara\r\nde mänskliga rättigheterna grovt utan de trotsar\r\nockså internationell rätt genom att ockupera\r\nfrämmande territorier. Kina ockuperar Tibet,\r\nIndonesien ockuperar Östtimor och Marocko\r\nockuperar Västsahara. Turkiet trotsar dessutom\r\ninternationella konventioner om mänskliga\r\nrättigheter som man har skrivit under. Man\r\nförvägrar i praktiken den kurdiska befolkningen i\r\nlandet att uttrycka sin etniska identitet.</pre><pre>Vi vet ju att det är mycket uppmuntrande för\r\ndiktatorer att kunna köpa vapen och få pengar till\r\nstorslagna projekt. Detta är vad Sverige håller på\r\nmed, Alf Svensson. Jag tycker att det skulle vara\r\nintressant att höra vad en minister som är ansvarig\r\nför de mänskliga rättigheterna har att säga i de här\r\nfrågorna. Är det pengarna som går före de\r\nmänskliga rättigheterna, Alf Svensson?</pre><pre>Anf. 70  Statsrådet ALF SVENSSON (kds)\r\nreplik:</pre><pre>Herr talman! Gudrun Schyman frågade i sin sista\r\nfråga om det är pengarna som går före de mänskliga\r\nrättigheterna. Om det vore så enkelt att de\r\nmänskliga rättigheterna främjades om vi svenskar\r\nhöll oss undan från de länder som räknades upp och\r\nen lång rad andra vore saken naturligtvis mycket\r\nenkel att hantera. Det är i stället så att mänskliga\r\nfri- och rättigheter inte infinner sig från det ena året\r\ntill det andra. Det vet Gudrun Schyman. Det är en\r\nlång och mödosam väg. Därför får vi försöka att\r\nvrida respekten för mänskliga fri- och rättigheter åt\r\nrätt håll snäpp för snäpp.</pre><pre>Jag vet ju att det finns ett stort och ärligt intresse\r\nför situationen i Indonesien i Vänsterpartiet. Bertil\r\nMåbrink och jag har resonerat om den åtskilliga\r\ngånger här i kammaren. Det vi ger till Indonesien\r\när stöd till de människorättsorganisationer som\r\nfinns där. Jag kan inte tycka att det är annat än\r\nklokt att vi finns där och försöker att backa upp\r\ndem som försöker implementera, som det brukar\r\nheta på UD-språk, respekt för mänskliga fri- och\r\nrättigheter. Vi ger inga u-krediter till Indonesien. I\r\nbudgetpropositionen har vi skrivit att om några\r\nsådana skall ges skall de i varje enskilt fall prövas\r\nav regeringen, och hittills har vi inte givit några.</pre><pre>Jag håller med om att det är en moraliskt svår\r\nsituation att hantera när det gäller det gigantiska\r\nlandet Kina. Jag säger det utan omsvep. Det är så.\r\nDet är inte enkelt. Men när vi möter dissidenterna,\r\nde som verkligen drabbas av det kommunistiska\r\nförtrycket i Kina, vädjar de till oss om att inte\r\nförsöka isolera Kina. Trots att vi här inte har vita\r\neller svarta rutor att hoppa emellan undrar jag om\r\ndet inte är klokast att försöka att ha öppna fönster\r\noch öppna dörrar. Då kan vi påverka och resonera.</pre><pre>Jag kan försäkra Gudrun Schyman att de av\r\nregeringens ministrar som har varit i Kina, jag kan\r\nnaturligtvis mest tala för mig själv, verkligen har\r\nunderstrukit att vi icke accepterar det sätt som man\r\nbehandlar sina medborgare på. Vi kräver större\r\nrespekt för mänskliga fri- och rättigheter. Jag tror\r\natt det är viktigt att vi är på talefot även med de här\r\nregimerna.</pre><pre>Det är naturligtvis enkelt att säga att vi skall vända\r\ndem ryggen, men då uppfattar även dissidenterna\r\ndet som om vi vänder dem ryggen.</pre><pre>Anf. 71  GUDRUN SCHYMAN (v) replik:</pre><pre>Herr talman! När det gäller Indonesien tror jag inte\r\natt det är människorättsorganisationer som köper\r\nvapnen. Jag har mycket svårt att tänka mig det, Alf\r\nSvensson.</pre><pre>När det gäller möjligheten att påverka de här\r\nfrågorna finns det ju också andra reguljära\r\ndiplomatiska förbindelser där man mycket väl kan\r\nföra fram sin kritik och samarbeta på olika sätt för\r\natt lösa dessa problem. Man måste inte göra det i\r\nsamband med att man gör affärer. Det går att prata\r\nmed varandra ändå, Alf Svensson. Man måste inte\r\ngöra det i samband med att man gör upp om stora\r\nvapenaffärer. Det går att föra fram kritiken på ett\r\nannat sätt.</pre><pre>Jag vet att regeringen har resonerat om det här. Det\r\nmärkliga är ju att det görs olika bedömningar.\r\nBiståndet till Kuba drogs in med hänvisning till att\r\ndet inte fanns tillräckligt utvecklade mänskliga fri-\r\noch rättigheter där. Det görs tydligen olika\r\nbedömningar av olika länder. Jag tror tyvärr att det\r\nsom styr är möjligheten att tjäna pengar.</pre><pre>Anf. 72  Statsrådet ALF SVENSSON (kds)\r\nreplik:</pre><pre>Herr talman! Jag skall ärligt säga att jag på rak arm\r\ninte kan hur vapenförsäljningen ligger till för\r\nnärvarande visavi Indonesien. Jag vill erinra mig --\r\ndet är ju inte mitt ministerjobb -- att det är en del\r\nföljdavtal som vi har att hantera. Det är alltså\r\nuppgörelser som är gjorda tidigare och som kräver\r\natt man fortsätter i någon mån. Men om jag skall\r\nkunna resonera om Indonesien i det avseendet\r\nmåste jag ha litet mer kunskap än vad jag har för\r\nnärvarande.</pre><pre>Det är naturligtvis hela tiden ett moraliskt\r\ndilemma. Skall vi över huvud taget sälja vapen,\r\neller skall vi stoppa all vapenförsäljning? Det måste\r\ni sin tur kopplas till om vi skall ha något svenskt\r\nförsvar eller inte, Gudrun Schyman. Skall vi ha ett\r\nsvenskt försvar måste vi också ha import av vapen\r\noch delar till vapensystem till Sverige. Då skall vi\r\nalltså kräva en moral av andra länder som vi själva\r\ninte skall hålla oss med om vi säger nej till export.\r\nDetta är inga enkla frågor att hantera. Jag tycker\r\natt man gör det sällsamt enkelt för sig om man som\r\nGudrun Schyman säger att vi slutar med det och\r\nstänger dörren dit. Vi kan i alla kan vara på talefot\r\nmed dem.</pre><pre>Jag är övertygad om att om vi vill komma till tals\r\nmed kineserna och idonesierna och få dem att\r\nlyssna är det inte fel att ha öppna dörrar och\r\nfönster.</pre><pre>Anf. 73  HARRIET COLLIANDER (nyd):</pre><pre>Herr talman! Jag har skrivit mitt tal utan hjälp av\r\nsvenska eller utländska konsulter. Jag har ju lärt\r\nmig i KU att både den sittande regeringen och de\r\ngamla regeringarna frikostigt har använt sig av\r\nsvenska och utländska konsulter och att det har\r\nkostat skattebetalarna många kronor.</pre><pre>Som ni vet har det blåst hårt sedan jag blev\r\npartiledare för nio veckor sedan. Det har blåst hårt.\r\nDet har blåst orkan, men jag står fortfarande\r\nupprätt.</pre><pre>Ny demokrati är ett parti i riksdagen. Ett parti\r\nbestår av medlemmar, men det är egentligen\r\nväljarna och medlemmarna som tillsammans utgör\r\nNy demokrati. Ian Wachtmeister och Bert Karlsson\r\nhar betytt mycket för Ny demokrati. De bidrog\r\ntillsammans med många hängivna partiarbetare\r\nrunt om i landet till att partiet kom in i riksdagen.\r\nDär fick partiet en vågmästarställning.</pre><pre>Varje seriöst partis politiska arbete måste grundas\r\npå partiprogram och andra grundläggande\r\nvärderingar som förenar medlemmarna i partiet.\r\nDagsformen eller opinionsläget får alltså inte\r\nläggas till grund för de politiska besluten. Politiska\r\nbeslut får inte fattas med sikte på att vinna\r\nkortsiktiga röster.</pre><pre>De tre år i riksdagen som nu är till ända har i alla\r\nfall lärt mig att politik och riksdagsarbete är\r\nbetydligt mer komplicerat än vad jag kunde\r\nföreställa mig. Det finns inga enkla lösningar.\r\nMånga är otåliga, inte minst vi nydemokrater som\r\nvill se snabba beslut. Men i riksdagen går det sakta,\r\nvare sig man vill eller inte. Skall man åstadkomma\r\nförändringar, skall frågan utredas först, annars\r\nhänder inget. Det har vi fått lära oss.</pre><pre>Ny demokratis grundsyn är att sunt förnuft,\r\npersonlig frihet och hänsyn till andra skall prägla de\r\npolitiska besluten. Överhetssamhället, socialism,\r\nkravmaskiner och ansiktslös byråkrati kan inte\r\naccepteras av moderna människor. Sverige behöver\r\nen ny modell, och då behövs nya politiker.</pre><pre>Ny demokratis politik under de här tre åren har\r\nutvecklats i umgänget med andra partier och deras\r\npolitik. Den nydemokratiska politiken har\r\ndärigenom klargjorts och blivit ett effektivt redskap\r\ni strävan att förändra Sverige, att ge människor\r\nbättre förutsättningar. Ny demokrati står på de\r\nvanliga människornas sida. Det är alltså inte fråga\r\nom höger eller vänster, utan framåt.</pre><pre>Visst har Ny demokrati påverkat dagens politik i\r\nmånga frågor. Ny demokrati har faktiskt\r\nåstadkommit en hel del.</pre><pre>Vi har drivit flykting- och invandrarfrågorna hårt\r\noch därmed påverkat riksdagen i vår riktning. Vi\r\nlyfte upp frågan i dagsljuset. Nu kan man diskutera\r\nden utan att bli beskylld för att vara rasist eller\r\nfrämlingsfientlig.</pre><pre>Ingen i Ny demokrati har hävdat att invandrarna\r\nskulle vara ansvariga för de olika regeringarnas\r\nslappa och ibland direkt enfaldiga invandrarpolitik.\r\nDetta har framför allt de etablerade invandrarna\r\nförstått, och de röstar därför i hög grad på Ny\r\ndemokrati. De vill nämligen inte i Sverige ha\r\nsamma tillstånd som i det land de har kommit från\r\noch en sådan oreda och livsfara som de flydde från.\r\nDe inser det faktum som regeringen vill glömma\r\neller blunda för, nämligen att Sverige som ett litet\r\nland inte kan ta emot alla världens förföljda och\r\nutsatta människor.</pre><pre>Alf Svenssons artikel häromdagen, ''Dags att\r\nompröva biståndet'', visar att just det vi har sagt om\r\nbiståndet börjar vinna gehör i riksdagen. Droppen\r\nurholkar stenen, inte genom sin kraft utan genom\r\natt falla ofta. Jag måste nog säga, Alf Svensson, att\r\nNy demokrati skulle kunna ha skrivit den artikeln.</pre><pre>Ny demokrati uppstod 1991 ur väljarnas missnöje,\r\nför att redan på hösten inträda i Sveriges riksdag.\r\nValresultatet gav en borgerlig majoritet, med Ny\r\ndemokrati som vågmästare. Regeringen har försökt\r\nagera majoritetsregering och försökte länge låtsas\r\nsom om vi inte fanns.</pre><pre>Det har nu blivit allt tydligare för alla inte bara att\r\nvi finns utan också att man är tvungen att ta hänsyn\r\ntill oss i både besluts- och propositionsarbete. Det\r\nkallades först ''icke existerande kontakter'', sedan\r\n''samtal'' och omtalades till slut som de\r\nförhandlingar det var fråga om.</pre><pre>Kanske det förvånade en del att vi faktiskt hade ett\r\nganska komplett program, som vi med stort intresse\r\nbörjade omvandla till motioner, som vi efter bästa\r\nförmåga stred för i både utskott och kammare.\r\nVisst gjorde vi våra misstag, som alla barn i början,\r\nmen vårt arbete gav faktiskt en del resultat. Här\r\nföljer en del exempel.</pre><pre>Ny demokrati började med att avgöra valet av\r\ntalman, en kvinna, och såg till att vi fick en\r\nborgerlig regering, ledd av Carl Bildt.</pre><pre>Ny demokrati lyfte fram debatten om flykting- och\r\ninvandrarpolitiken. Ämnet ansågs tabu. Invektiven\r\nhaglade över dem som vågade lyfta in svenska\r\nfolkets frågor i riksdagen -- vi kallades rasister,\r\nfascister, osv. I dag har de andra partierna till stor\r\ndel anpassat sin politik efter Ny demokratis. Sakta\r\nändras lagar och regler i enlighet med Ny\r\ndemokratis förslag. Sakta -- och för sent.</pre><pre>Ny demokrati tog initiativet till genomförandet av\r\nen riskkapitalsatsning på 9 miljarder. Det var 6,5\r\nmiljarder från de gamla löntagarfondspengarna.\r\nPengarna gick till svenskt näringsliv genom\r\nbildandet av åtta riskkapitalbolag och genom en\r\nkapitalförstärkning till Industrifonden.</pre><pre>Hösten 1992 var Ny demokrati ensamt i sin kritik\r\nav regeringens valuta- och räntepolitik. Vi föreslog\r\natt kronan skulle släppas fri, räntan sänkas och\r\nstatens utgifter kraftigt minskas, allt för att klara\r\nSveriges ekonomi, tillväxt och sysselsättning. Ny\r\ndemokrati fick rätt.</pre><pre>Fria etermedier är en av Ny demokratis\r\nhjärtefrågor. Efter långvariga förhandlingar\r\nlyckades vi få igenom flera förändringar i\r\nregeringens förslag till fri lokalradio.</pre><pre>Tack vare Ny demokrati kommer också\r\nbidragsfusket att utredas och granskas.</pre><pre>Ny demokratis förslag om hur förutsättningarna\r\nkan förbättras för innovatörer och uppfinnare\r\nledde till en utredning och till att regeringen\r\näntligen presenterade konkreta förslag till åtgärder,\r\nbl.a. om en innovationsfond, som vi nu har fattat\r\nbeslut om.</pre><pre>Ny demokrati har satt i gång en debatt om\r\nsvartjobben.</pre><pre>Lönegarantin vid konkurser sänktes under 1993\r\nfrån max 400 000 kr till max 100 000 kr och från ett\r\når till tre månader. Fr.o.m. den 1 januari 1994 är\r\nersättningen dessutom sänkt till 80 % av lönen.</pre><pre>Turistmomsen sänktes från 21 till 12 %. Därigenom\r\ninförde vi en första tjänstemoms på 12 %. Den\r\nutökades senare med postportot. Turistnettot\r\nförbättrades direkt med 18 miljarder.</pre><pre>Småföretagsbeskattningen har minskats och\r\nförenklats.</pre><pre>Partistödet har skurits ner.</pre><pre>Det finns nu 50 miljoner i riskkapital till kvinnligt\r\nföretagande som årligen skall förmedlas av\r\nIndustri- och Nyföretagarfonden.</pre><pre>Ny demokrati vill ge föräldrarna tillbaka rätten att\r\nbestämma vad som är bäst just för deras barn.\r\nDärför infördes med vår hjälp vårdnadsbidraget.</pre><pre>Listan skulle kunna göras mycket lång, men det\r\nmedger inte tiden. Det viktigaste är nog att vi i\r\nnästan alla propositioner och betänkanden kan se\r\ntydliga spår av vår politik, vilket visar vilket\r\ngenomslag vi har fått med vår politik.</pre><pre>Dessutom kom i går genom finansministerns artikel\r\ni DN den slutliga bekräftelsen på resten av vår\r\npolitik, som överensstämmer med det förslag som\r\nregeringen kommer att lägga fram. Artikeln talar\r\nför sig själv.</pre><pre>Sveriges ekonomi är katastrofal och har kraftigt\r\nförsämrats under den gångna mandatperioden. När\r\nvi gick till val på en stram finanspolitik och föreslog\r\nbudgetförstärkningar på 196 miljarder kronor över\r\nen sexårsperiod blev vi hånade och nästan\r\nidiotförklarade. Nu är budgetunderskottet per år\r\nuppe i den storleksordningen. Jag vill påstå att det\r\nskulle ha sett annorlunda ut om man hade lyssnat\r\npå oss då.</pre><pre>Vi har hela mandatperioden förespråkat en mycket\r\nkonsekvent ekonomisk politik och föreslagit\r\nbetydligt större budgetförstärkningar än både\r\nregering och socialdemokrater. Våra förslag till\r\nbesparingar har emellertid till stor del legat inom\r\nområden som regeringen och Socialdemokraterna\r\ninte vill röra vid. Kom dock ihåg att detta är något\r\nsom ni under nästa riksmöte kommer att tvingas\r\ntill.</pre><pre>Staten, dvs. vi, lånar för närvarande i en takt av ca\r\n200 000 kr i minuten, dygnet runt, året runt. Hur\r\nlänge tror ni att vi kan hålla på med det innan\r\nInternationella valutafonden kommer och lägger\r\nsig i Sveriges ekonomiska politik?</pre><pre>Vidare har vi med kraft framhållit att alla\r\ntransfereringar måste nå en enhetlig nivå som är lätt\r\natt förstå och administrera och som inte inbjuder till\r\nfusk. Det måste också vara en nivå som samhället\r\nhar råd med. Jag kan inte fatta att vi under den här\r\ntreårsperioden inte har orkat med att åstadkomma\r\nen sådan självklarhet som att införa samma nivå i\r\nalla olika system.</pre><pre>Ny demokrati har faktiskt tagit större ansvar för\r\nSveriges ekonomi än både regeringen och de\r\netablerade partierna. Regeringen har kunnat\r\npåbörja den nödvändiga systemförändringen i\r\nSverige, inte trots utan tack vare Ny demokrati.\r\nDet har bl.a. fått stor betydelse för företagen, som\r\näntligen har fått rimliga förutsättningar för att\r\narbeta och utvecklas. Vi har till stor del utfört och\r\npåbörjat det som vi lovade företagen i valrörelsen\r\n1991.</pre><pre>Jag vill också nämna en annan sak, nämligen att\r\narbetslösheten tar en väldigt stor del av vårt\r\nekonomiska utrymme. Vi har faktiskt upprepat\r\nnågra förslag -- jag tänker särskilt på två -- under de\r\nhär tre åren. Vi lade fram dessa förslag redan\r\nhösten 1991. Vi har gjort detta med hänsyn till den\r\nextrema situation som råder både ekonomiskt\r\noch -- framför allt -- när det gäller arbetslösheten.</pre><pre>Det första förslaget innebar att vi föreslog en\r\ndispens från LAS för dem som var arbetslösa. Det\r\ngjorde vi för att ge de arbetslösa möjlighet att själva\r\ngå ut och knacka dörr hos företagen och kunna ta\r\narbeten på kanske två dagar, tre veckor eller en\r\nmånad, att utföra allt efter behov. Jag vill påstå att\r\ndetta förslag skulle ha inneburit sysselsättning för\r\ntiotusentals människor och faktiskt givit en spänst i\r\narbetslivet.</pre><pre>Det andra förslaget som vi har upprepat under\r\ndessa tre år -- båda de förslag jag nämner framförs\r\ni partimotioner -- innebär att man skulle ändra\r\narbetstidslagen så att företagsledningarna och de\r\nlokala facken fick möjlighet att själva förlägga\r\narbetstiden mellan 80--120 %.</pre><pre>Det tror jag skulle ha inneburit att man på många\r\nföretag, som under denna tid har blivit tvingade att\r\nfriställa personal, i stället skulle ha kommit överens\r\nom att alla gick ner till t.ex. 90 % i arbetstid under\r\nden tid som företaget måste övervintra.</pre><pre>De anställda skulle ha sluppit att komma ut i\r\narbetslösheten. När hjulen börjar snurra hade man\r\nkunnat ta tillbaka detta och arbeta 110 % ett tag.\r\nMänniskor som själva är på en arbetsplats är\r\nförnuftiga och pragmatiska. Jag tror att det skulle\r\nha inneburit att tiotusentals människor aldrig hade\r\nkommit ut i arbetslöshet.</pre><pre>Statens huvuduppgift är att ge medborgarna fysisk\r\ntrygghet och säkerhet. Brottsligheten ökar och har\r\nblivit allt grövre och våldsammare sedan den\r\nborgerliga regeringen tog över ansvaret för\r\nbrottsbekämpningen. Inbrott på vindar, i källare\r\noch i andra oskyddade objekt fortsätter att öka.\r\nNarkotikabrotten har efter en nedgång ökat\r\nmarkant under senare tid.</pre><pre>Regeringen har tappat greppet över utvecklingen.\r\nRegeringen lovade väljarna krafttag mot\r\nbrottsligheten, men regeringen svek.</pre><pre>Tyngdpunkten i kriminalpolitiken måste självfallet\r\nvara att upprätthålla lag och ordning i samhället.\r\nRättsordningen blir meningslös om den inte kan\r\nskydda kvinnor och barn från övergrepp och brutal\r\ndöd samt ge brottsoffren ett rimligt stöd.</pre><pre>Medborgarna har med rätta ett mycket svagt\r\nförtroende för rättsmaskineriet. Det visar flera\r\nundersökningar. Det handlar nu om att återvinna\r\nmedborgarnas förtroende. Rättstryggheten och\r\nrättssäkerheten är viktiga välfärdsyttringar.</pre><pre>Naturligtvis går det att göra någonting åt\r\nsituationen, att återskapa lag och ordning i\r\nsamhället. Medborgarna har rätt till lag och\r\nordning. För detta är staten ytterst ansvarig. Det\r\ngår att bryta brottsutvecklingen och återskapa\r\ntrygghet och rättssäkerhet i samhället. Det handlar\r\nom att återvinna rättssamhället, men också att\r\nåtervinna medborgarnas förtroende för\r\nrättsmaskineriet.</pre><pre>Den galopperande generella välfärdspolitiken kan\r\ninte accepteras. Utgifterna ökar okontrollerat.\r\nSåväl den totala omfattningen som ökningen är en\r\nföljd av de strukturella bristerna i systemet.</pre><pre>Det råder politisk enighet om att\r\nsocialförsäkringssystemet skall vara robust och\r\nekonomiskt stabilt. Men med de höga generella\r\nnivåer som systemet nu innhåller saknas\r\nförutsättningar för detta. Systemet måste\r\nförändras. Enda möjligheten är att införa en\r\ngrundskyddsmodell lika för alla.</pre><pre>Ny demokrati har gjort betydande insatser i\r\npolitiken genom att gå emot etablissemangets\r\nomoral, hur människor gynnar varandra. Även\r\npolitiker måste lära sig att ta ett personligt ansvar\r\nför sina beslut, men också för löften till väljarna.\r\nVäljarna måste kunna lita på att det är ett löfte och\r\ningenting annat. Löftet får inte förvandlas till en\r\nmålsättning eller till något annat mindre\r\nförpliktigande.</pre><pre>Ny demokrati kom in i riksdagen på grund av att\r\nväljarna uppfattade partiet och dess företrädare\r\nsom kompetenta och trovärdiga. Jag tror att jag\r\nvågar påstå att jag har hållit de löften som gavs till\r\nväljarna. Sakpolitiken har drivits på bästa sätt.\r\nResultatet har utan tvekan blivit betydligt bättre än\r\nvad man kunde förvänta sig, med endast 23 mandat\r\ni riksdagen.</pre><pre>Vi nydemokrater har på det hela taget visat\r\nkompetens och trovärdighet i riksdagsarbetet. Våra\r\nväljare bör kunna känna sig nöjda. Mot den\r\nbakgrunden har vi rätt att kräva förnyat förtroende\r\nav väljarna, men också andras respekt för vad vi\r\nåstadkommit. För Ny demokrati gäller det nu att\r\nbestämma om det skall bli ett enfrågeparti eller ett\r\nparti som kan ge svar på alla frågor.</pre><pre>(Applåder)</pre><pre>Anf. 74  Statsrådet ALF SVENSSON (kds)\r\nreplik:</pre><pre>Herr talman! Jag kan förstå om Harriet Colliander\r\ninte hann läsa hela artikeln om bistånd i Svenska\r\nDagbladet. Tumultet har väl tagit sin tid och sin\r\nkraft.</pre><pre>Herr talman! Ny demokrati kritiserar biståndet för\r\natt med kritikens hjälp kunna halvera biståndet. Vi\r\ndäremot, och det är min personliga uppfattning, vill\r\nutvärdera biståndet för att kunna öka det och göra\r\ndet mer effektivt. Det är en sällsam skillnad oss\r\nemellan därvidlag.</pre><pre>Harriet Colliander sade att vi i Sverige inte kan ta\r\nemot alla världens nödlidande. Låt mig då bara, i\r\nsamband med resonemanget om bistånd, erinra oss\r\nom att de stora mottagarna av flyktingar är de\r\nfattigaste länderna i Afrika. Det är där konflikterna\r\nskapar de många flyktingarna, exempelvis i\r\nTanzania och i Rwanda.</pre><pre>Jag tycker därför att vi skall vara väldigt ödmjuka\r\noch akta oss för att tala som om vi sätta upp stängsel\r\nrunt vårt eget land.</pre><pre>(Applåder)</pre><pre>Anf. 75  HARRIET COLLIANDER (nyd)\r\nreplik:</pre><pre>Herr talman! Det känns faktiskt bra efter dessa tre\r\når att man kan erkänna att den svenska\r\nbiståndspolitiken inte har varit god i alla\r\navseenden. Den har bidragit till korruption, och\r\nman har givit pengar till stater som inte hävdar de\r\ndemokratiska principerna. Pengarna har inte\r\nkommit de allra fattigaste till del, utan stannat på\r\nmellannivåer i samhället.</pre><pre>Jag tycker att det är värdefullt att man faktiskt här\r\ni riksdagen erkänner att det är på det sättet och att\r\nman inte fortsättningsvis häller pengar i svarta hål.\r\nVi menar att man kan halvera biståndet och kanske\r\nfå ut lika mycket i insatser för de pengarna.\r\nBiståndet skall göras effektivt. Det skall inte hällas\r\ni några svarta hål.</pre><pre>Också jag känner mig ödmjuk, Alf Svensson, inför\r\nde fasor som finns i världen. Vi kan fortfarande inte\r\nhjälpa all världens nödlidande. Men vi måste vara\r\nså effektiva som möjligt med de pengar vi har.</pre><pre>Anf. 76  GUDRUN SCHYMAN (v):</pre><pre>Herr talman! Vid regeringsbildningen i oktober\r\n1991 basunerade Carl Bildt ut att han ledde den\r\nmest kompetenta regering Sverige någonsin haft. I\r\nregeringsförklaringen fanns slagordspolitiken satt\r\npå pränt: valfrihetsrevolution, sänkta skatter och\r\nökad tillväxt. Sverige skulle bli en företagarnation.</pre><pre>Röda spöken var fackföreningsrörelsen, fackliga\r\nrättigheter, de anställdas internationellt sett starka\r\nposition och en stor gemensam, dvs. offentlig,\r\nsektor. Facket döptes om till ett särintresse, och\r\nsärintressen stör den sakliga behandlingen av\r\npolitiska frågor.</pre><pre>I regeringens kamp mot inflationen ingick som en\r\ngrundbult att försvara den fasta växelkursen till\r\nvilket pris som helst. Carl Bildt, Anne Wibble,\r\nregeringen i övrigt och Bengt Dennis hade bundit\r\nupp sig kring denna princip. Tidigare kommun- och\r\nlandstingsanställda kan direkt tacka Carl Bildts och\r\nAnne Wibbles politik för att de nu har blivit av med\r\njobben.</pre><pre>Efter ett års regerande höjde Riksbanken räntan,\r\nförst till 20 % och till slut till 500 %. Klockan 14.00\r\npå eftermiddagen den 19 november 1992 fanns det\r\n40 miljarder kvar i den svenska valutareserven. En\r\nhalvtimme senare var den tömd. Den svenska\r\nkronan flöt. Grundbulten i regeringens politik hade\r\nslagits ut. Det är nu ''den enda vägen'' bryter\r\nsamman. Det är sällan man så exakt kan datera ett\r\nmisslyckande, t.o.m. på klockslaget!</pre><pre>Det var efter denna vecka vi alla fick lära oss att vi\r\nlevt över våra tillgångar. Att krisen i budgeten\r\nberodde på det misslyckade försöket att försvara\r\nden fasta kronkursen fick vi aldrig höra från Carl\r\nBildt. Inte heller att hålen i statsbudgeten till stor\r\ndel utgjordes av en obetalad skattereform som\r\ngynnade höginkomsttagarna. T.o.m. ert eget\r\nfinansdepartement erkänner att skattereformen var\r\nunderfinansierad.</pre><pre>Visst, vi behöver fler jobb i företagen. Men\r\nföretagsskatten är 28 % i Sverige och 40 % i den\r\neuroepiska unionen. Det är rädslan för de\r\noffentliga finanserna, inte skatterna, som gör att\r\nföretagen inte investerar och anställer folk i dag i\r\nSverige.</pre><pre>Det finns även annat som är nytt från den här\r\nmandatperioden, som det kan vara värt att ta fram\r\nnu om man skall summera era insatser. Det finns\r\nnågot som är nytt för Sverige. Jag tänker på\r\nyttrandefriheten på arbetsplatserna. Tidigare\r\nkunde en anställd offentligt kritisera sitt företag\r\neller sin kommun utan risk för repressalier. Det kan\r\nman inte längre. Det har alltför många fått\r\nvederfara. Människor har fått sparken, blivit\r\navstängda eller fått nya arbetsuppgifter efter det att\r\nde har kritiserat sin arbetsgivare. Det blåser en\r\niskall vind över de svenska arbetsplatserna. Jag\r\nskulle kunna tala länge om detta. Men jag tror att\r\ndet räcker med att säga: Kjell-Erik Karlsson och\r\nVärö Bruk. Det gick bra för honom. Men många,\r\nväldigt många, fick aldrig tillbaka sina jobb.</pre><pre>Skall vi ha det så i Sverige att en kommunanställd\r\nmåste ha en påse på huvudet när han eller hon skall\r\nkritisera sin arbetsgivare? I flera kommuner har\r\nman upprättat skriftliga riktlinjer där cheferna\r\nuppmanas att vara särskilt lojala. Anställda i\r\nprivata företag måste underteckna tystnadslöften\r\nför att över huvud taget få jobb. Skall vi ha det så i\r\nSverige? Är det detta som är den nya\r\nsamhällsandan; lojalitet, tystnad, lydnad -- annars\r\nsparken!</pre><pre>I grunden handlar det om makt och om den\r\nenskildes rätt och de anställdas möjligheter att\r\nhävda arbetets intresse gentemot företagsledning\r\noch bolagsstyrelse. Det är politikernas, vår, sak att\r\nmed hjälp av lagstiftning försvara och utvidga\r\ndemokratin. I själva verket sker motsatsen.</pre><pre>I riksdagen är det faktiskt bara Vänsterpartiet som\r\nhittills har föreslagit att sakligt ogrundade\r\nuppsägningar -- som Kjell-Erik Karlssons på Värö\r\nBruk -- skall ogiltigförklaras. Ingen annan har stött\r\ndet förslaget. Jag undrar verkligen hur ni resonerar.</pre><pre>Ni säger i regeringen att ni vill skapa välfärd och\r\ntrygghet. Men det ni gör i praktiken är att bygga\r\nupp ett nytt klassamhälle. Det är det som sker i dag.\r\nGenom politiska beslut förändrar ni samhället så\r\natt skillnaderna ökar. Det gäller skillnaden mellan\r\nhög och låg, skillnaden mellan rik och fattig och\r\nskillnaden mellan folk och folkvalda.</pre><pre>Vi ser det på fallskärmsavtalen och på de enskilda\r\nmånadslönerna som ibland överstiger vad andra\r\nmänniskor har i total årslön. Vi ser det på den\r\nkonsekvent genomförda lönediskrimineringen och\r\nfellönesättningen av oss kvinnor. Vi ser det på de\r\nsänkta ersättningsnivåerna i sjuk- och\r\narbetsskadeförsäkringen, på sänkningen av\r\nersättningen i a-kassan, på försämringarna inom\r\narbetsrätten och på urholkningen av\r\npensionsförmånerna för de sämst ställda\r\npensionärerna.</pre><pre>Vi har kämpat emot alla de här försämringarna.\r\nDet kommer naturligtvis inte att gå lätt att rätta till\r\nallt. Men vissa saker måste vi klara av redan nu.\r\nDet gäller framför allt kommunerna.</pre><pre>Kommunerna måste få ett ekonomiskt tillskott för\r\natt klara budgeten, alla nya arbetsuppgifter och för\r\natt kunna upprätthålla sysselsättningen. Det går\r\ninte längre att samhällsekonomiskt motivera\r\nfortsatta avskedanden från skolan och från vården.\r\nKostnaderna kommer ändock att bli lika stora eller\r\nt.o.m. större. Servicen blir bara sämre.</pre><pre>Vi vill låta kommunerna dra i gång ROT-program.\r\nOffentliga lokaler behöver översyn och reparation.\r\nVatten- och avloppssystem behöver bytas. Gator\r\noch vägar behöver underhållas.</pre><pre>Jag tror att de flesta av er håller med om att det\r\nmåste vara bättre att viktiga och nödvändiga\r\narbeten utförs i kommunerna än att det allmänna,\r\nvi skattebetalare, skall betala ut bidrag för att\r\nmänniskor inte skall göra någonting.</pre><pre>Vi vill påbörja en arbetstidsförkortning med målet\r\nsex timmars arbetsdag. Vi vill det av många skäl.\r\nEtt skäl är att det skulle ge flera jobb. Det säger sig\r\nsjälvt att det är bättre att fler jobbar sex timmar än\r\natt färre jobbar åtta timmar plus övertid medan\r\nresten är beroende av bidrag. Vi vill begränsa\r\növertidsuttaget, som i dag enligt\r\nFinansdepartementets bedömningar skulle kunna\r\nge flera tiotusentals nya jobb.</pre><pre>\r\nHerr talman! De offentliga finanserna måste\r\nsaneras. Vi vänsterpartister har ofta anklagats för\r\natt vi inte finansierar våra förslag. Jag kan dock\r\ngarantera både regeringen och andra som lyssnar\r\natt vi har faktiskt väl finansierade förslag. Vi kan\r\nhantera pengar. Jag kan det. Som ensamstående\r\nmamma med två barn får man lära sig att vända på\r\nbåde kronorna och örena.</pre><pre>Vi måste alltså spara, och vi måste få ned\r\nbudgetunderskottet. Men vi måste också fördela de\r\npengar vi har på ett rättvist sätt. Det betyder höjda\r\nskatter på höga inkomster och förmögenheter i\r\nstället för nedskärningar i a-kassa och\r\nsjukförsäkring. Det betyder stopp för JAS-projekt,\r\ninga nya stridsvagnar, ingen öresundsbro och inget\r\nDennispaket. De pengarna skall användas till\r\nframtidssatsningar, på utbildning och forskning, på\r\nutveckling av miljöanpassad produktion och\r\nkretsloppsteknik. Pengarna skall också användas\r\ntill nya energisystem, nya transportsystem,\r\nresursbevarande samhällsplanering och\r\nbyggteknik, högteknologi som lägger grunden för\r\nmiljöanpassad industri, datamotorvägar och\r\nsnabbtåg. Där finns framtidens exportvaror och\r\nframtidens nya arbeten.</pre><pre>Vi behöver ändra vårt sätt att leva. Skulle alla leva\r\nsom vi -- förbruka lika mycket energi, smutsa ner\r\nlika mycket och tära lika mycket på de ändliga\r\nresurserna -- skulle vi behöva ytterligare två\r\njordklot. Det har vi inte, och vi kommer inte att\r\nkunna köpa det för pengar. Alltså måste vi ställa om\r\nvårt sätt att leva. Det är vi som har kunskaperna,\r\nsom kan utveckla tekniken och som har ansvaret.\r\nAlternativet, om vi ingenting gör, är en ekologisk\r\nkollaps.</pre><pre>Internationellt samarbete är en förutsättning för att\r\nman skall kunna lösa de här problemen. Men det är\r\nmin och Vänsterpartiets övertygelse att ett sådant\r\ninternationellt samarbete som tar sikte på att lösa\r\nde globala miljöproblemen och på att komma till\r\nrätta med sociala och ekonomiska orättvisor i\r\nvärlden inte gynnas av att 6 % av jordens\r\nbefolkning sluter sig samman i en demokratiskt\r\nbristfällig rikemansklubb -- den europeiska\r\nunionen. Det behövs beslut som fattas av\r\ndemokratiska stater på europeisk och global nivå.\r\nBesluten om och när Sverige skall vara med skall\r\nfattas i Sveriges riksdag.</pre><pre>Internationellt samarbet måste nämligen grunda sig\r\npå respekt för varje lands självbestämmande och\r\ndemokrati. EU gör inte det. Det är därför\r\nVänsterpartiet säger nej till medlemskap i unionen.\r\nHur man kan kalla en politisk union där kapitalets\r\nfrihet är grundlagsfäst och Riksbanken helt\r\nfrikopplad från politiskt inflytande för ett\r\nsocialistiskt, liberalt eller centerpartistiskt projekt\r\när för mig en gåta. Och tydligen är det också det för\r\nmånga människor i det här landet.</pre><pre>Herr talman! Politiken är de svagas vapen,\r\nekonomin de starkas. Så sade man förr inom\r\narbetarrörelsen. Det gäller än i dag. Med politikens\r\nhjälp kan vi balansera de kortsiktiga\r\nvinstintressenas inskränkthet. Vi kan sätta\r\nmännikosvärdet före marknadsvärdet. Vi kan sätta\r\nmiljöhänsyn före blind materiell tillväxt.</pre><pre>Det är den här möjligheten som vi skall utnyttja i\r\nvalen i höst -- både i september och i november. Det\r\ngäller vår frihet att välja väg och att välja framtid.\r\nVi skall utnyttja den friheten till att byta regering\r\noch politik.</pre><pre>(Applåd)</pre><pre>Partiledardebatten var härmed avslutad.</pre><pre>Ajournering</pre><pre>Kammaren beslöt kl. 14.00 på förslag av förste vice\r\ntalmannen att ajournera förhandlingarna till kl.\r\n14.20 då informationen från regeringen skulle\r\nbörja.</pre><pre>Återupptagna förhandlingar</pre><pre>Förhandlingarna återupptogs kl. 14.20.</pre><pre>8 §  Information från regeringen om\r\nÖresundsbron</pre><pre>Anf. 77  Statsminister CARL BILDT (m):</pre><pre>Herr talman! Jag ber om ursäkt för halvförsenad\r\nankomst. Den 20 januari i år informerade jag\r\nriksdagen om läget vad avser regeringens\r\nfortgående prövning av den fasta förbindelsen över\r\nÖresund.</pre><pre>Bakgrunden till informationen var dels de besked\r\nom inriktningen av prövningen som regeringen\r\nlämnat den 13 januari, dels resultatet av det svensk-\r\ndanska statsministermötet i Malmö den 19 januari.</pre><pre>Jag konstaterade vid det tillfället att regeringens\r\nprövning enligt naturresurslagen hade visat att det\r\ninte förelåg några hinder mot bifall till konsortiets\r\nansökan enligt denna lag.</pre><pre>Vad gäller förbindelsens tillåtlighet enligt\r\nvattenlagen hade Vattendomstolen emellertid\r\ntillstyrkt att den svenska delen av förbindelsen\r\nuppfördes endast under vissa förutsättningar, bl.a.\r\natt den utfördes som en nollösning.</pre><pre>Därmed avsåg domstolen att vattenflödet från\r\nKattegatt genom Öresund till Östersjön inte fick\r\nbromsas upp så att salt- och syretillförseln till\r\nÖstersjön minskade. Kravet ställdes att den\r\nuppbromsande effekten av förbindelsen på\r\nvattenströmningen genom Öresund skulle\r\nbegränsas till ner mot 0,5 % och att denna\r\nuppbromsning eliminerades genom muddring.</pre><pre>Mot denna bakgrund gav regeringen konsortiet\r\nmöjlighet att inkomma med kompletterande\r\nmaterial för att visa en konkret utformning av\r\nförbindelsen som klarade de förutsättningar som\r\nVattendomstolen hade angivit.</pre><pre>Sedan detta kompletterande material inkommit\r\nuppmanade regeringen Vattendomstolen att\r\ngranska detta och att bedöma huruvida de uppsatta\r\nvillkoren kunde uppfyllas eller inte.\r\nVattendomstolen kom den 20 maj in med det\r\nbegärda yttrandet.</pre><pre>Domstolen ansåg att de föreslagna\r\nförutsättningarna vad avser begränsningar av\r\nsedimentspill samt begränsning i tid och rum av\r\ngrumlande arbeten hade fått en helt\r\ntillfredsställande lösning.</pre><pre>Däremot fann domstolen att konsortiet då inte\r\nhade visat att nollösningen med den definition som\r\ndomstolen hade valt, kunde uppfyllas.</pre><pre>Domstolen ansåg därför att konsortiet, innan\r\nregeringen fattar beslut i tillåtlighetsfrågan, skulle\r\nför regeringen redovisa beräkningar utifrån\r\ndomstolens definition av en nollösning.</pre><pre>Beräkningarna borde göras oberoende av varandra\r\noch kunde utföras av Sveriges meteorologiska och\r\nhydrologiska institut och Danskt hydrologiskt\r\ninstitut med hjälp av tvådimensionella modeller.</pre><pre>Sådana beräkningar har därefter redovisats av\r\nkonsortiet. SMHI och DHI har utfört\r\nberäkningarna på delvis olika sätt och med delvis\r\nolika metoder. Instituten kommer dock bägge fram\r\ntill blockeringseffekter som ligger under eller i nivå\r\nmed domstolens villkor.</pre><pre>Under den fortsatta beredningen har icke hitintills\r\nför regeringen redovisats något material som ger\r\nanledning att ifrågasätta denna slutsats.\r\nKammarkollegiet har upprepat att de anser det\r\ntekniskt möjligt att åstadkomma en nollösning och\r\nsagt att den mätserie som nu presenteras till sin\r\nlängd uppfyller kravet på en designperiod som är\r\nstatistiskt representativ.</pre><pre>Därmed kan det således konstateras att det är\r\nmöjligt att uppfylla den matematiska nollösning\r\nsom de svenska och danska regeringarna har varit\r\növerens om samtidigt som domstolens\r\nförutsättningar beträffande muddringar och\r\nsedimentspill uppfylls.</pre><pre>Som jag nämnde inledningsvis anser regeringen att\r\nberedningen har visat att det inte finns något hinder\r\nmot ett bifallsbeslut i ärendet enligt\r\nnaturresurslagen.</pre><pre>Då nu även prövningen i vattenlagsärendet har\r\nvisat att de av Vattendomstolen föreslagna\r\nförutsättningarna kan uppfyllas ser jag inga\r\nåterstående hinder för att regeringen fattar beslut\r\nom att tillåta att Öresundsförbindelsen uppförs.</pre><pre>Beredningen av ärendet inom Miljödepartementet\r\när dock icke slutförd. Den kommer att avslutas\r\nunder de närmaste dagarna. Regeringen kommer\r\natt fatta beslut i nästa vecka.</pre><pre>Som jag redovisade för riksdagen den 20 januari\r\nkan det i regeringen komma att föreligga delade\r\nmeningar. Dessa torde då kunna föras tillbaka till\r\nde olika åsikter i grundfrågan som kom till uttryck\r\nvid riksdagens ställningstagande till avtalet med\r\nDanmark i maj 1991.</pre><pre>Därmed slutförs den utomordentligt omfattande\r\nprövning av Öresundsförbindelsen som har gjorts\r\nav regeringen. Genom de hårda miljökrav som har\r\nställts på konsortiet har regeringen åstadkommit en\r\nmiljöoptimering av Öresundsförbindelsen som det\r\ninte torde finnas någon internationell motsvarighet\r\ntill.</pre><pre>Förändringarna i utformningen av förbindelsen i\r\njämförelse med det projekt som redovisades för\r\nriksdagen våren 1991 är betydande. Detta är en\r\ndirekt följd av de hårda miljökrav som regeringen\r\nsuccessivt har ställt.</pre><pre>Anf. 78  LARS-ERIK LÖVDÉN (s):</pre><pre>Herr talman! I januari, när statsministern sist\r\nframträdde i kammaren och informerade om\r\nÖresundsbrofrågan, sade statsministern följande:\r\nOm man hade varit beredd att bortse från denna\r\növersäkerhet, hade det naturligtvis varit möjligt att\r\ngå direkt på beslutet.</pre><pre>Det håller jag med om; det hade inte kunnat\r\nframställas som olovligt. Men jag tycker att det är\r\nrätt att utnyttja möjligheten till översäkerhet. Jag\r\nanvänder uttrycket översäkerhet.</pre><pre>Nu har vi verkligen en översäkerhet.\r\nVattendomstolen har lämnat sitt yttrande, och de\r\nkompletteringar som man har efterlyst är gjorda.\r\nMaterialet visar tydligt att remisskraven på en\r\nnollösning kan uppfyllas. Därmed återstår\r\ningenting annat för regeringen än att fatta beslut i\r\nfrågan.</pre><pre>Nu har statsministern förklarat att han för sin egen\r\ndel inte ser några hinder för regeringen att i nästa\r\nvecka säga ja till Öresundsbron. Men jag måste\r\nsäga att jag inte är fullständigt lugnad av\r\nstatsministerns svar. Jag är rädd för att det finns\r\nandra krafter i regeringen som under den tid som\r\nåterstår före regeringens sammanträde i nästa\r\nvecka kommer att göra allt för att försöka strö grus\r\ni maskineriet och fortsätta med schackrandet och\r\ntrixandet.</pre><pre>Med rätta har danskarna krävt ett omedelbart\r\nbeslut. I januari när statministern träffade den\r\ndanske statsministern utlovades också ett snabbt\r\nbeslut. Nu läste jag i tidningarna att Carl Bildt hade\r\nsvarat Poul Nyrup Rasmussen med orden ''jäkta\r\nmig inte''. Det var ett sällsynt illa valt uttryck i dessa\r\nsammanhang.</pre><pre>Jag vill ställa en kompletterande fråga till\r\nstatsministern: Regeringen kommer uppenbarligen\r\natt fatta beslut i nästa vecka. Kan statsministern i\r\ndag säga att det beslutet kommer att innebära en\r\ntillstyrkan av Öresundsbrokonsortiets ansökan?</pre><pre>Anf. 79  Statsminister CARL BILDT (m):</pre><pre>Herr talman! Jag vill inte ställa alltför hårda krav\r\npå Lars-Erik Lövdén vad gäller innantilläsning, men\r\ndet skulle inte skada med litet sådan. Jag tror att\r\ntexten finns tillgänglig.</pre><pre>Det är en text som redovisar den bedömning som\r\njag gör. Men den gör jag ju inte bara på personlig\r\ngrund, utan den har vi självfallet diskuterat i den\r\nberörda kretsen. Det senaste som inkom i går var\r\nfrån Kammarkollegiet. Vi har ju givit parterna i\r\ndetta mål möjlighet att inkomma med vissa\r\nsynpunkter, och det har de gjort. Det har lett till\r\nden bedömning som jag här har redovisat. Detta\r\nskall sedan ställas samman, och det är omfattande\r\nformella beslut.</pre><pre>Det formella regeringsavgörandet kommer alltså i\r\nnästa vecka, och det kommer att ha den inriktning\r\nsom jag har angett här. Jag vill också säga att det\r\nkan komma att föreligga delade meningar. Det sade\r\njag redan den 20 januari. Det har sin grund i att det\r\ni denna kammare, och därmed också i regeringen,\r\nhar funnits och finns delade meningar i själva\r\ngrundfrågan, dvs. regeringsavtalet mellan Sverige\r\noch Danmark från början av 1991.</pre><pre>Anf. 80  LARS-ERIK LÖVDÉN (s):</pre><pre>Herr talman! Efter statsministerns förtydligande\r\nvill jag bara göra det konstaterandet att\r\nstatsministerns egen uppfattning i denna fråga\r\nuppenbarligen är också regeringens bedömning.\r\nDå kan vi förvänta oss ett beslut i nästa vecka som\r\ninnebär en tillstyrkan av brokonsortiets ansökan.</pre><pre>Anf. 81  Statsminister CARL BILDT (m):</pre><pre>Herr talman! Det var ingen fråga.</pre><pre>Anf. 82  ELVING ANDERSSON (c):</pre><pre>Herr talman! Det har riktats kritik mot\r\nbroprojektet från olika utgångspunkter. Det har\r\nhandlat om miljösynpunkter. Det har ifrågasatts\r\nom bron är en klok transportteknisk lösning. Det\r\nhar också handlat om de ekonomiska\r\nförutsättningarna. Enligt min uppfattning talar\r\ndessa tre synpunkter mot detta broprojket.</pre><pre>Jag tänker just nu koncentrera mig på ekonomin i\r\nprojektet. Den ekonomiska kalkyl som fanns när\r\nriksdagen tog ställning anser jag var både\r\nundermålig och delvis politiskt manipulerad. Det\r\nfinns anledning att vara mycket kritisk mot en del\r\nav de ekonomiska slutsatser som har dragits. Min\r\nfråga är: Är statsministern beredd att ta initiativ till\r\nen förnyad och oberoende ekonomisk analys av\r\ndetta projekt?</pre><pre>Anf. 83  Statsminister CARL BILDT (m):</pre><pre>Herr talman! Jag har inskränkt min information i\r\ndag till den pågående miljöprövningen av ärendet.\r\nDet är den som vi har att avsluta.</pre><pre>Det är riktigt -- och det sade jag också -- att det\r\nråder delade meningar i själva grundfrågan. Det\r\nfinns personer som företräder uppfattningen att\r\ndetta var ett felaktigt avtal och att vi inte skulle ha\r\ningått detta regeringsavtal med Danmark. Jag\r\ntillhör alltså som bekant inte dem, men det är en\r\nannan sak.</pre><pre>Vi har i ett annat skede av denna process haft\r\nanledning att pröva också de andra frågorna, inte\r\nminst de ekonomiska. I slutet av december lät\r\nregeringskansliet de berörda departementen --\r\nFinansdepartementet hade huvudansvaret -- göra\r\nen genomlysning av de ekonomiska kalkylerna.\r\nSlutsatserna av den redovisningen tror jag att jag\r\ndelvis redovisade i kammaren den 20 januari. Det\r\nledde till att vi då ansåg att det fanns en betydande\r\nsäkerhet i de ekonomiska kalkylerna.</pre><pre>Jag håller gärna med Elving Andersson om att de\r\nekonomiska kalkylerna givetvis måste löpande\r\nprövas. Jag utgår också från att så kommer att ske.\r\nDet är normalt att en noggrann och kontinuerlig\r\nuppföljning av de ekonomiska kalkylerna sker i ett\r\nså stort projekt som detta.</pre><pre>Jag vill tillföra en synpunkt när det gäller avtalet.\r\nJag tillhörde dem -- om vi går tillbaka till den förra\r\nmandatperioden -- som röstade för avtalet i den\r\nmån jag inte var frånvarande eller utkvittad; vilket\r\nkan ha inträffat. Låt mig med viss erfarenhet sedan\r\ndess säga att jag hoppas att Sverige aldrig mer går\r\nin i en situation, där man sluter detaljerade och\r\nlångtgående avtal utan att först ha prövat\r\nmiljöfrågorna. Att fatta politiska beslut och sedan\r\nsäga att allt skall prövas enligt alla de, på goda\r\ngrunder, mycket omfattande miljölagar som vi har\r\ni Sverige är en situation, som inte är bra, som inte\r\när bekväm och som från allmänna utgångspunkter\r\ninte är speciellt tillfredsställande. Jag hoppas att vi\r\nsom för tre år sedan röstade för detta avtal i dag har\r\ninsett att läxan på den punkten borde ha lästs litet\r\nbättre.</pre><pre>Anf. 84  ELVING ANDERSSON (c):</pre><pre>Herr talman! Jag tackar för detta. Det visar att den\r\nkritik var riktig som vi, som var bromotståndare vid\r\ndet tillfället, riktade mot beslutsordningen. Den\r\nvar helt felaktigt. Det är glädjande att även\r\nstatsministern och Moderata samlingspartiet nu har\r\ninsett detta. Jag tänker på ordspråket: Sent skall\r\nsyndaren vakna. Jag är dock rädd för att\r\nstatsministern kommer att hamna i samma situation\r\nnär det gäller ekonomin, om han inte nu ser till att\r\ndet sker en fullständigt oberoende ekonomisk\r\nanalys av projektet innan man sätter i gång.</pre><pre>Anf. 85  Statsminister CARL BILDT (m):</pre><pre>Herr talman! Jag förutsätter att det kommer att ske\r\nen löpande ekonomisk uppföljning. Förutom att\r\nden görs av konsortiet -- det må vara dess sak --\r\nförutsätter jag att den kommer att göras löpande\r\nockså i regeringskansliet. Om det finns någon\r\nanledning eller någon begäran om detta, ser jag\r\ngärna att vi redovisar den prövning som gjordes i\r\nslutet av förra året. Jag har absolut inget emot att\r\nman också löpande överprövar detta. Det är skilt\r\nfrån dagens ärende, som bara gäller en\r\nmiljöprövning gentemot nollösningen. Det\r\npåverkar inte den handläggningen. Men i varje\r\nstort projekt måste de ekonomiska kalkylerna\r\nständigt prövas. Detta projekt är inget undantag.</pre><pre>Anf. 86  OLLE SCHMIDT (fp):</pre><pre>Herr talman! Jag skall inte sticka under stol med att\r\njag själv under detta år har varit både kritisk och\r\nnågot undrande inför handläggningen av denna\r\nviktiga fråga. I dag är jag däremot glad och tacksam\r\növer beskedet. Jag hyser inte alls samma oro som\r\nLars-Erik Lövdén -- snarare tvärtom. Det var ett\r\nmycket klargörande besked.</pre><pre>Vi i Skåne och i Malmö är glada över detta besked.\r\nDet gör det lättare för oss att gå ut och möta\r\nväljarna. Det visar att denna regering klarar av att\r\nlösa även svåra frågor.</pre><pre>Så här på en avslutningsdag är det inte min uppgift\r\natt lämna över rosor eller andra blommor, men jag\r\nskulle gärna vill göra det, och jag gör det i varje fall\r\nverbalt. Tack, statsministern! Malmöborna och\r\nskåningarna tackar.</pre><pre>Anf. 87  ROLF L NILSON (v):</pre><pre>Herr talman! När vi förra gången diskuterade\r\nVattendomstolens uttalande om nollösningen, togs\r\nfrågan upp om den kritik som hade riktats mot\r\nVattendomstolens sätt att pröva frågan. Kritiken\r\nkom från ett håll som inte är part i själva sakfrågan\r\nmen som är tungt vägande på grund av sin\r\nsakkunskap. Man ifrågasatte den begränsade\r\nprövning som Vattendomstolen har gjort.</pre><pre>Om jag har förstått det hela rätt, har\r\nVattendomstolen nu gått vidare inom samma\r\nbegränsade område och utelämnat aspekter som\r\nenligt förarbetena till vattenlagen borde ha tagits\r\nmed. Jag vill därför fråga statsministern om\r\nstatsministern är nöjd med omfattningen av det\r\narbete som Vattendomstolen har gjort. Ser\r\nstatsministern någon risk för att projektet på goda\r\nsakliga grunder kommer att överklagas, eftersom\r\nbeslutsunderlaget och prövningen i\r\nVattendomstolen inte är fullständigt.</pre><pre>Anf. 88  Statsminister CARL BILDT (m):</pre><pre>Herr talman! Det är alldeles riktigt som Rolf L\r\nNilson säger att den frågan var uppe till diskussion\r\nredan förra gången. Den diskussionen har sedan\r\nfortsatt bland juridiskt sakkunniga. Om jag inte\r\nmissminner mig, anförde jag den 20 januari här i\r\nriksdagen att jag, när dessa synpunkter kom upp,\r\nbad Justitiedepartementets rättschef samt\r\nrättschefen i Statsrådsberedningen att för mig\r\nredovisa sin bedömning av denna fråga och halten\r\ni den juridiska kritik som från visst håll hade riktats\r\nmot Vattendomstolen. De redovisade detta, och de\r\nansåg att det inte fanns någon grund för den kritik\r\nsom i detta sammanhang hade riktats mot\r\nVattendomstolen. Detta anförde jag här i\r\nriksdagen, och det låg också till grund för\r\nregeringens vidare agerande.</pre><pre>Jag refererar avsiktligt till dessa juridiska storheter,\r\neftersom jag själv inte kan göra anspråk på att\r\nkunna ta ställning i denna juridiska konflikt.</pre><pre>Låt mig i anslutning till detta säga att de aspekter\r\nsom Rolf L Nilson tar upp har varit och är\r\nfortfarande mycket viktiga för regeringen. Det är\r\nen juridisk prövning som vi har att göra. Detta är\r\nlitet udda. Först sluter vi alltså ett regeringsavtal\r\nmellan länder och riksdagen fattar beslut. Därefter\r\ngör vi en strikt juridisk prövning, där regeringen\r\negentligen agerar domstol. Vi har varit\r\nutomordentligt måna -- och är fortfarande måna;\r\ndärför fullföljs beredningsprocessen de närmaste\r\ndagarna -- om att detta skall ske på ett juridiskt och\r\nförvaltningsmässigt alldeles korrekt sätt för att\r\nundvika exakt det som Rolf L Nilson tar upp och\r\nuttalar farhågor för.</pre><pre>Anf. 89  NILS T SVENSSON (s) replik:</pre><pre>Herr talman! Regeringen hade tydligen i torsdags\r\nen överläggning med hydrologiska experter som\r\nkonstaterade det statsministern har sagt, nämligen\r\natt man klarar de krav som har ställts av\r\nVattendomstolen.</pre><pre>Det förs en del resonemang från statsministerns\r\nsida och det står en del i svaret som gör att man trots\r\nallt blir osäker på vad beslutet egentligen blir.</pre><pre>Nu kommer statsministern så klart att säga att jag\r\när en dålig lyssnare som inte förstår vad han säger,\r\noch det må så vara. Men Olof Johansson uttalar sig\r\ni dagens tidningar om att det fortfarande finns\r\nfrågetecken att räta ut. Statsministern kan då säga\r\natt Centern står utanför beslutet. Frågan skulle\r\ndärmed vara löst. Man behöver inte ta hänsyn till\r\ndem.</pre><pre>Statsministern brukar säga sig vara en person som\r\nger klara och raka besked. Varför går det då inte att\r\nfå ett rakt besked om att regeringen på\r\nregeringssammanträde nästa vecka kommer att\r\nfatta beslut om tillstånd till Öresundsbron? Går inte\r\ndet, herr statsminister? Om jag får besked kommer\r\njag gärna med stora blomsterfång.</pre><pre>Anf. 90  Statsminister CARL BILDT (m):</pre><pre>Herr talman! Jag reserverar gärna tid för Nils T\r\nSvensson i detta hänseende. För dagen blir det\r\nsåledes inte.</pre><pre>Skälet till detta är exakt det jag redovisar. Jag var\r\ninne på det i svaret till Rolf L Nilson. Det är en\r\nförvaltningsjuridisk prövningsprocess. Vi fick in\r\ndet senaste materialet i går från Kammarkollegiet.\r\nMiljödepartementet har gjort de första\r\nsammanställningarna. Man skall ha beredning av\r\närendet på måndag. Vi har redan redovisat\r\nslutsatsen vad gäller naturresurslagen, och jag\r\nredovisar nu också den bedömning jag gör vad\r\ngäller vattenlagen. Detta kommer att föra fram till\r\nregeringsbeslutet nästa vecka.</pre><pre>Det har inte för regeringen hittills redovisats något\r\nmaterial som ger anledning att ifrågasätta den\r\ngrundläggande bedömningen och de beräkningar\r\nsom SMHI och DHI har lämnat in. Enligt\r\nKammarkollegiets uppfattning utgör de en\r\ndesignperiod, som det så vackert heter, som är\r\nrepresentativ och därmed uppfyller de krav som\r\nVattendomstolen har ställt.</pre><pre>Anf. 91  KENNETH LANTZ (kds):</pre><pre>Herr talman! Jag skall först klarlägga att Skåne\r\nbestår av litet mer än bara Malmö.</pre><pre>Jag skulle vilja fråga om regeringen har lagt in en\r\nreserv för att det in i det sista eventuellt skulle\r\nkunna bli ett nej till bron av dels miljöskäl, dels\r\nekonomiska skäl. Ibland har man upplevt en\r\nunderton av att regeringen väntar in det rätta läget\r\noch den rätta tidpunkten för att finna ett lämpligt\r\nsvar från de olika instanserna och då slår till och\r\nsätter i gång byggnationen.</pre><pre>Anf. 92  Statsminister CARL BILDT (m):</pre><pre>Herr talman! Nej, så är det självfallet inte. Låt mig\r\ntill Kenneth Lantz understryka att det vi nu talar\r\nom är miljöprövningen -- inte den ekonomiska\r\nprövningen och inte den politiska prövningen. Den\r\npolitiska prövningen är gjord tidigare i riksdagen.\r\nDet vi talar om nu är miljöprövningen.</pre><pre>Vi har sagt från regeringens sida att det är\r\nnollösningen som gäller. Låt oss inte glömma att det\r\nprojekt som denna eller för att vara exakt förra\r\nriksdagen voterade om i maj 1991 var ett projekt\r\nsom icke uppfyllde de miljökrav som vi har ställt.\r\nDet hade fått ett nej. Därav kommer denna som\r\nman i vissa hänseenden kan tycka utdragna process:\r\nFör att miljöoptimera, miljöoptimera och\r\nmiljöoptimera.</pre><pre>Det har vi gjort med större grundlighet än vad man\r\nhar miljöoptimerat något annat motsvarande\r\nprojekt, åtminstone i Europa, möjligen i världen.\r\nLars-Erik Lövdén kan säga att det är översäkerhet.\r\nJag har själv använt uttrycket, men det är viktigt\r\nmot bakgrund av att det handlar om\r\nhänsynstagande till värden som är större än enbart\r\nde lokala värdena i Skåne. Det handlar om\r\nhänsynstagande till hela miljösituationen i\r\nÖstersjön.</pre><pre>För att verkligen få fram ett material som man är så\r\nsäker på som det rimligtvis går att vara har vi haft\r\ndetta remitterande och denna prövning i\r\nVattendomstolen fram och tillbaka. Det sista\r\nmaterialet inkom till regeringskansliet i går.\r\nRegeringen kommer att redovisa bedömningen och\r\nslutsatserna. Beredningsprocessen kommer nu\r\nformellt sett att avslutas. Det beslut vi har talat om\r\nhär kommer att fattas i nästa vecka.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 14.44 på förslag av tredje vice\r\ntalmannen att ajournera förhandlingarna till kl.\r\n15.00.</pre><pre>Återupptagna förhandlingar</pre><pre>Förhandlingarna återupptogs kl. 15.00.</pre><pre>9 §  Avsägelse</pre><pre>Talmannen meddelade att Britta Bjelle (fp) anhållit\r\nom att fr.o.m. den 1 juli bli entledigad från\r\nuppdraget som ledamot av riksdagen.</pre><pre>Kammaren biföll denna avsägelse.</pre><pre>10 §  Meddelande om statistiska uppgifter om\r\nriksdagsarbetet</pre><pre>Anf. 93  TALMANNEN:</pre><pre>Till kammarens ledamöter har utdelats statistik om\r\nriksdagsarbetet för valperioden 1991/92 -- 1993/94.\r\nStatistiken bifogas dagens protokoll.</pre><pre>11 §  Meddelande om protokollsjustering och\r\nom riksmötet 1994/95</pre><pre>Anf. 94  TALMANNEN:</pre><pre>De av kammarens protokoll som återstår\r\nojusterade vid riksmötets slut framläggs till\r\ngodkännande tisdagen den 21 juni kl. 12.00.</pre><pre>Riksmötet 1994/95 inleds med upprop måndagen\r\nden 3 oktober kl. 11.00. Riksmötets öppnande äger\r\nrum tisdagen den 4 oktober kl. 14.00.</pre><pre>12 §  Riksmötets avslutning</pre><pre>Musikskolans kammarkör under ledning av\r\ndirigent professor Gustaf Sjökvist sjöng först tre\r\nsånger: Om sommaren sköna av Hugo Alfvén, I\r\ndenna ljuva sommartid av Anders Nyberg samt\r\nDofta, dofta vit syrén av David Wikander.</pre><pre>(Applåder)</pre><pre>Anf. 95  TALMANNEN:</pre><pre>Ärade kammarledamöter! Riksmötet 1993/94\r\nnärmar sig sitt slut och därmed även denna\r\nmandatperiod. Sommaren väntar därute, men\r\nockså ännu en valrörelse. För många av er innebär\r\ndenna avslutningsdag genom det stundande valet\r\nen avstamp inför en ny arbetsinsats och ett nytt,\r\nhårt engagemang.</pre><pre>När Sveriges riksdag samlades i oktober 1991 hade\r\nvalet lett till stora förändringar i denna kammare.\r\nEn ny regering stod i begrepp att tillträda, två nya\r\npartier hade tagit plats. Under de gångna tre åren\r\nhar ni, kära kammarledamöter, haft i uppdrag att\r\nta ställning till många och svåra frågor, inte minst\r\nrörande landets ekonomi. Men det har också gällt\r\nSveriges närmande till den europeiska\r\ngemenskapen och inte minst landets styrelseskick\r\noch riksdagens egna arbetsformer. Beslut som\r\nkommer att ha stor betydelse för lång tid framöver\r\nhar fattats under denna, med all säkerhet, sista\r\ntreåriga mandatperiod.</pre><pre>För riksdagens del har denna mandatperiod\r\nmöjlighet att bli en historisk vändpunkt. I tisdags\r\nklubbades de mest genomgripande förändringarna\r\nav riksdagens arbetsformer sedan\r\nenkammariksdagens genomförande. De\r\nförändringar som Riksdagsutredningen föreslagit,\r\noch som riksdagen godtagit, kommer att innebära\r\nen radikal effektivisering, främst av vårt arbete\r\nmed statens budget.</pre><pre>Detta riksmöte blir enligt planerna det sista som\r\navslutas med sommaruppehåll. I fortsättningen\r\nkommer riksdagen att vara beslutsför under årets\r\nalla månader. Beslutet om upphävande av\r\nriksdagens formella sommaruppehåll må vara en\r\nsymbolfråga, men just som sådan har den ett värde.\r\nEn modern riksdag skall, liksom i våra grannländer,\r\nkunna vara i funktion året om när så behövs.</pre><pre>Att riksdagen står i fokus märker vi i en ständigt\r\nökad efterfrågan på information från allmänheten\r\noch på en stadig uppgång i antalet besök, en\r\ntioprocentig ökning jämfört med föregående år till\r\nungefär 115 000 organiserade besök och åhörare på\r\nläktaren.</pre><pre>Denna utveckling är glädjande, riksdagen skall stå\r\ni centrum. Statsminister Carl Bildt yttrade vid ett\r\ntillfälle när han tillfrågades om att hålla ett tal till\r\nnationen: ''I Sverige talar man till nationen från\r\nriksdagens talarstol.'' Just så ska det vara! Det är\r\ndärför uppmuntrande att se hur regeringen allt\r\noftare kommer till riksdagen för att informera om\r\nviktiga nyheter, propositioner m.m. Tiden för\r\ninformationsstunder med regeringen har nära nog\r\ntredubblats, jämfört med föregående\r\nmandatperiod.</pre><pre>Ärade kammarledamöter! Ett rekordstort antal\r\nledamöter lämnar riksdagen med utgången av\r\ndenna mandatperiod. Inte mindre än 80 av\r\nriksdagens ledamöter avslutar sitt arbete i Sveriges\r\nriksdag.</pre><pre>Många av er har ställt era krafter till riksdagens\r\nförfogande under decennier, andra under kortare\r\ntid. Några av er lämnar det politiska arbetet med\r\nuppnådd pensionsålder, medan andra har många år\r\nav yrkesarbete och uppdrag i samhället framför sig.\r\nNi representerar samtliga partier i riksdagen, har\r\nskiftande bakgrund och skilda tänkesätt. Men ni\r\nhar också mycket gemensamt. Tillsammans står ni\r\nför en kunskap och ett engagemang av\r\naktningsvärda mått som kommit riksdagen och\r\ndärmed vårt land till godo.</pre><pre>Ni lämnar nu detta betydelsefulla uppdrag, men jag\r\när övertygad om att intresset för politiken även\r\nfortsättningsvis kommer att brinna hos er, liksom\r\nengagemanget för riksdagen och för det\r\nparlamentariska arbetet.</pre><pre>De avgående ledamöter som tillhört riksdagen\r\nunder minst en valperiod, erhåller nu riksdagens\r\nplakett, som tack för insatserna i riksdagen.\r\nPlaketten är utformad av konstnären Bo Thorén och\r\ngjord i rent silver. Den yttre cirkeln på plaketten\r\nsymboliserar Sverige. Sverige strålar samman i\r\nriksdagen, med lilla riksvapnet Tre kronor som\r\nsymbol. Den avrundade kvadraten betecknar\r\nriksdagens högsta funktion -- kammaren. De\r\navgående har fått plaketten på sina bänkar, utom de\r\ntill riksdagsåren äldsta som jag så småningom vill\r\nbe komma fram för att få sin hedersbetygelse.</pre><pre>Elva ledamöter, nämligen Lars Andersson, Jerzy\r\nEinhorn, Bo G Jenevall, Christer Lindblom, Pehr\r\nLöfgreen, Anne Rhenman, Sten Söderberg, Elvy\r\nSöderström, Richard Ulfvengren, Ian\r\nWachtmeister och Pontus Wiklund har tillhört\r\nriksdagen innevarande mandatperiod.</pre><pre>Åtta ledamöter, nämligen Birger Andersson, Lena\r\nBoström, Alf Egnerfors, Berith Eriksson,\r\nMarianne Jönsson, Elisabeth Persson, Annika\r\nÅhnberg och Göran Åstrand har tillhört riksdagen\r\nunder de två senaste valperioderna, några av dem\r\nhar också tidigare gjort kortare inhopp som\r\nersättare.</pre><pre>In i riksdagen kom efter 1985 års val Britta Bjelle,\r\nHans Dau, Ewa Hedkvist Petersen, Ingela\r\nMårtensson, Ulla Pettersson och Ulla Orring, som\r\näven varit ersättare tidigare.</pre><pre>Femton ledamöter har tillhört riksdagen under fyra\r\nmandatperioder, nämligen John Andersson, Ingvar\r\nBjörk, Hans Göran Franck, Stina Gustavsson,\r\nHugo Hegeland, Ingrid Hemmingsson, Inger\r\nHestvik, Kjell Johansson, Torgny Larsson, Gunnar\r\nNilsson, Bruno Poromaa, Åke Selberg, Gunnar\r\nThollander, Bengt Wittbom, som började redan\r\n1979, och Rosa Östh.</pre><pre>Drygt fyra mandatperioder har Gunhild Bolander,\r\nsom började redan 1981, Hugo Bergdahl, som\r\nhälsade på i riksdagen som ersättare redan 1977,\r\noch sist men inte minst Stina Eliasson, som började\r\nredan år 1976.</pre><pre>Vid 1979 års val valdes Maja Bäckström, Bertil\r\nDanielsson, Lahja Exner, Ivar Franzén, Jan\r\nFransson, som avgick i april, Margareta Gard, Nils-\r\nOlof Gustafsson och Mona Saint Cyr in i riksdagen.\r\nUnder lika många mandatperioder har Daniel\r\nTarschys, som första gången kom in 1976, tillhört\r\nriksdagen.</pre><pre>Tre ledamöter har tillhört riksdagen i sex\r\nmandatperioder, nämligen Hans Gustafsson, Sten-\r\nOve Sundström och Lena Öhrsvik. Bengt Kindbom\r\noch Karl-Erik Svartberg kom in i riksdagen 1975.\r\nLars Ulander har lika många riksdagsår men kom\r\nin 1974.</pre><pre>Så många som 21 ledamöter har, liksom jag, tillhört\r\nriksdagen i minst 20 år. Jag vill tacka er, var och en,\r\nmed några personliga ord men särskilt rikta mig till\r\nde elva ledamöter som var med redan på\r\ntvåkammarriksdagens tid.</pre><pre>Fem av ledamöterna kom in i riksdagen 1974, efter\r\nvalet 1973 -- ett val som ledde till en total jämvikt\r\nmellan de politiska blocken, 175 mot 175. Under\r\ndenna s.k lotteri-riksdag fällde lotten utslag i 152\r\nvoteringar.</pre><pre>Owe Andréasson har varit lagutskottet trogen\r\nunder större delen av sin tid i riksdagen och där\r\nutfört ett gediget arbete. Arrende- och\r\njordförvärvsfrågor samt kronofogdemyndigheterna\r\nhar varit hans specialiteter.</pre><pre>Den första tiden i riksdagen hette han ''Andréasson\r\ni Falkenberg'' vilket inte enbart skiljde honom från\r\nen annan Andréasson utan också gav alla besked om\r\nvar han har sitt hjärta och stora lokala engagemang.\r\nHan har i riksdagen också på olika sätt värnat om\r\nHallands utveckling och miljö men också mycket\r\nenvist propagerat för bättre trafiksäkerhet när det\r\ngäller skolskjutsar och biltelefoner.</pre><pre>Bo Forslund, mångårig och kunnig ledamot i\r\nskatteutskottet, har också många tunga uppdrag på\r\nhemorten. Jag vill särskilt tacka honom på hela\r\nriksdagens vägnar för hans insatser som vice\r\nordförande i förvaltningsstyrelsen och ledamot i\r\ndirektionen. Som sådan har han varit mycket\r\nengagerad i att göra de praktiska förutsättningarna\r\nför riksdagsledamöternas arbete så goda som det\r\növer huvud taget är möjligt, inte minst när det\r\ngäller datafrågorna, där vi upplevt en revolution\r\nunder senare år. Det har varit en stor glädje att få\r\nsamarbeta med honom.</pre><pre>Pär Granstedt, gjorde 28 år gammal sin entré i\r\nriksdagen som riksdagens yngste ledamot.\r\nUngdomen lades honom till last redan i den första\r\nriksdagsdebatten. Den äldre debattmotståndaren\r\ntyckte att det hör ungdomen till att vara litet\r\nframåt, även om det då och då slår över. Debatten\r\ngällde en allmän arbetslöshetsförsäkring, en fråga\r\nsom har varit aktuell här i kammaren i dag.</pre><pre>''Norden, Europa, Världen'' och en ''Värld att\r\nvårda'' är titlar på två av hans skrifter, och de visar\r\npå hans stora intresse och engagemang i och utanför\r\nriksdagen i internationella frågor, bl.a. som\r\nordförande i riksdagens ESK-delegation. Han har\r\nockså engagerat sig djupt för bl.a. energi- och\r\nmiljöfrågor och yrkesfisket.</pre><pre>Ulla Tillander, är känd som en mjuk men samtidigt\r\nenergisk och målmedveten politiker, som arbetar\r\nefter principen att droppen urholkar stenen. Hon\r\nvar pionjär när det gäller alternativ inom förskolan\r\noch pläderade för det redan i sin första fråga i\r\nriksdagen. När Thorbjörn Fälldin frågade om hon\r\nville bli skolminister i början av 1980-talet fick hon\r\nen kvarts betänketid. Men beslutet var nog inte\r\nsvårt; omtanke om barn i hem, förskola och skola\r\nhar i mångt och mycket varit hennes ledsjärna i\r\nlivet.</pre><pre>Lagar som inte kan kontrolleras mister sin\r\nbetydelse för människor, vilket påverkar även\r\nlaglydnaden i andra viktigare frågor, sade Knut\r\nWachtmeister -- mångårig ledamot av\r\nskatteutskottet, vice ordförande i närmare tio år\r\noch nu senast varmt uppskattad\r\nutskottsordförande -- i en av sina första\r\nriksdagsdebatter. Det rörde sig dock inte, som man\r\nmöjligen skulle kunna tro, om efterlevnaden av\r\nskattelagar utan om skyldigheten att ha cykellykta\r\näven under dagtid. Numera är bestämmelsen\r\nborttagen. Han är också rent allmänt känd som en\r\npositiv och chevaleresk fixare, som hjälpt mången\r\nledamot i beråd. Jag vill gärna personligen tacka för\r\nlångvarigt, nära samarbete.</pre><pre>Fem ledamöter började 1971 i den nya\r\nenkammarriksdagen:</pre><pre>Bertil Fiskesjö, är tredje vice talman sedan 1986.\r\nHan har ett sällsynt sinne för svenska språket, som\r\ninte bara visar sig i verser med mått, rim och reson\r\nutan också resulterar i mummel från talmansstolen\r\nnär språkliga godbitar av olika slag hörs från\r\ntalarstolen.</pre><pre>I alla år har Bertil Fiskesjö suttit i\r\nkonstitutionsutskottet, numera som vice\r\nordförande, tidigare även som ordförande. Han är\r\nen konstitutionell expert, som varit med och\r\nutformat alla stora grundlagsreformer under 1970-,\r\n1980- och 1990-talet, nu senast i\r\nRiksdagsutredningen, där han äntligen -- även till\r\nmin glädje -- fått gehör för en av sina hjärtefrågor;\r\nkalenderårsbudget.</pre><pre>Talmansklubban har han svingat med bravur, och\r\näven i kraft av sin långa erfarenhet har han tillåtit\r\nsig en och annan avstickare från protokollet. Jag vill\r\npå kammarens vägnar tacka Bertil Fiskesjö för det\r\ngedigna sätt som han utfört talmanssysslan på.</pre><pre>(Applåder)</pre><pre>Bertil Måbrink, har som gruppledare i\r\nVänsterpartiet sedan 1982 varit en av de valda\r\nrepresentanterna i talmanskonferensen och som\r\nsådan varit en av mina och tidigare talmäns främsta\r\nstöd i uppläggningen av riksdagsarbetet. Det är en\r\nmånga gånger grannlaga uppgift, och jag vill på\r\nkammarens vägnar tacka honom särskilt för de\r\ninsatser han gjort i detta sammanhang.</pre><pre>I riksdagen har Bertil Måbrink spänt över ett brett\r\nregister av frågor: internationella frågor som\r\nvärnandet av mänskliga rättigheter, bistånd,\r\nVietnam, Chile, kurderna och Sydafrika, nationella\r\nfrågor som priset på ledarhundar, snöröjning,\r\nregionalpolitik. Han har också propagerat för fler\r\nkvinnor i politiken och uttalat sin beundran för\r\nkvinnans värderingar och outgrundliga sätt att\r\ntänka. Men hur kvinnor tänker -- har han sagt -- kan\r\nman, som man, aldrig förstå.</pre><pre>(Applåder)</pre><pre>Kjell Nilsson,, faderlig och omtyckt förste vice\r\nordförande och tidigare ordförande i Riksdagens\r\nrevisorer, har slagits hårt för en oberoende och\r\nstark riksdagsrevision -- en inte alltid lätt uppgift\r\nmen alltmer betydelsefull i samband med att kravet\r\npå utökad uppföljning och utvärdering av\r\nstatsmakternas beslut blir uppenbart för allt fler.\r\nHan har också varit ledamot i social- och\r\narbetsmarknadsutskotten och i alla år kämpat för\r\nen förbättring av villkoren i arbetslivet.</pre><pre>(Applåder)</pre><pre>Magnus Persson kommer ursprungligen från\r\nskogstrakterna i Västerbotten men bor sedan\r\nmånga år tillbaka i Värmland, som han har tagit till\r\nsitt hjärta. Magnus Persson har tillhört\r\nbostadsutskottet, eller som det tidigare hette,\r\ncivilutskottet, under nästan hela sin riksdagstid.</pre><pre>Han har också i riksdagen värnat om Värmland och\r\ndess vackra natur. Magnus Persson kan ta åt sig\r\näran av att Strängsforsen i Klarälven numera är en\r\nskyddad älvsträcka. Han har inte heller glömt sitt\r\nnorrländska förflutna, med samisk anknytning,\r\nutan han har också engagerat sig mycket i\r\nsamefrågor.</pre><pre>(Applåder)</pre><pre>Sven-Gösta Signell, är en uppskattad, glad -- och\r\nresglad -- ordförande i trafikutskottet.\r\nTransportalternativ har alltid intresserat honom.\r\nRedan under andra året i riksdagen ville han\r\navskaffa direktionsbilarna och privatchaufförerna i\r\nstatliga verk. Allmänna kommunikationsmedel\r\nrekommenderades i stället. Taxi kunde gå an inom\r\nbegränsade områden, även tjänstebil i vissa fall,\r\nmen då givetvis svensktillverkad.</pre><pre>Om det var den motionen som renderade honom en\r\nsuppleantplats i trafikutskottet 1974 vill jag låta\r\nvara osagt, men där har han varit med alltsedan\r\ndess och vunnit allmän respekt för sitt gedigna\r\nkunnande. Han har också engagerat sig mycket i\r\nolika sociala frågor. Jag vill också till Sven-Gösta\r\nSignell rikta ett särskilt tack för hans värdefulla\r\ninsatser som kvittningsman.</pre><pre>(Applåder)</pre><pre>Elva ledamöter kom in i riksdagen redan under\r\ntvåkammarriksdagens tid, och jag vill så\r\nsmåningom be er elva komma upp på podiet.</pre><pre>Hans Nyhage, är som son till riksdagsman Birger\r\nPeterson i Lerbäcksbyn nästan uppvuxen med\r\nriksdagen. Hans far representerade under 1920-\r\noch 1930-talet Älvsborgs södra valkrets. Det gör\r\nockså Hans Nyhage. Han kom in i riksdagen redan\r\når 1957, samtidigt som Stig Alemyr -- i dag de enda\r\nfemtiotalisterna i riksdagen. Hans Nyhage hade\r\nlitet otur i början. Redan 1958 upplöstes riksdagen\r\noch det blev nyval. Först år 1974 gjorde han åter\r\nentré, men nu för gott.</pre><pre>Han har varit ledamot i konstitutions- och\r\nutbildningsutskotten. När han nu slutar är han\r\nordförande i utbildningsutskottet och en mycket\r\nuppskattad och omtyckt sådan. Med glatt mod och\r\nlitet klurighet har han lotsat utskottet fram till\r\nriksdagsbesluten. Hans Nyhages eminenta förmåga\r\nsom revymakare har -- mellan det trägna\r\nriksdagsarbetet -- gjort livet lättare att leva för\r\nmånga av oss, hans kolleger.</pre><pre>(Applåder)</pre><pre>Det är inte bara Hans Nyhage som tycker om att\r\nsjunga, det gör även Roland Sundgren, som kom in\r\ni riksdagen 1970. Många talanger som förgyllt\r\nriksdagsarbetet försvinner nu ur riksdagen. Men\r\njag hoppas att den nya generationen ledamöter\r\nockså -- liksom Roland Sundgren -- förstår vikten\r\nav att, trots en pressande och fulltecknad\r\nalmanacka, kunna ge både sig själv, sina vänner och\r\nväljare tid för annat än sammanträden. Förutom ett\r\nmånga gånger betungande arbete i finansutskottet\r\nhar han som västeråsare engagerat och envist drivit\r\ntvå av sina hjärtefrågor: Mälarbanan och en teknisk\r\nhögskola till Västerås.</pre><pre>(Applåder)</pre><pre>I sitt jungfrutal verkade Rolf Clarkson förvånad\r\növer att utskottet avstyrkt hans motion, trots att\r\nskrivningen var mycket positiv. Om inte motionen\r\nledde till tillfredsställande åtgärder hotade han med\r\natt till nästa riksdag ånyo framlägga en motion i\r\nsamma sak och i samma anda. Motionen handlade\r\nom att inrätta en informationstjänst i riksdagen för\r\natt förbättra förhållandet till allmänheten.</pre><pre>Rolf Clarkson intresserade sig således tidigt för\r\nriksdagens organisation och status och har\r\nföljdriktigt i många år varit med i\r\nFörvaltningsstyrelsen, numera är han också\r\nordförande i direktionen. Jag vill på riksdagens\r\nvägnar tacka Rolf Clarkson särskilt för hans\r\ninsatser för utvecklingen av riksdagens service.\r\nBl.a. har han medverkat till att alla ledamöter som\r\nså önskar nu har en hemdator. Med den kan man\r\nonekligen uträtta sitt riksdagsarbete betydligt\r\neffektivare, men även -- om jag har förstått saken\r\nrätt -- lösa kniviga bridgeproblem.</pre><pre>Rolf Clarkson har haft många uppdrag i riksdagen,\r\ninte minst i trafikutskottet, där han är vice\r\nordförande. Jag vill också tacka för de viktiga\r\ninsatser som han har gjort för riksdagen i\r\ninternationella sammanhang. Som ordförande i den\r\nsvenska IPU-gruppen har han med bravur ägnat sig\r\nåt internationella kontakter och vunnit många\r\nvänner i världens alla hörn för sig och för riksdagen.</pre><pre>(Applåder)</pre><pre>Också Sture Ericson har i många år varit varmt\r\nengagerad i internationella frågor. Även han har\r\nvarit ordförande i IPU-gruppen, där han numera är\r\nvice ordförande. Han har också varit en mycket\r\nuppskattad ordförande i politiska utskottet och\r\nbidragit till att ge riksdagen ett gott renommé\r\nutomlands och ett internationellt kontaktnät. Han\r\nhar i många år suttit i utrikesutskottet, är numera\r\nvice ordförande i försvarsutskottet och har haft\r\nmånga internationella uppdrag och deltagit i många\r\nförsvarsutredningar.</pre><pre>Sture Ericson växte upp i en liten by norr om Umeå\r\noch var inriktad på att bli missionär eller sjöman.\r\nUnder kriget följde han -- inte många år gammal --\r\nkrigshändelserna på en världskarta vid sängen och\r\ngjorde markeringar. Det här visar att intresset för\r\nolika frågor kan väckas redan tidigt i barndomen,\r\nnågot som Sture Ericson är ett mycket gott bevis\r\nför.</pre><pre>(Applåder)</pre><pre>Också Doris Håvik har en imponerande meritlista.\r\nHon har varit ordförande och ledamot i många\r\nutredningar och styrelser. Hon är riksdagens grand\r\nold lady i socialförsäkringsfrågor, som hon varit\r\nengagerad i alltsedan 1969, först som ledamot i\r\nförsta lagutskottet och sedan under\r\nenkammarriksdagens tid i\r\nsocialförsäkringsutskottet. Hon har även varit\r\nordförande och vice ordförande i utskottet.</pre><pre>Doris Håvik har sagt att socialförsäkringen aldrig\r\nkan vara statisk. Och så är det på många andra\r\nområden. Lagstiftaren -- riksdagen -- blir aldrig\r\nfärdig. Utvecklingen, både den ekonomiska och\r\nden sociala, skapar nya möjligheter, ändrar\r\nförutsättningarna och kräver nya beslut.</pre><pre>Att följa Doris Håviks riksdagsbana är att följa en\r\nbit av socialförsäkringens historia och ger också en\r\nbild av Sveriges ekonomiska utveckling sedan 1969.\r\nDetta år hade t.ex. kvinnan vid barns födelse rätt\r\ntill tilläggssjukpenning i 90 dagar. I dag är den tiden\r\nmångdubblad, och rätten tillkommer både pappor\r\noch mammor.</pre><pre>(Applåder)</pre><pre>En särställning intar Filip Fridolfsson, som har 28\r\nriksdagsår bakom sig. Han kom in i riksdagen redan\r\n1965, men har då och då stått utanför för att\r\nåterigen kunna börja sitt ''första'' anförande med\r\norden ''Herr/Fru talman! Nu är jag här igen''.</pre><pre>Den 17 mars 1965 höll han sitt jungfrutal. På den\r\ntiden väckte detta uppmärksamhet och föranledde\r\näldre ledamöter att gå in i debatten. Den fråga som\r\ndebatterades var inte ny, den hade som en av\r\ndebattörerna framhöll debatterats varje år sedan\r\nkriget. Något morskt förklarade Filip Fridolfsson\r\natt han tidigare följt handläggningen av ärendet och\r\nminsann visste hur tongångarna brukar gå.</pre><pre>Frågan är inte bortglömd i dag heller. Det gällde då,\r\nliksom nu, avdragsrätt för gåvor till ideella\r\nändamål.</pre><pre>Filip Fridolfsson har varit med i minst nio utskott,\r\nnu senast i skatteutskottet, som även i år avstyrkte\r\nhans och andras motioner om avdragsrätt för gåvor.\r\nHan har förutom ideella frågor i alla år engagerat\r\nsig för småföretagarnas situation.</pre><pre>Riksdagen kommer att sakna Filip Fridolfsson, inte\r\nminst för hans humor och förmåga att i talarstolen\r\nförgylla riksdagsspråket. Filip Fridolfsson tillhör\r\nockså den kvartett erfarna ledamöter på riksdagens\r\nförsta platser som nu sprängs.</pre><pre>(Applåder)</pre><pre>Detsamma gäller Sten Andersson, som kom in i\r\nriksdagen ett år senare, 1966, men han har uppnått\r\n29 riksdagsår. Nio av dessa år har han suttit på\r\nstatsrådsbänken, först som socialminister och sedan\r\nsom utrikesminister. Dessförinnan var han i nästan\r\n20 år partisekreterare. Han kommer, om jag\r\nförstått saken rätt, att nu ägna sig åt fritidsfiske,\r\nsnarare än åt röstfiske, och att sy ihop markservicen\r\nhemma snarare än olika politiska paket.</pre><pre>Sten Andersson kan knappast skyllas för skönsång.\r\nDäremot besitter han en stor portion humor och\r\nslagfärdighet. Jag skulle också vilja säga\r\nfingerfärdighet. Han har många rävar bakom örat,\r\noch han vet när han skall ta fram dem.</pre><pre>Sten Andersson hör också till den lilla skara\r\nmänniskor som har förmåga att bjuda på sig själva\r\noch vara öppna, även när det gäller livets sorger och\r\nsvårigheter. Han har visat att politiskt intresse ofta\r\nväcks till liv genom erfarenheter i det egna livet\r\neller i den närmaste omgivningen. Det ger politiken\r\noch politikerna ett mänskligare drag och en viktig\r\nnärhet till väljarna.</pre><pre>(Applåder)</pre><pre>Vi har slutligen fyra verkliga veteraner, som alla\r\nverkat i 30 år eller mer i riksdagen.</pre><pre>Lars Werner är en i den kvartett som nu sprängs.\r\nHan har 30 riksdagsår bakom sig och är en verklig\r\nnestor i riksdagen. När han nu slutar som\r\nengagerad ledamot av bostadsutskottet har han --\r\nsom nämnts -- 30 riksdagsår bakom sig, varav 17\r\nsom partiledare. Han gör dock sitt bästa för\r\nåterväxten i det egna partiet, genom att som\r\nborgerlig vigselförrättare viga medarbetare på\r\npartikansliet.</pre><pre>Han började i första kammaren, då som dess yngsta\r\nledamot. Första året i riksdagen gick han ut litet\r\nlöst med två egna motioner, men redan nästa år var\r\nhan i full fart, 33 egna motioner. Nästa år blev det\r\nännu fler, och 1969 väckte han 56 motioner. Men\r\nhan kan inte ta åt sig hela äran, många av\r\nmotionerna var likalydande med C.-H.\r\nHermanssons i andra kammaren. Motionerna\r\nrörde allehanda missförhållanden, men jag har\r\nnoterat att han ivrigt propagerade för ökat stöd till\r\nungdomsverksamhet och minst lika ivrigt mot\r\npensioner åt riksdagsledamöter.</pre><pre>Slagfärdigheten har nog alltid funnits där men\r\narbetats upp med åren till bitska kommentarer i sak\r\nmen vänliga till person. Detta och hans folkliga och\r\nvarmt mänskliga framtoning har gjort honom\r\npopulär i vida kretsar, långt utanför det egna\r\npartiet.</pre><pre>(Applåder)</pre><pre>Alf Wennerfors har i 33 år varit på språng mellan\r\nolika uppdrag i och utom riksdagen. Han har suttit\r\ni åtta utskott och varit en flitig motionär i frågor\r\nsom rör utbildning och kultur, jämställdhet och\r\narbetsrätt.</pre><pre>Han har varit vice ordförande i\r\narbetsmarknadsutskottet, i förvaltningsstyrelsen, i\r\ndirektionen och i Riksdagens revisorer, där han nu\r\när ordförande. Jag vill på riksdagens vägnar särskilt\r\ntacka honom för det engagemang han har lagt ned\r\npå frågor om riksdagens organisation och personal.\r\nHan har aldrig varit rädd för att ta ställning och har\r\ntillsammans med den likasinnade Kjell Nilsson i\r\nmånga år med kraft hävdat revisorernas\r\nsjälvständighet.</pre><pre>I sitt jungfrutal lyckades Alf Wennerfors reta upp\r\ndåvarande ecklesiastikminister Edenman.\r\nMinistern påpekade att frågan --\r\nbrottsförebyggande verksamhet i skolan --\r\nbehandlats i en stor debatt redan innan herr\r\nWennerfors kommit till riksdagen och att den som\r\ninte ansåg att frågan uppmärksammats nog hade\r\nmycket stora anspråk på uppmärksamhet.</pre><pre>(Applåder)</pre><pre>Också Oskar Lindkvist har 33 riksdagsår bakom\r\nsig, men han började ett år tidigare än Alf\r\nWennerfors. Han har i alla år varit bostadsfrågorna\r\ntrogen och är sedan tolv år tillbaka vice ordförande\r\ni bostadsutskottet. Det är svårt att föreställa sig en\r\nbostadspolitisk debatt utan Oskar Lindkvist. Han\r\nhar givetvis också väckt motioner i bostadsfrågor,\r\nmånga med en socialpolitisk anknytning. Han blev\r\nglatt överraskad redan vid behandlingen av sin\r\nförsta motion, den tillstyrktes nämligen enhälligt av\r\nutskottet. Motionen handlade om konstnärlig\r\nutsmyckning i nya bostadsområden. Den första\r\ndebatten handlade om bostadspolitiken, liksom\r\nhans sista riksdagsanförande i går.</pre><pre>Oskar Lindkvist har varit en av stöttepelarna i\r\nförvaltningsstyrelsen. Jag vill också tacka honom\r\nsärskilt för hans insatser där. Nu slutar han som\r\nnummer 1 på Stockholmsbänken och får mer tid för\r\nbarndomslandet i Bjuv i Skåne, där han har sitt\r\nhjärta.</pre><pre>(Applåder)</pre><pre>Riksdagens ålderspresident och förste vice talman\r\nStig Alemyr kom in i riksdagens andra kammare år\r\n1957, samtidigt med Hans Nyhage. De tillhörde då\r\nungdomarna i riksdagen -- män i 30-årsåldern. De\r\ndeltog båda som ungdomsrepresentanter i en\r\nanimerad debatt våren 1957 om stöd till de politiska\r\nungdomsförbundens ungdomsfostrande\r\nverksamhet. Den ene var för bidrag och den andre\r\nmot.</pre><pre>Ålderspresidenter vid denna tid var Richard\r\nSandler i första kammaren och prosten Hallén i\r\nandra kammaren. Båda hade börjat sitt arbete i\r\nriksdagen år 1912. Tage Erlander var då -- 1957 --\r\nstatsminister i en koalitionsregering med\r\nBondeförbundet. Denna sprack hösten 1957 efter\r\nfolkomröstningen i pensionsfrågan. Övriga\r\npartiledare vid Stig Alemyrs inval var Jarl\r\nHjalmarsson, Bertil Ohlin, Gunnar Hedlund och\r\nHilding Hagberg.</pre><pre>Romfördraget om bildandet av den gemensamma\r\nmarknaden undertecknades i mars 1957. I\r\ndecember 1990 förklarade riksdagen under bred\r\nenighet att Sverige bör eftersträva att bli medlem i\r\nEG. Ordförande i utrikesutskottet var då sedan\r\nmånga år Stig Alemyr, som hade stor del i att\r\npartierna, som från början stod långt ifrån\r\nvarandra, kunde resonera ihop sig i utskottet.</pre><pre>Han har också i många år varit ordförande i\r\nutbildningsutskottet och arbetat aktivt för att nå\r\nfram till lösningar när det gäller de stora skol- och\r\nuniversitetsreformer som genomfördes under hans\r\ntid. Redan den första motionen om översyn av olika\r\nstudiesociala åtgärder vann riksdagens gillande.</pre><pre>Stig Alemyr har varit en mäktig utskottsordförande\r\nända sedan 1969 och ordförande i ett stort antal\r\nskolutredningar, ordförande i kommunfullmäktige\r\noch slutar nu som ålderspresident och förste vice\r\ntalman i riksdagen. Hans kunskaper och\r\nerfarenheter har varit av utomordentligt värde för\r\nriksdagen, inte minst för mig som har haft den stora\r\nförmånen att dra stor nytta av dem.</pre><pre>(Applåder)</pre><pre>Jag ber de elva tidigare nämnda ledamöterna att\r\nkomma fram för att motta riksdagens plakett,\r\nnämligen Hans Nyhage, Roland Sundgren, Rolf\r\nClarkson, Sture Ericson, Doris Håvik, Filip\r\nFridolfsson, Sten Andersson i Stockholm, Lars\r\nWerner, Alf Wennerfors, Oskar Lindkvist och Stig\r\nAlemyr.</pre><pre>Kören sjöng Sommarpsalm av Nils Lindberg och\r\nÖsterlenvisan av Olle Adolphson.</pre><pre>(Applåder)</pre><pre>Anf. 96  TALMANNEN:</pre><pre>Ärade kammarledamöter! Med detta riksmöte\r\navslutar även jag mitt arbete i Sveriges riksdag. Jag\r\nvill på detta sätt framföra mitt varma tack för det\r\nförtroende som kammarens ledamöter visade mig\r\nnär jag först anförtroddes uppdraget som vice\r\ntalman och när jag tolv år senare, 1991, valdes till\r\nriksdagens talman.</pre><pre>Det har varit en mycket stor förmån att få leda\r\nförhandlingarna i denna kammare, att få delta i\r\nriksdagens inre arbete och att utåt få representera\r\nvår svenska riksdag. Jag har i många intervjuer\r\nbetonat hur jag efter 15 år vid talmansklubban\r\nfortfarande ser fram emot att få gå upp och\r\ntjänstgöra i kammaren och lyssna på inlägg från\r\nkunniga och engagerade ledamöter. Mina\r\nmöjligheter till yttranden här i plenisalen har ju\r\nunder senare år varit något begränsade. Därför vill\r\njag passa på att få detta sagt även här.</pre><pre>Jag vill också ta tillfället i akt och uttala\r\nförhoppningen att den goda anda som råder i vår\r\nriksdag, partier och ledamöter emellan, skall kunna\r\nbevaras. Debatterna skall kunna vara hårda och\r\nskall vara hårda, men utmärkande för vår riksdag\r\när och har varit att man kan skilja på sak och person\r\noch att ett handslag är ett handslag.</pre><pre>Jag tackar varmt kammarens ledamöter för den\r\ninsats ni har gjort i Sveriges riksdag och för vårt\r\nland.</pre><pre>Jag vill även tacka de vice talmännen för skickligt\r\nutfört arbete och för gott kamratskap. Jag vill på\r\nmina och kammarens vägnar tacka\r\nkammarsekreteraren och hela riksdagens personal,\r\nkammarkansli, förvaltningskontor och\r\nutskottskanslier som med kunskap, stor erfarenhet\r\noch entusiasm utgjort förutsättningar för att\r\nSveriges riksdag fungerar med säkerhet och\r\neffektivitet. Med ert goda humör bidrar ni också till\r\natt göra Riksdagshuset till en mycket trivsam\r\narbetsplats, trots ofta obekväma arbetstider.</pre><pre>Jag vill också tacka talmanskonferensens\r\nledamöter, förvaltningsstyrelsen och även\r\ngruppledarna, som i många och långa\r\nsammanträden, inte sällan i tidig morgonväkt, haft\r\natt söka lösning på aktuella frågor, inte minst om\r\ndebattordningen i kammaren.</pre><pre>Jag önskar er alla, ledamöter och tjänstemän, en\r\nvederkvickande semester.</pre><pre>(Applåder)</pre><pre>Anf. 97  OSKAR LINDKVIST (s):</pre><pre>Fru talman! Jag har förmånen att som\r\ntjänstgörande ålderspresident få ordet som siste\r\ntalare under detta riksmöte. Det är också det sista\r\nriksmötet för valperioden och mänskligt att döma\r\nden sista treåriga valperioden.</pre><pre>På något sätt känns det som om vi avslutar en epok.\r\nEnkammarriksdagen har funnits sedan 1971, alltså\r\ni snart ett kvarts sekel -- närmare bestämt i 24 år.\r\nDet är ungefär halva efterkrigstiden.</pre><pre></pre><pre>För nästan precis 49 år sedan avslutades andra\r\nvärldskriget i Europa. Det var för min generation,\r\noch även för andra, en av historiens milstolpar. Det\r\nkvartssekel som följde därefter präglades\r\nvärldspolitiken av starka spänningar mellan öst och\r\nväst. Den inhemska politiken, även om allt inte var\r\nfrid och fröjd, utmärktes av stabila förhållanden. Vi\r\nhade samma politiska partier i riksdagen, och\r\nstatsministern var densamma under hela 22 år av\r\ndessa 25, nämligen Tage Erlander. Vår ekonomi\r\nförbättrades varje år. Framtidsoptimismen var stor.\r\nEpoken avslutades med en stor reform av det\r\npolitiska systemet. Vi gick över till ett\r\nenkammarsystem och skapade bl.a. en ny\r\nutskottsorganisation i riksdagen.</pre><pre>Under enkammarriksdagens 24 år har inte rått\r\nsamma stabilitet som under det tidigare\r\nkvartsseklet. De ekonomiska problemen för landet\r\nhar accentuerats, och det politiska systemet har\r\nutvisat nya drag. Vi har haft regeringar av olika\r\nkulörer, och tre nya partier har prövat sin förmåga\r\ni riksdagen. Framtidsoptimismen har också utsatts\r\nför många prövningar.</pre><pre>Jag skall inte uttala någon värdering, utan endast\r\nkonstatera att vårt parlamentariska system i och för\r\nsig klarat av och fungerat under de nya\r\nförhållandena. Men en del svagheter har också\r\nblivit uppenbara. En del av dessa har vi beslutat att\r\nåtgärda. Vi går över till fyraåriga valperioder. Vi\r\nreformerar riksdagsarbetet på viktiga punkter, bl.a.\r\nnär det gäller budgetprocessen och hanteringen av\r\nde ekonomiska frågorna -- bl.a. med ökade insatser\r\nför uppföljningar och utvärderingar. En viktig\r\nreform som kommer att påverka riksdagens arbete\r\när omläggningen av statens budget till kalenderår.</pre><pre>En viktig sak, fru talman, som jag vill framhålla är\r\nnödvändigheten för oss att anpassa våra\r\nverksamhetsformer och debatter på ett sådant sätt\r\natt vi väcker intresse bland allmänheten för\r\nriksdagens arbete. Detta är en av kardinalfrågorna\r\nför utvecklingen av demokratin.</pre><pre>Fru talman! Riksdagen har visat att den är beredd\r\natt anpassa sina verksamhetsformer till den nya\r\ntidens krav. Låt oss hoppas att detta är ett gott\r\ntecken så att riksdagen efter valet också på en bred\r\nbasis är beredd att diskutera och finna lösningar på\r\nde många ekonomiska frågor som måste klaras av.</pre><pre>Fru talman! Även om jag har haft, och har, många\r\nproblem och svårigheter, är det en faktor i vårt\r\narbete som är helt igenom positiv. Det är fru\r\ntalmannens och de vice talmännens sätt att leda vårt\r\narbete. Fru talmannen har under sammanlagt 15 år\r\npå ett exemplariskt sätt lett förhandlingarna i\r\nriksdagens plenisal -- först under 12 år som vice\r\ntalman, och sedan i tre år som riksdagens talman.</pre><pre>Ingegerd Troedsson har företrätt riksdagen på ett\r\nutomordentligt sätt. Det har gällt i och utanför\r\nriksdagen, inom Sverige och på det internationella\r\nplanet. Det har varit en stor fördel för riksdagen\r\nsom institution och för oss alla enskilda ledamöter\r\natt som ledare ha en person med en så stor\r\nkompetens och med en så sympatisk framtoning.\r\nJag har inga svårigheter att göra mig till talesman\r\nför alla partier och för samtliga ledamöter när jag\r\ntackar dig för en framstående gärning i hela folkets\r\ntjänst.</pre><pre>Ingegerd Troedsson! Vi önskar dig allt gott för\r\nframtiden! Jag har en liten present som jag med stor\r\nvärme och tacksamhet vill lämna över till dig.</pre><pre>(Applåder)</pre><pre>Vi har också två vice talmän som lämnar riksdagen\r\nefter många år. Talmannen har redan avtackat dem.\r\nJag skall för min del endast instämma i vad som har\r\nsagts. Stig Alemyr och Bertil Fiskesjö har båda på\r\nett skickligt och oväldigt sätt lett våra förhandlingar\r\noch företrätt oss på ett utomordentligt sätt. Vi\r\nönskar dem allt gott för framtiden.</pre><pre>En honnör till Christer Eirefelt, som på ett säkert\r\noch sympatiskt sätt skött sin uppgift i\r\ntalmansskapet.</pre><pre>Fru talman! Till sist vill jag än en gång på\r\nriksdagens vägnar tacka. Samtidigt vill jag på allas\r\nvägnar överlämna blommor till alla våra talmän för\r\natt på det sättet ytterligare understryka de ord jag\r\nhär har yttrat.</pre><pre>(Applåder)</pre><pre>Anf. 98  TALMANNEN:</pre><pre>Jag tackar Oskar Lindkvist för dessa vänliga ord\r\noch kammaren för all visad uppskattning.</pre><pre>Med detta förklarar jag 1993/94 års riksmöte för\r\navslutat.</pre><pre>(Applåder)</pre><pre>Till slut sjöng kören Länge leve livet i arrangemang\r\nav Anders Nyberg.</pre><pre>(Applåder)</pre><pre>13 §  Kammaren åtskildes kl. 16.07.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. ajourneringen kl. 8.22,</pre><pre>av talmannen därefter t.o.m. 7 § anf. 51 (delvis),</pre><pre>av förste vice talmannen därefter t.o.m.\r\najourneringen kl. 14.20,</pre><pre>av tredje vice talmannen därefter t.o.m.\r\najourneringen kl. 15.00 och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}