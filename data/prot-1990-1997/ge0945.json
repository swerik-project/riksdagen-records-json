{"dokumentstatus":{"dokument":{"hangar_id":"2438933","dok_id":"GE0945","rm":"1990/91","beteckning":"45","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"45","slutnummer":"0","datum":"1990-12-13 00:00:00","systemdatum":"2010-02-17 00:00:00","publicerad":"1990-12-13 00:00:00","titel":"Riksdagens snabbprotokoll 1990/91:45 Torsdagen den 13 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{8FC0EA10-BA3D-4F94-B0B6-68A3EFE47C74}","dokument_url_text":"http://data.riksdagen.se/dokument/GE0945/text","dokument_url_html":"http://data.riksdagen.se/dokument/GE0945","dokumentstatus_url_xml":"http://data.riksdagen.se/dokumentstatus/GE0945","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:45</div>\r\n<div class=\"sidhuvud_datum\">Torsdagen den 13 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Anmälan om återtagande av plats i\r\nriksdagen</pre><pre>Tredje vice talmannen meddelade att Catarina\r\nRönnung (s) denna dag återtagit sin plats i\r\nriksdagen, varigenom tjänstgöringen som ersättare\r\nupphört för Conny Fredriksson.</pre><pre>2 § Justering av protokoll</pre><pre>Justerades protokollet för den 7 december.</pre><pre>3 § Förnyad bordläggning</pre><pre>Föredrogs men bordlades åter</pre><pre>Finansutskottets betänkanden 1990/91:FiU10 och\r\nFiU11</pre><pre>Skatteutskottets betänkanden</pre><pre>1990/91:SkU9--SkU12</pre><pre>Socialförsäkringsutskottets betänkande</pre><pre>1990/91:SfU9</pre><pre>\r\nMeddelande om samlad votering</pre><pre>Tredje vice talmannen meddelade att\r\nbostadsutskottets betänkanden BoU4 och BoU7\r\nsamt socialförsäkringsutskottets betänkanden\r\nSfU7, SfU6 och SfU8 skulle avgöras i ett\r\nsammanhang efter avslutad debatt.</pre><pre>4 § Ny bostadsfinansiering m.m.</pre><pre>Föredrogs</pre><pre>bostadsutskottets betänkande</pre><pre>1990/91:BoU4 Ny bostadsfinansiering m.m. (prop.\r\n1990/91:34)</pre><pre>Anf. 1 AGNE HANSSON (c):</pre><pre>Herr talman! I dag på luciadagen skall vi börja med\r\natt diskutera en ny bostadsfinansiering. Jag skulle\r\nönska att vi med detta förslag kunde se ett ljus gå\r\nupp över de finansieringsproblem som i dag vilar\r\növer den svenska bostadsmarknaden. Tyvärr\r\nkommer i stället rullgardinen att gå ner i och med\r\ndet här förslaget över familjeekonomin för väldigt\r\nmånga människor.</pre><pre>Det nuvarande systemet, som vi härmed förkastar,\r\när det fjärde på 40 år som har havererat. Systemet\r\nhar hållit i tio år. Haverierna har kommit med tio\r\nårs mellanrum. Det är tur att det inte är\r\nkärnkraftverk som det rör sig om. Av skäl som jag\r\nsenare skall återkomma till kommer dock inte\r\nheller det här systemet att överleva andra system\r\nvad gäller tiden. Den här korta återblicken ger\r\nanledning till ödmjukhet inför vidden av de\r\nproblem som är förknippade med detta med att\r\nfinna ett system som är långsiktigt och stabilt och\r\nsom gör det möjligt att uppnå målen för\r\nbostadspolitiken.</pre><pre>Centerpartiet avvisar regeringens nu framlagda\r\nförslag om en ny bostadsfinansiering med s.k.\r\nräntelån. Förslaget innebär en alltför häftig\r\növervältring av ytterligare kostnader på boendet.\r\nPå sikt ökar boendekostnaderna så mycket att det\r\nblir fråga om orimliga nivåer. Detta gör att\r\nskuldfällor gillras som framför allt många villaägare\r\ninte kan ta sig ur. Den kraftiga skulduppräkningen\r\nav räntelånen gör att det blir praktiskt taget\r\nomöjligt att bygga och bosätta sig på landsbygden\r\noch i små orter där värdestegringen av fastigheter\r\när mycket liten.</pre><pre>Svårigheten att ta upp topplån med huset som\r\nsäkerhet gör också att boende i egen ägd villa\r\nstoppas. Det kommer att innebära att\r\nsmåhusbranschen mycket snabbt dukar under, med\r\nsvåra följder för sysselsättningen.</pre><pre>Sveriges trähusfabrikanters riksförbund talar i en\r\nskrivelse till bostadsutskottet om en nedgång\r\nmycket snabbt på 30 %. Det innebär att 15 000--\r\n20 000 arbetstillfällen skulle gå förlorade. Eftersom\r\nhuvuddelen av småhusfabrikerna finns i\r\nregionalpolitiskt utsatta områden, inte minst runt\r\ndet småländska höglandet, får detta mycket\r\nallvarliga följder ur regionalpolitisk synpunkt för\r\nsysselsättningen, samtidigt som en attraktiv\r\nboendemiljö framför allt för unga barnfamiljer, ett\r\nmarknära boende i egen ägd villa, i fortsättningen\r\ninte blir tillgänglig för alla. Men framför allt\r\ninnebär inte förslagen någon lösning på de problem\r\nsom finns på bostadsmarknaden för de boende.</pre><pre>I och med att villaboendet sätts i strykklass\r\nkonserverar det nya bostadsfinansieringssystemet\r\norättvisorna i fråga om de olika\r\nbesittningsformerna och begränsar valfriheten i\r\nboendet, framför allt för alla som har låga och\r\nnormala inkomster.</pre><pre>Privatägandet missgynnas också genom den snabba\r\nuppskrivningen av nettoräntan. Det blir omöjligt\r\natt äga flerfamiljshus privat -- särskilt i glesbygden,\r\ndär en dålig direktavkastning inte kan uppvägas av\r\nen värdestegring av fastigheten. I glesbygden och i\r\nregionalpolitiskt besvärliga områden blir det i\r\nstället de kommunala fastighetsbolagen som\r\nensamma tvingas gå in och ta på sig ett tungt\r\nägaransvar, med en betydande risk för stora\r\nförluster. Det gör att klyftorna ytterligare ökar\r\nmellan rika och fattiga kommuner.</pre><pre>Förslagen motverkar strävandena att driva en\r\npolitik som håller inflationen nere, eftersom statens\r\nutgifter genom realräntebidraget kommer att öka\r\nnär inflationen snabbt går ner. Realräntebidraget\r\noch kreditgarantin gör att systemet också på sikt\r\nkommer att bli mycket dyrt för staten. Problemet\r\nmed de besvärande stora bostadssubventionerna\r\nkommer därmed inte att vara löst.</pre><pre>Det frestar regering och riksdag att gå in och ändra\r\ni de många parametrar som styr systemet.\r\nNettoräntans storlek och uppskrivningstakt,\r\ningångsräntenivån samt kreditgarantins och\r\nregressfordringarnas hantering gör systemet\r\nmycket instabilt för framtiden. Risken är stor att\r\ndet kommer att gå på samma sätt för detta system\r\nsom det gjorde för paritetslånen, som i princip är\r\nsamma system som det som nu föreslås bli infört.\r\nDå tvingas staten att lösa in de här räntelånen på\r\nprecis samma sätt som man fick göra när det gällde\r\nparitetslånen, och det kommer att bli väldigt dyrt\r\nför staten. Den taktik som regeringen nu tycks vara\r\ninne på är att försöka baka ihop låga kostnader för\r\nde boende just nu över valet 1991. Men sedan\r\nkommer en fruktansvärd ekonomisk smäll litet\r\nlängre fram i tiden.</pre><pre>Herr talman! Den situation som svensk\r\nbostadspolitik nu befinner sig i är den unikt svåraste\r\nsom vi någonsin har upplevt. Samtidigt som vi har\r\nen utbredd bostadsbrist duggar rapporterna tätt om\r\natt det blir allt fler lägenheter som står tomma,\r\ndärför att folk inte har råd att bo. De lägenheter\r\nsom därigenom står tomma är just de nybyggda, de\r\nsom har den bästa boendestandarden. Om\r\ningenting görs kommer vi mycket snabbt att bygga\r\nin oss i en kostnadsskruv som det blir omöjligt att\r\nhantera. Till den bördan skall läggas övergången till\r\ndet nya finansieringssystem som vi nu diskuterar\r\noch som innebär att man vältrar över ytterligare en\r\nkostnad i storleksordningen 8--15 miljarder på de\r\nboende själva.</pre><pre>Regeringen håller nu med sin politik på att laga till\r\nett totalstopp i bostadsbyggandet nästa år. Därmed\r\nfullföljs den ryckighet som har utmärkt\r\nbostadspolitiken sedan 1982. Det här rycket lär bli\r\ndet största hittills under den här tiden.</pre><pre>Det höga kostnadsläget i boendet har flera orsaker.\r\nDet extremt höga ränteläget är en orsak. Med låga\r\noch normala räntor skulle problemet med\r\nbostadsfinansieringen inte finnas och något nytt\r\nförslag inte behöva diskuteras.</pre><pre>Andra orsaker är den allmänt höga inflationen, de\r\nhöga byggkostnaderna och, framför allt, de ökade\r\nkostnader som har lagts på de boende för att betala\r\nskatteomläggningen. De höga boendekostnaderna\r\nmedför i sin tur att statens och kommunernas\r\nkostnader för bostadsstödet dramatiskt ökar.</pre><pre>De statliga insatserna har visserligen lett oss fram\r\ntill världens bostadstätaste land och en hög\r\nstandard på våra bostäder. Jag tvekar inte att\r\nerkänna att socialdemokraterna har stor del i det\r\narbetet. Men den socialdemokratiska ivern att\r\nlägga in detaljregler i ett vidlyftigt\r\nsubventionssystem har lett oss fel. Baksidan har\r\nblivit den situation som vi nu befinner oss i, där inte\r\nfolkhushållet längre förmår bära kostnaderna för\r\nett bostadsstöd som får allt mindre\r\nfördelningspolitisk träffsäkerhet.</pre><pre>Alltså måste vi hitta en bättre prioritering av\r\nbostadsstödet, samtidigt som stödet måste minskas.\r\nDet förutsätter att fler -- inte färre -- av de boende\r\nförmår bära en större andel av kostnaderna för det\r\negna boendet. Det kommer de inte att kunna göra\r\nefter skattereformens höjning av\r\nboendekostnaderna. I den meningen har\r\nfolkpartiet och socialdemokraterna genom\r\nskatteuppgörelsen skapat den allra sämsta tänkbara\r\nförutsättningen för en sådan möjlig lösning.</pre><pre>När kostnaderna för boendet har drivits upp till en\r\nnivå där flerbarnsfamiljer med normalinkomster,\r\npå snudd till att vara höginkomsttagare, med\r\nårsinkomster på upp till 264 000 kr., har rätt till och\r\nmåste ha bostadsbidrag för att klara sitt boende, då\r\nhar vi kommit långt från de sociala mål som skall\r\nligga till grund för statens engagemang i\r\nbostadsfinansieringen.</pre><pre>Den skatteöverenskommelse som\r\nsocialdemokraterna och folkpartiet har ställt upp\r\npå har för länge sedan suddat ut dessa mål.\r\nSkatteöverenskommelsen gör det inte bara\r\nomöjligt att öka kostnaderna i boendet ytterligare.\r\nDen gör det också mycket svårt att hitta en bättre\r\nprioritering av det bostadspolitiska stödet, för att\r\nkunna minska det, utan att det drabbar de svaga på\r\nbostadsmarknaden.</pre><pre>Det förslag som vi nu diskuterar är ingen lösning.\r\nFolkpartiet har inte ställt sig bakom förslaget. Det\r\nhedrar dem. Men man har medverkat till att skapa\r\nde sämsta tänkbara förutsättningar för förslagets\r\ngenomförande. Från centerns sida fanns det ett\r\nintresse för en lösning med räntelån när frågan\r\ndiskuterades förra gången, i mitten på 80-talet.\r\nMen vår sociala syn och värnet om de svaga har lett\r\noss fram till att skattereformens finansiering, med\r\nså kraftigt ökade boendekostnader som följd, har\r\nomöjliggjort en sådan lösning. Hela\r\nkostnadsutrymmet i boendet är för de flesta låg-\r\noch normalinkomsttagare täckt till bredden med\r\nskattereformens finansiering. Där finns inte längre\r\nplats för några lån till räntor.</pre><pre>Centerns väg är mindre kostnadsbelastning på\r\nboendet och mindre bidrag, inte tvärtom. Det ger\r\nbättre förutsättningar för att kunna minska\r\nbostadssubventionerna och prioritera stödet till\r\ndem som bäst behöver det. Därmed kan de sociala\r\nmålen i bostadspolitiken upprätthållas.</pre><pre>Herr talman! Det förslag till bostadsfinansiering\r\nsom vi nu behandlar har flera beröringspunkter\r\nmed skattereformen. Ett är förslaget till\r\ninvesteringsbidrag, som skall ersätta en del av den\r\nfördubblade byggmomsen. Det är ett typexempel\r\npå den inslagna vägen med ökade skatter och\r\nbidrag, som socialdemokraterna och folkpartiet\r\nvalde, dvs. först tas en skatt ut på bostadsbyggandet\r\nvilken sedan till viss del återbetalas till samma\r\nbyggare i form av ett investeringsbidrag. Under\r\nvägen har hela det bostadsbyråkratiska regelverket\r\nkopplats på, som snärjer in den enskilde människan\r\noch gör henne mer och mer omyndig. Jag skall inte\r\nta upp tid med att beskriva de här byråkratiska\r\nprocesserna. De är väl kända för de av kammarens\r\nledamöter som skall debattera den här frågan och\r\nför många andra.</pre><pre>Nu har folkpartiet i sin partimotion yrkat avslag\r\nbl.a. på att markvillkoret och lagen om kommunal\r\nbostadsanvisningsrätt skall kopplas in som villkor\r\nför investeringsbidrag. Det hedrar dem. Men jag\r\nmåste fråga hur man kan göra upp med\r\nsocialdemokraterna om införande av ett\r\ninvesteringsbidrag, utan att försäkra sig om att inte\r\nkrångleriet ökas ytterligare. Jag måste också fråga\r\nsocialdemokraterna varför man inte, när man inför\r\nett nytt system, tar den chans som verkligen finns\r\natt sopa undan en rad av de onödiga, krångliga\r\nbyråkratiska regler som vi har i vårt\r\nfinansieringssystem. Varför tar man inte den unika\r\nchansen vid det här tillfället?</pre><pre>En annan beröringspunkt med skattereformen är\r\nden höga belastningen för skatteomläggningens\r\nfinansiering, som jag tidigare har berört. För att se\r\nhur de kostnaderna skulle kunna tas ut och\r\nsubventionerna minskas kom Birgerssons\r\nboendekostnadsutredning till stånd, vilken det\r\nnuvarande regeringsförslaget till stora delar bygger\r\npå. Det var som att slänga in jästen efter degen i\r\nugnen. På det sättet har bostadssektorn\r\nmisshandlats hela tiden av skattereformens två\r\nkonstruktörer, folkpartiet och socialdemokraterna.</pre><pre>Det resulterade i att bostadssektorn lämnades\r\nutanför uppgörelsen, förmodligen för att parterna\r\nfick kalla fötter över reformens konsekvenser för\r\nde boende, konsekvenser som de inte vågade stå\r\nför. Det är oansvarigt av båda parter och gör att\r\nmånga svaga grupper kommer att drabbas när en ny\r\nbostadsfinansiering skall utformas efter det att\r\nskattereformen är genomförd.</pre><pre>Det faktum att bostadssektorn misshandlats i\r\nskatteutredningen och lämnats åt sidan i\r\nskatteuppgörelsen innebär att\r\nminoritetsregeringen har haft besvär med att\r\nförankra sitt förslag i riksdagen och bilda en\r\nmajoritet för det. Den proposition som vi nu\r\nbehandlar bygger därför på en uppgörelse mellan\r\nsocialdemokraterna och vänsterpartiet. Till den har\r\nsedermera under utskottsbehandlingen\r\nmiljöpartiet anslutit sig.</pre><pre>Men vet egentligen vänsterpartiet och miljöpartiet\r\nvad de har gått med på? Dessa två partier säger sig\r\nställa upp bakom de små och svaga i samhället. Det\r\nförslag som nu föreligger kommer att slå särskilt\r\nhårt just mot dessa grupper. Hur kan ni acceptera\r\natt det med det nya förslaget blir omöjligt för\r\nbarnfamiljer som inte har starka kapitalintressenter\r\natt luta sig mot att få bo i en egen villa?</pre><pre>Räntelånet innebär att det inte finns något\r\nutrymme för topplån med huset som säkerhet.\r\nTopplån med den egna villan som säkerhet är en\r\nnödvändighet för att människor med låga och\r\nnormala inkomster skall kunna klara av att\r\nfinansiera ett villabygge eller ett villaköp i dag. I\r\nfortsättningen blir det endast möjligt för dem som\r\nhar eget kapital, för dem som har rika föräldrar\r\neller andra som kan skriva på borgen att bygga\r\nvillor. Men för normalinkomsttagare och\r\nmänniskor med lägre inkomster kommer detta att\r\nvara helt omöjligt. Är det verkligen era partiers\r\nlinjer att främja dessa kapitalstarka grupper och\r\nlämna alla barnfamiljer med låga och normala\r\ninkomster åt sidan? Är det verkligen så? Är det inte\r\ndet, ja, då kan ni inte med hedern i behåll ställa er\r\nbakom utskottsmajoritetens förslag.</pre><pre>Förhållandet med uppgörelse i förväg mellan\r\nregeringen och något annat parti ger också\r\nbesvärande låsningar vid behandlingen här i\r\nriksdagen. Det ger dåliga förutsättningar för en bra\r\nriksdagsbehandling, där regeringsförslagen kan\r\nförändras till det bättre. Särskilt i bostadsutskottet\r\nhar sådana förändringar tidigare varit möjliga.</pre><pre>Trots detta finns förändringar föreslagna på\r\nväsentliga punkter. Det gäller kreditgarantins\r\nutformning, det kommunala förlustansvaret,\r\nfastighetsskattens och\r\nrealisationsvinstbeskattningens utformning i\r\nräntelånesystemet och beslutsordningen i\r\nlåneärenden. Detta är försök till att mildra de\r\nnegativa effekterna av förslaget. Dessa förslag\r\nbygger på andrahandsyrkanden från centerpartiet\r\noch motionsyrkanden från vänsterpartiet och\r\nenskilda socialdemokrater.</pre><pre>Jag ser dessa markeringar som ytterst väsentliga.\r\nSom jag ser det kan tillkännagivandet om ett bättre\r\nförslag till kreditgaranti fälla hela det nuvarande\r\nfinansieringsförslaget. Bostadsutskottet har\r\nenhälligt underkänt förslaget till kreditgaranti.\r\nUtskottet ställer som centralt krav på ett nytt\r\nbostadsfinansieringssystem att lånevillkoren skall\r\nvara lika i hela landet och att villkoren i\r\nkreditgarantisystemet ger förutsättningar för\r\nbyggande även i mindre orter och på landsbygden.</pre><pre>Utskottet skriver enigt inte endast om\r\nkreditgarantin till långivarna. Utskottet skriver\r\nockså lika skärpt och entydigt beträffande\r\ngarantiåtagandena från statens sida gentemot\r\nlåntagarna. Det avser statens regressanspråk vid\r\neventuella kreditförluster. Där säger utskottet att\r\nstatliga regressfordringar i normalfallet bör kunna\r\nefterges. Det gäller alla sådana fordringar som\r\nberor på att värdeutvecklingen inom en region eller\r\npå en viss ort har varit så svag att räntelånen saknar\r\ntäckning. Detta bör uppfattas som ett åtagande från\r\nstatens sida med framför allt en regionalpolitisk\r\ninnebörd, säger utskottet vidare.</pre><pre>Dessa två kreditåtaganden gentemot långivaren\r\noch låntagaren kan inte uppfyllas, enligt min\r\nuppfattning, med mindre än att staten är beredd att\r\npåta sig ett ansvar för alla förluster som\r\nuppkommer vid en försäljning av hus på grund av\r\natt värdestegringen varit mindre än skuldökningen\r\ni det föreslagna räntelånesystemet. Med hänvisning\r\ntill att värdestegringen realt sett legat under\r\nkonsumentprisindex för de hus som försålts under\r\n80-talet i områden som täcker ungefär halva landets\r\nyta och 50 % av fallen kommer en sådan lösning att\r\nbli mycket dyr för staten, dyrare än dagens system.</pre><pre>Jag vill nu speciellt fråga vänsterpartiets och\r\nmiljöpartiets representanter i debatten om de delar\r\nmin uppfattning härvidlag och är beredda att agera\r\nför att röja förslaget ur vägen i en framtid, om inte\r\ndessa garantier från regeringen kan uppfyllas så\r\nsom utskottet förutsätter med sin skrivning.</pre><pre>Herr talman! Utskottet gör också ett\r\ntillkännagivande om att reformen skall träda i kraft\r\nredan den 1 januari 1992, dvs. ett halvår tidigare än\r\nvad som föreslås i propositionen. Det är\r\nmiljöpartiet som står för den majoriteten\r\ntillsammans med utskottets socialdemokrater. Där\r\nmåste jag harangera vänsterpartiets moraliska\r\nresning som bestämt avvisade det förslag som\r\nframställdes direkt vid sittande bord vid\r\njusteringstillfället i utskottet.</pre><pre>Det är ju ett mycket lättvindigt sätt att behandla en\r\növergång till ett helt nytt finansieringssystem som\r\ndetta. Det tarvar mycket av förberedelser om det\r\nskall lyckas. Misslyckas det blir det alltid de\r\nenskilda människorna som blir lidande. Det är en\r\nmycket våghalsig hantering av en viktig fråga, som\r\nmiljöpartiet nu medverkar till.</pre><pre>Från socialdemokratiskt håll är det naturligtvis ett\r\nsätt att försvåra för en annan riksdagsmajoritet att\r\nefter valet stoppa reformen och ersätta den med ett\r\nnytt förslag. Förslaget kom ju först sedan det stod\r\nklart för socialdemokraterna att de hade en enhällig\r\ntrepartireservation emot sig, där dels yrkas avslag\r\npå det nu framlagda förslaget, dels också tecknas\r\nprinciperna för hur ett annat och bättre system skall\r\nse ut. Är ni verkligen i miljöpartiet beredda att stå\r\nför konsekvenserna av att hasta i väg med ett\r\ngenomförande på detta vårdslösa sätt?</pre><pre>Det blir ju dessutom utomordentligt svårt för\r\nregeringen att på den korta tiden åstadkomma de\r\nförbättringar som utskottet enhälligt har krävt.\r\nInnebär miljöpartiets ställningstagande i denna del\r\natt miljöpartiet är berett att acceptera ett\r\ngenomförande, även om inget bättre förslag till\r\nkreditgaranti finns vid ikraftträdandet? Är\r\nmiljöpartiet då berett att äventyra\r\negnahemsboendet i halva Sverige? Jag tror att det\r\när utomordentligt viktigt att få besked på dessa\r\npunkter, som kommer att ha så avgörande\r\nbetydelse för de många människornas enskilda\r\nfamiljeekonomi för framtiden.</pre><pre>Herr talman! I reservation 1, som samtliga tre icke\r\nsocialistiska partier står bakom, yrkas avslag på\r\nförslaget till ny bostadsfinansiering i sin helhet. Det\r\nsammanfaller med yrkandena i partimotioner från\r\nsamma partier, inkl. centern. I samma reservation\r\ntecknas också principerna för hur vi vill se en ny\r\nbostadsfinansiering utformad.</pre><pre>Förslaget bygger på fyra punkter:</pre><pre>För det första en princip med enhetslån, en\r\nbassubvention som är lika för alla.</pre><pre>För det andra att det nuvarande räntebidraget\r\nsuccessivt trappas upp, precis som i dag.</pre><pre>För det tredje en omfördelning över tiden på annat\r\nsätt än vad regeringen föreslår.</pre><pre>För det fjärde en stimulerans av sparandet.</pre><pre>I en rad övriga reservationer, där centerledamöter\r\nfinns med, följs med vissa förutsättningar en rad\r\nandrahandsyrkanden och tredjehandsyrkanden\r\nfrån centerns kommittémotion upp.</pre><pre>Det innebär t.ex. att vi avvisar införandet av\r\ninvesteringsbidraget och vill i stället inte höja\r\nbyggmomsen.</pre><pre>Vi avvisar överföringen av hela den lånebyråkrati\r\nsom nu finns till det nya systemet som villkor för\r\ninvesteringsbidraget.</pre><pre>Vi förordar en lägre uppskrivning av\r\nnettoräntesatsen för att mildra skuldökningen på\r\nräntelånen.</pre><pre>Vi vill ha en rättvisare fördelning av förlustansvaret\r\nmellan staten och kommunerna. Kommunerna\r\nskall inte behöva stå för större förlustansvar än\r\nstaten.</pre><pre>Vi avvisar förslaget att bryta statens löfte till de\r\nhusägare som är inne i dagens låne- och\r\nräntebidragssystem. De bör få vara kvar i det gamla\r\nsystemet om de önskar det.</pre><pre>Vi avvisar majoritetens förslag att övervältra\r\nunderhållskostnader i hyresfastigheter på\r\nkommande generationer hyresgäster genom att\r\nbostadsföretagens underhållsfonder i praktiken\r\navskaffas. Vi förordar i stället att skattefri\r\navsättning till reparationsfonder skall få göras och\r\natt även hyresgäster i privatägda fastigheter via\r\ntapetreformen skall få inflytande över sin egen\r\nboendemiljö.</pre><pre>Herr talman! Jag ber att i första hand få yrka bifall\r\ntill reservation nr 1 och samtliga villkorade\r\nreservationer i anslutning till reservation 1. I övrigt\r\nber jag att få yrka bifall till reservationerna 6, 7, 11,\r\n18, 39 och 42.</pre><pre>Anf. 2 KNUT BILLING (m):</pre><pre>Herr talman! Moderata samlingspartiet avvisar\r\nregeringens förslag om ny en bostadsfinansiering.\r\nDen socialistiska utskottsmajoriteten har i\r\nföreliggande betänkande godtagit regeringens\r\nförslag med vissa korrigeringar. Dessa förändringar\r\ninnebär dock ingen förändring av vår bedömning.\r\nFörslaget är i sak oacceptabelt och orättfärdigt.</pre><pre>Utskottsmajoritetens förslag är ett direkt hot mot\r\nhundratusentals småhusägare och\r\nbostadsrättshavare. På nyårsafton 1992 försvinner\r\nnämligen nuvarande räntebidrag i ett slag. Ju nyare\r\nhus, desto större blir smällen.</pre><pre>För några dagar sedan talade jag med en man som\r\njust hade förverkligat sitt livs dröm. Han hade\r\nbyggt ett eget hus.</pre><pre>Han sade: Mitt hus ligger på landsbygden. Det är\r\nett vanligt ordinärt hus men kostade ändå 1,3\r\nmiljoner. Statliga räntebidrag var självfallet en\r\nförutsättning för att jag skulle kunna bygga. När jag\r\nskrev på lånehandlingarna för mitt statliga lån\r\nkände jag det som när man skriver på vilket avtal\r\nsom helst. Det som är skrivet det gäller. Men nu vet\r\njag inte hur det skall gå.</pre><pre>Den här mannen och många andra bostadsägare\r\nhar all anledning att känna oro. Det är en händelse\r\nsom ser ut som en tanke att det nu är de socialistiska\r\npartierna som samverkar för att rikta ännu ett hårt\r\nslag mot dem som äger sin bostad. Detta sker trots\r\natt önskan om en egen ägd bostad är djupt rotad i\r\ndet svenska samhället och trots att\r\nopinionsundersökningarna entydigt visar att en\r\növerväldigande majoritet av medborgarna även i\r\nvårt land önskar bo i eget hem.</pre><pre>Regeringens förslag innebär att nuvarande låne-\r\noch räntebidragssystem ersätts av s.k. räntelån.\r\nDen enskildes räntekostnader för dessa nya lån blir\r\nså hög att hon eller han erbjuds att låna till räntan.\r\nDen nominella skulden ökar under omkring 20 år\r\ntrots årliga amorteringar. Skulden kan vara\r\nfördubblad när det är dags att börja minska den.</pre><pre>Den nyblivne småhusägaren, som jag nyss\r\nberättade om, kommer att få se sin skuld öka från\r\növer 1 miljon i dag till kanske 2,5 miljoner år 2010.\r\nJag har full förståelse för om han känner förtvivlan\r\natt ställas inför detta perspektiv.</pre><pre>Bostadsministern förklarar i propositionen\r\nregeringens svek mot alla dem som kommer att\r\nmista nuvarande räntebidrag med att klart och\r\ncyniskt hävda att ''räntebidrag är ett ensidigt\r\nåtagande från statens sida''. Ett sådant synsätt kan\r\ninte godtas. Det är etiskt oförsvarligt att först införa\r\nett system för långsiktig bostadsfinansiering, som\r\nmänniskor inrättar sig efter, för att därefter på detta\r\nsätt över en natt ändra spelreglerna när ingen\r\nåtervändo finns.</pre><pre>Herr talman! Finansieringssystemet kan leda till att\r\nfastigheter sjunker i värde och måste säljas till lägre\r\npris än den skuld ägaren har. Regeringen har\r\nförsökt möta detta genom att föreslå att det skall\r\nlämnas statliga kreditgarantier för räntelånen.\r\nDessa garantier ges till kreditinstituten som\r\nsäkerhet om kreditinstitutens fordran på låntagaren\r\ninte täcks av värdet på fastigheten. Om staten\r\ntvingas infria sitt garantiåtagande gentemot\r\nkreditinstitutet får staten å andra sidan regressvis\r\nen fordran mot låntagaren. Dessa anspråk skall\r\nprövas av en kreditgarantinämnd, dvs. ännu ett nytt\r\nstatligt organ. Några garantier som befriar ägaren\r\nfrån betalningsansvar finns inte. Det lär knappast\r\nbli tal om befrielse när fastigheter sjunker i värde\r\npå grund av faktorer som påverkar\r\nfastighetspriserna i hela landet. Så kan ju\r\nexempelvis vara fallet när fastighetsskatter och\r\nenergipriser höjs.</pre><pre>Den enskilde fastighetsägaren måste självfallet\r\nalltid utgå ifrån att han kommer att bli personligen\r\nansvarig för skulder som belastar fastigheten. Just\r\ndärför kommer få människor att våga skaffa ett eget\r\nhem med den 20-åriga skulduppräkningen.\r\nTiotusentals familjer sparar i dag regelbundet för\r\natt kunna förverkliga önskemålet om en egen\r\nbostad. Många av dessa kommer att tvingas ge upp\r\nsina planer om regeringens förslag genomförs.\r\nFörslaget kommer att fungera som en stoppkloss\r\nför byggande av egnahem. Man vågar helt enkelt\r\ninte satsa på ett nytt eget hem under de nya\r\nvillkoren. Osäkerheten blir för stor.</pre><pre>Det mesta talar för att byggandet av egnahem helt\r\nkommer att upphöra på landsbygden, trots att det\r\nhär inte finns något alternativ till småhus.\r\nResultatet kommer att bli en avfolkning av\r\nlandsbygden. De som kommer att lämna\r\nlandsbygden och flytta in till större tätorter och\r\nstäder blir då i första hand bostadssökande yngre\r\nmänniskor. Det betyder en utarmning av\r\nlandsbygden.</pre><pre>Utskottsmajoriteten har trots allt insett att det\r\nföreslagna systemet med kreditgarantier innebär\r\nvissa problem. På s. 31 anför man nämligen:\r\n''Regeringsförslaget innebär att pantsäkerheten för\r\nräntelånen i förmånshänseende förutsätts ligga i\r\nomedelbar anslutning till säkerheten för\r\ninvesteringslånet. Detta innebär i sin tur att något\r\nutrymme för ett s.k. topplån med förmånsrättsläge\r\nmellan säkerheten för investeringslånet och\r\nsäkerheten för räntelånet inte finns.''</pre><pre>Man erkänner så att detta för egnahemsägare kan\r\ninnebära att exempelvis en rebelåning för en\r\nombyggnad blir omöjlig att finansiera för den som\r\ninte har eget kapital. Det blir också, som Agne\r\nHansson sade, omöjligt att finansiera ett köp med\r\ntopplån. Detta är en så allvarlig brist i förslaget att\r\nutskottsmajoriteten borde ha avvisat propositionen\r\ni stället för att föreslå att regeringen skall\r\nåterkomma i denna fråga. Eftersom\r\nbostadsministern hittills inte har lyckats lösa heller\r\ndenna fråga talar allt för att han även\r\nfortsättningsvis kommer att misslyckas.</pre><pre>Herr talman! Det föreslagna\r\nbostadsfinansieringssystemet kommer\r\növergångsvis att minska statens kostnader. Den nya\r\nstatliga kreditgarantin och det nya\r\nrealräntebidraget som föreslås kan emellertid leda\r\ntill väsentligt högre kostnader än som förutses.\r\nDessutom kommer det nya lånesystemet i förening\r\nmed den beslutade finansieringen av\r\nskatteomläggningen att pressa upp hyrorna. Det i\r\nsin tur kommer att leda till krav på höjda\r\nbostadsbidrag. Även på detta område kan alltså\r\nstatens kostnader komma att öka högst väsentligt.\r\nRundgången, dvs. att höga skatter leder till höga\r\nbidrag, kommer att fortsätta.</pre><pre>Denna utveckling kommer att förstärkas på grund\r\nav propositionens förslag om räntestöd för\r\nlägenhetsunderhåll i hyreshus. Det nuvarande\r\nstatliga räntestödet för förbättring av bostadshus\r\nutvidgas till att omfatta även lägenhetsunderhåll\r\nmed en varaktighet på 20 år. Beträffande nya hus,\r\ndvs. hus med bostadslån eller motsvarande\r\nutbetalade efter utgången av detta år, skall även\r\nunderhåll med kortare varaktighet kunna lämnas,\r\nsom det står i propositionen, ''så att hyran i dessa\r\nhus inte behöver belastas med avsättningar för\r\nunderhåll''.</pre><pre>För närvarande avsätts inom allmännyttan ofta 40\r\nkr. per kvadratmeter och år till det långsiktiga\r\nunderhållet och 20 kr. för det kortsiktiga\r\nunderhållet. På kort sikt kommer propositionens\r\nförslag att medföra att hyrorna kan sänkas. Men i\r\npraktiken kommer det att innebära att\r\nbostadsföretagens fonder för lägenhetsunderhåll\r\navskaffas. I stället för att kunna få ränteavkastning\r\npå fonderade medel skall företagen alltså i\r\nfortsättningen låna pengar till underhållet. På\r\nlängre sikt kommer detta system att leda till\r\nkraftiga hyreshöjningar då reparationslånen skall\r\nåterbetalas. Framtida hyresgäster får betala den\r\nförslitning dagens hyresgäster svarar för. De\r\nframtida hyreshöjningarna kommer i sin tur att\r\ngenerera krav på ökade bostadsbidrag. Även\r\nförslaget om lån till underhåll kommer således att\r\nha en skadlig inverkan på bostadsmarknaden.</pre><pre>Denna fråga kommenterades under den offentliga\r\nutskottsutfrågningen av HSBs verkställande\r\ndirektör, Rolf Trodin, på följande sätt: ''Detta är en\r\növerraskande signal till bostadsmarknaden,\r\nåtminstone den del som jag representerar. I\r\nfortsättningen skall man alltså inte i förväg spara till\r\nnödvändigt underhåll. När den första hyresgästen i\r\nett nybyggt hus har förbrukat kylskåpet, frysen,\r\nspisen eller tvättmaskinen skall värden ta upp nya\r\nlån för att ersätta utrustningen. Detta nya lån skall\r\nkommande hyresgäst förränta och amortera.\r\nEnligt HSBs uppfattning bör staten i stället\r\nstimulera till att underhållsfonder byggs upp.''</pre><pre>Denna signal är inte bara överraskande, som Rolf\r\nTrodin uttryckte det. Den är direkt stollig.</pre><pre>Jag vill passa på att ställa en fråga till\r\nsocialdemokraternas talesman Oskar Lindkvist.\r\nInstämmer Oskar Lindkvist i Rolf Trodins\r\nuppfattning att underhållsfonder är ett bättre\r\nsystem än lån och bidrag när det gäller underhåll?</pre><pre>Vid bostadsutskottets offentliga utfrågning om det\r\nnya bostadsfinansieringssystemet medgav\r\nbostadsdepartementets företrädare att detta reala\r\nlånesystem inte kan fungera tillsammans med det\r\nnominella system för beskattning av\r\nrealisationsvinst som ingår i\r\nskatteöverenskommelsen mellan\r\nsocialdemokraterna och folkpartiet.\r\nFinansdepartementets tjänstemän deklarerade att\r\ndet inom det departementet inte fanns några planer\r\npå att ändra reavinstreglerna.</pre><pre>Lånesystemet blir då ännu mer befängt. Detta\r\nillustrerade vi moderater i vår partimotion med\r\nföljande exempel. Antag att en person bygger ett\r\neget hem för 1 milj.kr., och att det för enkelhets\r\nskull också är belånat till samma belopp. Efter ett\r\nantal år är skulden uppe i 1,4 milj.kr. Ägaren blir\r\narbetslös, men får ett nytt jobb på en annan ort.\r\nHan har tur och lyckas sälja huset för 1,5 milj.kr.\r\nEnligt de nya reavinstreglerna har han då gjort en\r\nvinst på 500 000 kr. Denna vinst skall beskattas.\r\nSkatten för att få flytta blir 9 % på 1,5 milj.kr., dvs.\r\n135 000 kr. De 1,5 milj.kr. som ägaren fick för huset\r\nräcker inte till att betala lånet och skatten. Det\r\nfattas helt enkelt 35 000 kr.</pre><pre>Än värre blir det naturligtvis om ägaren inte lyckas\r\nfå ut mer för sitt hus än vad lånen uppgår till. Den\r\nsituationen är dessutom ett troligare scenario,\r\nåtminstone i mindre orter och på landsbygden. För\r\ntydlighets skull skall också sägas att situationen blir\r\ndensamma för dem som bor med bostadsrätt.</pre><pre>Man kan med fog fråga sig vad det finns för\r\nanledning för människor att spara och göra stora\r\nuppoffringar för att skaffa sig en egen ägd bostad\r\nnär det leder till otrygghet, ökad skuldsättning och\r\novanpå detta en rent konfiskatorisk flyttskatt.\r\nVarför bry sig om att äga, när man ändå bara blir en\r\nbetalningsskyldig portvakt?</pre><pre>Till skillnad från bostadsministern har den\r\nsocialistiska utskottsmajoriteten insett att det\r\nföreslagna bostadsfinansieringssystemet inte kan\r\nkombineras med systemet med flyttskatt. Man har\r\nt.o.m. illustrerat detta med att hänvisa till det\r\nexempel från vår motion som jag nyss redovisade.\r\nMan nöjer sig dock med att uttala att denna\r\nreavinsteffekt måste undanröjas. Den naturliga\r\nslutsatsen borde enligt vår uppfattning ha varit att\r\nutskottsmajoriteten hade uttalat att flyttskatten\r\nomedelbart skall avskaffas. Jag vill ändå fråga\r\nOskar Lindkvist: Hur vill då Oskar Lindkvist lösa\r\nproblemet med reavinsteffekten?</pre><pre>Herr talman! I en gemensam reservation yrkar\r\ncenterpartiet, folkpartiet och vi moderater avslag\r\npå förslagen i propositionen. Det betyder\r\nemellertid inte att vi vill behålla nuvarande system,\r\nlångt därifrån.</pre><pre>Utgångspunkten för oss moderater är att\r\nbostadsbelåningen måste vara enkel och lättfattlig.\r\nDen bör utformas så, att räntebidragsberättigat\r\nbostadslån utgår som enhetslån. Lånet skall vara\r\nneutralt, dvs. utgå lika för alla byggherrar och\r\nupplåtelseformer. Nuvarande favorisering av bl.a.\r\nkommunala bostadsföretag skall upphöra. Om\r\nbostaden är större eller kostar mer än vad som täcks\r\nav enhetslånet, får denna kostnad täckas med\r\ntilläggslån till marknadsränta.</pre><pre>Ett sådant låneregelsystem skulle innebära att i\r\nstort sett alla typer av offentlig ekonomisk kontroll\r\nsamt dagens lånekineseri försvinner. Endast en ren\r\nkreditriskprövning behövde återstå. Nytänkande\r\noch produktutveckling skulle stimuleras, vilket\r\ngynnar såväl de byggande som konsumenterna.</pre><pre>Nuvarande subventioner bör avvecklas stegvis och\r\ni kombination med sänkta skatter. Räntebidragen\r\nbör -- som vi krävt i motioner -- avskaffas för alla\r\nhyres- och bostadsrättshus byggda före 1975. Dessa\r\nhar haft subventioner i över 15 år, och kvarvarande\r\nbidrag är ganska små. Ett avskaffande får\r\nbegränsad betydelse för hushållen och\r\nkompenseras av moderata förslag inom\r\nskatteområdet.</pre><pre>Det finns vidare skäl för en begränsad ökning av\r\nupptrappningen av den garanterade räntan för\r\nhyres- och bostadsrättshus byggda efter 1975. En\r\nsådan förändring skulle leda till att subventionerna\r\navvecklas snabbare än i dag.</pre><pre>Som jag tidigare framhållit avvisar vi regeringens\r\nförslag om ett nytt låne- och bidragssystem för\r\nreparationer och underhåll av hyreshus. Vad som\r\nkrävs är ett system med fasta spelregler, som kan\r\nfungera under lång tid och som gör det möjligt att\r\nfinansiera såväl det kortsiktiga som det långsiktiga\r\nfastighetsunderhållet ur hyresinkomsterna från\r\nfastigheten. Ett sådant system förutsätter för det\r\nförsta en hyressättning som ger utrymme även för\r\nde långsiktiga underhållskostnaderna och för det\r\nandra en möjlighet för fastighetsägaren att fondera\r\nde medel som flyter in.</pre><pre>Vi vill därför införa ett system med skattefria\r\navsättningar till reparationsfonder. Dessa fonder\r\nskall vara knutna till viss fastighet, och de\r\nfonderade medlen skall endast kunna lyftas för\r\nrenovering och modernisering av fastigheten. En\r\nkonsekvens av vårt förslag är att hyreshöjningar\r\nkan hållas tillbaka i renoverade fastigheter. Ett\r\nsystem med sådana fastighetsanknutna\r\nreparationsfonder leder vidare till en kraftig\r\nbegränsning av nuvarande detaljreglering och\r\nlånebyråkrati.</pre><pre>För att underlätta för unga människor att skaffa en\r\negen bostad bör ett särskilt premierat bosparande\r\ninföras. Och sist, men inte minst: den orättfärdiga\r\noch konfiskatoriska flyttskatten måste avskaffas.</pre><pre>Herr talman! Slutligen vill jag något beröra den\r\nsocialistiska majoritetens förslag vad gäller\r\nikraftträdandet av majoritetens förslag. Detta är ett\r\nminst sagt häpnadsväckande förslag. Vid\r\njusteringen av betänkandet föreslog\r\nsocialdemokraterna utan någon som helst\r\nberedning en tidigareläggning av ikraftträdandet\r\ntill den 1 januari 1992. Man hävdade också att man\r\n''talat'' med boverkets generaldirektör, Gösta\r\nBlu cher, och att denne hävdat att det nog skulle gå\r\nbra med en tidigareläggning. På så lösa boliner\r\nfattar socialdemokraterna sina beslut, i det här\r\nfallet med stöd från miljöpartiet.</pre><pre>Herr talman! Det är därför inte så märkligt att\r\nsvensk bostadsmarknad ser ut som den gör.\r\nHundratusentals människor, framför allt\r\nungdomar, kan inte få tag på en egen bostad, trots\r\natt vi i Sverige har 4 miljoner bostäder på 3,7\r\nmiljoner hushåll. Det byggs omkring 10 000\r\nsmåhus i grupp med bostadsrätt och hyresrätt, men\r\nendast några hundra med äganderätt, trots att alla\r\nvet att medborgarna helst vill bo med äganderätt.\r\nFastighetsskatten är så hög att hundratusentals\r\nmänniskor måste begära bostadsbidrag för att klara\r\nhyran.</pre><pre>Medborgarna i vårt land behöver en ny\r\nbostadspolitik. Centern, folkpartiet och vi\r\nmoderater har i detta betänkande redovisat\r\ngrunderna för en sådan politik. Med hänvisning\r\nhärtill yrkar jag bifall till reservation 1. Jag nöjer\r\nmig med det yrkandet just nu, men jag avser att\r\nåterkomma med ytterligare yrkanden, om andra\r\npartiers företrädare yrkar bifall till reservationer\r\nunder de moment, där också vi moderater har\r\nreserverat oss.</pre><pre></pre><pre>Anf. 3 ERLING BAGER (fp):</pre><pre>Herr talman! Folkpartiet motsätter sig regeringens\r\nförslag till räntelån. Det är en alltför stor risk för att\r\nde samlade lånen under ogynnsamma ekonomiska\r\nomständigheter kan komma att överstiga\r\nfastigheternas värde. Detta skulle drabba den\r\nenskilde hårt och sannolikt också medföra att hela\r\nsystemet havererade.</pre><pre>Ett bostadsfinansieringssystem måste vara stabilt\r\noch kunna fungera över en längre tidsperiod under\r\nskiftande ekonomiska förhållanden. Regeringens\r\nförslag uppfyller inte dessa krav.</pre><pre>Vi i folkpartiet anser att det krävs en övergång till\r\nmarknadsekonomi även på bostadsmarknaden.</pre><pre>Vi vill därför minska olika regleringar på\r\nbostadsmarknaden. Vi vill ta bort en rad onödiga\r\nregler, såsom markvillkor, konkurrensvillkor,\r\nkostnadskontroll osv. Den omfattande\r\nlånebyråkratin bör skäras ned bl.a. genom att\r\nlänsbostadsnämnderna avskaffas.</pre><pre>Vi förespråkar i stället ett nytt\r\nbostadsfinansieringssystem som successivt kraftigt\r\nminskar räntebidragen. Detta innebär naturligtvis\r\nkostnadsökningar för den enskilde. Men när\r\nbostadssubventionerna minskar skapas också\r\nförutsättningar för besparingar som kan utnyttjas\r\nför skattesänkningar.</pre><pre>Herr talman! Den svenska bostadsmarknaden har\r\nslagits sönder av subventioner och regleringar.\r\nDetta har medfört att förhållandena på vår\r\nbostadsmarknad mer liknar en planekonomi än en\r\nmarknadsekonomi.</pre><pre>Detaljreglering och planhushållning leder alltid till\r\nsamma konsekvenser. Vi får en ineffektiv\r\nproduktion som är dåligt anpassad till\r\nkonsumenternas önskemål. Det blir långa köer där\r\nmånga fula metoder används för att ta sig fram i\r\nkön. Det uppstår en svart marknad, vilket leder till\r\nmer orättvisor och framför allt slöseri med resurser.\r\nBostadssubventionerna uppgår årligen till tiotals\r\nmiljarder kronor. Räntebidragen beräknas\r\nbudgetåret 1990/91 kosta ca 22,5 miljarder kronor\r\noch beräknas nästa budgetår öka med minst 4\r\nmiljarder kronor. De stora subventionerna\r\nmedverkar till det höga skattetrycket.</pre><pre>Subventionerna går dessutom i huvudsak till dem\r\nsom redan har det bra ställt. Det är bara\r\nbostadsbidragen -- en mindre del av de totala\r\nbidragen -- som går till de sämst ställda.</pre><pre>Subventionerna bidrar också till att\r\nbyggkostnaderna drivs upp. Genom räntebidragen\r\nbetalar staten större delen av räntan. Det torde\r\nvara uppenbart att byggkostnaderna skulle vara\r\nlägre om det inte fanns så stora subventioner. En\r\nlägre inflationstakt förutsätter sannolikt också en\r\nändring av bostadsfinansieringen. I det nuvarande\r\nsystemet finns det inga motståndare till inflationen.\r\nFör ägare av bostadsrätter, småhus och andra\r\nfastigheter har inflationen hittills ofta varit mer än\r\nvälkommen. Fastigheternas värde har sett över en\r\nlängre tidsperiod ökat i takt med inflationen,\r\nmedan lånen har urholkats i takt med inflationen.\r\nGenerösa avdragsregler har eliminerat en stor del\r\nav effekterna av inflationen.</pre><pre>Subventionerna är därför tvivelaktiga ur en mer\r\nprincipiell synvinkel. Alla får vara med och bidra\r\ngenom skatterna, oavsett om de själva bor bra eller\r\ndåligt. Från liberal utgångspunkt är det självklart\r\natt den enskilde, inte staten, själv skall bestämma\r\nsitt konsumtionsval när det gäller bostad. Dagens\r\nbostadssubventioner går i stor utsträckning till\r\nexpansiva regioner, där det byggs mycket, och\r\ndärmed förstärks de expansiva tendenserna.</pre><pre>Subventionerna är dessutom, som tidigare nämnts,\r\nnära kopplade till omfattande regleringar. För att få\r\ndel av subventionerna måste, som också nämnts, en\r\nrad villkor uppfyllas såsom markvillkor,\r\nkonkurrensvillkor och kostnadskontroll. I det nya\r\nräntelånesystem som vi i dag debatterar fortsätter\r\ntyvärr denna koppling mellan bostadsfinansiering\r\noch regleringar.</pre><pre>I regeringens utredningsarbete beträffande det här\r\nförslaget har man under de senaste åren kunnat\r\nskönja en ökad medvetenhet om avigsidorna av\r\nregleringar och subventioner. Även i den nu\r\naktuella propositionen och i betänkandet redovisas\r\nen ökad medvetenhet om främst subventionernas\r\navigsidor men i viss mån även om att den nuvarande\r\nhyressättningen motverkar den nödvändiga\r\nrörligheten på bostadsmarknaden.</pre><pre>Herr talman! De förslag som redovisas i\r\npropositionen för att minska\r\nbostadssubventionerna är dock olämpligt\r\nutformade, och inga förslag redovisas för att\r\nminska regleringarna. Som jag har nämnt leder ofta\r\nregleringar och subventioner till bieffekter som\r\nskapar krav på nya regleringar och subventioner.\r\nDet hävdas ofta att bostaden är en social rättighet\r\noch att det därför krävs politiska ingrepp på\r\nbostadsmarknaden. Det bör naturligtvis vara en\r\nsocial rättighet att få ha en bra bostad. Den\r\nrättigheten tryggar vi bäst genom att föra en\r\nekonomisk politik som leder till välstånd och\r\ngenom stöd till särskilda grupper, t.ex. i form av\r\nbarnbidrag och bostadsbidrag.</pre><pre>Däremot finns det inget skäl att tro att\r\nplanhushållning på just bostadsmarknaden skulle\r\nvara överlägsen marknadsekonomin. Tvärtom har\r\nvi all anledning att tro att marknadsekonomi är bäst\r\nför en bra bostadspolitik. Därför tycker jag att en\r\növergång till marknadsekonomi på\r\nbostadsmarknaden -- en svensk perestrojka inom\r\nbostadssektorn -- är mycket önskvärd. Men den\r\nkan av hänsyn till enskilda människor inte ske över\r\nen natt, och den kommer inte att kunna ske utan\r\növergångsproblem.</pre><pre>De föreslagna villkoren för räntelånen kan under\r\nogynnsamma förhållanden, vilket jag nämnde i min\r\ninledning, leda till en omfattande\r\nskulduppskrivning under lång tid samtidigt som\r\nfastighetspriserna inte stiger i samma takt. Vi\r\nskapar härigenom skuldfällor. Detta drabbar den\r\nenskilde hårt och medför att systemet blir instabilt.\r\nEtt bostadsfinansieringssystem måste nämligen\r\nvara stabilt och kunna fungera i skiftande\r\nekonomiska lägen. I propositionen och i\r\nbetänkandet hävdas att det föreslagna systemet\r\nuppfyller dessa krav. Många remissinstanser har\r\ndock kritiserat systemet just därför att det inte är\r\ntillräckligt robust. Även med de förändringar och\r\nförtydliganden som föreslås i betänkandet kvarstår\r\ndenna kritik i huvudsak. Riksbanken har vid flera\r\ntillfällen hävdat att systemet är förenat med i stort\r\nsett samma nackdelar som de som har orsakat\r\nsammanbrott i tidigare finansieringssystem.</pre><pre>De statsfinansiella effekterna av räntelån och\r\nrealräntebidrag belyses också mycket\r\nknapphändigt i propositionen. Det är inte\r\nacceptabelt att regeringen lägger fram förslag som\r\ninnebär förändringar på tiotals miljarder kronor\r\nutan att de långsiktiga effekterna redovisas. I\r\npropositionen redovisas de statsfinansiella\r\neffekterna med endast två räkneexempel som\r\nsträcker sig fram till 1996. Men det står ingenting\r\nom effekterna år 2000 och därefter. På längre sikt\r\ntorde vinsterna i statsbudgeten minska. En annan\r\neffekt av systemet är att ett minskat byggande också\r\nger mindre vinst i statsbudgeten.</pre><pre>Alla regleringar som jag har nämnt, markvillkor,\r\nkonkurrensvillkor och kostnadsprövning, finns\r\nkvar i det nya räntelånesystemet. Dessutom\r\nföreslås villkor för att investeringsbidraget skall\r\nutgå. Man kopplar på ytterligare regleringar. I\r\nfolkpartiet har vi gått emot detta i reservation 9,\r\nsom faktiskt också centern är med på. Vi motsätter\r\noss alltså ytterligare regleringar.</pre><pre>Folkpartiet har i motioner under många år\r\nföreslagit att ett nytt bostadsfinansieringssystem\r\nbör bygga på följande riktlinjer.</pre><pre>Räntebidragen bör successivt minska kraftigt.\r\nDetta vill vi åstadkomma genom extra\r\nnedtrappningar av räntebidragen i det befintliga\r\nbostadsbeståndet och genom successiva höjningar\r\nav den garanterade räntan i nyproduktionen. En\r\nsådan reform skulle kunna innebära, vilket jag har\r\nnämnt tidigare, att skattetrycket kan sänkas.</pre><pre>Folkpartiet vill också göra det möjligt för den\r\nenskilde att ta lån som omfördelar kostnaderna\r\növer tiden. När man lägger om\r\nbostadssubventionerna kraftigt, bör man kunna\r\nerbjuda andra sätt för att kostnaderna skall kunna\r\nminskas när man bygger nya hus. Ett sådant sätt\r\nkan vara att införa lån med viss omfördelning över\r\ntiden. Denna omfördelning får dock inte vara så\r\nomfattande och ske under så lång tid att systemet\r\nblir instabilt och därmed inte fungerar i praktiken.</pre><pre>Herr talman! Den socialdemokratiska\r\nbostadspolitiken har under lång tid haft många\r\npunkter i sitt syndaregister. Socialdemokraterna\r\nhar låtit år efter år gå utan att göra något rejält åt\r\nden närmast explosionsartade ökningen av\r\nräntebidragen, sonm nu växer med 4 miljarder\r\nkronor per år. Detta är fem gånger mer än vad\r\nstaten exempelvis satsar på miljön varje år!</pre><pre>Socialdemokraterna utlovade en rejäl reform inför\r\n1982 års val. Det är ingen hemlighet att den\r\nutredning som tillsattes blev ett fiasko. Hela 80-\r\ntalet har fått gå utan att problemen har angripits\r\nkraftfullt och effektivt. Regeringen har tvärtom\r\nåtskilliga gånger gjort ont värre. Den har reglerat\r\nmera och försökt låtsas som om stora\r\nbostadssubventioner är höjden av socialt ansvar\r\noch solidaritet.</pre><pre>Vi i folkpartiet har varnat för följderna. Under en\r\nrad av år, bl.a. före valet 1988, föreslog vi\r\nbesparingar på räntebidragen och begärde förslag\r\nom ett nytt finansieringssystem. I stället för att\r\nöppet och ärligt erkänna problemen valde\r\nsocialdemokraterna den breda vägen. I stället för\r\natt försöka skapa krismedvetande satsade man på\r\nlöftespolitik. I stället för att bereda marken för\r\nbesparingar på bostadssubventionerna valde man\r\natt skyla över och att attackera sina motståndare i\r\nstället för att begära väljarnas mandat för en\r\nsundare politik. Det är följderna av detta man nu\r\nskördar.</pre><pre>Socialdemokraterna satt passiva under 80-talets\r\nhögkonjunktur när strukturförändringarna borde\r\nha gjorts. I valrörelsen 1988 teg de om det som\r\nmåste göras, trots att de visste detta. Nu har de lagt\r\nfram ett förslag som inte håller måttet.\r\nBostadspolitiken är ett stort sakligt och moraliskt\r\nmisslyckande för socialdemokraterna.</pre><pre>Att vända denna politik på rätt kurs, att börja\r\nmarknadsanpassa bostadspolitiken, blir en viktig\r\nutmaning för en ny regering om vi får en borgerlig\r\nmajoritet efter valet. Det blir ingen lätt uppgift.</pre><pre>Det handlar om att avveckla en planekonomisk ö i\r\ndet svenska samhället som skapat köer, främjat\r\nsvarta marknader och drivit upp skattetrycket.</pre><pre>Vi är dock från folkpartiet beredda att ta itu med\r\nuppgiften. Vår utgångspunkt är den partimotion vi\r\nväckte med anledning av regeringens proposition.\r\nDet är den som skall ligga till grund för folkpartiets\r\nagerande.</pre><pre>Herr talman! Jag vill avslutningsvis sammanfatta.\r\nVi förespråkar ett nytt bostadsfinansieringssystem\r\nsom successivt minskar räntebidragen kraftigt.\r\nBidrag till flerfamiljshus bör på sikt bara utgå så att\r\nde motsvarar den avdragsrätt som småhusägarna\r\nhar. När subventionerna minskar vill vi vara med\r\noch erbjuda förutsättningar för lån där man kan\r\nfördela kostnaderna över tiden. Vi vill utnyttja de\r\nbesparingar detta leder till för skattesänkningar.</pre><pre>Jag vill instämma i det som Knut Billing tog upp i\r\nen fråga till Oskar Lindkvist. Anser Oskar\r\nLindkvist att den reavinstbeskattning som nu\r\nfinns -- och som kommer att få konsekvenser på den\r\nhär propositionen -- är rättvis?</pre><pre>Jag vill även instämma i det som framfördes när det\r\ngäller ikraftträdandet. På sista justerande\r\nsammanträdet flyttade man fram ikraftträdandet\r\nmed sex månader utan en beredning i utskottet i\r\növrigt.</pre><pre>Jag vill yrka avslag på regeringens förslag till ny\r\nbostadsfinansiering. Jag yrkar inledningsvis bifall\r\ntill reservationerna 1 och 35 som är gemensamma\r\nför de borgerliga partierna. I övrigt vill jag avvakta\r\noch se om andra partier yrkar bifall till\r\nreservationer som anknyter momentvis till\r\nfolkpartireservationer. Jag återkommer i så fall.</pre><pre>Till sist några ord till Agne Hansson. Folkpartiets\r\ninriktning har varit och är att försöka vara med och\r\nbidra till en samordning av den borgerliga\r\nbostadspolitiken. Detta har även varit min\r\ninriktning inför dagens debatt. Jag tycker att det är\r\nlitet märkligt att Agne Hansson inleder sin\r\ndebattrunda med att beskylla folkpartiet för\r\nkonsekvenserna av den ekonomiska politik som\r\nregeringen har fört. Den har drivit upp\r\nräntepolitiken och därigenom även drivit upp\r\nkostnadsläget. Agne Hansson beskyller här\r\nfolkpartiet för den högräntepolitik som är\r\nkonsekvensen av den socialdemokratiska\r\nekonomiska politiken.</pre><pre>Vi står för den del av skatteuppgörelsen där\r\nfinansieringen av bostäder sker, och vi tar även\r\nansvar för den delen. Den innebär\r\nskattesänkningar som kommer flertalet hushåll till\r\ngodo. Skillnaden mellan oss och centern är att\r\ncenterns förslag till finansiering inte behöver möta\r\nverkligheten.</pre><pre>Centern tycks föreslå finansieringar som inte\r\ndrabbar någon. Sådana finansieringsförslag finns\r\ninte. När centern t.ex. föreslår att man skall höja\r\nuranskatten kraftigt är det klart att det drabbar\r\nnågra. Om man höjer uranskatten höjer man även\r\nelpriset. Med centerns förslag blir det ganska\r\nmycket. Då drabbas ju självfallet hushållen av\r\ndessa kostnader. Jag tycker inte att man skall smyga\r\nmed detta och låtsas som att man har förslag till\r\nfinansiering som inte drabbar någon.</pre><pre>Anf. 4 AGNE HANSSON (c) replik:</pre><pre>Herr talman! Det finns ingen anledning att ha\r\nnågon längre debatt mellan Erling Bager och mig.\r\nVi har ju det gemensamma intresset att få bort det\r\nförslag till finansiering som nu ligger på riksdagens\r\nbord. Vi redovisar även i en gemensam reservation\r\nen samsyn på hur ett nytt finansieringssystem skall\r\nse ut.</pre><pre>Jag begärde ordet därför att jag tror att Erling\r\nBager missuppfattade mig ganska kraftigt i mitt\r\ninlägg. Jag kritiserar nämligen inte folkpartiet alls\r\nför att ni skulle stå ansvariga för den inflations- och\r\nhögräntepolitik som vi har i det här landet nu. Den\r\nkritiserar jag socialdemokraterna för. Jag vill\r\nbetona det faktum att vi har det gemensamma\r\nintresset att få ned bostadssubventionerna. Detta\r\nkräver att de boende måste ta ett större\r\nkostnadsansvar själva. Förutsättningarna för detta\r\när naturligtvis betydligt sämre nu efter\r\nskattereformen, eftersom ni redan har lagt så stora\r\nbördor på de boende genom finansieringen av\r\nskattereformen. Där hade centerpartiet ett annat\r\nförslag.</pre><pre>Vi medverkade i skatteuppgörelsen så länge vi såg\r\natt det fanns en möjlighet att hitta en rättvis\r\nfördelningsprofil. Vi medverkade till att justera\r\nskatteskalan rättvist. Vi kunde inte vara med längre\r\nnär vi såg att vi inte längre kunde hävda att\r\nbostadssektorn och annan beskattning på\r\nnödvändig konsumtion inte kunde klaras. Det finns\r\nnämligen möjligheter att lägga tyngdpunkten i\r\nfinansieringen på andra sektorer och prioritera\r\nannorlunda, utan att det systemet behöver vara\r\nmindre effektivt för finansiering än något annat\r\nsystem, Erling Bager. Detta är skillnaden mellan\r\nfolkpartiet och oss.</pre><pre>Vårt förslag innebär en fullständig finansiering av\r\nskattesänkningen, men det innebär en finansiering\r\növer bostadssektorn som ger en lägre\r\nboendekostnad med i runda tal 350 kr. i månaden\r\njämfört med den vi kommer att få nu.</pre><pre>När det gäller frågan om förenklingar är vi ense\r\nockså i reservation nr 9. Jag vill fråga om verkligen\r\ninte folkpartiet fortsatte att försöka få bort\r\nmarkvillkoret, produktionskostnadsprövningen,\r\nkonkurrensvillkoret och den kommunala\r\nbostadsanvisningsrätten när ni fortsatte att\r\nförhandla. Annars klingar talet om förenklingar\r\nganska falskt när man handlar annorlunda.</pre><pre>Anf. 5 ERLING BAGER (fp) replik:</pre><pre>Herr talman! Det var inte vi i folkpartiet som\r\nstartade den här debatten. Det var Agne Hansson\r\nsom gjorde det i sitt inledningsanförande. Agne\r\nHanssons senaste inlägg var dock mera nyanserat\r\nän hans inledningsanförande. Han tar tillbaka litet\r\ngrand att vi kopplades samman med regeringens\r\nhögräntepolitik. Men utan tvivel beskyllde Agne\r\nHansson i sitt inledningsanförande folkpartiet för\r\ndetta, och det ville jag bemöta.</pre><pre>Folkpartiet står bakom den finansiering för\r\nbostäder som finns i skatteuppgörelsen, den är väl\r\navvägd. Vi tror inte att centerförslaget skulle ge de\r\neffekter som Agne Hansson här förespeglar om de\r\nskulle möta verkligheten. Dessutom vill jag påpeka\r\natt skattereformen innebär stora skattesänkningar\r\nför hushållen. Detta är viktigt att betona, och det\r\nframkom inte på något sätt av Agne Hanssons\r\ninlägg.</pre><pre>Jag fick en fråga om investeringsbidraget och om\r\nfolkpartiet inte i förhandlingarna med\r\nsocialdemokraterna hade kunnat få igenom att man\r\nskulle slippa dessa kopplingar till markvillkor,\r\nkonkurrensvillkor osv. Jag vill då tala om för\r\nkammaren att den kopplingen inte på något sätt\r\nfunnits med i någon uppgörelse med folkpartiet.\r\nDetta har socialdemokraterna fört dit efteråt.\r\nFolkpartiet är klara motståndare till en utbyggnad\r\nav regleringar för bostadsmarknaden. Detta har\r\ngjorts utanför de förhandlingar som folkpartiet\r\nförde om skatteuppgörelsen.</pre><pre>Anf. 6 AGNE HANSSON (c) replik:</pre><pre>Herr talman! En hög beskattning på nödvändig\r\nkonsumtion innebär naturligtvis ett tryck uppåt\r\nbåde på inflation och på räntor. I den meningen har\r\nfolkpartiet medverkat till den nu uppkomna\r\nsituationen. Men det finns så många andra åtgärder\r\nsom regeringen har vidtagit som också har pressat\r\nupp dessa, och det vore därför fel att ge er hela\r\nskulden.</pre><pre>Det är riktigt att många människor får stora\r\nskattesänkningar, och de har råd att betala en högre\r\nboendekostnad. Men det är just låg- och\r\nnormalinkomsttagarna, som inte får dessa stora\r\nskattesänkningar, som nu ser att de inte klarar av\r\nboendekostnaderna. Det var för att undvika att fler\r\nskulle behöva dras in i bidragskonstruktioner av\r\nolika slag och bli bidragsberoende som vi i\r\ncenterpartiet valde en annan inriktning på\r\nfinansieringen av skattereformen.</pre><pre>Sedan till detta med förenklingar. Erling Bager har\r\ntagit i anspråk en mycket stor del av sitt anförande\r\ntill att deklarera folkpartiets inställning i detta\r\navseende. Det är mycket bra och lovvärt, och jag\r\nställer mig bakom detta. Erling Bager förespråkade\r\nt.o.m. en svensk perestrojka på bostadsområdet.</pre><pre>Det var mot denna bakgrund som jag ställde den\r\nförsynta frågan. Om man har en ambition att arbeta\r\nför förenklingar, borde man i alla lägen ta chansen\r\natt verka i den riktning som man själv önskar. Hade\r\njag i folkpartiets situation varit med i\r\nskatteförhandlingarna, hade jag naturligtvis krävt\r\nav bostadsministern för att gå med på\r\ninvesteringsbidraget att man tog bort\r\nmarkvillkoret, konkurrensvillkoret och den andra\r\nbyråkratin. Jag ställde också denna fråga eftersom\r\ndet är av allmänt intresse att få reda på hur pass hårt\r\nsocialdemokraterna står fast vid en fortsatt\r\nbyråkrati. Nu har vi fått reda på att folkpartiet\r\naldrig ställde detta krav, och det innebär att man\r\nkanske kan se positivt på framtiden när det gäller\r\navregleringar. Det är möjligt att vi även kan få en\r\nbredare majoritet och kanske få med\r\nsocialdemokraterna om vi ställer hårdare krav på\r\nförenklingar.</pre><pre>Anf. 7 ERLING BAGER (fp) replik:</pre><pre>Herr talman! Finansieringen av skattereformen\r\ninnebär inte, som Agne Hansson antydde, att\r\nmånga fler människor behöver bidrag. Det är\r\ntvärtom så, att fler människor får möjlighet att\r\nklara kostnaderna för livets uppehälle med sin egen\r\nlön.</pre><pre>Jag fick inte något riktigt svar på min fråga om\r\ncenterns förslag om uranskatt innebär höjda\r\nelpriser, något som också drabbar hushållen på ett\r\nsätt som ni inte har klart redovisat. Är det inte så,\r\natt ni smyger med era finansieringsförslag?</pre><pre>Folkpartiets vilja att avreglera bostadsmarknaden\r\när klart omvittnad i kammaren, och vi har under\r\nlång tid i våra motioner drivit frågan om en sådan\r\navreglering. Jag har också här givit besked om att\r\nden koppling som har skett mellan\r\ninvesteringsbidraget och olika villkor är något som\r\nsocialdemokraterna har gjort bakom ryggen på oss\r\ni folkpartiet.</pre><pre>Anf. 8 EVA ZETTERBERG (v):</pre><pre>Herr talman! I dag har säkert de flesta av oss varit\r\nmed och firat Lucia, hemma, på daghem, i skola\r\neller här i riksdagen. Jag tycker att det är en trevlig\r\ntradition i vårt land, och det tror jag att de flesta i\r\nmitt parti och i andra partier håller med om. Man\r\nkan jämföra detta förslag till bostadsfinansiering\r\nmed Luciafirandet. Vänsterpartiet är överens med\r\nsocialdemokraterna om att vi skall ha ett Luciatåg,\r\nmen vi tycker att det fattas några ljus i kronan för\r\nsocialdemokraterna. Vi vill att alla ljusen skall vara\r\ntända i Luciakronan och att det skall vara ett helt\r\nLuciatåg. Det är bra mycket trevligare när det finns\r\nmed tärnor, stjärngossar och tomtar, och inte bara\r\nLucia med en del av ljusen tända.</pre><pre>Man kan fråga sig vad alternativet hade varit om\r\ninte någon systemförändring av\r\nbostadsfinansieringen hade föreslagits -- eller om\r\nman bara skulle genomföra den del som\r\nsocialdemokraterna nu vill ha. Det har successivt\r\nskett en försämring inom det nuvarande systemet.\r\nSubventionerna har minskat under en rad år, och\r\nresultatet har blivit att exempelvis\r\nnyproduktionshyrorna för 1991 blir rekordhöga.\r\nDen enorma uppbyggnad av förmögenhet som\r\nenskilda husägare i storstäderna har kunnat göra\r\nmed dagens system tack vare inflationen, är helt\r\noacceptabel. Detta är ett exempel på en mycket\r\nasocial bostadspolitik. En förändring är nödvändig\r\nför att det över huvud taget skall vara möjligt för\r\nmänniskor med normala inkomster att ha råd att\r\nhyra en nyproducerad lägenhet. Det är speciellt\r\nnödvändig nu, när hyresgäströrelsen vägrar en\r\nfortsatt övervältring av kostnader på det äldre\r\nbeståndet av lägenheter.</pre><pre>Många frågar sig om vi behöver producera en\r\nmängd nya lägenheter och hus. Räcker det inte med\r\ndem vi i dag har och att se till att de fördelas bättre?\r\nFrån vänsterpartiet ser vi en hög nyproduktion som\r\nnågot nödvändigt. Det är otänkbart att för de drygt\r\n100 000 personer som står i Stockholms\r\nbostadsförmedlings kö hänvisa till att det finns\r\nlediga hus och lägenheter på andra orter i Sverige.\r\nDet behövs också ett omfattande underhåll för att\r\nupprätthålla och förbättra standarden i de\r\nbefintliga fastigheterna.</pre><pre>Sveriges trähusfabrikanter med flera parter i målet\r\nhar i artiklar och vid uppvaktning i bostadsutskottet\r\nmålat upp en skräckvision av konsekvenserna av att\r\ninföra de nya räntelånen. Även moderata\r\nsamlingspartiets och centerpartiets representanter\r\nhar här i kammaren i dag enligt min mening givit\r\nuttryck för en sådan skräckvision, nämligen att det\r\ninte skulle byggas några nya hus över huvud taget\r\noch att människor inte skulle ha råd att skaffa ett\r\neget hem på landsbygden.</pre><pre>Man har hävdat att nyproduktionen i stort sett\r\nskulle avstanna eller helt upphöra när räntelånet\r\ninförs. Jag anser att inget kunde vara mer felaktigt.\r\nMan kan också fråga sig om det inte snart räcker\r\nmed de hus som finns på landsbygden, och att den\r\nväsentligaste insatsen är ett underhåll och ett\r\nbibehållande av de fastigheter vi där har.</pre><pre>Räntelånen innebär att betalningen skjuts på\r\nframtiden, och detta i en omfattning som långivare\r\noch låntagare själva kan komma överens om. Det\r\nbetyder att man måste satsa på kvalitet och bygga\r\nhus som håller i många generationer. Risken för att\r\ndet byggs ''sjuka'' hus, att kortsiktiga ekonomiska\r\nvinster leder till billiga och slarvigt byggda hus,\r\nborde följaktligen minska. Likaså borde risken för\r\natt det byggs bostäder i storskaliga modeller, såsom\r\nunder miljonprogrammets dagar, avta. Ett\r\nfinansieringssystem som bygger på betalning under\r\nlång tid ger förutsättningar för att bygga med\r\nkvalitet och omsorg. Detta borde välkomnas av\r\nträhusfabrikanter, moderater, centerpartister och\r\nalla andra med ett intresse för bostadsmarknaden.</pre><pre>En förklaring till de sannolikt kraftiga\r\nhyreshöjningarna för år 1991 är självfallet\r\nskatteomläggningen. Det blir en ökad beskattning\r\npå boendet för att finansiera skatteomläggningen.\r\nFör hushåll med låga inkomster och\r\nmedelinkomster blir det en dyr omläggning. Med\r\ntanke på statens minskade kostnader för\r\nbostadsfinansiering i och med att räntelånen införs\r\nfr.o.m. 1992, borde regeringen ha kunnat avstå från\r\nökade skatter på boendet. Med det tilläggsförslag\r\ntill propositionen som vänsterpartiet har fört fram\r\nskulle situationen för de boende ha varit ljusare.\r\nVarför kan inte socialdemokraterna acceptera\r\ndessa förslag? Flera av de förslag som vi har\r\nframställt har också förts fram av hyresgästerna\r\nsjälva och SABO i förhandlingar med Ivar\r\nNordberg.</pre><pre>Det är helt uppenbart att vänsterpartiets\r\ntilläggsförslag måste antas för att förslaget som\r\nhelhet skall vara mer rättvist och för att inte få upp\r\nhyrorna mer i höjden. Det finns fortfarande\r\nmöjlighet för socialdemokraterna och övriga\r\npartier att rösta för dessa förslag. Om våra krav i\r\ndag inte går igenom, kommer vi att tvingas att\r\nkomma igen med andra förslag, t.ex. höjda\r\nbostadsbidrag, för att lindra effekten av\r\nskatteomläggningen. Kommunerna kommer\r\nsannolikt också att tvingas att betala ökade\r\nsocialbidrag.</pre><pre>Centerpartiet, genom Agne Hansson, har framfört\r\nstark kritik mot skatteomläggningen och effekterna\r\npå boendet. Jag har svårt att förstå varför\r\ncenterpartiet inte kan ställa upp på vissa av de\r\nförslag som vänsterpartiet har fogat till\r\nbetänkandet. De går helt i linje med det Agne\r\nHansson muntligen har pläderat för.</pre><pre>I arbetet med det nya bostadsfinansieringssystemet\r\nhar vänsterpartiet fått gehör för vissa förslag redan\r\ni propositionen och för andra förslag i det slutligen\r\nfastlagda betänkandet. De gäller:</pre><pre>1.  Glesbygdsgarantin som kom med i\r\npropositionen på vårt förslag och initiativ, men som\r\ndär fick en i våra ögon för vag utformning. I\r\nbetänkandet har den delen stärkts.</pre><pre>2.  Vårt krav på stöd till underhåll i hyresfastigheter\r\nkom med i propositionen. Det är ett stort steg\r\nframåt att subventioner även framöver skall gå till\r\nunderhåll av hyreslägenheter och att det kan ske\r\nredan efter tio år.</pre><pre>3.  Vad gäller räntebidragstrappan har\r\nvänsterpartiets krav delvis tillgodosetts.</pre><pre>4.  Våra önskemål om att riksdagen skall fastställa\r\nnettoräntesatsen har förutsatts av utskottet. Någon\r\nreservation är därför inte nödvändig på den\r\npunkten från vår sida.</pre><pre>Vad som kvarstår är däremot en hel del krav från\r\nvänsterpartiet:</pre><pre>1.  Slopa eller ge uppskov med fjärrvärmemomsen.</pre><pre>2.  Slopa uttagsbeskattningen på underhållsarbeten\r\ni egen regi.</pre><pre>3.  Slopa fastighetsskatten för allmännyttiga\r\nbostadsföretag. Utskottets skrivning om att se över\r\nfastighetsskatten är ändå i rätt riktning och kan\r\nförhoppningsvis komma fram till samma resultat,\r\ndvs. vårt förslag, så småningom.</pre><pre>4.  Krav till regeringen på att de behovsprövade\r\nförvärvslånen för barnfamiljer behålls oförändrade\r\nmed räntebidrag utanför räntelånesystemet. Det\r\nfinns bland de familjer som i dag har dessa\r\nförvärvslån en stor oro för hur det nya systemet\r\nskall fungera för deras vidkommande. Det finns\r\ndärför anledning att hålla fast vid det kravet från\r\nvänsterpartiets sida.</pre><pre>5.  Förslag om ändrade regler för beräkning av\r\nkonsolideringsfondernas storlek.</pre><pre>6.  Temporär ändring av bokföringslagen.</pre><pre>Om även dessa krav blir tillgodosedda, är det\r\nvänsterpartiets uppfattning att målet för en social\r\nbostadspolitik, nämligen att det skall finnas goda\r\nbostäder åt alla till en rimlig kostnad, kan bättre\r\ntillgodoses. Om tidigare nämnda förslag skulle bli\r\nverklighet redan 1991 skulle det innebära att\r\nkraven på hyreshöjningar för 1991, som ser ut att\r\nhamna på över 700 kr. per månad för en normal\r\ntrea, skulle kunna stanna under 500 kr. per månad.</pre><pre>Bostadsfinansiering är ett svårt område. Ett fåtal\r\nmänniskor i vårt land förstår sig på det. För mig\r\nsom hamnat mitt uppe i detta utan några större\r\ntidigare erfarenheter på området har det helt klart\r\nvarit mycket svårt att tränga in i det. Jag vill inte\r\nlåta påskina att det nya förslaget är mindre\r\nkrångligt och lättare att förstå. Tyvärr är det\r\nlångtifrån så. Men för vänsterpartiet har det nya\r\nförslaget avgjorda fördelar i jämförelse med det\r\nsystem vi har i dag. Ambitionen måste självklart\r\nvara att gå vidare och förenkla även inom detta\r\nsystem. Det är min uppfattning att det faktiskt\r\nmåste vara möjligt att utforma även\r\nbostadsfinansieringsförslag som kan begripas av\r\nvanliga medborgare utan inträngande studier och\r\nförkunskaper.</pre><pre>Herr talman! Jag vill ändå härmed förklara att\r\nvänsterpartiet är nöjt med att förslaget om ny\r\nbostadsfinansiering nu snart kan förverkligas. Vi\r\nstår bakom utskottets betänkande i allt väsentligt,\r\nmed undantag för våra reservationer. Ett misstag\r\nhar beklagligtvis uppstått. Vi står inte, som det\r\nanges i utskottets betänkande, bakom\r\nreservation 3.</pre><pre>Jag vill särskilt yrka bifall till reservationerna 36 och\r\n38 samt hänvisa till mitt särskilda yttrande vad\r\ngäller socialdemokraternas sätt att utan tidigare\r\nutskottsdiskussion föreslå en tidigareläggning av\r\ngenomförandet av reformen. I sak anser vi att det\r\när bra att sänka 1991 års rekorddyra\r\nproduktionskostnader. Men det sätt på vilket\r\nförslaget presenterades för utskottet är felaktigt.</pre><pre>Vänsterpartiets vision om en god och rättvis\r\nbostadspolitik sträcker sig mycket längre än till det\r\nförslag vi behandlar i dag. Dagens\r\nboendesegregation är stor, framför allt i\r\nstorstäderna, och den ökar. Människors möjlighet\r\natt få en bra bostad bygger i alldeles för stor\r\nutsträckning på att de skall ha egna\r\nkapitaltillgångar. En bra bostad är en social\r\nrättighet jämförbar med vård, omsorg och\r\nutbildning. Bostadsförsörjningen måste befrias\r\nfrån spekulation och osunda marknadskrafter.</pre><pre></pre><pre>Anf 9 AGNE HANSSON (c) replik:</pre><pre>Herr talman! Risken är att med vänsterpartiets\r\nmedverkan kommer fler ljus att slockna i\r\nLuciakronan. Kostnaderna för slitage i våra\r\nhyreshus skall vi nu övervältra på kommande\r\ngenerationer genom att det i stort sett blir omöjligt\r\natt fondera pengar för underhåll. Jag kan tänka mig\r\natt vänsterpartiet ligger bakom det förslaget och att\r\nsocialdemokraterna inte hade kommit på den idén\r\nsjälva om de inte hade blivit tvingade till det.</pre><pre>Jag fick inte något klarare besked på min tidigare\r\nfråga. Det är intressant att höra Eva Zetterberg tala\r\nom hur viktigt förslaget är eftersom det är\r\nfamiljerna med låga och medelstora inkomster som\r\nskall klara sig. Hur skall en låginkomsttagare, Eva\r\nZetterberg, kunna bygga ett hus när han i dag\r\npraktiskt taget alltid måste ta ett topplån med huset\r\nsom säkerhet? När det inte finns några möjligheter\r\ntill topplån är enda lösningen att gå till någon som\r\nhar pengar och be att denne skriver på borgen. Jag\r\nhar förstått vad vänsterpartiet är ute efter. Menar\r\nEva Zetterberg att ingen längre skall få bygga på\r\nlandsbygden? Det är färdigbyggt där. Då förstår jag\r\ninställningen. Detta finansieringssystem den\r\neffektivaste politiska åtgärd som vi över huvud\r\ntaget kan vidta i den här riksdagen i det här landet\r\nför att stoppa folk från att i fortsättningen bygga på\r\nlandsbygden. De har att tacka vänsterpartiet för att\r\nde i fortsättningen inte kan få bygga på landsbygden\r\nom de så vill.</pre><pre>För att kunna klara en rättvis fördelning måste det\r\nvara balans mellan kostnader och inkomster. Då\r\ngäller det att inte heller ge sig in i en\r\nsubventionspolitik som är alltför vidlyftig. Det är\r\nförklaringarna till att centern inte har kunnat ställa\r\nupp på att avveckla fastighetsskatten på t.ex.\r\nallmännyttan. Det skulle dessutom bli en orättvis\r\nfördelning mellan olika besittningsformer.\r\nFastighetsskatten är viktig som ett bostadspolitiskt\r\ninstrument för att klara omfördelningen över tiden.</pre><pre>Anf. 10 KNUT BILLING (m) replik:</pre><pre>Herr talman! Eva Zetterberg sade att vi moderater\r\ntillsammans med centern och Sveriges\r\nträhusfabrikers riksförbund och många andra har\r\nsvartmålat majoritetens förslag och att det kommer\r\natt gå utmärkt att bygga bostäder i framtiden även\r\npå landsbygden.</pre><pre>Men sedan säger Eva Zetterberg att de hus som\r\nfinns på landsbygden bör räcka. Det är ett\r\navslöjande uttalande. Det finns de som hävdar att\r\nvi, som Eva Zetterberg och jag, som bor i\r\nStorstockholmsområdet och är politiker aldrig\r\nförstår landsbygdens problem. Jag har alltid sagt att\r\ndet är ett fullständigt felaktigt påstående. Men,\r\nherr talman, efter att ha lyssnat på Eva Zetterberg\r\ntar jag delvis tillbaka det uttalandet.</pre><pre>Anf. 11 EVA ZETTERBERG (v) replik:</pre><pre>Herr talman! Centern och moderaterna riktar\r\nkritik mot vänsterpartiet för att vi över huvud taget\r\ninte skulle vilja att det byggs egnahem på\r\nlandsbygden. Vi har inga invändningar mot det,\r\noch jag är övertygad om att det kommer att\r\nbehövas i viss utsträckning framöver. Men vi ser\r\ninte att det utgör det stora behovet, utan det är att\r\nfå ned kostnaderna för nyproduktionen i\r\nstorstäderna.</pre><pre>Jag undrar vad de borgerliga partierna anser om\r\nhyrorna i nyproduktionen, t.ex. i Storstockholm.\r\nVilka människor har råd att flytta in i en\r\nnyproducerad tre eller fyrarumslägenhet, beroende\r\npå familjens storlek, som kostar 6 000 till 7 000 kr.\r\noch framöver kanske 8 000 till 9 000? Det är helt\r\noacceptabla hyror. Då kan man i första hand undra\r\nhur människor skall få tak över huvudet.</pre><pre>Jag tror att det är ett berättigat och helt legitimt\r\nkrav att familjer som bor på landsbygden skall\r\nkunna bygga ett eget hem och att de möjligheterna\r\nskall få finnas kvar. Men vi vet att det finns ett stort\r\nantal fastigheter på landsbygden som inte är\r\nbebyggda i dag. Vi vet också att man har slarvat\r\nmed underhåll och inte lämnat bidrag i den\r\nutsträckning som behövs för att kunna ha kvar hus\r\ni många generationer. Det är väl lika väsentligt som\r\natt bygga nya egnahem.</pre><pre>Det är inte bara egnahem som behöver byggas på\r\nlandsbygden. I flera mindre orter finns krav på att\r\nman skall bygga lägenheter -- hyresfastigheter. Det\r\när inte så att alla människor på landsbygden vill\r\nbygga ett egethem. Det finns många -- ungdomar\r\noch familjer -- som också vill bo kvar på\r\nlandsbygden och som vill ha en lägenhet, och det\r\nönskemålet tror jag att det här förslaget i hög grad\r\nkan tillgodose.</pre><pre>Anf. 12 AGNE HANSSON (c) replik:</pre><pre>Herr talman! Kostnaderna är alldeles för höga i\r\nnyproduktionen såväl i Stockholm som i övriga\r\ndelar av landet, Eva Zetterberg, och centern har\r\nlagt fram en rad förslag för att lösa detta problem.\r\nEn av orsakerna till att kostnaderna är höga i\r\nframför allt Stockholmsområdet är ju att vi har haft\r\nen tillströmning av människor, ett ökat tryck. Man\r\nhar då byggt mer arbetsplatser än bostäder, och\r\ndetta har medfört ökade krav på en\r\nbostadsmarknad som har havererat.</pre><pre>Men Eva Zetterbergs förslag, att stoppa all vidare\r\nbyggnation och bosättning på landsbygden, innebär\r\nde facto en styrning mot de expansiva områdena,\r\ndär värdestegringen på fastigheter är högst. Det är\r\nen utomordentligt koncentrationsdrivande effekt\r\nsom det förslaget får. Och då, Eva Zetterberg, när\r\ntrycket ökar ännu mer, kommer det att bli ännu\r\nsvårare att klara hyrorna i nyproduktionen.</pre><pre>Eva Zetterbergs och socialdemokraternas modell\r\nkommer absolut inte att verka dämpande på\r\nhyrorna i storstäderna utan precis tvärtom.\r\nCenterpartiet vill inte ha den effekten, utan vi vill\r\nsnarare ha en ökad bosättning på mindre orter och\r\npå landsbygden för att avlasta storstädernas\r\nproblem och för att man därmed skall kunna sänka\r\nhyrorna.</pre><pre>Det var därför som jag i mitt inledningsanförande\r\noch i min förra replik ställde frågan hur\r\nvänsterpartiet kommer att reagera om inte\r\nsocialdemokraterna lyckas konstruera en\r\nkreditgaranti som vi är till freds med. Det var en\r\nmycket intressant iakttagelse vi gjorde i\r\nvänsterpartiets motion, nämligen att vänsterpartiet\r\nicke var nöjt med uppgörelsen med regeringen om\r\natt konstruera en kreditgaranti, just därför att\r\nmänniskor på landsbygden skulle råka illa ut. Jag\r\nställer frågan ännu en gång: Står vänsterpartiet\r\nkvar vid sitt krav, och är vänsterpartiet berett att\r\nröja förslaget ur vägen om inte den här garantin\r\nuppfyllts?</pre><pre>Anf. 13 KNUT BILLING (m) replik:</pre><pre>Herr talman! Vad jag kommenterade var ju Eva\r\nZetterbergs uttalande att de hus vi har på\r\nlandsbygden bör räcka. Nu säger Eva Zetterberg\r\natt det på landsbygden finns många hus som är\r\ndåligt underhållna, och gamla kåkar, och där kan\r\nman renovera och bosätta sig. Det är ett intressant\r\nbesked till unga människor som vill bo på\r\nlandsbygden. Och om det nu inte finns några gamla\r\nkåkar från 1700-talet för ungdomarna att bosätta\r\nsig i, Eva Zetterberg, så kanske det blir så, om de\r\ninte skall bygga nytt, att de flyttar till stan. Är det\r\nvad Eva Zetterberg vill -- avfolka landsbygden?</pre><pre>Anf. 14 EVA ZETTERBERG (v) replik:</pre><pre>Herr talman! Nej, vänsterpartiet vill inte avfolka\r\nlandsbygden. Men den vanligaste orsaken till att\r\nungdomar flyttar till storstäder är inte brist på\r\nbostäder utan brist på arbetstillfällen på\r\nlandsbygden. Det trodde jag var känt för fler än\r\nvänsterpartiets representanter.</pre><pre>Till Agne Hansson vill jag säga att jag tycker att han\r\nlyssnar dåligt. I mitt andra inlägg gav jag en\r\nförklaring till att vänsterpartiet inte var för ett\r\ntotalstopp av byggande på landsbygden. Däremot\r\nhar vi på landsbygden relativt god tillgång till hus,\r\nmen för litet hyresfastigheter. Där finns en skevhet.</pre><pre>Vidare hade Agne Hansson tidigare ställt en fråga\r\ntill vänsterpartiet om underhållsstödet. Det\r\nframgår ju klart av betänkandet att\r\nunderhållsstödet skall utgå oberoende av om man\r\nlånar eller ej till underhållet.</pre><pre>Ytterligare en fråga som Agne Hansson ställt gäller\r\nprisgarantin -- om vänsterpartiet tänker riva upp\r\ndenna överenskommelse och detta riksdagsbeslut\r\nom garantin inte fungerar. Vår uppfattning är att\r\nriksdagen här har gjort en beställning och att detta\r\nmed kreditgaranti nogsamt skall följas, och vi utgår\r\nfrån att det kommer att ske. Det finns ingen\r\nanledning att i dag spekulera i huruvida detta\r\nförslag inte skall fungera, och vad man skall göra i\r\nså fall. Förslaget finns ju därför att vi är överens om\r\natt det skall träda i kraft och därför att vi är\r\növertygade om att det går att genomföra och att det\r\npå sikt skall förbättra bostadsmarknaden i vårt\r\nland.</pre><pre>Anf. 15 KJELL DAHLSTRÖM (mp):</pre><pre>Herr talman! Med förslaget till ny\r\nbostadsfinansiering uppträder socialdemokraterna\r\nsom de återtågets hjältar vi så väl behöver.\r\nÅtertågets hjältar är ett epitet som den tyske\r\nsamhällsdebattören Hans Magnus Enzensberger\r\nanvänder bl.a. om kommunistledare i Östeuropa\r\nsom godvilligt hjälper förändringens krafter på\r\ntraven. I vårt aktuella fall står socialdemokraterna\r\ndessutom själva, med stöd av vänsterpartiet och\r\nmiljöpartiet de gröna, för förändringen.</pre><pre>Borgarna har nämligen platt inget att komma med,\r\noch det har ju visats med all önskvärd tydlighet här\r\npå morgonen. Folkpartiet talar om en försiktig\r\navtrappning av det nuvarande systemet.\r\nModeraterna och centern talar om någon form av\r\nenhetslån som inte närmare beskrivs. Alla partier\r\nutom moderaterna uttrycker dock uppfattningen\r\natt den privata kapitaliseringen av\r\nbostadssubventionerna är orättfärdig och måste\r\nbringas att upphöra. Egoismens politiska\r\nföreträdare -- främst bland moderaterna -- förnekar\r\nsig således inte här heller.  Socialdemokraterna\r\nerkänner att nuvarande system för\r\nbostadssubventioner orättfärdigt bidrar till en\r\nenorm förmögenhetsbildning för dem som i rätt tid\r\nblivit bostadsägare. Det gynnar höginkomsttagare\r\nsom genom höga räntebidrag har råd med stora\r\nbostäder, och det bidrar inte till att omfördela\r\nkostnaderna mellan bostäder av olika åldrar. När\r\nden förste ägaren säljer bostaden gör han en\r\norättmätig vinst på den statliga räntesubventionen,\r\noch det är ju fullständigt galet.</pre><pre>Miljöpartiet de gröna bygger vidare på den sociala\r\nbostadspolitiken. Men boende och\r\nbostadsbyggande måste även grundas på\r\nekologiska principer. Litet tillspetsat brukar jag\r\nsäga att bostaden inte bara är en rättighet. Den är\r\nockså en skyldighet i den meningen att boende inte\r\nfår vara energi- och resursslösande eller bidra till\r\nökade sop- och avfallsberg. Det har för övrigt i det\r\nhär sammanhanget visat sig att ekobyarna,\r\ntvärtemot vad man befarade, har gett lägre\r\nboendekostnader på grund av egna insatser och\r\nresurssnålare drift.</pre><pre>Det finns all anledning att minska och omfördela\r\nstatens totala kostnader i bostadssektorn. Vi har\r\nfaktiskt drygt 40 kvadratmeter bostadsyta per\r\nperson i detta land. Det storskaliga byggandet\r\nmåste därför upphöra; byggande bör ske i mindre\r\nskala för att sörja dels för en naturlig och liten\r\nfolkökning, dels för att avhjälpa den bostadsbrist\r\nsom skapats i vissa storstäder genom en orimlig\r\nkoncentration av arbetsplatser -- som vi hörde i det\r\nsenaste replikskiftet. Störst är bristen på\r\nsmålägenheter för ungdomar och pensionärer. Det\r\nfinns egentligen ingen ursäkt för denna brist. Man\r\nskulle för länge sedan genom om- och nybyggnad\r\nha kunnat balansera tillgången mot efterfrågan.\r\nGenom aktivt stöd till minskande hushåll att flytta\r\nfrån stora till mindre lägenheter kan man även öka\r\nmöjligheterna för de växande hushållen att få ett\r\nbättre boende.</pre><pre>Herr talman! Vi i miljöpartiet de gröna bedömer att\r\nregeringens förslag till ny bostadsfinansiering i sina\r\nhuvuddrag kan komma att tillfredsställa inte bara\r\nsociala och statsfinansiella önskemål utan även\r\nkrav på ökad resurshushållning inom\r\nbostadssektorn. Vi tillstyrker därför förslaget just i\r\ndess huvuddrag men föreslår en rad skärpningar\r\noch förbättringar.</pre><pre>Vi tycker att det är bra om det nya systemet skulle\r\nkunna förverkligas redan om ett år. Vi stöder därför\r\nett tillkännagivande med denna innebörd, även om\r\nförslaget kom litet sent från socialdemokraterna --\r\nvid justeringen av detta betänkande.</pre><pre>En poäng med det nya systemet är att\r\nlånefinansieringen skall ske på den allmänna\r\nkreditmarknaden. En andra poäng är därför att det\r\nstatliga bostadsfinansieringsbolaget SBAB avstår\r\nfrån sin särställning och bidrar till konkurrensen på\r\nkreditmarknaden under samma villkor som alla\r\nandra banker. Jag förstår inte varför de borgeliga\r\ninte kan se poängen i detta. Som en tredje poäng\r\nkan därmed staten bidra till att skapa en\r\nkonkurrenssituation. Statens åtaganden i form av\r\nrealräntebidrag och kreditgarantier kan nämligen\r\nbefaras leda till högre låneräntor än vad som är\r\nbefogat på rent affärsmässiga grunder. Som ägare\r\nav SBAB får ju staten egna impulser av hur\r\nlånemarknaden utvecklas och kan troligen bättre\r\nvärdera om en äkta konkurrens utvecklas eller ej.</pre><pre>För att mildra effekten av att full mervärdeskatt\r\nutgår även i byggsektorn införes ett\r\ninvesteringsbidrag i det här förslaget. Vi föreslår att\r\ninvesteringsbidraget dock avvecklas under en\r\nperiod på 5--7 år. Vi menar att det på några års sikt\r\ninte längre finns särskilda skäl att kompensera för\r\nmomsen. Det finns en viss risk att byggföretagen\r\n''intecknar'' bidraget utan att byggkostnaderna\r\nsänks i motsvarande grad. Dessutom innebär den\r\nfulla momseffekten på allt byggande att\r\nsjälvbyggare inte längre belastas av högre skatt än\r\nbyggföretagen. Vår uppfattning i den frågan\r\nredovisas i reservation 8.</pre><pre>Våra krav på förenklingar vid beräkning av\r\nlåneunderlaget tycks komma att behandlas av\r\nregeringen, och jag kan därför medge att min\r\nreservation 16 för närvarande inte behöver bifallas.</pre><pre>Ur grön synpunkt kan jag naturligtvis inte\r\nacceptera att parkeringsanläggningar för bilar nu\r\nskall ingå i låneunderlaget. Det innebär en\r\nsmygsubventionering av bilismen, som inte är\r\nförenlig med den annars allmänt utbredda\r\nuppfattningen att varje trafikslag skall bära sina\r\negna kostnader. Vår uppfattning härvidlag\r\nuttrycker vi i reservation 17.</pre><pre>Vi föreslår att åtgärder vidtas för att minska\r\nadministrationskostnaderna för det nya\r\nbostadslånesystemet och accepterar för närvarande\r\natt regeringen återkommer med förslag om\r\neffektivare låneadministration.</pre><pre>Så till det komplicerade och kanske alltför generösa\r\nrealräntebidraget. Om hela eller större delen av\r\nkostnaden för en hög realränta kompenseras av\r\nstaten med bidrag, minskar förståelsen för en stram\r\nfinanspolitik. Å andra sidan kan man inte lägga\r\nhela kostnaden på räntelånet, eftersom\r\nlåneskulden då skulle kunna bli alltför stor. Vi\r\nmenar dock att endast en mindre del av realräntan,\r\nunder år med särskilt hög realränta, bör betalas i\r\nform av bidrag. Detta framgår av vår reservation\r\n24.</pre><pre>Staten ställer enligt förslaget upp med en\r\nkreditgaranti för att lån alltid skall kunna erbjudas,\r\noberoende av objektets lokalisering, i stad eller på\r\nlandsbygd, och givet att en normal låneprövning i\r\növrigt ger grönt ljus.</pre><pre>Utan motivering föreslås olika högsta gränser för\r\nkreditgarantins säkerhetsläge i olika\r\nboendeformer. Vi tycker att de generella kraven på\r\nneutralitet mellan olika upplåtelseformer bör gälla\r\näven här. Det vore intressant att få en förklaring till\r\nvarför skillnaderna omotiverat behålls. Att kräva\r\nolika kapitalinsatser för olika upplåtelseformer\r\ninnebär ju inte att neutralitet råder.</pre><pre>Kreditgarantin kan sägas fungera som en försäkring\r\nför långivaren. Vi bedömer här att det finns en viss\r\nrisk att låneinstituten väljer ut objekt för vilka man\r\nbegär kreditgaranti. Även om\r\nkreditgarantiavgiften bara medför en räntehöjning\r\nmed en halv till en promille, kan en effektiv bank\r\nkomma att planerat avstå från denna kostnad och\r\ndärmed minska statens avgiftsintäkter för\r\nkreditgarantin. Om staten då höjer garantiavgiften\r\nurholkas snart garantins generella karaktär, och\r\nlandsbygden kan komma att drabbas. Vi vill därför\r\nföreslå att regeringen överväger att göra\r\nkreditgarantin obligatorisk, som framgår av vår\r\nreservation 26.</pre><pre>Utskottet har enligt vårt förslag diskuterat\r\noklarheterna om statens regressanspråk på\r\nlåntagarna i de fall då kreditgarantin har utlösts. Vi\r\nser med tillfredsställelse att utskottsmajoriteten\r\ngenom ett tillkännagivande önskar att regeringen\r\ntydliggör hur och när statens regressanspråk skall\r\nhävdas.</pre><pre>Oklarheter finns kvar om hur det nya lånesystemet\r\nskall tillämpas på bostadsfastigheter som har\r\nnuvarande form av räntebidrag och bostadslån.\r\nLiksom utskottet förutsätter jag dock att\r\nregeringen återkommer med förslag till klara\r\ndirektiv som innebär att kapitalutgiften inte ökar.</pre><pre>Vi avvisar i reservation 43 att räntestöd skall kunna\r\nutgå för regelrätt underhåll. Underhållet måste\r\nkunna klaras dels genom underhållsfonder, dels\r\nfaktiskt genom en portion eget arbete. Eget\r\nunderhållsarbete missgynnas av subventioner för\r\ninköpt underhåll.</pre><pre>Det finns slutligen inte skäl att avskaffa den\r\nnuvarande räntebidragstrappan. Den har ju till\r\nsyfte att inte ge stöd till höga överkostnader. I\r\nreservation 45 avvisar jag liksom folkpartiet\r\nslopandet av den s.k. räntebidragstrappan.</pre><pre>Så, herr talman, några kommentarer till frågor som\r\nhittills har tagits upp under debatten.</pre><pre>Till att börja med tycker jag inte att Agne Hanssons\r\nsvartmålning av förslaget har särskilt stor substans\r\ni fakta. Han ger mest luft åt farhågor. Vad menar\r\nhan med att man bygger in sig i en kostnadsskruv?\r\nVårt förslag syftar ju till att man skall komma ut ur\r\ndenna. Jag kan inte förstå Agne Hansson och\r\ncentern på den punkten.</pre><pre>Agne Hansson säger samtidigt att han kräver\r\nmindre bidrag och går till attack mot oss för att vi\r\nskulle hota låginkomsttagarna. Vi vet från\r\nboendekostnadsutredningen att bostadsbidragen i\r\nmotsats till de rådande bostadssubventionerna har\r\nen mycket stor social träffsäkerhet. I viss mån får vi\r\ni detta skede förlita oss på att bostadsbidragen\r\nfungerar och förstärks. Men vi ser det ändå som en\r\növergångsperiod. Bostadsbidrag är självfallet i sig\r\ninget gott, men som kostnadsskruven hittills har\r\nskruvats upp i boendet och bostadsbyggandet\r\nmåste man förlita sig till det mest träffsäkra sociala\r\nbidragssystemet, i detta fall bostadsbidragen.</pre><pre>Vidare ställde Agne Hansson ett par frågor.\r\nKommer vi att medverka till att riva upp systemet\r\nnär statens kreditgarantiåtaganden inte fungerar?\r\nJa, självfallet, men innan en sådan upprivning skall\r\nske finns det många kontrollstationer, i vilka man\r\nkan korrigera dessa åtaganden, om de inte skulle\r\nfungera ännu. Jag kan hålla med om att det ännu\r\ninte är fullständigt redovisat hur dessa\r\ngarantiåtaganden i detalj skall utformas.</pre><pre>En annan fråga var om miljöpartiet tar ansvar för\r\ntidigareläggningen av finansieringssystemet. Vi tar\r\ni betänkandet ansvar för att vi vill ta reda på om det\r\ngår att tidigarelägga intproduktionen av det nya\r\nfinansieringssystemet. Vi behöver inte ta ansvar för\r\ntidigareläggningen. Vi vill först se om det är möjligt\r\natt genomföra den. Det är det som vi har sagt ja till,\r\noch vi är mycket positiva till en tidigareläggning av\r\nsystemets införande.</pre><pre>Knut Billing talar sig varm för den orättfärdiga\r\nkapitaliseringen i boendet. Han säger att det nu är\r\nde socialistiska partierna som står bakom förslaget.\r\nKan han inte läsa innantill? Som jag har redovisat\r\nstöder miljöpartiet de gröna förslaget, vilket\r\nförankrat förslaget även utanför de socialistiska\r\npartierna, eller hur?</pre><pre>Sammanfattningsvis några ord om de ''borgerliga\r\nbostadstomtarna''. Man har inget tydligt alternativ\r\natt redovisa, inte ens här i debatten. Man slår vakt\r\nom den orättfärdiga vinstmaskin som de ägda\r\nbostäderna har blivit. Under sammanlagt 70\r\nminuters taletid ägnade var och en bara några få\r\nminuter åt att redovisa sina disparata idéer till\r\nförändrat bostadsfinansieringssystem. Det är\r\nverkligen inte mycket att hänga i julgranen hemma\r\ni bostaden.</pre><pre>Slutligen faktiskt tre frågor till socialdemokraterna,\r\nsom har varit mycket tysta när det gäller det här\r\nförslaget. Det är kanske så komplicerat att de inte\r\nhar förmåga att diskutera det. Dagens lucia Eva\r\nZetterberg ger ett bra uttryck för att det här faktiskt\r\när komplicerat och att man borde medverka till att\r\nytterligare förenkla bostadsfinansieringssystemen,\r\nså att de är möjliga att diskutera bland vanligt folk.\r\nDet vill jag gärna skriva under på.</pre><pre>Min första fråga till socialdemokraterna: Varför\r\nuttalade bostadsministern i augusti i radio och TV\r\noch tidningar att anledningen till förseningen av\r\nförslaget till nytt bostadsfinansieringssystem var\r\nsvårigheter att finna stöd i riksdagen? Vi hade fått\r\nfrågan, men har alltsedan förslagets utredningsfas\r\nställt oss avvaktande positiva. Man har aldrig frågat\r\noss om vad vi tycker. Då kan man inte gå ut i\r\nmassmedia och säga att man har svårigheter att\r\nfinna stöd i riksdagen.</pre><pre>Och varför svarade en känd statssekreterare i\r\nstatsrådskansliet, föresten vid byffén i samband med\r\nriksdagens högtidliga öppnande, på min fråga\r\nvarför man inte har tagit reda på vad miljöpartiet\r\nanser: Regeringen kan i och för sig numera\r\nförhandla med vem som helst.</pre><pre>Varför tar slutligen inte heller den\r\nsocialdemokratiska gruppen i bostadsutskottet\r\nkontakt med oss under höstens behandling, trots att\r\nvår motion rimligen borde utläsas som positiv? Den\r\ninnehåller konstruktiva ändringsförslag till\r\nhuvudidén med räntelån.</pre><pre>Jag skulle gärna vilja få svar på mina frågor.</pre><pre>Slutligen till vår kära lucia Eva Zetterberg: Jag är\r\ngärna stjärngosse i det förändrade och rättvisare\r\nbostadsfinansieringståget, men den underhållning\r\nsom detta utgör kan vi klara utan subventionslån,\r\neller hur?</pre><pre>För att avsluta mera formellt: Herr talman! Jag\r\navstår från att yrka bifall till mina reservationer,\r\nmen tillstyrker i övrigt utskottets förslag till ny\r\nbostadsfinansiering.</pre><pre>Anf. 16 AGNE HANSSON (c) replik:</pre><pre>Herr talman! Kjell Dahlströms anförande avslöjar\r\noch förklarar varför regeringen aldrig frågade\r\nmiljöpartiet i de här förhandlingarna. Jag kunde\r\ninte spåra något som helst alternativ i herr\r\nDahlströms anförande, trots att han anklagade\r\ncentern och de icke socialistiska partierna för att\r\ninte ha något alternativ. Men om detta står det att\r\nläsa bland annat i reservation 1.</pre><pre>Den enda chansen för miljöpartiet att få hänga med\r\npå ett hörn var att vid sittande bord hoppa på\r\nförslaget att tidigarelägga reformen. Det gjorde\r\nKjell Dahlström när han såg att det var möjligt och\r\nvänsterpartiet verkligen hade tagit sitt förnuft till\r\nfånga. Det gjorde han efter det att han i mycket\r\nkraftiga ordalag hade kritiserat socialdemokraterna\r\nför att under pågående sammanträde komma med\r\nett så våldsamt förslag. Det är därför jag lagt\r\nansvaret på miljöpartiet för denna tidigareläggning.</pre><pre>Ansvaret är i mycket hög grad ert. Det blir ännu\r\nallvarligare i ett läge där Kjell Dahlström nu säger\r\natt man vill se om det är möjligt att tidigarelägga\r\nreformen. Men, Kjell Dahlström, vi beslutar nu i\r\ndenna kammare i dag att det hela skall\r\ntidigareläggas. Vad gör Kjell Dahlström den 31\r\ndecember 1991 när han och regeringen upptäcker\r\natt det inte går att genomföra en tidigareläggning?\r\nDet är en enorm vårdslöshet att säga att man vill se\r\nom det är möjligt. Det argument som miljöpartiet\r\nfunnit för att ställa upp på detta förslag visar inte\r\nnågon större känsla av ansvar gentemot de många\r\nboende som kommer att drabbas av denna åtgärd,\r\nsom dessutom gör det svårare att snabbt komma\r\nifrån det nuvarande systemet och in i ett annat och\r\nbättre.</pre><pre>Anf. 17 ERLING BAGER (fp) replik:</pre><pre>Herr talman! Jag har varit förvånad över\r\nmiljöpartiet när vi i utskottet diskuterade detta\r\nförslag om bostadsfinansiering. Men nu förstår jag\r\nefter Kjell Dahlströms inlägg att miljöpartiet och\r\nKjell Dahlström varit mycket besvikna för att de\r\ninte med regeringen fått diskutera fram ett nytt\r\nförslag och att det är därför som de, som jag tycker,\r\nuppträtt litet märkligt. Inför det här betänkandets\r\njustering hoppade man i sista minuten på förslaget\r\natt t.o.m. tidigarelägga reformen sex månader. I sin\r\niver att visa socialdemokraterna att man vill vara\r\nmedkan miljöpartiet tydligen göra nästan vad som\r\nhelst.</pre><pre>Det som förvånar mig hos miljöpartiet är att ni\r\nställer upp på alla dessa regleringar på\r\nbostadspolitikens område som vi i folkpartiet och\r\nandra partier arbetar emot. Ni talar om ekobyar\r\noch om ekologiskt boende, och ni har tankar om\r\nalternativa former av bostäder. Samtidigt är ni med\r\npå att man har kvar de regleringar som försvårar\r\nbyggandet av den typen av bostäder -- ni ställer upp\r\npå regelverket. Ni är t.o.m. med på att\r\nmarkvillkoret skall finnas kvar som en förutsättning\r\nför det nya investeringsbidraget. Det tycker jag\r\nborde stämma miljöpartiet till eftertanke. Ni\r\nförsvårar verkligen det alternativa byggande som ni\r\nsäger er vilja värna.</pre><pre>Kjell Dahlström talar vidare om ökad rörlighet på\r\nbostadsmarknaden, så att en storfamilj skulle\r\nkunna komma i åtnjutande av en större lägenhet.\r\nMen om ni skall kunna förverkliga er politik måste\r\nni ta spjärntag mot de regleringar som finns. Varför\r\nställer ni upp på regleringarna och varför är ni med\r\npå att bygga ut dem?</pre><pre>Anf. 18 EVA ZETTERBERG (v) replik:</pre><pre>Herr talman! Jag vill fråga Kjell Dahlström vad\r\nhan menar med att vänsterpartiet vill ha ytterligare\r\nsubventionslån. Våra förslag som avviker från\r\nutskottsmajoritetens går ut på att vi vill ta bort olika\r\nformer av punktskatter. Vi anser exempelvis att\r\nfjärrvärmen inte skall momsbeläggas, och vi\r\nföreslår att uttagsbeskattningen på arbeten i egen\r\nregi skall slopas. Det är på dessa punkter och andra\r\nsom vi har avvikande förslag.</pre><pre>Kjell Dahlström är mycket välkommen att komma\r\nmed som stjärngosse, men om han skall ställa upp i\r\ntåget gäller det att han har utrustningen med sig.</pre><pre>Jag vill understryka att vad vänsterpartiet talat om\r\ninte är någon utökad subvention, utan vad vi vill är\r\natt det i skatteomläggningens spår inte skall bli\r\nnågon ytterligare övervältring på boendet.</pre><pre>Anf. 19 KJELL DAHLSTRÖM (mp) replik:</pre><pre>Herr talman! Agne Hansson försökte anklaga oss\r\nför att vi inte har något alternativ. Det är en ganska\r\ntom anklagelse. Vi har ju från början väldigt noga\r\nprövat boendekostnadsutredningens förslag och\r\nfunnit det vara bra. Som alla kan se har vi i en\r\nmotion till denna proposition föreslagit\r\nkonstruktiva ändringar, även om vi tycker att\r\npropositionsförslaget i sin huvudsak är bra.</pre><pre>Jag förstår inte Erling Bagers tal om att vi skulle\r\nställa upp på regleringar. Jag har ett\r\narkitektförflutet och har en viss faiblesse för\r\nplanering. Jag tror att hela vårt parti ställer upp på\r\natt man har en viss planering av bostadsbyggandet\r\näven fortsättningsvis. Jag tycker att det är lyckligt\r\natt vi får en annan regim av planverket och att\r\nboverket, som vi hoppas är inne på en linje där man\r\navreglerar detaljspecifikationer i\r\nbostadsbyggandet. Det tycker jag är en mycket\r\nvettig och rimlig väg, men det betyder naturligtvis\r\ninte att det är berättigat att rakt ut i luften säga att\r\nvi ställer upp på regleringar. Det gör vi inte annat\r\nän om regerlingarna är rimliga och vettiga ur\r\nplansynpunkt. Vi ställer inte upp på att kapitalet\r\nskall styra byggandet och utvecklingen i samhället\r\npå det totala sätt som vi nu kan se utvecklas i den\r\nhär EG-euforin.</pre><pre>Så till frågan om tidigareläggningen, som de\r\nborgerliga debattörerna gör ett stort nummer av --\r\nde tycks inte ha någon annan kritik att komma med.\r\nDet är fråga om en tidigareläggning med ett halvår,\r\nom det går. Det är väldigt tydligt utsagt i\r\nbetänkandet att vi hos regeringen skall begära klart\r\nbesked huruvida reformen kan tidigareläggas. Jag\r\nförstår att detta kommer att kosta en del i form av\r\nnya tjänster som snabbt måste tillsättas på bl.a.\r\nlänsbostadsnämnderna för att det hela skall\r\nfungera. Fungerar det inte, är det inget problem.\r\nDå får reformen skjutas till det datum som vi\r\ntidigare har diskuterat. Vi tycker att denna\r\nförändring är så bra att den bör genomföras så snart\r\nsom möjligt.</pre><pre>Anf. 20 ERLING BAGER (fp) replik:</pre><pre>Herr talman! Visst ställer miljöpartiet upp på de\r\nregleringar som finns inom den svenska\r\nbostadspolitiken. Ni har exempelvis i dagens\r\nbetänkande inte reserverat er på någon punkt som\r\nberör regleringarna. Ni har t.o.m. varit med på att\r\nbygga ut investeringsbidraget, som nu skall\r\nvillkoras. Ett batteri av villkor skall uppfyllas för att\r\nman skall komma i åtnjutande av\r\ninvesteringsbidraget.</pre><pre>I betänkandet finns reservationer från tre partier\r\nom att villkoret skall försvinna. Ni är inte med på\r\nnågon av dessa reservationer. Med markvillkoret\r\nkan kommunerna styra utöver de möjligheter som\r\nplan- och bygglagen ger. Med markvillkoret kan\r\nman styra vilka bostäder som skall byggas på den\r\nmark som är aktuell. Vi anser att den nuvarande\r\nplan- och bygglagen ger kommunerna tillräckliga\r\nstyrmedel, och det behövs inte ytterligare\r\nregleringar för att styra bostadspolitiken. Detta har\r\nni ställt upp på genom att ni inte reserverat er.\r\nDetta försvårar det alternativa byggandet. Om\r\nkommunerna inte vill verka i den riktningen har de\r\ninstrument att stoppa ett sådant byggande. Det har\r\nni ställt upp på.</pre><pre>Anf. 21 KJELL DAHLSTRÖM (mp) replik:</pre><pre>Herr talman! Jag glömde att bemöta Eva\r\nZetterberg i min tidigare replik.</pre><pre>Anf. 22 ANDRE VICE TALMANNEN:</pre><pre>Repliken nu gäller Erling Bager.</pre><pre>Anf. 23 KJELL DAHLSTRÖM (mp) replik:</pre><pre>Herr talman! Det jag sade i slutet av mitt\r\nanförande om bostadssubventionerna gällde\r\nunderhålla. Jag vill bara klargöra att vi inte ställer\r\nupp på den typen av räntestöd för underhåll.</pre><pre>Erling Bager säger att vi ställer upp på\r\nmarkvillkoret. Det är riktigt att vi gör det. Vi ser\r\nmånga positiva krafter även bland\r\nkommunalpolitiker, som verkar för just\r\nekobyggandet. Jag har på ekobymöten träffat\r\nmängder av socialdemokratiska kommunalråd,\r\nsom själva med entusiasm vill gå in i den här typen\r\nav ekobyar. Jag är därför inte rädd för att man har\r\nkvar markvillkoret. Ekobytanken har alltmer blivit\r\nen folkrörelse, som många människor -- både\r\nfolkpartister, socialdemokrater, centerpartister och\r\nandra -- deltar i. Markvillkoret kan tvärtemot vad\r\nErling Bager säger vara ett stöd för ett alternativt\r\nbyggande och boende.</pre><pre>Andre vice talmannen anmälde att Erling Bager\r\nanhållit att till protokollet få antecknat att han inte\r\nägde rätt till ytterligare replik.</pre><pre></pre><pre>Anf. 24 OSKAR LINDKVIST (s):</pre><pre>Herr talman! Dagens debatt handlar om bostäder.\r\nDen handlar primärt om ett förslag till ett nytt\r\nfinansieringssystem. I såväl regeringens\r\nproposition som utskottsbetänkandet ges en\r\nbakgrund som grundas på bostadspolitiska skäl,\r\nstatsfinansiella skäl och kreditpolitiska skäl.</pre><pre>För socialdemokratins del vill jag framhålla en för\r\noss mycket viktig sak i detta sammanhang. Vi\r\nbetraktar och kommer alltid att betrakta bostaden\r\nsom en viktig komponent i den generella välfärden.\r\nDen har en hög prioritet i vår politik. Vår\r\nuppfattning om bostaden som en social rättighet är\r\norubblig.</pre><pre>Så några ord om bakgrunden till att vi nu diskuterar\r\nnya former för bostadsfinansieringen. Vi har ju haft\r\nett räntestöd de senaste 15 åren, och denna\r\nfinansieringsform har betytt väldigt mycket för\r\nutvecklingen på svensk bostadsmarknad. Orsaken\r\när förstås att söka i det ekonomiska läget. Men\r\norsaken skall också sökas i vårt höga kostnadsläge,\r\nvår alltför höga inflation och de alltför höga\r\nräntorna, behovet av att minska penningutflödet på\r\nkonsumtionsmarknaden och behovet av att\r\nsamtidigt nå ökad effektivitet i en period av\r\nnödvändiga besparingar. En orsak är också det\r\nfaktum att den automatiska kostnadsutvecklingen\r\nav subventionerna bl.a. på bostadsområdet måste\r\nfå en begränsning. Kostnadsutvecklingen på\r\nbostadsmarknaden och de höga\r\nproduktionskostnaderna, i vars släptåg följer ökade\r\nboendekostnader, är bara några av de ting som\r\ntvingar fram en mer effektiv användning av våra\r\nresurser.</pre><pre>Om detta utgångsläge -- om behovet av särskilda\r\nåtgärder för att komma till rätta med Sveriges\r\nekonomi -- är de flesta överens. Enigheten minskar\r\ndock förbluffande snabbt när det gäller vilka\r\nåtgärder som skall vidtas. Bostadspolitiken har\r\nvisat en konstant förmåga att pendla mellan\r\ngrupperingar som slår vakt om den sociala\r\nbostadspolitiken och andra intressen som ser den\r\nfria bostadsmarknaden som ett hägrande mål. Vi\r\nhar redan mött dessa invändningar, och de kommer\r\nförstås till uttryck i en del reservationer som är\r\nfogade till det aktuella betänkandet.</pre><pre>Vi som har tagit ställning för regeringens\r\nproposition i bostadsutskottet är sams om den\r\nbostadspolitiska målsättningen. Den får icke\r\näventyras. Vi har godtagit regeringens syn på\r\nutformningen av det nya finansieringssystemet: Det\r\nskall vara neutralitet mellan upplåtelseformerna\r\noch förbättrad paritet över tiden. Den skall vara\r\nfördelningspolitiskt effektiv. Den skall motverka\r\nkapitalisering, dvs. att den förste säljaren\r\ntillgodogör sig subventioneringen vid försäljning.\r\nDen skall kunna ge en rimligt godtagbar\r\nboendekostnad. Det gäller även de uppställda\r\nkreditpolitiska målen, främjande av konkurrensen\r\npå kreditmarknaden, stimulerandet av sparandet\r\ninom bostadssektorn, ökad räntekänslighet hos\r\nlåntagarna och minskad automation i statens\r\nutgifter.</pre><pre>På detta sätt skall hyres- och bostadsrättshavarna\r\njämställas med villaägarna. Kapitalutgifterna\r\nutjämnas med hjälp av räntelån på\r\nkreditmarknaden. För att begränsa skuldökning\r\noch minska lånetiderna införs vid särskilt höga\r\nrealräntor ett s.k. realräntebidrag. Regeringens\r\nsträvan har varit -- det har majoriteten i\r\nbostadsutskottet accepterat -- att förse förslaget\r\nmed skyddande åtgärder som innehåller garantier\r\nom statlig medverkan i särskilda ekonomiska lägen.</pre><pre>Herr talman! Denna proposition är inte precis så\r\nklar i sin enkelhet att den inte lämnar efter sig\r\nfrågetecken. Jag förstår mycket väl Eva\r\nZetterbergs reaktion med behov av att få förslag\r\nsom är mera pedagogiskt upplagda och möjliga att\r\nfölja för den vanlige medborgaren. Vi tycker, i\r\nvarje fall i utskottet, att det behövs en del\r\nklarlägganden. På inte mindre än åtta områden i\r\npropositionen har en varierande majoritet i\r\nbostadsutskottet gjort tillkännagivanden. Det är\r\nganska mycket. Vi utgår ifrån att regeringen tar\r\nvåra önskemål ad notam och återkommer till\r\nriksdagen med de förtydliganden som utskottet har\r\nbeställt.</pre><pre>Jag tänker därför inte gå in på alla teknikaliteter\r\nsom finns i propositionen och i betänkandet. Jag\r\nutgår ifrån att bostadsministern så småningom\r\nkommer att delta i debatten.</pre><pre>På en del punkter är det dock angeläget att få höra\r\nvad man från oppositionen tänker göra för att få ett\r\nsamlat alternativ. Jag understryker ett samlat\r\nalternativ. I dag har vi i det avseendet endast\r\npropositionen att hålla oss till.</pre><pre>Låt oss ta upp den reservation som är intressant i\r\nsammanhanget, nämligen reservation nr 1. I denna\r\nyrkar moderaterna, folkpartiet och centern avslag\r\npå propositionen. Vi har hört skälen här i debatten.\r\nIngen har dock hört att dessa partier tillsammans\r\nhar ett samlat alternativ som man kan ställa emot\r\nregeringens proposition. Man kan fråga sig varför\r\nså inte är fallet. En gissning är att man i\r\nförlängningen inte kan uppnå en sådan enighet\r\nmellan de tre borgerliga partierna. Man är enig mot\r\npropositionen och det föreslagna\r\nfinansieringssystemet -- hit men inte längre.</pre><pre>Vi som har följt bostadspolitiken på nära håll en\r\nlängre tid ser ju moderaternas längtan och trängtan\r\nefter att uppnå det hägrande målet -- en fri\r\nbostadsmarknad. Den skall vara fri från\r\nregleringar, fri från lånegranskning, fri från\r\nbruksvärderingar och fri från hyresgäströrelser. Till\r\npå köpet når man det välsignade tillståndet med\r\ns.k. ökad rörlighet på bostadsmarknaden. Med\r\nbruksvärdet, och därmed också besittningsskyddet,\r\nur bilden kan rörligheten på bostadsmarknaden\r\näntligen ta fart. Uttrycket rörlighet är numera alla\r\nbostadsaktiva ekonomers honnörsord. Med detta\r\nmenas i allmänhet att man anvisar en väg till ökad\r\nsegregering inom bostadsområdet.</pre><pre>Det är just detta som är det fina med den sociala\r\nbostadspolitiken som Sverige var, och alltjämt är,\r\nensamt om i hela världen. Olika grupper kunde bo\r\ni samma bostadsområde oavsett inkomster och\r\nfamiljeförhållanden. På senare år har vi tyvärr\r\nkommit en smula ur den rytmen. Därför trycker vi\r\nså hårt på att den sociala bostadspolitiken även\r\nskall prioriteras när vi växer in i ett nytt\r\nfinansieringssystem.</pre><pre>Jag skall säga några ord om den gemensamma\r\nborgerliga avslagsreservationen. Bakom denna står\r\nfolkpartiet och centern, vart och ett med sin syn på\r\nvår bostadspolitik. Ett intressant inslag i denna\r\nförmiddags debatt var när Agne Hansson och\r\nErling Bager pucklade på varandra efter bästa\r\nförmåga. Man har ändock nått en enighet\r\ntillsammans med moderaterna och samsats i\r\nreservationen. För mig är det alljämt en gåta hur\r\ncentern har hamnat där. Vi har ju väldigt ofta hittat\r\ngemensamma grepp på hanteringen av spörsmål\r\nsom rör bostäderna. Vi får väl se vad som kommer\r\natt ske i fortsättningen på bostadspolitikens\r\nområde.</pre><pre>Jag vill även ta upp SBAB, statens\r\nbostadsfinansierings AB. När det tillkom genom\r\nbostadsutskottets starka engagemang -- dvs. av\r\nsocialdemokraterna och dåvarande vänsterpartiet\r\nkommunisterna -- blev det ett himla liv. Men SBAB\r\nvisade sig bli riktigt duktigt. Det höll, med råge, de\r\nkrav som statsmakterna ställde på lönsamheten.\r\nGenom att finansieringen av det tänkta räntelånet\r\nsker på den öppna kreditmarknaden måste SBAB\r\nnu marknadsanpassas, dvs. företaget skall ut och\r\nkonkurrera med andra kreditinstitut.</pre><pre>Nu föreslår moderaterna och, till vår stillsamma\r\nundran, även folkpartiet att SBAB skall avskaffas.\r\nNär detta kreditföretag tillkom kritiserades det för\r\natt det ansågs leva i en skyddad ekonomisk värld.\r\nNär SBAB nu ger sig ut och tar upp kampen med de\r\netablerade kreditinstituten skall SBAB inte få vara\r\nmed längre. Finns det verkligen ingen plats för\r\nSBAB bland jättarna på den svenska\r\nkreditmarknaden? Till på köpet har SBAB under\r\nsenare tid fått en folkpartist som ordförande,\r\nnämligen Ingemar Eliasson, landshövding i\r\nVärmlands län. Min stillsamma fråga till Erling\r\nBager är om han någonsin har träffat Ingemar\r\nEliasson och frågat honom vad han tycker om\r\nSBAB. Det vore intressant att få en liten\r\nkommentar till detta.</pre><pre>Jag nämnde att vi har gjort en rad\r\ntillkännagivanden. De finns i betänkandet. Vi säger\r\nbl.a. till regeringen att man skall göra en utredning\r\nom organisationsstrukturen inom boverket och en\r\növersyn av regelverket och lånehanteringen.\r\nRegeringen är i färd med att expediera denna\r\nbeställning. Dessutom skall\r\nlänsbostadsnämndernas framtida uppgift\r\nkartläggas i utredningen.</pre><pre>Vi har också konstaterat att regeringen har tillsatt\r\nen utredning som skall göra en översyn av\r\nfastighetsskatten. Vi har sagt till regeringen att\r\nförlägga den planerade kreditgarantinämnden till\r\nKarlskrona. Där finns boverket redan.</pre><pre>Vi vill ha en översyn av\r\nrealisationsvinstbeskattningen på främst\r\nbostadsrätter. I betänkandet finns det exempel på\r\nhur en realisationsvinstbeskattning kan slå.\r\nFörhoppningsvis har det väl ändå aldrig varit\r\navsikten att konstruera en skatteregel så tokigt.</pre><pre>Det finns för övrigt en liknande jämförelsepunkt\r\näven i den nya skattereformen. Denna kammare\r\nhar lyckats besluta att en bostadsrättshavare vid\r\nförsäljning både skall skatta för eventuell vinst och\r\nför sin förlustandel i bostadsrättsföreningens\r\nbokföring. Nu får vi be om litet skärpning i\r\nfinansdepartementet. Politik är inte bara\r\nmatematik.</pre><pre>Därmed har jag också gett ett svar till Knut Billing.\r\nHan frågade vad jag tycker om\r\nrealisationsvinstbeskattningen. Jag tycker att den\r\när felaktigt konstruerad i båda dessa fall. Jag\r\nkommer att göra allt vad jag kan för att medverka\r\ntill en rättelse på det området.</pre><pre>Herr talman! Jag yrkar bifall till utskottets\r\nhemställan i dess helhet och därmed avslag på\r\nsamtliga reservationer.</pre><pre>Jag vill dock göra ytterligare ett par tillägg. Bland\r\nträhusfabrikanterna -- åtminstone bland ett ovisst\r\nantal -- har stor aktivitet utbrutit när det gäller det\r\nföreslagna nya finansieringssystemet. Man har\r\nbesökt utskottet. Det kommer brev så gott som\r\ndagligen. Innehållet är ganska likartat. Det\r\nkommer att gå åt skogen med hela den svenska\r\nträhusfabrikationen om det här förslaget vinner\r\nriksdagens bifall. Det är eländets elände.</pre><pre>Jag förstod när jag lyssnade på Agne Hanssons\r\nanförande och i ännu högre grad när jag lyssnade\r\npå Knut Billings att trähusfabrikanterna har gjort\r\nett mycket starkt intryck på dessa två herrar. Det\r\nvore hemskt om de talade sant. Det är visserligen\r\nett nytt system, och det kan nog verka krångligt att\r\nreda ut, men ingenting är omöjligt. Den befarade\r\nnedgången i orderböckerna under de senaste\r\nmånaderna kan också ha sina orsaker i den\r\nekonomiska åtstramningen. Det kan vara så. Det\r\nkan också bero på att trähusfabrikanterna envisas\r\nmed att tala om för oss, och naturligtvis även för\r\nalla andra, att ingen längre kommer att köpa\r\nsmåhus om bostadsfinansieringssystemet går\r\nigenom.</pre><pre>Det är sällan man upplever att säljare av en produkt\r\nsjälva talar om för presumtiva kunder att de inte\r\nlängre skall köpa småhus. Naturligtvis kommer folk\r\näven i fortsättningen att efterfråga småhus.\r\nSjälvfallet blir det så, men det skadar inte med en\r\nbättre marknadsföring för produkten än den som\r\njust nu verkar vara dominerande inom\r\nträhusområdet.</pre><pre>Vi har många erfarenheter av hur det brukar gå när\r\nman överdimensionerar sina farhågor. Vi har mött\r\ndet många gånger och bara för några år sedan hade\r\nden socialdemokratiska gruppen i bostadsutskottet\r\nbesök av en av Stockholms största byggmästare\r\nsom i sitt sällskap hade en vid den tidpunkten\r\nnyanställd verkställande direktör. De var verkligen\r\nbekymrade. Vi skulle diskutera ett förslag om\r\nändrade regler vid ombyggnad av\r\nbostadsfastigheter, och de målade ut bekymren så\r\natt man nästan rördes till tårar.</pre><pre>Vi försökte att prata med dem och få dem att\r\nacceptera den bakgrund som motiverade\r\nförändringen, men de hade kommit fram till att det\r\nskulle gå mycket dåligt för byggbranschen, inte\r\nminst skulle det gå väldigt dåligt här i Stockholm.\r\nVi träffade en överenskommelse med dem om att\r\nträffas till hösten igen. Om deras farhågor var\r\nriktiga, åtog vi oss, om det behövdes, att ta en dust\r\nmed regeringen för att nämna deras\r\nförutsättningar. Sedan dess har vi inte sett till dem,\r\nför de kom aldrig tillbaka till oss socialdemokrater\r\ni bostadsutskottet.</pre><pre>Jag tror inte att överdrifterna fyller någon annan\r\nfunktion än att de som sysslar med denna\r\nverksamhet blir litet nervösa och deprimerade.</pre><pre>Knut Billing antydde litet konsiliant, om jag får\r\nanvända ett sådant varmt uttryck, att förslaget om\r\natt skjuta fram ikraftträdandet av systemet ett\r\nhalvår skulle ha skett efter en mycket kort kontakt\r\nmed boverkets generaldirektör Gösta Blu cher. Jag\r\nvill tala om för Knut Billing att jag ofta har kontakt\r\nmed Gösta Blu cher. Senast på morgonen i dag har\r\njag haft en kontakt med boverkets generaldirektör\r\nför att diskutera.</pre><pre>Av honom har jag fått reda på hur hyggligt det ändå\r\nser ut på bostadsmarknaden i Sverige i dag. Den\r\nbild som Agne Hansson inledde med att måla upp,\r\nfick mig att nypa mig i benet och undra om vi\r\negentligen diskuterade samma bostadsmarknad.</pre><pre>Vi har på ett par tre år byggt omkring 60 000 nya\r\nlägenheter. Vi har hög kapacitet på\r\nbostadsbyggandet i Sverige. Vi har en hög kapacitet\r\nockså på småhusbyggandet i Sverige. Det ser\r\nutomordentligt bra ut när det gäller produktionen\r\nav bostäder. Vi kan knappast nå en högre kapacitet\r\nän vi har för närvarande.</pre><pre>Vi har också en konjunkturutveckling som\r\nmarkerar en viss ekonomisk åtstramning. Denna\r\nkonjunkturutveckling kommer naturligtvis i sinom\r\ntid att sätta sin prägel på efterfrågan av bostäder. Vi\r\nhoppas att den inte skall bli särskilt stark, men det\r\nfinns alltså inga andra tecken för dagen än att man i\r\nvissa kommuner har uppnått balans mellan tillgång\r\noch efterfrågan av bostäder.</pre><pre>Det är bra och det är det vi har åsyftat. Vi skall ju\r\nbygga bort bostadsbristen.</pre><pre>Jag tror också att det finns återhållsamma\r\nprognoser inför 1991. Men jag tror inte att man\r\nskall driva upp debatten om den nya\r\nbostadsfinansieringen på ett sådant sätt att man får\r\nuppfattningen att det skulle vara detta som välte de\r\npositiva förutsättningarna som ändå finns när det\r\ngäller bostadsbyggandet i Sverige.</pre><pre>Slutligen skall jag svara på några frågor om jag\r\nhinner inom min föreskrivna tid. Jag har svarat på\r\nKnut Billings fråga om reavinstbeskattningen. Jag\r\nskall svara på hans fråga om underhållslån. Min\r\nuppfattning är att varje bostadsföretag skall ha en\r\nunderhållsfond som fungerar när man skall\r\nunderhålla bostäder.</pre><pre>Samtidigt vet jag att det i många kommuner anvisar\r\nman bostadssökande till de allmännyttiga\r\nbostadsföretagen som bara bor en kort tid i husen.\r\nAtt dessa bostadssökande har sociala problem kan\r\nbidra liksom annat till att man får en starkare\r\nförslitning av dessa lägenheter. Sett ur den\r\nsynpunkten är det lätt för mig att acceptera\r\nunderhållslån, om vilket vänsterpartiet och\r\nsocialdemokraterna har träffat en\r\növerenskommelse.</pre><pre>Beträffande framflyttningen av tidpunkten för\r\nikraftträdande med ett halvår, vill jag understryka\r\nvad Kjell Dahlström har sagt. Vi har inte fattat\r\nnågot beslut om att flytta fram tidpunkten för\r\nikraftträdandet. Vi har fattat beslut och sagt att om\r\nregeringen bedömer att tidpunkten skall flyttas\r\nfram, får den komma tillbaka till riksdagen med en\r\nproposition i frågan. Något annat beslut har\r\nbostadsutskottet inte fattat.</pre><pre>Jag tror att Agne Hansson och Erling Bager har\r\navrättat varandras förslag. Vi har konstaterat, inte\r\nutan en viss tillfredsställelse, att Erling Bager har\r\nfastslagit att den effekt som Agne Hansson har\r\nutmålat av centerpartiets förslag inte stämmer\r\növerens med vår uppfattning. Jag gör samma\r\nbedömning. Agne Hansson har egentligen inte\r\nmycket att komma med i den här frågan.</pre><pre>Det är bara att konstatera att det är väldigt populärt\r\natt angripa och misskreditera bostadspolitiken.\r\nPrat om misslyckad bostadspolitik och annat får vi\r\nofta höra i bostadspolitiska debatter.</pre><pre>Det är inte alls populärt att ställa upp och fatta\r\nbeslut som är litet oangenäma. Det är där vi nu\r\nmåste visa vår styrka, vi som står bakom detta\r\nförslag: Kjell Dahlström, vänsterpartiets Eva\r\nZetterberg och socialdemokraterna. Vi måste vara\r\nmedvetna om att vi befinner oss i ett ekonomiskt\r\nåtstramningsläge. Det är viktigt att klara ut dessa\r\nfrågor och att vi nu får ett förslag som är det enda\r\nalternativet för att göra det.</pre><pre></pre><pre>Anf. 25 AGNE HANSSON (c) replik:</pre><pre>Herr talman! Jag vill inte tro att det är höjden av\r\nmoralisk styrka att inte arbeta för alternativa\r\nförslag, utan i stället ställa upp för förslag som man\r\ntycker är dåliga. Vi arbetar efter den konstruktiva\r\nlinjen i centern och har styrkan att säga nej när vi\r\ntycker att det är nödvändigt.</pre><pre>Sedan tror jag, Oskar Lindkvist, att det är väldigt\r\nfarligt att nonchalera det som Sveriges\r\nträhusfabrikanter säger i det här fallet. Det har\r\ngjort ett starkt intryck på mig, och det beror\r\nnaturligtvis på det faktum att jag lever i deras\r\nverklighet.</pre><pre>Sveriges småhusfabriker ligger som ett pärlband\r\nrunt det småländska höglandet i ett\r\nregionalpolitiskt utsatt område. 100 000 av 200 000\r\nanställda på Hultsfredshus, som jag geografiskt\r\nbefinner mig mycket nära, har fått avsked på grund\r\nav en snabbt vikande orderingång.\r\nSmåhusfabrikanterna säger att de på tre veckor\r\nkänner av en 30-procentig nedgång i\r\norderingången, vilket kommer att betyda att\r\nmellan 15 000 och 20 000 arbetstillfällen försvinner\r\ninom denna sektor.</pre><pre>Eftersom jag bor i glesbygden ser jag också behovet\r\nav och bristen på bostäder. Det har gjort intryck\r\näven på mig och centern och sporrat oss att försöka\r\nlösa krisen och inte göra den värre.</pre><pre>De 8 ändringar som utskottet har gjort i förslaget är\r\nbevis på styrka, men pekar samtidigt på de brister\r\nsom ändå vidlåder systemet. Det var därför jag\r\ninledde med att vara ganska ödmjuk, för jag är\r\nmedveten om att det inte är så enkelt.</pre><pre>Just det faktum att det här förslaget inte kommer\r\natt stärka den sociala bostadspolitiken, har gjort att\r\nvi i centern inte har kunnat acceptera det.</pre><pre>Vi kan inte acceptera förslaget därför att det\r\nmotverkar vår strävan att driva en\r\nantiinflationspolitik och få ned\r\nbostadssubventionerna på sikt. Dessutom lägger\r\ndet över mer av kostnaderna än i dag på de boende\r\nsjälva. Det går inte om man skall värna om de\r\nsociala målen. Förslaget strider mot centerns\r\nmålsättning med sitt arbete.</pre><pre>Anf. 26 KNUT BILLING (m) replik:</pre><pre>Herr talman! Först vill jag ta upp det som Oskar\r\nLindkvist berörde i fråga om lån och bidrag till\r\nunderhåll. Han sade att det är motiverat av att man\r\nhar ett starkt slitage på allmännyttans fastigheter.</pre><pre>Detta system leder till att det inte finns någon\r\nanledning att göra det som Oskar Lindkvist vill --\r\natt bygga upp underhållsfonder. Om man ändå får\r\nlån och bidrag, finns det inte någon sådan\r\nanledning. Precis som Rolf Trodin sade vid\r\nutfrågningen är det här en felaktig signal. Det är väl\r\nbara att konstatera att Oskar Lindkvist, som också\r\när verksam inom HSB, har en annan uppfattning i\r\nfrågan än HSBs VD. Han tycker att det är bra att\r\nman har tillgång till lån och bidrag och att det leder\r\ntill att man inte behöver göra avsättningar till\r\nreparationsfonder.</pre><pre>Oskar Lindkvist säger att han skall göra något åt\r\nreavinsteffekten. Jag har hittills sett väldigt få\r\nexempel på att Oskar Lindkvist och de andra\r\nsocialdemokraterna i bostadsutskottet skulle rå på\r\nfinansdepartementet. Vi får nog utgå ifrån att det\r\nblir finansdepartementet som segrar och att\r\nreavinsteffekten kommer att finnas kvar. Det\r\nnaturliga hade varit att ni hade sagt ifrån nu att\r\nflyttskatten skall avskaffas.</pre><pre>Oskar Lindkvist ogillar ordet ''rörlighet.'' Det tycks\r\nvara ett förfärligt ord för honom. Det måste ju\r\nbetyda att han tycker att det är bättre med\r\norörlighet på bostadsmarknaden. Det måste vara\r\nbra med inlåsning på bostadsmarknaden och att\r\nmänniskor inte skall kunna få tag i den bostad de\r\nvill ha.</pre><pre>Oskar Lindkvist tycker tydligen att det är bra att vi\r\nhar en situation med 4 miljoner lägenheter fördelat\r\npå 3,7 miljoner hushåll och att människor trots det\r\ninte kan få tag på den bostad de vill ha. Självfallet\r\när det bra med rörlighet på bostadsmarknaden så\r\natt konsumenterna kan få tag på den bostad de\r\nverkligen vill ha.</pre><pre>När det gäller trähusfabrikernas problem säger\r\nOskar Lindkvist att det skulle vara hemskt om det\r\nvar sant. Ja, visst skulle det vara hemskt, Oskar\r\nLindkvist! Därför gäller det att vara försiktig. Jag\r\nvill fråga Oskar Lindkvist vilket råd han vill ge det\r\nunga par som bor på landet och bosparar med\r\nmålsättning att skaffa eget hem 1992.</pre><pre>Avslutningsvis, herr talman, skall jag komplettera\r\nmitt yrkande med att också yrka bifall till\r\nreservation 5, 35 och 37.</pre><pre>Anf. 27 ERLING BAGER (fp) replik:</pre><pre>Herr talman! Jag vill, när jag vänder mig till Oskar\r\nLindkvist, börja med att säga en sak som kanske\r\nändå till att börja med är litet positiv för\r\nsocialdemokraterna. Efter lång senfärdighet har\r\nsocialdemokraterna ändå försökt att utreda och ta\r\nfram ett underlag för ett nytt\r\nbostadsfinansieringsförslag. Det kommer som sagt\r\nväldigt sent, men ni har genomfört ett arbete där ni\r\nhar försökt att titta på subventionerna och ett nytt\r\nbostadsfinansieringsförslag.</pre><pre>Dess värre sammanfaller inte de analyser och\r\nutredningar som socialdemokraterna har gjort med\r\nvad vi tycker i folkpartiet. Vi tycker att de förslag\r\nsom nu har tagits fram är för långtgående och\r\nomfattande. Vi tror att de till slut resulterar i ett\r\nrent lotteri med de bostadsintressenter som finns på\r\nmarknaden. Ingen vet hur det slutar -- inte ni heller.\r\nVi tror att hela systemet kommer att braka\r\nsamman.</pre><pre>Jag vill kommentera ett par saker. Vi har, vilket\r\nOskar Lindkvist påpekade, en gemensam\r\nreservation från tre partier. Denna reservation\r\nutgör en utgångspunkt och grund för att ta fram ett\r\nnytt förslag. Det är därför vi har begärt\r\nåterremittering av hela förslaget.</pre><pre>Vad folkpartiet står för och vad vi tycker framgår\r\nklart av vår partimotion, som jag förutsätter att\r\nOskar Lindkvist väl känner till. Vi motsätter oss att\r\nni nu, när ni hade chansen att göra på annat sätt,\r\nfortsätter att öka subventionerna.</pre><pre>Av vad som har framgått tidigare i debatten, skall\r\nman nu få subventioner för lägenhetsunderhåll till\r\natt tapetsera om och annat. Det tycker vi är fel. Vi\r\nföredrar i stället att man skall ha skattefria\r\nreparationsfonder.</pre><pre>Ert förslag talar också för att ni kommer att agera\r\nså att bostadsföretagen kommer att tvingas\r\navveckla de fonder som redan finns. Regleringen\r\nfortsätter också. Den utökas, vilket jag har nämnt\r\ntidigare, i och med att investeringsbidraget nu blir\r\nvillkorat.</pre><pre>Jag fick en fråga om SBAB, och jag har talat med\r\nIngemar Eliasson. Vår uppfattning om SBAB har\r\nframkommit i många motioner. Det framgår av vår\r\nreservation i dagens betänkande att vi inte tycker\r\natt SBAB skall vara statsägt. SBAB kan ha en\r\nannan ägare. Vill man avreglera och göra något åt\r\nden statliga bostadsbyråkratin, bör man se över\r\nvilken del av verksamheten som är nödvändigt att\r\nha i statlig ägo. Vi finner inte att staten behöver äga\r\nSBAB.</pre><pre>Anf. 28 EVA ZETTERBERG (v) replik:</pre><pre>Herr talman! Jag vill säga till Oskar Lindkvist att\r\njag i allt väsentligt instämmer i beskrivningen av\r\nden sociala bostadspolitiken. Jag tror att vi är\r\nväldigt överens om målen och till viss del också om\r\nhur de skall uppfyllas.</pre><pre>Jag tycker inte att jag har fått svar på mina frågor\r\ntill socialdemokraterna vad gäller förslagen från\r\nvänsterpartiet där vi vill komplettera betänkandet i\r\nväsentliga avseenden. Jag tänker då exempelvis på\r\nförslaget om att slopa moms på fjärrvärme m.m.\r\nDet skulle vara önskvärt att få veta vad\r\nsocialdemokraterna tycker om våra förslag.</pre><pre>Anf. 29 OSKAR LINDKVIST (s) replik:</pre><pre>Herr talman! Orsaken till att vi inte kan acceptera\r\nvänsterpartiets förslag om att ta bort momsen på\r\nfjärrvärme sammanhänger med att vi inte har något\r\nekonomiskt utrymme för att kunna genomföra en\r\nsådan förändring. Det finns inte utrymme i vår\r\nbudget för alla de förslag som kostar mycket\r\npengar. Därför har vi också yrkat avslag på\r\nvänsterpartiets motion.</pre><pre>Jag konstaterar av Erling Bagers sista replik att han\r\negentligen bara är emot att SBAB ägs av staten.\r\nHan är inte emot att SBAB sköts duktigt, att det\r\ngår bra för företaget, att man har en duktig\r\nordförande som är folkpartist eller att SBAB\r\nmycket väl kommer att ta upp kampen med de stora\r\ndrakarna på kreditområdet i det svenska samhället.\r\nHan tycker bara att det är fel att staten är ägare.\r\nDet tycker jag är en form av dogmatism som\r\negentligen inte borde finnas hos en sannfärdig\r\nfolkpartist -- om det nu finns några sannfärdiga\r\nfolkpartister kvar i det svenska samhället.</pre><pre>Erling Bager säger att det har tagit för lång tid att\r\nfå fram förslaget, att det är för långtgående och att\r\ndet hade behövt komma tidigare. I konsekvens\r\ndärmed yrkar han på återremiss och vill att ett nytt\r\nförslag skall utarbetas. Det betyder att det tar ännu\r\nlängre tid att komma fram till ett beslut. Mer\r\nbråttom har inte Erling Bager. Han har inte\r\nutnyttjat den tid som gått för att få fram ett förslag\r\nfrån folkpartiet.</pre><pre>Jag ser mitt resonemang om trähusfabrikernas och\r\nträhusfabrikanternas framtid i ett positivt schema,\r\nAgne Hansson. Jag vill att trähusfabrikanterna\r\nskall göra bästa möjliga av det nya\r\nbostadsfinansieringssystemet. Jag har inte sagt\r\nnågot annat än att jag tycker att de har fel\r\nmarknadsföring. Som jag berättade vid ett samtal i\r\nett annat sammanhang läste jag häromdagen\r\ntidningen Q, i vilken två prominenta herrar som\r\nAgne Hansson och Curt Wrigfors har medverkat.\r\nDen senare är chef för den mycket framgångsrika\r\nBorofabriken i Landsbro. I en artikel i tidningen\r\nger direktör Wrigfors en mycket positiv och stabil\r\nbild av bostadsmarknaden. Han uttalar sig\r\nhundraprocentigt positivt om den politik kring\r\nbostadsfrågorna som förs i det svenska samhället.\r\nFör att det inte skall råda något missförstånd om\r\nvad jag sade i mitt tidigare inlägg vill jag säga att jag\r\nhar samma uppfattning som han.</pre><pre>I mitt anförande sade jag att det är naturligt att\r\nbostadsföretagen har en underhållsfond, Knut\r\nBilling. Den uppfattningen står jag fast vid. Det är\r\nlika naturligt att de har lånat pengar med tanke på\r\nde omständigheter som råder. Dessa redovisade jag\r\nockså i mitt anförande. Det är inte märkligt att den\r\nmöjligheten kommer att finnas inom ramen för det\r\nnya bostadsfinansieringssystemet.</pre><pre>Anf. 30 AGNE HANSSON (c) replik:</pre><pre>Herr talman! Det är intressant att kunna\r\nkonstatera hur eniga Erling Bager och Oskar\r\nLindkvist har varit när det gällt att försämra\r\nförutsättningarna för de boende. Därefter träter de\r\nom hur man skall arbeta vidare för att hitta ett\r\nsystem för att förbättra situationen för de boende.\r\nJag har framfört kritik mot att förutsättningarna är\r\nbetydligt sämre än de hade varit med en annan\r\ninriktning på skattereformen.</pre><pre>Vilket socialt tänkande, Oskar Lindkvist, ligger\r\negentligen bakom ett system där hundratusentals\r\nfler människor blir bidragberoende? Man\r\nomöjliggör för barnfamiljer i normalinkomstlägen\r\natt bo i en villa. Det föreslagna systemet lyfter över\r\n8--15 miljarder i kostnader från statsbudgeten till\r\nde boende. Det kan illustrera vad det i praktiken\r\nrör sig om. En normalstor villa kostar i dag ca 1,2\r\nmilj. kr. att uppföra på en liten ort. Det innebär att\r\nstaten subventionerar denna villa med 130 000 kr.\r\nper år under de första åren. Dessa pengar skall\r\nvillabyggarna inte längre få i bidrag från staten,\r\nutan de skall få låna dem. Det innebär att\r\nlåntagaren skjuter skuldbördan framför sig. I\r\nbörjan blir inte kostnaderna särskilt höga, och det\r\när en abrovinkel som socialdemokraterna gör för\r\natt hålla boendekostnaderna nere över nästa års\r\nval. Men efter några år blir det etter värre för de\r\nboende. Jag ställer frågan till Oskar Lindkvist,\r\nbostadsministern och socialdemokraterna:Vad gör\r\nni om de boende på sikt inte orkar betala sina\r\nskulder? Är ni då beredda att göra precis som\r\nstaten fick göra med paritetslånen, nämligen lösa in\r\nskuldökningen? Lovar ni att göra det? Det blir en\r\nnödvändighet. Problemet är att det blir betydligt\r\ndyrare för staten längre fram än om man nu hittar\r\nen mer modest övergång till ett system där\r\nkostnaderna och subventionerna kan hållas nere.</pre><pre>Oskar Lindkvist nämnde min artikel i tidningen Q.\r\nJag hoppas att han också har läst de brev som Curt\r\nWrigfors har skrivit till bostadsministern och\r\nregeringen. I dem ber han på sina bara knän att det\r\nföreliggande förslaget inte skall genomföras nu. Jag\r\nförstår att Curt Wrigfors av marknadspolicyskäl\r\ninte kan säga det utåt. Men jag medger att det inte\r\när bra att spela detta dubbelspel.</pre><pre>Anf. 31 KNUT BILLING (m) replik:</pre><pre>Herr talman! Oskar Lindkvist ställde tidigare en\r\nfråga till mig om SBAB. Vi kritiserade SBAB när\r\ndet bolaget infördes och sade att dess\r\nbostadsfinansieringssystem var helt felaktigt.\r\nVarför bör då inte SBAB finnas kvar om bolaget\r\nges samma konkurrensvillkor som övriga bolag på\r\nkreditmarknaden har? Svaret är helt enkelt att det\r\ninte behövs något statligt kreditinstitut. Det räcker\r\nutmärkt bra med de kreditinstitut som redan finns\r\npå marknaden. Konkurrensen är både bred och\r\nbra. Att åberopa att Ingemar Eliasson är\r\nordförande i SBAB är inget skäl för att bolaget\r\nskall finnas kvar. Även om Oskar Lindkvist var\r\nordförande skulle jag yrka att SBAB avskaffades.</pre><pre>Curt Wrigfors, som Oskar Lindkvist omnämner i\r\ndebatten, har förvisso skrivit brev. I tidningen Q\r\nuttalar han att föreliggande förslag är bra. Jag\r\ntycker det är beklagligt att han inte har kurage att\r\nsäga det som han skriver i ett brev till\r\nbostadsminister Ulf Lönnqvist, nämligen följande:</pre><pre>''Hur kan du medverka till ett beslut som innehåller\r\nså mycket brister och oklarheter att man bara står\r\ndär handfallen? Är det meningen att du skall föra\r\nin svenskt bostadsbyggande i ett kaos?''</pre><pre>Dessa frågor tycker jag vinner respekt. I detta brev\r\nsäger Curt Wrigfors sanningen. Det borde han ha\r\ngjort också i sin egen tidning.</pre><pre>Jag fick inget svar på min fråga om vilket råd Oskar\r\nLindkvist vill ge det unga paret som bosparar och\r\nvill förverkliga sin dröm om ett eget hem 1992. Jag\r\nhoppas få detta svar i Oskar Lindkvists nästa replik.\r\nDet innebär att jag inte har någon ytterligare replik\r\nför att kunna kommentera hans svar, och det får jag\r\nacceptera. Det intressanta, Oskar Lindkvist, att\r\ndetta par hamnar i en situation att man efter att ha\r\nskaffat sig ett hus för ca 1 miljon kronor, får en\r\nskulduppräkning så att man kanske blir skyldig 1,5\r\nmilj. kr. I dag ligger priset för ett begagnat sådant\r\nhus långt under 1 milj. kr., och allt talar för att den\r\nsituationen kommer att bestå även i framtiden.\r\nParet kan alltså aldrig få igen sina pengar vid en\r\nförsäljning. Den unga familjen blir med andra ord\r\nlivegen om man bygger sitt hus. Nu är de säkert\r\nbåde kloka och förnuftiga och vill inte vara livegna.\r\nDärför tvingas de beklagligt nog att avstå från att\r\nbygga ett småhus. De måste med andra ord flytta\r\ntill en större tätort och bosätta sig där. De har inget\r\nannat val drabbade som de är av den\r\nsocialdemokratiska politiken. Det kommer också\r\nvederbörande att säga.</pre><pre>Anf. 32 ERLING BAGER (fp) replik:</pre><pre>Herr talman! Vi vill avreglera mycket av den\r\nstatliga byråkratin, Oskar Lindkvist. Därför anser\r\nvi att SBAB inte skall ha ett statligt ägaransvar.\r\nDen uppfattningen följer vi upp i vår reservation.</pre><pre>Oskar Lindkvist kommenterade sedan\r\nfolkpartiförslaget och övriga partiers förslag samt\r\nfrågade vad de bygger på, vad utgångspunkten är\r\nför dem osv. Jag hävdar att folkpartiet i många år\r\nhar föreslagit en teknik med hjälp av vilken man\r\nåstadkommer en nedtrappning av räntebidragen i\r\nbefintliga bostadsbestånd. Det systemet började\r\ngenomföras under den borgerliga regeringstiden\r\nmed Birgit Friggebo som bostadsminister. Det är en\r\nbeprövad teknik som ligger i botten för vårt förslag.\r\nOm ni under 1980-talets högkonjunktur inte hade\r\nfortsatt att trappa upp subventionerna, då hade vi\r\ninte haft nuvarande situation.</pre><pre>Nu får vi skörda vad ni har sått i och med den politik\r\nsom ni har fört. Ni har ju låtit detta med\r\nbostadssubventionerna skena i väg.</pre><pre>Vidare vill vi, som framgår av vårt förslag, genom\r\nsuccessiva höjningar av den garanterade räntan i\r\nnyproduktion åstadkomma en likartad funktion\r\nbeträffande bostadssubventionerna. Därefter kan\r\nden enskilde, säger vi, erbjudas möjligheter att ta\r\nlån som innebär en omfördelning av kostnaderna\r\növer tiden. Men vi kan inte ställa upp på så\r\nomfattande förslag som de som ni lägger fram i\r\npropositionen och som utskottsmajoriteten har\r\nställt sig bakom.</pre><pre>Jag måste erkänna, Oskar Lindkvist, att jag i\r\nsomras trodde att det inte skulle komma någon\r\nproposition med anledning av de förslag och den\r\nutredning som har varit. Jag tyckte nog att jag\r\nstärktes i den tanken efter att ha talat med\r\nsocialdemokrater i utskottsgruppen. Men jag\r\nmisstog mig. Det kom alltså en proposition i\r\noktober Jag trodde, som sagt, aldrig att ni skulle\r\ndriva fram ett förslag med tanke på den stora\r\nosäkerhet som ett sådant här instabilt system\r\nskapar.</pre><pre>Beträffande en viss direktör i Landsbro, Curt\r\nWrigfors, vill jag bara säga att det finns en\r\nbetydande skillnad mellan Expressens\r\nhelsidesannonser och vad direktören skriver i brev\r\ntill oss i utskottet och till ministrar. En betydande\r\nskillnad kan här alltså konstateras, och detta är litet\r\nmärkligt.</pre><pre>Så något om reavinstbeskattningen. Nej, Oskar\r\nLindkvist, det räcker inte med ett tillkännagivande\r\ni betänkandet. Det här kommer att skapa mycket\r\nstora problem, inte minst för de människor som bor\r\ni bostadsrätter. Det hade varit mera ärligt att\r\nredovisa ett förslag för riksdagen som hade\r\ninneburit en lösning i alla dessa avseenden.</pre><pre>Anf. 33 EVA ZETTERBERG (v) replik:</pre><pre>Herr talman! Till Oskar Lindkvist vill jag säga\r\nföljande vad gäller talet om att möjligheterna att\r\nundanta fjärrvärmen från momsbeskattning och att\r\ngöra andra undantag enligt skulle vara obefintliga,\r\ndärför att kostnaderna skulle bli så höga för staten.\r\nMen i och med att beslut fattas om\r\nräntelånesystemet kommer det ju att finnas ett\r\nfinansiellt utrymme fr.o.m. 1992. Det är vår\r\nuppfattning att det mycket väl skulle vara möjligt\r\natt ha vissa undantagsbestämmelser, t.ex. för att\r\ninte hyresgäster, familjer och hushåll, som har små\r\ninkomster skall drabbas på det sätt som nu kommer\r\natt ske till följd av skatteomläggningen. Jag antar\r\natt Oskar Lindkvist i dag inte är beredd att säga att\r\nman nu är villig att frångå skatteomläggningen.</pre><pre>Så några ord om en fråga som har tagits upp\r\ntidigare, bl.a. i Oskar Lindkvists anförande. Det\r\nhandlar om systemets krånglighet. Jag tror att jag\r\nuttryckte mig klart i mitt första anförande. Jag sade\r\nju att jag verkligen instämmer i kritiken om hur\r\nsvårt det är att förstå dessa saker. Vidare pekade\r\njag på att det krävs förenklingar. Jag tycker att det\r\när bra att få framfört att förenklingar inte kan gå ut\r\npå att man frångår en social och rättvis\r\nbostadspolitik. Det är vad jag tycker. Därmed\r\ninstämmer jag i det som Oskar Lindkvist sade i sitt\r\nförsta anförande, nämligen att det som jag nyss har\r\nnämnt är vad de borgerliga partierna vill göra. Men\r\nvi i vänsterpartiet står fast vid det aktuella förslaget,\r\neftersom detta ändå kan erbjuda en mera rättvis\r\nsituation på bostadsmarknaden.</pre><pre>Anf. 34 OSKAR LINDKVIST (s) replik:</pre><pre>Herr talman! Agne Hansson säger att det är\r\nomöjligt för barnfamiljer att skaffa sig ett eget hem\r\nmed det nya bostadsfinansieringssystemet. Vidare\r\nfrågar Knut Billing mig vilket råd jag vill ge de\r\nungdomar som har bosparat och som tänker skaffa\r\nsig ett eget hem. Till yttermera visso bor dessa\r\nungdomar på landsbygden -- detta enligt\r\nfrågeställarens egen uppläggning. Svaret är mycket\r\nenkelt: Utan tvekan rekommenderar jag dessa\r\nungdomar att bygga ett eget hem med det nya\r\nbostadsfinansieringssystemet. Visserligen kan det\r\nförefalla något diskutabelt ekonomiskt sett, om\r\nman enbart ser till skuldsidan. Men samtidigt\r\nplanas deras kostnader ut. De får alltså möjlighet\r\natt bo till kostnader som rimligen bör vara\r\növerkomliga under de första svåra åren -- för så är\r\ndet ju för en villaägare.</pre><pre>Jag tycker inte att det är något problem att ge\r\nungdomarna detta råd. Jag tror att också\r\nträhusfabrikanterna skall ge ungdomarna precis\r\nsamma råd, och det kommer de för övrigt att göra.</pre><pre>I alla tider har man ju trott att ungdomar inte skulle\r\nvåga sig på uppgiften att skaffa sig en villa. Men det\r\nhar de vågat sig på, och de har också klarat den\r\nuppgiften. Därom råder inget tvivel. Agne\r\nHansson frågar vad vi nu tänker göra. Han frågar\r\nom vi kan ge ett löfte om att de skall lösas ut om\r\nsystemet -- vilket kanske ligger så att säga i frågans\r\nlängdriktning -- skulle haverera. Jag tycker att\r\nfrågan egentligen borde ställas till\r\nbostadsministern. Jag kan dock säga att det enligt\r\nmin mening helt enkelt är så, att\r\nsocialdemokraterna tar ansvar för det här\r\nbostadsfinansieringssystemet. Men systemet måste\r\nförst sättas i sjön. Först därefter kan det sänkas.\r\nDet måste alltså få verka ett tag, så att man får\r\nerfarenheter av det. Man kan således inte börja\r\nmed att begrava detta system som inte ens har trätt\r\ni kraft.</pre><pre>Agne Hansson har ju här tidigare kritiserat oss för\r\natt vi har öppnat en möjlighet för regeringen att\r\nkomma tillbaka till riksdagen med en begäran om\r\nen framflyttning ett halvår i tiden. Jag tycker dock\r\natt vi borde kunna kosta på oss att vara litet\r\nkonsekventa när vi bemöter varandra i dessa\r\nfrågor.</pre><pre>Tidigare sade Knut Billing till mig att han trodde att\r\nfinansministern var väl stark att rå på när det gäller\r\nreavinstbeskattningen. Men då vill jag säga att det\r\nhelt beror på riksdagen. Det är faktiskt, Knut\r\nBilling, riksdagen som stiftar lagar i det här landet,\r\ninte finansministern. Därför tror jag att det finns\r\nmöjligheter att åstadkomma en förändring av\r\nrealisationsvinstbeskattningen. Jag kommer\r\npersonligen att arbeta för en sådan förändring.</pre><pre>Sedan vill jag bara säga följande till Erling Bager.\r\nNu har vi beställt en utredning beträffande\r\nregleringsfrågorna och lånehanteringsfrågorna.\r\nDet är bara att säga till för er i folkpartiet, centern,\r\nmoderata samlingspartiet, vänstern och\r\nmiljöpartiet. När ett förslag ligger på riksdagens\r\nbord kan vi diskutera på vilket sätt vi skall göra en\r\navreglering.</pre><pre>Andre vice talmannen meddelade att Agne\r\nHansson, Knut Billing och Erling Bager anhållit att\r\ntill protokollet få antecknat att de inte ägde rätt till\r\nytterligare repliker.</pre><pre></pre><pre>Anf. 35 Bostadsminister ULF LÖNNQVIST\r\n(s):</pre><pre>Herr talman! Oskar Lindkvist har utförligt\r\nredovisat skälen till att vi här i riksdagen i dag kan\r\ndiskutera ett förslag om en förändrad\r\nbostadsfinansiering. Grunden för detta är\r\nnaturligtvis att det finns en del brister i det\r\nnuvarande systemet, som inte erbjuder lika villkor\r\nför olika upplåtelseformer och ägarkategorier vare\r\nsig vid produktionstillfället eller över tiden. Vidare\r\nhar systemet liten fördelningspolitisk träffsäkerhet.\r\nDessutom kan räntebidrag kapitaliseras när\r\negnahem och bostadsrätter säljs. På det sättet ökar\r\nsäljarens förmögenhet, samtidigt som den som\r\nköper bostaden inte får del av det dyra\r\nsamhällsstödet. Inte heller utjämnas kostnaderna\r\növer tiden. Därtill kommer, naturligtvis, de\r\nstatsfinansiella tingen.</pre><pre>När man går över till ett nytt system är det\r\nnaturligtvis nödvändigt att man med hjälp av\r\nsystemet skall kunna säkerställa ett fullföljande av\r\nden sociala bostadspolitiken. Det handlar då om\r\nallas rätt till en bra bostad. Det system som i dag\r\ndiskuteras möjliggör ett fortsatt upprätthållande av\r\ndet bostadsbyggande som behövs över hela landet.\r\nDet är ett system som är stabilt till sin konstruktion.\r\nDet är ett system som gör att bostadsutgiften för\r\nden boende inte kommer att öka snabbare än den\r\nskulle ha gjort med dagens system. Vad\r\nutskottsmajoriteten har ställt sig bakom är ett\r\nförslag som står på de boendes sida.</pre><pre>Så, herr talman, några reflexioner med anledning\r\nav det som har sagts i debatten här. Min första\r\nreflexion gäller den svartmålning som företrädare\r\nför centern, folkpartiet och moderaterna har\r\npresenterat. Det skulle bli ett eländes elände om\r\ndet här förslaget genomfördes. Man skulle inte\r\nkunna bygga på landsbygden. Människor skulle\r\nförvägras att skaffa ett eget hem. Det föreslagna\r\nsystemet skulle bli en stoppkloss för\r\negnahemsbyggandet osv. Dessutom har man\r\nhänvisat på olika sätt till uttalanden som gjorts av\r\nbl.a. trähusfabrikanter.</pre><pre>Mot det står ändå det som Oskar Lindkvist\r\nberörde, nämligen det som har sagts av en av de\r\nledande trähusfabrikanterna i landet, Borochefen.\r\nI den tidning som sprids till svenska hushåll säger\r\nhan, som svar på frågan om unga människor vågar\r\ninvestera i ett eget hus -- det är egentligen ett svar\r\ntill Knut Billing -- att bakgrunden till att även du\r\nställer den här frågan är påverkan av den hetsdebatt\r\nsom förekommer''. Att bo i ett eget hus har\r\nhistoriskt alltid varit den bästa boendeformen,\r\nfortsätter man. Det finns ingen som helst anledning\r\natt avstå från ett boende i eget hus.</pre><pre>Till det kommer att man i stora annonser om\r\nsanningen om skattereformen och det nya\r\nräntelånet säger rakt ut: Du som bygger för att bo\r\när den store vinnaren. Du får 1992 en hyra som är\r\nminst 1 000 kronor i månaden lägre än i dag, om\r\nden nya bostadsfinansieringen är beslutad. Så\r\nfortsätter det i ett stort antal positiva att-satser.</pre><pre>Det är naturligtvis precis detta det handlar om.\r\nFortsätter man denna våldsamma kanonad, denna\r\nsvartmålning, detta försök att misstänkliggöra de\r\npartier som står bakom förslaget såsom de som\r\nskulle vilja sänka hela Bostadssverige, är det klart\r\natt man kan riskera att det får negativa\r\nkonsekvenser. Agne Hansson borde, som boende\r\nmitt i trähusbygden, vara väldigt försiktig med att\r\nsöka måla upp skräckbilder, som dessutom saknar\r\nvarje typ av förankring i verkligheten. Nej, ni gör\r\nnaturligtvis de människor ni säger er vilja värna om\r\nden största tjänsten genom att söka ge en sakligt\r\nkorrekt beskrivning av vad det egentligen handlar\r\nom. Då blir era omdömen om det nya förslaget\r\nnågonting helt annat.</pre><pre>Knut Billing har tagit upp sveket mot dem som bor\r\noch sagt att det är etiskt oförsvarligt att införa ett\r\nsystem och sedan göra förändringar i systemet.\r\nKnut Billing exemplifierade med en person han\r\nmött som hade satsat 1,3 miljoner på ett eget hus.</pre><pre>Vad är det Knut Billing vill? Knut Billing vill\r\navveckla subventioner genom extra\r\nupptrappningar av garanterad ränta och genom\r\nandra påslag som snabbt leder till minskad\r\nsubventionsmängd. Men, Knut Billing, det är också\r\ningrepp i befintliga system. Det intressanta är att\r\nnär Knut Billing mötte denne man, som ställde\r\nfrågan på det här sättet, borde kanske Knut Billing\r\ni stället ha sagt att det ni moderater vill är att ta bort\r\nsubventionerna. Då skulle denne man, med huset\r\nför 1,3 miljoner ha, kunnat räkna fram att hans\r\nsubvention vid sidan av den avdragsrätt han har är\r\nungefär 6 500 kr. i månaden. Dråpslaget mot denne\r\nperson, Knut Billing, skulle komma med den\r\navveckling av subventionerna som moderaterna så\r\nhögt ordar om att göra, utan att egentligen sätta\r\nnågonting annat i stället. Men jag förmodar att\r\nKnut Billing glömde att tala om för den här\r\npersonen vad de Billingska attackerna mot hans hus\r\negentligen skulle innebära.</pre><pre>Apropå de borgerliga förslaget vill jag betona att\r\ndet inte, precis som utskottsmajoriteten har skrivit,\r\nfinns något egentligt alternativ till de system som\r\nmajoriteten i utskottet står bakom. Det kom också\r\ntill uttryck i den gemensamma borgerliga\r\nreservationen, som egentligen bara har en enda\r\nutgångspunkt. Det är ett samstämmigt nej till\r\nregeringens förslag.</pre><pre>Det finns en gemensam nämnare till, åtminstone i\r\ndet som kommer till uttryck i moderaternas och\r\nfolkpartisternas motioner, nämligen att\r\nsubventionerna snabbt skall avvecklas. Jag berörde\r\nvad det skulle betyda för dem som bor i småhus, när\r\nman inte sätter någonting annat i stället. För\r\nflerfamiljshusen vill Knut Billing snabbt ta bort\r\nvarje form av subvention för hus byggda före 1975.\r\nDet betyder en hyresökning på 400 kr. i månaden.\r\nFör den som bor i ett hus byggt 1985 betyder\r\nborttagandet av subventionerna en hyresstegring\r\npå 3 670 kr. i månaden. Så kan man fortsätta.\r\nFörsök någon gång att klargöra vad som ligger\r\nbakom ropen på det som tycks så enkelt, att snabbt\r\navveckla subventionerna. Försök tala om att det\r\nhandlar om dramatiska ökningar av bostadsutgiften\r\nför den enskilda människan. Det är nämligen precis\r\ndetta det rör sig om.</pre><pre>Får jag beträffande diskussionen om byråkrati,\r\nbara säga att vi nu ser över denna byråkrati som ni\r\nkallar lånereglerna och lånesystemet.\r\nMarkvillkoret tittar boverket på, enligt det uppdrag\r\nsom verket tidigare fått. Översynen av\r\nlänsbostadsnämndernas arbetsuppgifter i ett\r\nförändrat finansieringssystem ses över. På det sättet\r\ntar vi oss an de frågeställningar som ni här har\r\nberört. Det är inte på det sättet att ingenting görs åt\r\nde här frågorna.</pre><pre>En annan frågeställning som det var mycket\r\ndiskussion om är: Kan man bygga på landsbygden?\r\nJa, visst kan man det. Genom de olika åtagandena i\r\nden statliga garantin ges precis den förutsättningen.\r\nDen kommer till för att det skall vara möjligt att\r\nupprätthålla ett bostadsbyggande över hela landet.\r\nOm den enskilde skulle ha en högre skuld än det\r\npris han kan få ut för huset när han säljer det,\r\nberoende på att något dramatiskt har inträffat på\r\norten såsom industrinedläggelse eller något annat,\r\ngår staten in för att klara det. Det är den fallskärm\r\nsom den enskilde behöver. Det skall göra det\r\nmöjligt att bygga över hela landet. Jag tycker att det\r\när orättfärdigt att hålla på med en svartmålning om\r\natt det blir omöjligt att bygga småhus på\r\nlandsbygden.</pre><pre>Anf. 36 AGNE HANSSON (c):</pre><pre>Herr talman! Jag förstår inte vad det är för\r\nsvartmålning jag sägs hålla på med eller vilka\r\nskräckbilder jag gör. Jag redovisar bara\r\nverkligheten, herr bostadsminister. Jag lever 5 mil\r\nfrån Hultsfredshus. 100 anställda av 200 har fått om\r\navsked på grund av en snabbt vikande orderingång.\r\nDet är vad jag har relaterat här.</pre><pre>Sedan säger bostadsministern att vi säkerställer en\r\nsocial bostadspolitik. Men vad är det för socialt i en\r\nbostadspolitik enligt vilken man övervältrar mer\r\noch mer av kostnaderna på de boende, så att just\r\nlåginkomsttagare och normalinkomsttagare inte\r\nklarar sitt boende utan bidrag och har svårt att klara\r\nsig över huvud taget.</pre><pre>Garantin innebär att man klarar att bo och bygga\r\npå landsbygden. Men då måste bostadsministern\r\nhär och nu ge ett klart besked till dem som tänker\r\nbygga. Var skall en låginkomstintagare, en\r\nnormalinkomsttagare, hämta pengar till de topplån\r\nsom behövs för att klara en bostad? Var skall han\r\nhämta dem, om inte kreditinstituten vill låna ut\r\npengar in blanco?</pre><pre>I ett tidigare brev än det som nu har citerats från\r\nnämnde direktör för Borohus säger han att\r\ntopplånefinansieringen i en fastighet omöjliggörs.\r\nVi kan fortsätta med den här bostadsdirektörens\r\nuttalanden. I och för sig är han Sveriges mest\r\nframgångsrike producent av bostäder och det är\r\ninte oväsentligt.</pre><pre>Den annons som bostadsministern visade här var\r\nfrån någon gång oktober--november. Den 11\r\ndecember i år skrev nämnde direktör till\r\nbostadsministern det som Knut Billing återgav här:\r\n''Är det meningen att du skall föra in svenskt\r\nbostadsbyggande i ett kaos? De remissinstanser\r\nsom när förslaget lades stödde intentionerna börjar\r\nnu att få kalla fötter.''</pre><pre>Under dessa tre veckor direktörens orderingång\r\nsjunkit 30 %. Det är självklart att han börjar få\r\nkalla fötter. Detta är ett faktum. Nu kommer hotet\r\nallt närmare de boende och bostadsproducenterna.\r\nDet är då man ser vart det barkar.</pre><pre>Anf. 37 KNUT BILLING (m):</pre><pre>Herr talman! Jag skall inte ta upp en diskussion om\r\nbostadsbristen. Den har Agne Hansson klarat av.</pre><pre>Ulf Lönnqvist talar om svartmålning. Han säger att\r\nden saknar varje förankring i verkligheten. Då\r\nfrågar man sig vilken verklighet bostadsministern\r\nlever i.</pre><pre>I utskottsbetänkandet på s. 110 kan man läsa vad\r\nSveriges riksbank tycker om\r\nlånefinansieringsförslaget. Riksbanken\r\nkonstaterar: ''Om fastighetspriserna till följd av den\r\nhöga realräntan, förändrade skatteregler och\r\nkanske också till följd av räntelånesystemet i sig\r\nskulle bli nominellt oförändrade, uppstår en\r\nsituation där räntelånet överstiger marknadsvärdet\r\nför huset. -- -- -- Om -- -- -- de reala\r\nfastighetspriserna faller, riskerar hushållen att\r\nhamna i en nettoskuldssituation som skulle bli\r\nbesvärande. -- -- -- Sammanfattningsvis anser\r\nriksbanken, liksom tidigare, att en nedtrappning\r\nmed ett bibehållande av räntebidragen kombinerat\r\nmed en statlig garanti för topplån är att föredra.''</pre><pre>Det är alltså en skarp kritik, men det finns\r\nytterligare kritik. Bankföreningen och en mängd\r\ninstanser som begriper det här har talat om hur illa\r\ndet är. Det är uppenbart att Ulf Lönnqvist inte lever\r\ni verkligheten. Det märks tydligt också när han\r\nskall beskriva vårt förslag. Det var något märkligt.\r\nHan talade om vad det skulle innebära. Den\r\nuppfattning som Ulf Lönnqvist torgför här kan man\r\nfå bara om man väldigt sällan besöker det här huset\r\noch tar del av de debatter som förs och de förslag\r\nsom föreligger. I annat fall skulle man inte ha\r\nkunnat uttrycka sig på det sätt som Ulf Lönnqvist\r\ngjorde. Han säger att vårt förslag om ett gradvis\r\navskaffande av räntebidragen kombinerat med\r\nsänkta skatter skulle innebära en hyreshöjning i\r\nvissa fastigheter på 400 kr. i månaden. Men detta\r\när bara en andeviskning mot vad bostadsministern\r\nsjälv har genomfört. Nu har vi förhandlingar som\r\ninnebär hyreshöjningar på ungefär 1 000 kr. i\r\nmånaden. Dessutom höjs skatterna. I vårt förslag\r\nkombinerar vi en gradvis avtrappning av\r\nräntesubventionerna med sänkta skatter.</pre><pre>Slutligen vill jag säga till Oskar Lindkvist att om\r\nhan behöver hjälp här i riksdagen med att ändra på\r\nreavinstbeskattningen, kunde han göra det mycket\r\nenkelt genom att ta fram reservation 32 i utskottets\r\nbetänkande och tillstyrka den. Riksdagen kunde\r\ngenom att bifalla reservation 32 se till att riksdagen\r\nnu säger ifrån att vi skall göra någon åt\r\nreavinstbeskattningen. Men det törs inte Oskar\r\nLindkvist. Därför var det fortfarande mest\r\nmunväder från hans sida.</pre><pre>Anf. 38 ERLING BAGER (fp):</pre><pre>Herr talman! Bostadsminister Ulf Lönnqvist talar\r\nom svartmålning när vi beskriver den\r\nbostadspolitik som har förts under de senaste 10--\r\n15 åren. Det har förts en låt-gå-politik.\r\nSubventionerna har fått växa, och man har\r\nmotarbetat förslag från andra partier om att arbeta\r\ninte minst under högkonjunkturen med att göra\r\nextra upptrappningar av bostadssubventionerna,\r\nde garanterade räntorna. Det kallas för\r\nsvartmålning. När vi sedan säger att de förslag som\r\nnu föreligger inte håller måttet bygger det, precis\r\nsom Knut Billing och jag själv förut har framfört,\r\npå att inte minst riksbanken, Sparbanksföreningen\r\noch flera remissinstanser kritiserat förslaget och\r\nsagt att det är mycket osäkert. Det här kommer att\r\nskapa problem. Jag tror att det är ett gigantiskt\r\nlotteri som ni kastar de svenska\r\nbostadskonsumenter in i när ni sjösätter den här\r\nreformen. Dessutom fortsätter ni, som jag\r\npåpekade, med att bygga ut regleringarna, inte\r\nminst när det gäller investeringsbidraget.\r\nSubventionerna fortsätter att växa. Snart kan man\r\nfå låna till att byta tapeter.</pre><pre>Det är bra som har framkommit här att ni nu skall\r\nse över det som vi kritiserar: regleringarna och\r\nbyråkratin. Det är tydligen så att vi får kritisera er\r\noerhört hårt i tiotal år och peka på brister. Ni talar\r\nhela tiden emot. Så äntligen, med 10--15 års\r\nfördröjning, inser ni det hela. Då tillsätts en\r\nutredning som skall titta på saken. Det är bra, men\r\ndet kommer för sent.</pre><pre>När det gäller reavinstbeskattningen skulle Oskar\r\nLindqvist tala, om jag uppfattade rätt, med sin\r\nfinansminister för att försöka få ordning på den. I\r\nstället kanske det blir så att jag och andra partier\r\nfår tala med vår finansminister innan det händer\r\nnågonting.</pre><pre>Anf. 39 KJELL DAHLSTRÖM (mp):</pre><pre>Herr talman! Det är faktiskt trevligt för\r\nmiljöpartister att kunna vara överens med\r\nbostadsministern om det här förslaget. Det\r\nförhållandet att vi i miljöpartiet kan stödja ett\r\nsocialdemokratiskt förslag borde faktiskt mana till\r\neftertanke i regeringskretsen. Alltså: lägger\r\nregeringen fram kloka, välgrundade, ''resurssnåla''\r\noch miljöförbättrande förslag, har regeringen\r\nmöjlighet att få ett brett stöd både i parlamentet\r\noch bland folket för kanske en stor del av den\r\npolitik som man smusslar undan när man vänslas\r\nmed de tredskande mittenpartierna.</pre><pre>Jag vill återkomma till min fråga till\r\nbostadsministern varför han under resans gång gått\r\nut och sagt att han inte har kunnat finna något\r\nparlamentariskt stöd, trots idogt, som han säger,\r\nletande. Han hade mycket enkelt kunnat få det här\r\nstödet långt tidigare.</pre><pre>Sedan vill jag kommentera ytterligare en sak. Jag\r\ntog upp nedgången av bostadsbyggandet i\r\nanslutning till bostadsfinansieringsförslaget. Det är\r\nett bostadsfinansieringsförslag som väldigt många\r\ninte förstår sig på. När man inte förstår sig på\r\nnågonting vill man gärna svartmåla. Man är rädd\r\nför det man inte förstår. Den pedagogiska\r\nuppgiften hänger väldigt mycket samman med att\r\nförslaget är dåligt redovisat. Jag menar att\r\nnedgången i bostadsbyggande hänger mera\r\nsamman med en mättnad på bostadsmarknaden. Vi\r\nhar i Sverige 460 lägenheter per 1 000 invånare och,\r\nsom jag sade i mitt inledningsanförande, mellan 40\r\noch 50 m2 boyta per person. Givetvis innebär det\r\nen mättnad som kommer till uttryck på olika sätt\r\ninom byggsektorn. Skulle jag sitta centralt inom\r\nbyggbranschen skulle jag -- många har faktiskt gjort\r\noch talat om det i olika branschtidningar på,\r\nallvarligt fundera att faktiskt dra ner en del av\r\növerkapaciteten inom bygg- och bostadssektorn.\r\nDet finns en viss överkapacitet på vissa områden.\r\nVi menar att ombyggnad och satsningar på\r\ninfrastruktur av olika slag är vad vi behöver.</pre><pre>Anf. 40 Bostadsminister ULF LÖNNQVIST\r\n(s):</pre><pre>Herr talman! Låt mig först slå fast att det inte är\r\nnågon nedgång i bostadsbyggandet. Vi har här i\r\nlandet den största produktionen sedan mitten av\r\n70-talet.</pre><pre>Jag vill till Agne Hansson säga följande. Om det\r\njust nu råder problem i Hultsfredshus kan det i\r\nvarje fall inte bero på ett nytt\r\nbostadsfinansieringssystem, som ju ännu inte har\r\nträtt i kraft. Om det i detta läge skulle bero på\r\nnågonting och ha någon koppling till en aktuella\r\ndebatten, skulle jag snarare tro att det har en direkt\r\nkoppling till att Agne Hansson väldigt ofta vistas i\r\ndessa bygder. Och om han där låter på samma sätt\r\nsom han gör här i dag, förstår jag om en del\r\nmänniskor avstår från att bygga sitt hus, i all\r\nsynnerhet de som eventuellt tror på Agne Hanssons\r\nbudskap.</pre><pre>Agne Hansson sade också att det horribla i\r\nsystemet skulle vara att man genom räntelånen vill\r\nskjuta upp en bostadsutgift för den enskilde. Han\r\npåstod att detta naturligtvis är något som\r\nsocialdemokraterna gör för att hålla\r\nbostadsutgifterna nere över valet. Men det är ju\r\ninte fråga om det, Agne Hansson, därför att det här\r\nsystemet kommer inte att ha trätt i kraft när valet\r\n1991 äger rum. Jag vet inte riktigt vad det är som\r\nAgne Hansson talar om. Möjligen är det ett uttryck\r\nför sanningshalten i de budskap som Agne Hansson\r\ni dag har låtit flöda i denna kammare.</pre><pre>Sedan frågar Agne Hansson varifrån man skall\r\nhämta pengar till topplånen. Om det nu är topplån\r\nman skall diskutera i detta sammanhang, är det,\r\nAgne Hansson, fråga om att man behöver spara\r\nihop ca 5 % av kostnaderna. Om man skall bygga\r\nett hus i miljonklassen kan det röra sig om ett\r\nsparande på ungefär 50 000 kr. Redan i det\r\nnuvarande systemet, som har gällt under mycket\r\nlång tid, har det krävts att man har haft ett visst\r\nsparande i botten om man skall ta på sig en så pass\r\nstor egen utgift. Jag har rätt svårt att förstå att man,\r\ninnan man låter projektet gå i gång, inte skulle\r\nkunna spara ihop ett belopp i ungefär den här\r\nstorleksordningen, om man skall göra en så stor\r\nsatsning som det innebär att bygga något i den\r\nprisklassen. Jag tycker att det är en ganska sund\r\nordning som minskar riskexponeringen för\r\nmänniskor.</pre><pre>När det gäller kreditgarantin blir ju finansiärernas\r\nrisker genom den inte mer annorlunda i glesbygd än\r\ni tätort. Det finns därför ingen grund för\r\npåståenden om att ovissheten om\r\nvärdeutvecklingen på landsbygden skulle göra det\r\nsvårt att få lån till investering eller räntelån. Det är\r\nsom hittills uteslutande stat och kommun som\r\nutsätts för sådana risker och som hittills låntagarna\r\nsjälva såvitt gäller den egna kontantinsatsen. Men,\r\nsom jag har sagt, den enskilde behöver, genom den\r\nfallskärm för säkerhet som finns i systemet, inte\r\nriskera att hamna i någon sorts skuldfälla, om något\r\npå orten skulle inträffa som gör att värdet på husen\r\ndramatiskt skulle minska. Det är för att undvika\r\ndetta som denna fallskärm har tillkommit. Det är\r\nnaturligtvis inte på det sätt som Agne Hansson\r\nförmodade att vi skulle försöka skapa något slags\r\nbostadspolitiskt kaos. Vi skall skapa ett system som\r\nhåller och som är bra för de boende. Och det är\r\ndetta system.</pre><pre>Sedan undrade Knut Billing om det är olika\r\nverkligheter som vi lever i. Jag lever i den\r\nverklighet där de boende har behov av att finnas,\r\nde människor som har behov av att få en bra bostad\r\natt bo i. Det är min viktigaste uppgift att söka\r\nmedverka på olika sätt till att dessa önskemål kan\r\ngenomföras. Knut Billing hänvisade till olika\r\nremissinstansers synpunkter på detta system. Det\r\när klart att man kan ha olika uppfattningar om ett\r\nsystem. Men det är inte någon samfälld negativ\r\nuppfattning från Kreditsverige. Jag kan hänvisa till\r\nLars Wohlin i stadshypotekskassan. Han säger att\r\nstadshypotekskassan har tillstyrkt\r\nräntelånesystemet. Man hade förslag till\r\nförändringar i det. Dessa invändningar har i stort\r\nsett beaktats i detta förslag. Man kan hänvisa till\r\nmånga olika citat, Knut Billing, och likväl befinna\r\nsig mitt i verkligheten.</pre><pre>Jag trampade tydligen på Knut Billings ömma tå,\r\nnämligen subventionerna. Men det är bara ett\r\nfaktum, Knut Billing, att när man avvecklar\r\nsubventioner snabbt och kraftigt, som Knut Billing\r\nvill, leder det till ökade bostadsutgifter för den\r\nenskilde. Annars måste man sätta något annat i\r\nstället. Det kan man fortsätta att efterlysa. Ni har ju\r\ningenting annat att sätta i stället. Då måste ni vara\r\nberedda att avslöja vad ert tal om borttagande av\r\nsubventioner innebär. Och det innebär kraftiga\r\nbostadsutgiftsökningar, oavsett om man bor i\r\nhyreshus, i bostadsrätt eller i småhus.</pre><pre>Erling Bager sade att folkpartiet under 10--15 år har\r\nkritiserat den förda bostadspolitiken. Av dessa 10--\r\n15 år har folkpartiet haft ansvaret för\r\nbostadspolitiken i åtminstone sex år.</pre><pre>Erling Bager konstaterade att det är bra att\r\nnågonting kommer men att det kommer alldeles för\r\nsent. Sedan talade han åter om hur folkpartiet\r\nunder 10--15 år envetet krävt att något skulle ske.\r\nJag kan bara stillsamt konstatera att det fortfarande\r\när på det sättet att folkpartiet under sex av dessa år\r\nhade ansvaret för bostadsdepartementet. Eftersom\r\nErling Bager så ensidigt inriktar sig på\r\nsubventionerna och i debatten också talar om\r\nrundgången, nämligen detta med bostadsbidragen,\r\nsom en del av er anser vara något fruktansvärt, kan\r\ndet vara intressant att veta vad folkpartiet gjorde åt\r\ndessa ting när de satt i regeringsställning. Så vitt jag\r\nkan se gjorde de ingenting. Jo, de gjorde en sak.\r\nDe ökade subventionerna under den perioden från\r\nungefär 10 miljarder till ca 25 miljarder, samtidigt\r\nsom igångsättningen av byggandet av nya bostäder\r\nminskade med 30 %. Totalt steg subventionerna till\r\nbostadssektorn i fast penningvärde med 26 %.\r\nBåde Erling Bager och andra här har talat om\r\nrundgången med bostadsbidrag, osv. och ondgjort\r\nsig över det. Under de borgerliga åren steg\r\nkostnaderna för bostadsbidragen med 37 % i fast\r\npenningvärde. Nästan 500 000 hushåll hade\r\nbostadsbidrag.</pre><pre>Jag tycker alltså att man skall vara litet försiktigare\r\nnär man ger sig in i denna våldsamma kanonad av\r\nkritik.</pre><pre>Subventionerna har fyllt ett viktigt syfte för att\r\nmöjliggöra ett genomförande av den förvandling av\r\nBostadssverige som ägt rum. Men det nuvarande\r\nsubventionssystemet har visat sig ha en del brister\r\nsom det fått under tidens gång. Det är därför som\r\nvi gör dessa förändringar, och naturligtvis på grund\r\nav att de utgör en stor statsfinansiell belastning i\r\nsammanhanget. Då gäller det att hitta någonting\r\nannat som gör att man kan upprätthålla en social\r\nbostadspolitik och ändå göra olika avvecklingar.</pre><pre>Var litet försiktigare i fortsättningen, Erling Bager,\r\nnär det gäller både kritiken av subventionerna och\r\natt vi ingenting skulle ha gjort för att komma till\r\nrätta med detta. Vi lägger nu fram förslag som\r\ninnebär att man kan komma till rätta med det som\r\nErling Bager ondgjort sig över. Men då är\r\nförslagen, enligt Erling Bager, för långtgående, för\r\nsent komna, m.m. Men ställ gärna upp bakom vårt\r\nförslag, Erling Bager, så åstadkommer vi en del av\r\ndet som Erling Bager egentligen vill åstadkomma.</pre><pre>Stödet till underhållet gör att vi får en neutralitet\r\nmellan olika upplåtelseformer. Den som kan låna\r\ntill underhållet får en 30-procentig subvention den\r\nvägen. Då är det inte orimligt att de som bor i\r\nhyreshus får samma subvention i form av ett bidrag.\r\nDetta är ju inte knutet till att man inte får ha några\r\nreparationsfonder. I stället får man denna\r\nsubvention oavsett om man lånar upp pengarna\r\neller om man tar dem ur en reparationsfond. Det\r\nbör naturligtvis även i fortsättningen stimulera till\r\nuppbyggnaden av reparationsfonder av olika slag.</pre><pre></pre><pre>Anf. 41 AGNE HANSSON (c):</pre><pre>Herr talman! Rent sakligt är det inte riktigt av\r\nbostadsministern att påstå att man håller fast vid de\r\nsociala målen i bostadspolitiken med den politik\r\nsom nu bedrivs.</pre><pre>När det gäller Hultsfredshus är det klart att den\r\nsnabba nedgången beror på två hot som de boende\r\noch de som står i begrepp att bygga känner:\r\nskattereformens effekter på boendet och det nya\r\nbostadsfinansieringssystemet. Det är helt klart att\r\nman blir försiktig inför framtiden.</pre><pre>Det rör sig om betydligt större belopp än 50 000 kr.\r\nnär det gäller topplån, bostadsministern, med huset\r\nsom säkerhet. Det är ju denna betalningsförmåga\r\nsom begränsas genom dessa räntelån. Chefen för\r\nStadshypotek, Lars Wohlin, har här åberopats.\r\nHan har också uttalat sin tveksamhet inför\r\nmöjligheten att finansiera boendet med de villkor\r\nsom nu gäller, att -- som bostadsministern sade --\r\nkreditgarantin skall utgöra den säkerhet som alla\r\nkan luta sig mot.</pre><pre>Som jag sade i mitt inledningsanförande förutsätter\r\ndetta att staten är beredd att garantera och täcka\r\nalla förluster som uppstår vid försäljning, förluster\r\nsom härrör sig från att värdestegringen har varit\r\nmindre än skuldökningen. Om bostadsministern\r\noch regeringen är beredda att justera\r\nkreditgarantin i den meningen, undanröjer man ett\r\nstort problem.</pre><pre>Jag tror inte att de boende är beredda att se så lätt\r\npå saken som socialdemokraterna och Oskar\r\nLindkvist gör genom att säga: När det här sätts i\r\nsjön, då tar vi också ansvaret.</pre><pre>De enskilda vill nog inte göra några chansningar i\r\nfråga om familjeekonomin. De riskerar att förlora\r\nallt genom att de inte har säkrare garantier än så.\r\nDärför vill jag upprepa min andra fråga: Är ni\r\nberedda att också lösa in skulderna på samma sätt\r\nsom staten gjorde med de havererade\r\nparitetslånen?</pre><pre>Det har frågats efter alternativ. Nu skall vi\r\ndiskutera det förslag som ligger på bordet och inget\r\nannat. Men reservation 1 innehåller ett förslag i\r\nfyra punkter som kan utgöra grund för ett nytt och\r\nbättre system. Förslaget bygger på principen om\r\nenhetslån, en upptrappning av räntebidragen enligt\r\nnu gällande princip, en omfördelning över tiden av\r\nkostnaderna och på ett ökat sparande. I\r\nreservationen står det också att det som har anförts\r\nom utformningen av ett nytt finansieringssystem\r\ninte får innebära några drastiska förändringar av de\r\nboendes villkor.</pre><pre>Anf. 42 KNUT BILLING (m):</pre><pre>Herr talman! Ulf Lönnqvist sade tidigare att\r\nkritiken saknade varje förankring i verkligheten.\r\nSedan redovisade han vad riksbanken har uttalat.\r\nDå tvingades han erkänna att det faktiskt\r\nförekommer kritik mot detta förslag. Men\r\nbostadsministern anser att man inte behöver ta så\r\nallvarligt på att det har framförts kritik från dem\r\nsom verkligen är insatta i frågan, Bankföreningen,\r\nriksbanken osv.</pre><pre>På nyårsaftonen 1992, Ulf Lönnqvist, försvinner\r\nräntebidragen i ett enda slag genom ert system. Vi\r\nmoderater anger som alternativ att räntebidragen\r\nskall avvecklas gradvis. Vilket förslag får störst\r\neffekt för de boende? Vi vill i framtiden ha en\r\ngradvis upptrappning av räntan och därmed en\r\nneddragning av subventionerna.</pre><pre>Det är alltså lögn att säga att vi lägger fram ett\r\nförslag som innebär en hyreshöjning på 3 000 kr. i\r\nmånaden för en bostad belägen i ett hus byggt 1985\r\neller senare. Den enda förklaringen är att Ulf\r\nLönnqvist inte vet vad han talar om.</pre><pre>Bostadsministern sade vidare att det inte kommer\r\natt möta några hinder att bygga på landsbygden.\r\nHan åberopade också Lars Wohlin. Jag\r\nrekommenderar bostadsministern att slå upp s.120\r\ni utskottsbetänkandet. Där säger Lars Wohlin:</pre><pre>''Jag anser att det finns många områden där en\r\nfördjupning under 70 % behövs för att vi skall våga\r\nta kreditrisken. Vi kan peka på sådana uppenbara\r\nsituationer, t.ex. i de fall när vi hjälpt till att bygga\r\negna-hem i Jämtlands län.''</pre><pre>Lars Wohlin säger helt klart att det inte kommer att\r\ngå att bygga på landsbygden. Den saken är\r\nuppenbar för envar som inser att det kostar 1 milj.\r\nkr. att bygga ett enkelt småhus och att det blir en\r\nskulduppräkning, som innebär att man inom ett\r\nantal år har en skuld på 1,5 milj. kr., varav\r\nmarknadsvärdet kanske kommer att utgöra hälften.\r\nMan blir livegen, Ulf Lönnqvist.</pre><pre>Jag kan konstatera att bostadsministerns tal om\r\nfallskärmar handlar mera om fall än om skärmar.</pre><pre>Anf. 43 ERLING BAGER (fp):</pre><pre>Herr talman! Bostadsminister Ulf Lönnqvist\r\nriktade sig till mig när han i sitt inlägg tog upp\r\nstorleken på bostadssubventionerna under de\r\nborgerliga åren. Det är riktigt att subventionerna\r\nökade. Anledningen var inte minst oljeprisets\r\ndramatiska höjning och den räntepolitik som den\r\nframtvingade. Med det skyddsnät som då fanns\r\ninom bostadspolitiken ökade subventionerna\r\nautomatiskt. Långt senare, under 1980-talet, nådde\r\nsubventionerna gigantiska höjder.</pre><pre>Men, Ulf Lönnqvist, redan under den borgerliga\r\nregeringsperioden började vi med att lägga fram\r\nförslag och genomföra en extra upptrappning av\r\nden garanterade räntan. Detta kritiserades hårt av\r\nsocialdmeokratin. Vi pekade på en väg att gå när\r\ndet gällde att trappa ned, och den vägen har vi\r\nunder alla dessa år följt. Ni socialdemokrater har\r\ngång efter annan kritiserat oss för detta. Efter\r\nmånga år började ni äntligen inse att det inte är\r\nbostadspolitik på högsta nivå att hantera\r\nbostadssubventionerna så som ni har gjort. Denna\r\ninsikt har Ulf Lönnqvist kommit fram till i den\r\nproposition, vars förslag vi nu behandlar. På s. 9\r\npåpekar Ulf Lönnqvist:</pre><pre>''Enligt utredningens bedömningar är det främst\r\nbostadsbidragen som har en hög fördelningspolitisk\r\nprecision. Det generella bostadspolitiska stödet,\r\nräntebidrag och skattesubventioner, sänker\r\nvisserligen relativpriserna på alla bostäder, men\r\neftersom hushåll med höga inkomster har en högre\r\nbostadskonsumtion får dessa hushåll en större\r\nandel av det generella stödet än andra hushåll.'' Det\r\nhar tagit många år för socialdemokraterna att\r\nerkänna hur felinriktade bostadssubventionerna\r\nhar varit.</pre><pre>I mina inlägg har jag påpekat att ni under tio år och\r\nlångt därutöver har kritiserat den borgerliga\r\npolitiken. När ni kom i regeringställning kritiserade\r\nni förslagen i våra motioner om hur man skall sänka\r\nsubventionerna.</pre><pre>Riksbankens kritik går ut på att ert förslag är\r\ninstabilt och att det råder stor osäkerhet. Jag skulle\r\nvilja att bostadsministern redovisar hur han ser på\r\ninte minst riksbankens kritik mot betydande delar i\r\ndetta förslag, Jag skulle också vilja att\r\nbostadsministern kommenterade den kritik som\r\nHSB och Knut Billing har riktat mot förslaget.</pre><pre>Anf. 44 KJELL DAHLSTRÖM (mp):</pre><pre>Herr talman! Även om vi i miljöpartiet de gröna\r\nhyllar tanken att den politiska diskussionen skall\r\nföras i kammaren och i utskotten, vill jag för tredje\r\ngången upprepa min fråga: Varför har inte\r\nbostadsministern och socialdemokraterna långt\r\ntidigare kunnat konstatera att det fanns en\r\nparlamentarisk majoritet för förslaget? Då hade\r\nförslaget på ett konstruktivt sätt uppenbarligen\r\nkunnat diskuteras åtminstone mellan tre partier,\r\noch det hade kunnat ske under en längre process än\r\nvad som nu blir fallet.</pre><pre>Anf. 45 Bostadsminister ULF LÖNNQVIST\r\n(s):</pre><pre>Herr talman! Jag tror att det för att klara\r\nträhusföretagen runt Agne Hanssons hembygder\r\nvore välgörande om Agne Hansson värnade om att\r\nge dem som skall bygga och bo i det här landet, och\r\nväljer att bo i småhus, en bra och riktig information\r\nom det som vi i dag talar om.</pre><pre>Det är naturligtvis ett illusionistiskt konststycke att\r\nsäga att man skall trappa upp den garanterade\r\nräntan och avveckla räntesubventionerna nu och\r\natt det inte skall leda till några drastiska\r\nförändringar. Det som man från centerpartiets och\r\nde andra borgerliga partiernas sida vill sätta i stället\r\när sådant som vi inte kan läsa ut av vad ni säger.</pre><pre>Agne Hansson talar om ett enhetslån, men ett\r\nenhetslån löser ju inte den här sortens problem. Då\r\nman inte talar om huruvida det finns eller inte finns\r\nnågon subvention, då man inte talar om var det\r\nskall tas ut och enligt vilket system det hela skall\r\nutformas, blir det närmast -- och det är det som\r\nAgne Hansson och jag utvecklar i en\r\ntidningsartikel -- fråga om vilken typ av\r\nlånegranskning som man skall ha.\r\nLånegranskningen skall vi se över. Vi hade ju en\r\ngång enhetslån, men det gick vi ifrån. Det visade sig\r\nman att på den yta som huset byggdes på fick ta\r\nkostnaderna för både marken och taket på huset.\r\nDå var det mera lönsamt att bygga på höjden. Det\r\när kanske så, att Agne Hansson och centern\r\nnumera vill förse landsbygden och andra delar av\r\nlandet med ett antal mycket höga hus.</pre><pre>Så ni får väl försöka redogöra för vad ni menar. Det\r\nsom sägs är ganska dimmigt.</pre><pre>Till Knut Billing. Det handlar ju om en avveckling\r\nav räntebidragen utan att någonting annat sätts i\r\nstället. Då blir det de konsekvenser som jag har\r\ntalat om. Ni kan ha vilka skrivningar ni vill, är ni\r\ninte beredda att sätta någonting annat i stället höjs\r\nbostadsutgiften för den enskilde dramatiskt. Det är\r\nprishöjningar som vi talar om. Det som gör att man\r\nefter genomförande av vårt förslag kan genomföra\r\nen socialt riktig bostadspolitik är ju detta att det,\r\nom man jämför med det nuvarande systemet, inte\r\nleder till någon höjning av bostadsutgifterna för\r\nden enskilde. Knut Billing citerade litet av vad Lars\r\nWohlin yttrat, men jag vill fortsätta att citera,\r\neftersom Knut Billing avbröt när det passade\r\nhonom. Det står i utskottsbetänkandet bl.a.\r\nföljande: ''Denna regel har stor betydelse för\r\nmöjligheten att erhålla lån speciellt i glesbygd.\r\nEnligt bostadsutskottets mening bör denna regel\r\nföras över till det nya bostadsfinansieringssystemet\r\npå så sätt att en möjlighet att fördjupa\r\nkreditgarantin under 70 % av fastighetens\r\npantvärde införs. En sådan ordning står för övrigt i\r\növerenstämmelse med vad som i propositionen\r\nanförts om att kreditgarantin är avsedd att täcka\r\nden del av lånebehovet som i dag täcks med\r\nbostadslån.</pre><pre>''Därmed har jag svarat Knut Billing.</pre><pre>Vi tänker oss att vi bygger ett hus med en nominell\r\nskuld på 1,2 milj.kr., varvid räntan uppgår till 14 %\r\noch inflationen till 8 %, och låter det hela gå under\r\nen skulduppbyggnadsperiod på ungefär 20 år. Då\r\nblir skulden efter skulduppbyggnadsperioden realt\r\ninte ens hälften som stor som ursprungsskulden.\r\nDen reala skulden minskar alltså varje år med det\r\nhär systemet, och det är ju det som gör att man inte\r\nbehöver hamna i de skuldfällor som ni på olika sätt\r\nhar talat om. Om man likväl skulle hamna i den\r\nolyckliga situationen utlöses garantin --\r\nfallskärmen. Knut Billing säger att det då är fråga\r\nom mer fall än skärm. Jag kan naturligtvis uttala\r\nförhoppningen att någon tar bort den skärm som\r\nskyler Knut Billings klarsyn i denna fråga.\r\nPedagogiskt kommer vi kanske att lyckas så\r\nsmåningom.</pre><pre>Erling Bager, det som vi har kritiserat i era\r\nresonemang under årens lopp är att ni har verkat\r\nför ökade hyror och ökade bostadsutgifter,\r\neftersom ni har velat ta bort bitar av\r\nsubventionssystemet. Då bitarna har blivit för stora\r\nhar vi haft anledning att rikta kritik mot er. Orsaken\r\nhar då varit att det inte har funnits någonting annat\r\ni stället, varför förslagen omedelbart skulle ha lett\r\ntill en kraftig ökning av bostadsutgifterna. Detta\r\nvill vi undvika när vi nu tar bort subventioner eller\r\ndelar av subventioner. Vårt förslag till system klarar\r\nden saken. Därmed kan det också läggas en grund\r\nför fullföljandet av en social bostadspolitik, och det\r\när det som är syftet med systemet.</pre><pre>Anf. 46 KNUT BILLING (m):</pre><pre>Herr talman! Jag skall inskränka mig till detta sista\r\ninlägg, eftersom det finns mycket annat att\r\ndiskutera i dag.</pre><pre>Vi sätter någonting annat i stället när vi föreslår en\r\ngradvis minskning av räntebidragen. Bl.a. föreslår\r\nvi ju skattesänkningar och avskaffande av\r\nfastighetsskatten. Genom en sänkning av skatterna\r\nblir det möjligt för de enskilda hushållen att betala\r\nökande boendekostnader. Socialdemokraterna\r\nökar boendekostnaderna samtidigt som de höjer\r\nskatterna.</pre><pre>Under dagen har socialdemokraterna prisat SBAB\r\nmycket. Därför dristar jag mig till slut att något\r\nberöra vad Sune Jussil, verkställande direktören,\r\nsäger apropå detta att bygga på landsbygden. Han\r\nsäger att marknadsvärdena i större delen av landet\r\nredan med dagens system ligger under\r\nproduktionskostnaderna. Man kommer alltså att\r\nstå inför den alldeles uppenbara risken, att om man\r\nbygger ett småhus enligt det nya systemet, kommer\r\nman att ha skulder som är så höga att vill man sälja\r\nfår man inte tillräckligt mycket betalt för att kunna\r\nbetala sina skulder. Man sitter i en skuldfälla, man\r\nblir livegen. Resultatet av detta, herr\r\nbostadsminister, blir, om man är en klok person, att\r\nman inte försätter sig i denna situation och hoppas\r\npå socialdemokraternas s.k. fallskärmar. Man\r\navstår, och det är beklagligt för det kommer att gå\r\nut över tiotusentals människor som i det nya\r\nsystemet aldrig kommer att kunna förverkliga sin\r\nönskan om att få bo i ett eget hem. De blir\r\nhänvisade till allmännyttan, och det är dit\r\nbostadsministern vill fösa dem.</pre><pre>Anf. 47 ERLING BAGER (fp):</pre><pre>Herr talman! Inte heller jag skall nämnvärt\r\nförlänga debatten. I dagens debatt har jag försökt\r\natt peka på det regelverk och de subventioner som\r\nhar försvårat situationen på bostadsmarknaden och\r\nsom också har bidragit till att höja kostnaderna för\r\nbostäder. Jag tycker att det är fint att också\r\nsocialdemokraterna med många års fördröjning\r\ninser att den förda politiken inte har varit en socialt\r\ntillfredsställande politik med fördelning mellan\r\nolika kategorier. Snarare har de som byggt de\r\nstörsta och lyxigaste bostäderna fått mest\r\nsubventioner. Det är bra att socialdemokratin\r\nsuccessivt backar här och att socialdemokraterna\r\nfår en annan syn på detta som vi under många år\r\nhar kritiserat.</pre><pre>Slutligen konstaterar jag att de frågor som har\r\nställts av mig och Knut Billing om riksbankens\r\nkritik av det förslag till reform som nu läggs fram\r\nlämnas obesvarat av bostadsministern.</pre><pre>Anf. 48 KJELL DAHLSTRÖM (mp):</pre><pre>Herr talman! Egentligen kan jag uttrycka mig så\r\nhär: Jag avstår från att för fjärde gången fråga\r\nbostadsministern varför inte han eller hans\r\nsocialdemokratiska riksdagsgrupp i god tid söker\r\nparlamentariskt stöd för förslagen. Det är oroande\r\natt inte socialdemokraterna tar tillfället i akt och\r\nutnyttjar det parlamentariska underlag som faktiskt\r\nfinns för goda förslag. Om man inte gör det är ju\r\nutgången för socialdemokraternas deltagande i\r\nlämpliga majoriteter klar.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>5 § Teckning av aktier i Statens\r\nBostadsfinansieringsaktiebolag, SBAB m.m.</pre><pre>Föredrogs</pre><pre>bostadsutskottets betänkande</pre><pre>1990/91:BoU7 Teckning av aktier i Statens\r\nBostadsfinansieringsaktiebolag, SBAB m.m.\r\n(prop. 1990/91:25 delvis).</pre><pre>Anf. 49 JAN SANDBERG (m):</pre><pre>Herr talman! Min partivän Knut Billing har i den\r\nprecis avslutade debatten på ett föredömligt och\r\nkort sätt redovisat den moderata synen när det\r\ngäller SBAB. Vi tycker att man skall avveckla\r\nSBAB. Det har vi framfört i en reservation i det här\r\nbetänkandet. Jag tänker bara yrka bifall till den\r\nreservationen.</pre><pre>Anf. 50 MAGNUS PERSSON (s):</pre><pre>Herr talman! Jan Sandbergs och moderaternas\r\nreservation och dess yrkande är ett eko av\r\nstatshypoteksföreningens Lars Wohlin och i hans\r\nanda. Vi är mycket stolta över SBAB. Vi tycker att\r\nbolaget har en bra administration. Det är effektivt\r\noch kommer att bli en konkurrenskraftig part när\r\ndet gäller bottenlåneinstituten och kreditinstituten.\r\nVi går ut med 550 miljoner till aktieteckning, och\r\ndet är nödvändigt för att SBAB skall kunna hävda\r\nsig på marknaden.</pre><pre>Därmed yrkar jag avslag på den reservation som\r\nfinns och bifall till hemställan i betänkandet i dess\r\nhelhet.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>6 § Ersättningar till sjukvårdshuvudmännen</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU7 Ersättningar till\r\nsjukvårdshuvudmännen (prop. 1990/91:51).</pre><pre>Anf. 51 BERTIL PERSSON (m):</pre><pre>Herr talman! Nu är verkligen det svenska\r\nsjukvårdssystemet ute på ett gungfly.\r\nDagmarsystemet är på väg mot sin bankrutt. Det\r\närende som vi skall behandla i dag visar att den\r\nsocialdemokratiska regeringen inte längre har råd\r\natt hålla den socialdemokratiska\r\nlandstingsmajoriteten under armarna. Av den\r\nmiljard som socialdemokraterna i\r\nLandstingsförbundet anser sig behöva för sjukvård\r\nfår de en tiondel eller 100 miljoner.</pre><pre>Det här sker i en tid när landstingen, som för några\r\når sedan hade 14 miljarder i reserver, nu har 3\r\nmiljarder i skulder. Underskotten i verksamheten i\r\nlandstingen rullar bara vidare. Den här krisen är\r\nallvarlig. Somliga landsting övervägde nyligen att\r\nsälja sina sjukhus och hyra tillbaka dem för att klara\r\ndriften. Vi är snart där.</pre><pre>Allt rullar vidare i landstingen utan att de\r\nrationaliseringar som skulle tillåta att man tärde på\r\nreserverna på det här sättet har gjorts. Sjukvården\r\när på väg in i en kris som är mycket närmare än vad\r\nden socialdemokratiska majoriteten anar.</pre><pre>Detta sker inte i en statisk situation utan i en\r\nsituation där antalet äldre ökar i snabb takt och där\r\nvi vet att en 80-åring har sexton gånger större\r\nvårdbehov än en 60-åring. Socialdemokraternas\r\naningslöshet här är ett hot mot välfärden. Man har\r\nsjälv ställt till med köerna till hjärtoperationer,\r\nhöftoperationer och starroperationer. Det rör sig\r\nom prevalensköer här, dvs. att när en ny teknik\r\nkommer finns det ett antal människor som för\r\nkanske 5, 10, 15 eller 20 år sedan skulle ha behövt\r\ngenomgå den aktuella operationen och som nu alla\r\nställer sig i kö i hopp om att få den utförd. Kön\r\nsvarar inte för det årliga behovet som tillkommer,\r\nutan det är en sammanlagd kö betingad av att en ny\r\nteknik har kommit till.</pre><pre>När nu socialdemokraterna envist har vägrat att ta\r\ntill flexibla lösningar genom att hyra ut\r\noperationssalar, tillåta privata initiativ eller ge\r\nstimulans till övertidsinsatser för att kapa de\r\ntillfälliga topparna, blir dessa naturligtvis\r\npermanenta, och folk får lida år efter år. Man\r\nfunderar i stället på att bygga ut för att klara de\r\ntillfälliga topparna, och då får man en kostym som\r\när för stor efteråt. Det blir också fel.</pre><pre>Sverige är ett litet land -- det finns bara plats för en\r\nåsikt i taget. På 60-talet var åsikten den att vi skulle\r\nåstadkomma hart när det eviga livet genom att satsa\r\npå länsdelssjukhusen. På 80-talet skulle vi få det\r\neviga livet genom att satsa på primärvården och just\r\nnu skall vi få det eviga livet genom att satsa på den\r\nhögteknologiska vården. Det lyckas inte. I bästa\r\nfall kan vi räkna med att få leva till mellan 80 och\r\n90 års ålder.</pre><pre>Politiker har, och det ser man alltför väl i\r\nlandstingen, svårt att flexibelt anpassa vårdutbudet\r\ntill föränderligheterna i sjukvårdspanoramat och\r\ntill tillkomsten av ny teknik. Man vågar helt enkelt\r\ninte ta de obehagliga besluten. Man skapar i stället\r\nonödiga regelverk som R-listor, regionvård och\r\nsjukvårdsdistrikt som alla både hämmar\r\nutvecklingen och skapar revir som sedan skall\r\nförsvaras.</pre><pre>Grundfelet i den svenska sjukvården är\r\npolitikerstyrningen. I nästan hela västvärlden är det\r\nmycket ont om politiker ute i verksamheten. Jag\r\ntror att det är en styrka för dessa länder att inte ha\r\nsin sjukvård så genompolitiserad. Politiker har\r\ndessutom en märklig dubbelroll. De är både\r\nkonsumentföreträdare och producentföreträdare.\r\nDet blir en situation som närmast ter sig schizofren.</pre><pre>Behovet av sjukvård borde egentligen vara ganska\r\nväl täckt i det här landet. Vi lägger ner mycket\r\npengar på vår sjukvård -- 9 % av BNP och drygt\r\ndet. Det är en internationellt sett hög siffra.\r\nEfterfrågan på sjukvård är inte detsamma som\r\nbehovet av sjukvård. Efterfrågan är om inte\r\nomättlig så åtminstone omätlig.</pre><pre>Vi går till doktorn tre gånger om året i Sverige. I\r\nKuwait går man sju gånger om året, i\r\nTjeckoslovakien 14 gånger om året och i Kina 15\r\ngånger om året. Alla dessa länder har köer. Detta\r\nvisar väl att produktiviteten i Sverige inte är mycket\r\natt skryta över. Det visar också att det är ganska\r\nhopplöst att försöka ge sig på att på konventionellt\r\nsätt bygga ut för att svara mot efterfrågan.\r\nEfterfrågan beror utöver på behovet, på priset, på\r\navståndet och på utbudet. I Sverige har\r\nsocialdemokraterna helt och hållet koncentrerat sig\r\npå att styra med enbart utbudet. Om man väljer\r\nutbudet som styrmedel väljer man köerna som\r\nstyrmedel och då får man köer när pengarna tryter.\r\nDärigenom har vi skapat ett kösamhälle i det här\r\nlandet också, precis som i många andra socialistiskt\r\nstyrda länder.</pre><pre>En tjänst som inte har ett pris konfsumeras alltid i\r\növerkant. Det kan i och för sig vara någonting gott,\r\nmen det är dyrt på sluträkningen. Som jag sade går\r\n9 % av BNP till sjukvården, men folk skall faktiskt\r\nockså ha råd att äta, bo och klä sig. Man kan alltså\r\ninte expandera hur mycket som helst. Detta\r\nförsöker i och för sig regeringen nu göra klart för\r\nlandstingen.</pre><pre>Sjukvården kan knappast få mer pengar, utan man\r\nmåste ge sjukvården incitament att ta till vara\r\npengarna bättre, att bli effektivare. Då är det\r\nviktigt att stimulera effektiviteten och inte\r\nproduktiviteten. Den kan man få upp ganska\r\nmycket utan att förbättra effektiviteten. Då får\r\nman, enligt min mening, börja med att fundera på\r\nvad som är det väsentliga i sjukvården. Det gör för\r\növrigt de flesta västeuropeiska länder i dag. Det\r\nprimära i vården är patienten och inte\r\nsjukvårdsapparaten. Det är kanske överraskande\r\nför många politiker, men det är faktiskt patienten\r\nsom skall sättas i centrum.</pre><pre>Det är därför som vi moderater vill ha en allmän\r\nobligatorisk sjukvårdsförsäkring där alla är med,\r\nmen där patienten själv får bestämma hur pengarna\r\nskall användas, inte politikerna. Det finns\r\nsjälvfallet en risk för att detta kan vara\r\nkostnadsdrivande, det skall inte förnekas. Men det\r\nfinns många exempel ute i världen på hur man kan\r\nstyra upp detta och få en kostnadskontroll.</pre><pre>Kan sedan patienten och hans läkare i samråd fritt\r\nvälja att använda sjukhusvården på det sjukhus där\r\nde får den bäst och billigast, kan man sköta\r\nsjukhusen professionellt. Då är det patienternas val\r\nsom avgör vilka sjukhus som skall kunna utvecklas\r\noch vilka som inte har följt med i tiden. Det behövs\r\ninga politiska beslut, och då behövs heller inga\r\nlandsting, eftersom de bara har blåsorkestrarna\r\nkvar. Vi uppnår en vård på patienternas villkor, och\r\nen effektiv vård.</pre><pre>Vi är inte där nästa år, och inte heller året därefter.\r\nI ett övergångsskede till ett sådant system behövs\r\ndet akuta åtgärder, och vi har pekat på en rad\r\nsådana. Det behövs en vårdgaranti -- att vi lovar\r\nmedborgarna i detta land att de skall få den vård på\r\nsjukhus som de behöver, även om det egna\r\nlandstinget inte är berett att åstadkomma detta.\r\nDet är en väsentlig rättvisefaktor, en garanti som\r\ngör att patienten kan få sin vård i ett annat\r\nlandsting, utomlands eller privat -- men han skall få\r\nsin vård, trots att det egna landstinget försöker\r\nstyra med köer.</pre><pre>Vi har här många gånger diskuterat ett stopp för\r\netableringsbegränsning för läkare och\r\nsjukgymnaster. Det är viktigt för att skapa en ökad\r\nvalfrihet för patienterna. Vi har också gång på gång\r\npåpekat att rehabiliteringsåtgärder är viktiga för\r\nmånga patienter. Här kan medel föras över från\r\nförsäkringen och ge stora samhällsekonomiska\r\nvinster.</pre><pre>Vi anser att det är viktigt att ge även de psykiskt\r\nsjuka rätt till adekvat vård. Psykoterapeutisk och\r\npsykologisk vård bör föras in under\r\nsjukförsäkringen. Även andra vårdgivare --\r\nsjuksköterskor, barnmorskor och på sikt även\r\nlegitimerade dietister -- bör få ansluta sig till\r\nförsäkringen. Undersökningar med moderna\r\nmetoder i privat regi, som t.ex. MRI-\r\nundersökningar, skall också kunna ersättas från\r\nförsäkringen.</pre><pre>Vi anser också att den eftersläpande taxan bör\r\njusteras och att man skall stimulera etablering i\r\nglesbygd genom att där ha en högre taxa. Vi vill\r\nanvända moroten i stället för som\r\nsocialdemokraterna piskan och regelverket.</pre><pre>Möjligheten att få hjälpmedel är mycket olika i\r\nolika landsting. Oftast möts patienten av beskedet\r\natt medlen är slut för året, och det är bara att vänta\r\ntill nästa år. Detta är oacceptabelt. Vi vill ha en\r\nutredning om hur ett statligt huvudansvar skall se\r\nut. Det behöver inte nödvändigtvis vara ett\r\nmedelsansvar, men det skall finnas ett ansvar för att\r\ndessa patienter får en likvärdig behandling oavsett\r\nvar de bor och oavsett under vilken del av året de\r\nbehöver sitt hjälpmedel.</pre><pre>Jag har velat understryka att den svenska\r\nsjukvården är inne i ett kritiskt skede. Det är ett hot\r\nmot välfärden att vi nu uppenbarligen inte kan\r\nklara av de nuvarande sjukvårdssystemen, utan att\r\nman måste sätta landstingen i beråd. Det finns\r\ningen verklig trygghet om vi inte vet att vård finns\r\nvid svår, kronisk och invalidiserande sjukdom.</pre><pre>Herr talman! Jag står självfallet bakom alla de\r\nmoderata reservationerna, men jag vill här i dag\r\nyrka bifall endast till reservationerna 1 och 33.</pre><pre></pre><pre>Anf. 52 SIGGE GODIN (fp):</pre><pre>Herr talman! Sedan vi i december 1989\r\ndebatterade ersättningarna till\r\nsjukvårdshuvudmännen har inte problemen inom\r\nsjukvården kommit närmare sin lösning. I den\r\ndebatten talade jag om den oro som människor\r\nkänner för att de inte skall få den bästa tänkbara\r\nvård om de blir sjuka. Den oron finns tyvärr kvar.\r\nMycket finns att göra för att rationalisera och\r\neffektivisera vården, men det krävs också nya\r\ntillskott av medel till speciellt utsatta områden.</pre><pre>Vi har år efter år diskuterat den s.k.\r\nDagmaröverenskommelsen. Vi kan nu konstatera\r\natt Dagmarsystemet är ett misslyckande.\r\nSocialdemokraterna har inte heller i år nått något\r\nmål. Agne Hansson ägnade sig för en stund sedan\r\nåt hetsjakt mot folkpartiet. Jag skall inte på samma\r\nsätt anklaga centern, utan jag skall bara försynt\r\nkonstatera att centern har nyktrat till. Visserligen\r\nsäger centerpartiet att Dagmarreformen ger en\r\nrelativt rättvis fördelning av resurserna över landet,\r\nmen säger i samma andetag också att frågan om\r\nläkarbristen i glesbygden inte är löst. Det är bra att\r\nni har kommit på bättre tankar. Dessa problem är\r\nså gigantiska att vi måste hjälpas åt för att lösa dem.\r\nDet är bra om vi till en början tillsammans isolerar\r\nsocialdemokraterna. De får stå där med sin\r\nDagmarreform och konstatera att den inte löser\r\nproblemen.</pre><pre>Folkpartiet liberalerna har år efter år anvisat\r\nmycket stora belopp för att flytta fram positionerna\r\nför de grupper som vi räknar till ''det glömda\r\nSverige''. Genom att socialdemokraterna i\r\nsocialutskottet tagit sitt förnuft till fånga, i samband\r\nmed behandlingen av Ädelpropositionen, som\r\ndebatteras senare här i dag, kommer betydande\r\nmedel att anvisas för åtgärder som exempelvis eget\r\nrum inom långvården, gruppboende för dementa\r\nsamt åtgärder för fysiskt handikappade och\r\npsykiskt sjuka. Insatser för att råda bot på de långa\r\nköerna i sjukhusvården görs också, vilket även varit\r\nett krav från folkpartiet.</pre><pre>Herr talman! Detta tillgodoser folkpartiets krav om\r\nökade resurser till vården. I det betänkande som vi\r\njust nu behandlar har vi krävt ett tillskott med 450\r\nmilj.kr. De 500 milj.kr. som föreslås i\r\nsocialutskottets betänkande om äldrevården fyller\r\ndärmed folkpartiets krav. Men jag vill påpeka att vi\r\nser det djupt olyckligt att det sker en höjning av den\r\nallmänna löneskatten. Det är inte med högre\r\nlöneskatter som man löser sjukvårdens problem\r\nutan snarast genom lägre skattetryck.</pre><pre>Herr talman! En rationellare och effektivare vård\r\nkräver att hinder och onödiga regelverk avskaffas.\r\nVi har år efter år krävt att\r\netableringsbegränsningarna för läkare och\r\nsjukgymnaster skall avskaffas.</pre><pre>Min fråga till utskottets talesman blir: Anser\r\nsocialdemokraterna att Dagmarsystemet har lett till\r\nbättre regional balans beträffande fördelningen av\r\nvårdresurserna? Vi kan inte finna att den regionala\r\ntillgången på läkare och annan vårdpersonal har\r\nförbättrats med etableringsbegränsningarna.\r\nVarför fortsäter ni då ert hårdnackade motstånd?</pre><pre>Eftersom inga förbättringar av tillgången på läkare\r\nsker i glesbygder, krävs att nya vägar prövas.\r\nFolkpartiet anser att åtgärder måste till som\r\nstimulerar läkare att etablera egen praktik i\r\nunderförsörjda områden. Detta kan ske genom\r\nsärskilda investeringsstöd, genom högre ersättning\r\nfrån sjukförsäkringen eller genom möjlighet till\r\nnedskrivning av studieskulder.</pre><pre>Det beslut som kommer att fattas i dag ger snarast\r\nen försämrad möjlighet till fri etablering genom att\r\nstödområdesindelningen kommer att ändras.\r\nExempelvis gäller icke längre fri etablering på\r\nGotland. Har regeringen eller utskottsmajoriteten\r\nnågon uppfattning om hur detta påverkar\r\nläkarsituationen på Gotland?</pre><pre>Herr talman! Det är angeläget att så många\r\nmänniskor som möjligt får en egen husläkare. Inte\r\nminst vid behandlingen av kroniska sjukdomar och\r\npsykosomatiska problem är detta av stor betydelse.\r\nPrincipen om det fria läkarvalet förutsätter att det\r\nvid sidan av den offentliga sjukvården finns\r\nprivatpraktiserande läkare. Fördelningen mellan\r\noffentlig och privat vård skall styras av patienterna\r\noch inte av oss politiker. Folkpartiet har i\r\nreservation 13 pekat på en modell för hur detta\r\nskall kunna gå till. Självfallet kan det finnas andra\r\nmodeller som vi också är beredda att pröva.</pre><pre>Herr talman! I betänkandet redovisas att\r\nhjälpmedelsersättningen skall ingå i den allmänna\r\nsjukvårdsersättningen. Detta kan leda till att ett\r\nmindre belopp än tidigare används för\r\nhjälpmedelsförsörjningen. Folkpartiet motsätter\r\nsig detta. Vi anser att hjälpmedelsersättningen är så\r\nviktig att den även i framtiden skall utges som\r\nsärskild ersättning så att inte\r\nhjälpmedelsförsörjningen äventyras.</pre><pre>Vi vill också påpeka att det finns problem med\r\nhjälpmedelsförsörjningen i flera landsting. Det\r\nförekommer att handikappade inte får hjälpmedel\r\nsom de blivit ordinerade. Orimligt långa väntetider\r\nförekommer. Detta underlättar inte\r\nrehabiliteringen.</pre><pre>I regeringens förslag anvisas äntligen medel från\r\nsocialförsäkringen till sjukvården. Köerna till\r\noperationer av hjärtan, höfter och gråstarr är\r\nmycket långa och kräver särskilda insatser. Det är\r\ndärför glädjande att dessa medel anvisas. Vi\r\nförutsätter att man nu med kraft gör försök med\r\növerföring av medel från sjukförsäkringen så att\r\nköerna inom utsatta områden kan minska och att\r\nman därigenom också kan minska\r\nsjukskrivningarna, något som förslaget till stor del\r\nsyftar till.</pre><pre>Herr talman! Kostnaderna för sjukförsäkringen och\r\nläkemedelsförmånerna har ökat dramatiskt. Vi har\r\nerfarit att många läkare inte har klart för sig vilka\r\nkostnader de åsamkar samhället. För att öka\r\nkostnadsmedvetandet inom sjukvården bör\r\ninformation regelmässigt lämnas till läkarna om\r\nvilka utgifter deras läkemedelsförskrivningar och\r\nsjukskrivningar förorsakar.</pre><pre>Herr talman! Många privatpraktiserande\r\nsjukgymnaster har i dag stora ekonomiska\r\nproblem. Det beror i många fall på att\r\nbehandlingstaxorna släpar efter. Den justering som\r\ngjorts med anledning av kostnadsökningen har inte\r\nlett till någon förbättring utan taxenivån måste\r\nhöjas. Regeringen bör därför skyndsamt se över\r\nbehandlingstaxorna.</pre><pre>Herr talman! Avslutningsvis vill jag påpeka att\r\nutskottsmajoriteten tagit en märklig ställning när\r\ndet gäller pensionärers sjukhusvård. När en\r\npensionär läggs in på sjukhus över en natt och går\r\nhem på förmiddagen dagen därpå får denne betala\r\navgift för två dagar trots att vederbörande inte\r\nutnyttjat vare sig mat eller förbrukningsartiklar.\r\nTrots att både riksförsäkringsverket och\r\nFörsäkringskasseförbundet anser att det finns skäl\r\natt överväga en ändring så drar sig utskottet för\r\ndetta. Vad är orsaken till detta ställningstagande?</pre><pre>Herr talman! Folkpartiet står bakom alla de\r\nreservationer som vi fogat till betänkandet, men för\r\ntids vinnande nöjer jag mig med att yrka bifall till\r\nreservationerna 15 och 34.</pre><pre>Anf. 53 MARIANNE JÖNSSON (c):</pre><pre>Herr talman! Sjukvården i Sverige får realt sett 1\r\nmiljard kronor mindre nästa år. Regeringen har\r\nensidigt beslutat om det sedan förhandlingarna\r\nmed Landstingsförbundet brutit samman. I stället\r\nläggs nu ett bud om 100 milj.kr., vilket är mindre än\r\nen tiondel av vad Landstingsförbundet har begärt.</pre><pre>Av detta drar man slutsatsen att staten och\r\nlandstingen befinner sig på kollisionskurs. Snaran\r\ndras åt allt hårdare kring de redan ekonomiskt\r\ntyngda landstingen. I och med skattestoppet kan\r\nman inte heller kompensera de uteblivna bidragen\r\nfrån staten.</pre><pre>Allt detta skall ses mot bakgrunden av att den\r\nsocialdemokratiska regeringen sedan\r\nmakttillträdet 1982 har berövat sjukvården ca 20\r\nmiljarder kronor. Däremot har miljardrullningen\r\nfrån sjukförsäkringen fortsatt utan hämningar. Vi\r\nkan i centern inte acceptera denna i grunden\r\nfelaktiga avvägning av de samhälleliga resurserna.\r\nSjukvården betraktas vid undersökningar bland\r\nmedborgarna som samhällsfrågan nummer ett.\r\nRegeringen bär ett tungt ansvar för att det av\r\nriksdagen fastlagda målet om en procents\r\nvolymökning inte kan uppnås. Nu räknar\r\nlandstingen i stället med en volymminskning på\r\ncirka en halv procent.</pre><pre>Därför får vi i riksdagen avgöra om vi vårdpolitiskt\r\nkan acceptera försämringar av hälso- och\r\nsjukvården. Vi kan inte göra det i centern. Vi anser\r\natt ytterligare resurser bör tillskjutas för den\r\negentliga vården för att sjukvårdshuvudmännen\r\nskall ges en reell möjlighet att satsa på en god vård\r\nför alla. Därför yrkar vi att ytterligare 1 miljard\r\nkronor tillförs sjukvården för år 1991.</pre><pre>Diskussioner kring Ädelförslaget, som vi strax skall\r\ndebattera i kammaren, har i blixtbelysning klarlagt\r\nde strukturella problem vi har i svensk sjukvård.\r\nDet är därför synnerligen angeläget att klara ut hur\r\nframtidens sjukvård skall produceras, kontrolleras\r\noch finansieras. Ingen organisation i världen klarar\r\nav så motstridiga roller som landstingen nu har.</pre><pre>Vi har därför i centern med anledning av\r\nregeringens proposition om äldreomsorgen krävt\r\natt en parlamentariskt tillsatt kommitté skall se över\r\nsjukvårdens framtida organisation, verksamhet och\r\nfinansiering. Detta krav återkommer i en\r\ngemensam reservation av centern och moderaterna\r\nfogad till betänkande nr 9 från socialutskottet som\r\nvi här strax skall debattera.</pre><pre>Nu får landstingen ändå på olika sätt söka\r\ntillgodose allmänhetens krav på god sjukvård till\r\nalla på lika villkor oavsett vem du är, var du bor och\r\nhur mycket pengar du har -- krav som vi i riksdagen\r\nhar formulerat i hälso- och sjukvårdslagen.</pre><pre>Runt om i landet skapas olika modeller för hur\r\nsjukvården skall organiseras. Dalamodellen,\r\nBlekingemodellen, den västsvenska modellen,\r\nMalmöhusmodellen osv. för att bara nämna några\r\nav de försök man nu gör för att i ett trängt\r\nekonomiskt läge ändå tänka långsiktigt, inte handla\r\nkortsiktigt, och för att skapa den mångfald och\r\nvalfrihet som måste känneteckna 1990-talets hälso-\r\noch sjukvård. Denna utveckling är ett gott tecken.</pre><pre>I stället för att ge landstingen en rimlig ersättning\r\nföreslås att patienterna själva skall betala en större\r\ndel av sjukvårdskostnaderna. Detta skall ske\r\ngenom att avreglera patientavgifterna och höja\r\nmaximibeloppet för högkostnadsskyddet till 1 500\r\nkr. Avregleringen av patientavgifterna kan vara\r\npositiv i den meningen att sjukvårdshuvudmännen\r\nnu kan styra de vårdsökande till rätt vårdnivå.\r\nExempelvis kan ett besök på vårdcentralen vara\r\nbilligare än på sjukhusets akutmottagning. Men\r\ncentern anser att det är oacceptabelt att höja taket\r\ni högkostnadsskyddet till 1 500 kr. Patienter som ej\r\nnår upp till detta tak, kan nästa år få sina\r\nsjukvårdskostnader höjda med mer än 50 %. Vi\r\nanser att taket för högkostnadsskyddet skall sättas\r\nvid 1 000 kr.</pre><pre>För att effektivisera vården anser centern att den\r\nbyråkratiska och hierarkiska organisationen måste\r\nförändras. En del av det jag tidigare har nämnt\r\ngäller dessa frågor. Personalen måste på ett helt\r\nannat sätt än som nu sker få påverka vårdens\r\nutformning och inriktning. De anställda måste få\r\nett större inflytande i förhållande till deras stora\r\nansvar. Detta kan ske genom att delegera ansvar\r\noch befogenheter. Ett exempel som vi ser\r\nförhoppningsfullt på i centern är den vårdform som\r\nbörjar växa fram och som också finns i andra\r\nomsorgsformer, nämligen personalkooperativen.\r\nVi hoppas mycket på dem.</pre><pre>Det är nödvändigt med en jämn fördelning av\r\nsjukvårdspersonal över landet för att vi skall kunna\r\nleva upp till hälso- och sjukvårdslagens principer.\r\nSärskilt gäller detta tillgången till läkare. Under\r\nförra årets debatt i kammaren tog jag fram exempel\r\nfrån mitt eget län -- Kalmar län -- där särskilt bristen\r\npå distriktsläkare är besvärande. Av 95 inrättade\r\nbefattningar är endast 58 bemannade. I inlandet är\r\ndet alldeles bedrövligt. Där talar man om ''veckans\r\ndansk''. På gränsen mot Blekinge finns det bara\r\nvikarier. Då måste jag i sanningens namn tala om\r\natt vi i Kalmar län inte har det värst i landet. Det är\r\ndärför vi i centern med sådan otålighet väntar på\r\nden av riksdagen hos regeringen under hösten 1989\r\nbegärda redovisningen och analysen av\r\nläkarförsörjningen. En omgående effektuering av\r\nden beställningen är vad vi förväntar oss i centern.</pre><pre>Så till frågan om hjälpmedel till handikappade.\r\nSom tidigare sagts från talarstolen, är\r\norganisationen när det gäller hjälpmedel diffus och\r\nsplittrad. Genom förslaget att kommunerna också\r\nskall ansvara för vissa handikapphjälpmedel\r\nkommer denna situation att förvärras. Det är av\r\nsynnerlig vikt att det på detta område blir klara\r\nansvarsförhållanden. Brist på hjälpmedel kan öka\r\nbehovet av andra insatser från samhällets sida.\r\nFörutom att den handikappades möjligheter att\r\nklara sin dagliga livsföring förbättras med en god\r\norganisation för handikapphjälpmedel, är det\r\nockså ekonomiskt lönsamt att ha en slagkraftig\r\norganisation på området. Det är därför vi\r\ntillsammans med moderaterna kräver en utredning\r\ndär en klar och tydlig organisation med statligt\r\nhuvudmannaskap förbereds.</pre><pre>Betänkandet behandlar två centermotioner från\r\nden allmänna motionstiden om återinförande av\r\npensionärernas avgiftsfria år. Det nuvarande\r\nsystemet med sjukhusvårdsavgifter, som infördes\r\nden 1 januari 1989, medför att pensionärer med\r\nlånga vårdtider får stora kostnader för sådana\r\navgifter. Ofta har de dessutom låg pension. Centern\r\nanser att sjukhusvårdsavgift inte skall tas ut för de\r\nförsta 365 dagarna som en ålderspensionär erhåller\r\nsjukhusvård.</pre><pre>Herr talman! Sverige behöver en folkrörelse mot\r\nnedskärningar i vården! Det florerar en mängd\r\nmyter om svensk sjukvård som måste avlivas.\r\nTyvärr har de professionella i vården sällan tid eller\r\nork att komma till tals i massmedia. Det finns en\r\nföreträdare, Jerzy Einhorn. Han talar -- som väl är.\r\nJag tror honom när han säger -- på tal om\r\nsjukvårdskrisen -- att Vårdsverige effektiviserade\r\nsin verksamhet under de senaste fem åren i troligen\r\nhögre grad än någonsin industrin, och nu går det\r\ninte längre. Sjuksköterskorna kan inte sticka\r\nfortare, biträdena kan inte mata fortare och läkarna\r\nkan inte sy ihop fortare. Jag tror honom när han\r\nsäger att om inte staten betalar tillbaka åtminstone\r\nhälften av vad den tagit från vården sedan 1982, då\r\nkommer vi att få se på kris under 90-talet.</pre><pre>Med detta, herr talman, ber jag att få yrka bifall till\r\nreservation nr 2. Jag står naturligtvis bakom de\r\növriga centerreservationerna, även dem som vi har\r\ntillsammans med moderaterna.</pre><pre>Anf. 54 MARGÓ INGVARDSSON (v):</pre><pre>Herr talman! Detta årligen återkommande ärende\r\nbrukar kallas för Dagmaröverenskommelsen. I år\r\nfår vi väl kalla det endast för Dagmar och stryka\r\növerenskommelse. I år är det egentligen bara ett\r\nbesked från staten till landstingen att man ämnar\r\nhöja den allmänna sjukvårdsersättningen med 100\r\nmilj.kr. för 1991.</pre><pre>Landstingsförbundet har begärt 1,5 miljarder, och\r\ndet är en summa som motsvarar de\r\nkostnadsökningar som har förekommit under året.\r\nVi i vänsterpartiet tycker att det är rimligt att\r\nsjukvårdsersättningen räknas upp med åtminstone\r\nlönekostnadsökningarna. En lägre uppräkning än\r\nså betyder nämligen i praktiken nedskärningar.</pre><pre>Utskottet hänvisar till socialutskottets förslag att i\r\nsamband med omorganisationen av äldrevården ge\r\nlandstingen ett extra bidrag på 500 milj.kr. Det är\r\ngivetvis bra att landstingen får dessa pengar. Men\r\npengarna kommer först 1992, och det blir ju ett år\r\ndäremellan, 1991. Jag tror inte att landstingen\r\nklarar sig med att bara leva på hoppet, det behövs\r\npengar också.</pre><pre>Utskottet menar att avregleringen av\r\npatientavgifterna kommer att öka landstingens\r\ninkomster för 1991 med 500--800 milj.kr. Det är\r\nriktigt att man räknar med en inkomstökning av\r\nden storleken, men patientavgifterna är ju bara en\r\nliten del av landstingens inkomster och utgifter. Om\r\nutgifterna för sjukvården är ungefär 100 miljarder\r\nkronor så tar landstingen in skatt på 70 miljarder,\r\nmedan Dagmar ger t.ex. 15 miljarder och\r\npatientavgifterna bara 2 miljarder kronor. Det är\r\nalltså ungefär 2 % som det handlar om, och det har\r\nmycket liten betydelse i det stora hela för\r\nlandstingen. Men för den enskilde har det mycket\r\nstörre betydelse.</pre><pre>När det gäller patientavgifterna kommer 16\r\nlandsting att höja avgiften för besök hos doktor från\r\n60 till 100 kr. I samband med läkarbesöket får man\r\nkanske medicin -- det är vanligt när man går till\r\ndoktorn -- vilket kostar 75 kr. Det innebär alltså att\r\nläkarbesök och medicin kommer att kosta\r\npatienten 175 kr. Och bor man en bit från doktorn\r\ntillkommer resan, som försäkringen bara ersätter\r\ntill ett visst belopp; 30 kr. fram och 30 kr. tillbaka\r\nfår man betala själv. Då kostar läkarbesöket\r\nsammanlagt 235 kr.</pre><pre>Vi menar att man då är uppe i sådana summor att\r\nen del människor kommer att tvingas att göra\r\nekonomiska överväganden, om de verkligen har\r\nråd att gå till doktorn. Denna summa 235, kr., är ju\r\nmer än vad en folkpensionär har i dagsinkomst från\r\nnästa år. Ni kan ju göra en egen jämförelse. Om ni\r\nsom lyssnar här skulle betala mer än en\r\ndagsinkomst för ett läkarbesök, så skulle ni också\r\ntänka er för ett par gånger. Och vi kan faktiskt läsa\r\nmellan raderna att en av avsikterna med de här\r\nhöjningarna är att man på detta sätt skall försöka\r\nbegränsa efterfrågan på vård.</pre><pre>Vi anser också att det s.k. högkostnadsskyddet bör\r\nvara 900 kr. för nästa år -- för att det skall vara ett\r\nhögkostnadsskydd. Förslaget om en höjning till\r\n1 500 kronor innebär för patienterna merkostnader\r\npå ungefär 70 %.</pre><pre>Om det nu är så att prishöjningar är\r\ninflationsdrivande -- och vi är alla överens om att\r\ndet är på det sättet -- så kan givetvis inte\r\nvårdavgifter vara något undantag. Det kan ju inte\r\nvara så att alla andra prishöjningar höjer\r\ninflationen, medan prishöjningar inom vården är\r\nundantagna. Så fungerar det inte. Därför borde det\r\nligga i allas intresse att man håller nere även de här\r\nkostnadsökningarna.</pre><pre>Den sista punkt som jag här skall ta upp gäller\r\nersättningen för förebyggande arbete inom\r\nsjukvården. Fram till nästa år har\r\nsjukvårdshuvudmännen fått specialdestinerade\r\nersättningar till det förebyggandet arbetet. Enligt\r\ndet förslag som nu föreligger kommer dessa\r\nersättningar att bakas in i den allmänna\r\nsjukvårdsersättningen. Vi tror att det finns en fara\r\ni detta förfaringssätt. Landstingen har som bekant\r\nen synnerligen bekymmersam ekonomisk situation,\r\nsom kommer att tvinga fram ganska hårdhänta\r\nprioriteringar. Vi vet att det förebyggande arbetet\r\ninte ger ett omedelbart resultat, dvs. man kan inte\r\nmed detsamma avläsa besparingarna i den\r\nkommande budgeten. Det förebyggande arbetet\r\nhandlar ju inte heller omedelbart om liv eller död.\r\nDärmed är vi rädda för att det finns en risk för att\r\nsjukvården tvingas försumma det långsiktiga\r\nförebyggande arbetet. På så sätt kommer ju vården\r\natt bli dyrare på sikt. Därför tycker vi att de här\r\nöronmärkta pengarna skall finnas kvar tills vidare.</pre><pre>Herr talman! Vi har i flera reservationer till\r\nbetänkandet redovisat vår uppfattning där vi skiljer\r\noss från utskottsmajoriteten, och jag yrkar bifall till\r\nreservation 3.</pre><pre>Men jag skulle också, herr talman, vilja\r\nkommentera det moderata inlägget i den här\r\ndebatten. Jag har försökt skära ned mitt anförande\r\ni övrigt för att jag skulle få tid till detta. Det är alltid\r\noemotståndligt, tycker jag, att få utbyta några ord\r\nmed Bertil Persson. Han har, precis som jag, en\r\nsjukvårdsbakgrund, och det gör att jag tycker att\r\nhan säger många kloka saker. Men han blandar\r\nalltid dessa kloka uppfattningar med den moderata\r\nuppfattningen, och då blir ju resultatet förödande.</pre><pre>Att jag vill kommentera det moderata inlägget\r\nberor också på att det finns, som det ser ut i dag,\r\nen viss risk för att Bertil Persson och moderaterna\r\nfr.o.m. nästa år kan få ett större inflytande över\r\nsjukvårdspolitiken. Som bekant delar jag inte alltid\r\nde socialdemokratiska värderingarna. Men jag\r\ninser ändå, herr talman, att det finns grader där\r\nnere i de varmare regionerna, och jag måste\r\nerkänna att jag i det val det då blir fråga om\r\nföredrar den socialdemokratiska politiken.</pre><pre>Den moderata allmänna sjukvårdsförsäkringen\r\nkommer säkerligen att fungera de första åren. Jag\r\ntror inte att man då kommer att märka någon större\r\nskillnad. Men sedan kommer förändringarna. När\r\nden offentliga sjukvården får konkurrens av den\r\nprivata sjukvården, och den privata sjukvården till\r\nen början kan hålla lägre priser, då kommer inte\r\nden offentliga sjukvården att kunna ha kvar samma\r\nantal vårdplatser, samma personalstyrka, samma\r\nantal sjukhus osv., utan måste göra nedskärningar.\r\nOch det är ju det som man åsyftar med det\r\nmoderata förslaget.</pre><pre>När man har kommit i den situationen att den\r\noffentliga sjukvården tvingas göra nedskärningar,\r\ndå kommer priserna att höjas inom den privata\r\nvården, för då blir konkurrenssituationen ojämn.\r\nOch då kommer priserna att höjas mer inom den\r\nprivata sjukvården än vad den allmänna\r\nsjukvårdsförsäkringen kommer att motsvara, och\r\ndå hamnar vi i den situation som man har hamnat i\r\npå andra ställen där man förespråkar och prövar det\r\nhär systemet, nämligen att människor med låga\r\ninkomster inte kommer att ha råd med sjukvård\r\növer huvud taget; de kommer att ställas utanför\r\nsystemet. Och den sjukvården, Bertil Persson,\r\nbetackar vi oss för.</pre><pre>Anf. 55 BERTIL PERSSON (m) replik:</pre><pre>Herr talman! Jag skall fatta mig mycket kort. Vi är\r\nvarken för offentliga monopol eller privata\r\nmonopol. Det är just konkurrensen som pressar\r\npriserna.</pre><pre>Anf. 56 MARGÓ INGVARDSSON (v)\r\nreplik:</pre><pre>Herr talman! Ja, det är här som moderaterna visar\r\nsitt rätta ansikte. De talar om sjukvård som om\r\nsjukvård gällde vilken varuproduktion som helst i\r\nsamhället, och menar att det inte spelar någon roll\r\nom den är offentlig eller privat och att den enskilde\r\nkonsumenten -- patienten -- har full frihet och\r\nmöjlighet att välja. Men det är inte sant. Man kan\r\ninte se på sjukvård som på varuproduktion i övrigt.</pre><pre>Om man går ut på marknaden för att köpa margarin\r\noch gör ett fel och i stället köper smör, eller ett\r\nannat märke som man inte hade tänkt sig från\r\nbörjan, så får det inte så stora konsekvenser. Men\r\npatienterna har ingen möjlighet att göra samma val\r\nnär det gäller sjukvård -- vilken operation man skall\r\ngenomgå, hur omfattande behandlingar man skall\r\nha. Om patienten väljer fel i det läget, då får det\r\nkonsekvenser.</pre><pre>Anf. 57 BERTIL PERSSON (m) replik:</pre><pre>Herr talman! Vad är det som är så märkvärdigt\r\nmed sjukvård? Patienten har i vårt system sina\r\npengar. Han har dessutom den bästa tänkbara\r\nrådgivare i sin husläkare. Tillsammans väljer de var\r\nhan får vården bäst och billigast. I dagens läge har\r\nhan ingenting att välja på. Hans husläkare har\r\ningenting att råda honom till, mer än det reglerade\r\nsjukhus som han skall till vare sig det är bra eller\r\ndåligt.</pre><pre>Anf. 58 MARGÓ INGVARDSSON (v)\r\nreplik:</pre><pre>Herr talman! I det moderata systemet kommer en\r\ndel människor att ha tillgång till husläkare -- och\r\nmycket bra husläkare -- och tillgång till hela\r\nsjukvårdssystemet, det är jag fullkomligt övertygad\r\nom. De människorna är jag inte ett dugg bekymrad\r\nför, men jag är verkligen bekymrad för alla\r\nmänniskor som kommer att ställas utanför det här\r\nprivata sjukvårdssystemet. Så blir det när den\r\noffentliga sjukvården kommer att raseras och den\r\nprivata sjukvården höjer priser. När den här\r\nallmänna sjukvårdsförsäkringen, som moderaterna\r\nskall införa, inte följer med prisutvecklingen och\r\npengarna inte räcker för alla till privat sjukvård, då\r\nfår vi det system som man har i t.ex. USA, där\r\nmiljontals människor står utanför rätten och\r\nmöjligheten att få sjukvård.</pre><pre>\r\nTalmannen anmälde att Bertil Persson anhållit att\r\ntill protokollet få antecknat att han inte ägde rätt till\r\nytterligare replik.</pre><pre></pre><pre>Anf. 59 RAGNHILD POHANKA (mp):</pre><pre>Herr talman! Miljöpartiet de gröna tillstyrker i\r\nstort sett utskottets hemställan, och jag tänker inte\r\nta upp en Dagmardebatt där alla storheter är\r\nkända. Vi har dock avlämnat ett antal\r\nreservationer, som jag vill beröra. Vi står bakom\r\nalla de reservationer som miljöpartiet är med på,\r\nmen jag vill bara yrka bifall till reservationerna 18,\r\n23 och 28.</pre><pre>I Sverige mår många människor psykiskt dåligt, och\r\nvi måste satsa ytterligare på människors mentala\r\nhälsa. Likaväl som vi behöver gå till sjukgymnast\r\neller läkare för somatiska sjukdomar behöver vi få\r\nhjälp med våra psykiska problem. Miljöpartiet\r\nåterkommer om igen med en motion i denna fråga\r\nunder allmänna motionstiden.</pre><pre>Det anslås redan 21 milj. kr. till psykoterapeutiska\r\nbehandlingar, men jag anser att det är dags att\r\nbygga vidare på verksamheten. Även om man\r\nsatsar aldrig så mycket pengar, också på en bra\r\nverksamhet, kan man aldrig komma ifrån kravet att\r\nden måste byggas upp från grunden. Vi kommer\r\nunder den allmänna motionstiden att yrka på\r\nytterligare pengar till den här verksamheten.</pre><pre>Vi vet att många människor är i behov av denna typ\r\nav vård. Det är också så att många somatiska besvär\r\nberor på att man mår illa psykiskt. Ibland är frågan\r\nvilken läkare man skall till först.</pre><pre>När det gäller högkostnadsskyddet anser jag att\r\nsituationen redan i dag är sådan att människor på\r\ngrund av kostnadsnivån tvekar att gå till läkare. Så\r\när det redan nu med en kostnad på 60 kr. Ta t.ex.\r\nen familj med tre barn, där man får en\r\nstreptokockinfektion! Om hela familjen skall\r\nbehandlas, får man betala avgift och medicin för\r\nalla samtidigt. Man når så att säga på en månad\r\nnära nog upp till högkostnadsskydd för familjen --\r\ndet är bara det att barnen har ett eget sådant och de\r\nvuxna ett annat.</pre><pre>Höjer man ytterligare dessa kostnader kommer\r\nman upp för högt. Av det skälet har vi yrkat att man\r\nskall behålla högkostnadsskyddet på en lägre nivå.\r\nVi har accepterat en höjning med 100 kr., vilket\r\nungefär motsvarar en uppskrivning med inflationen\r\nsedan det förra beslutet.</pre><pre>Vi har också en inställning som går ut på att mota\r\nOlle i grind. Vi har ett uttryck för detta i Dalarna.\r\nDet är dock inte fråga om att mota sjukdomen i\r\ndess begynnelse, vilket jag i min enfald i början\r\ntrodde, utan det är fråga om att mota patienten i\r\ngrind, så att det inte blir en för stor\r\nsjukvårdskonsumtion. Det är ganska horribelt att\r\nman försöker att hindra patienterna från att komma\r\ntill läkaren. Sådan är naturligtvis inte inställningen\r\nde facto, men det finns en särskild skrift som\r\nhandlar om detta. Det är ganska allvarligt.</pre><pre>Vi vet att det finns ett fåtal människor som kan gå i\r\nonödan till läkaren, men de allra flesta människor\r\ntvekar länge innan de går dit, och det kommer med\r\nden nya inställningen att bli så att en hel del\r\nmänniskor stannar för länge. Vi vill inte ha ett\r\nsådant program.</pre><pre>Det sammanlagda trycket på de sjukas ekonomi är\r\nredan i dag hårt, och det blir allt större allteftersom\r\nbidrag på kommunal och landstingskommunal nivå\r\noch på riksnivå dras in eller minskas, avgifter ökas\r\nosv.</pre><pre>Jag skall också säga några ord om dåliga ryggar och\r\nbelastningsskador, vars antal ökar alltmer. En\r\ngrupp läkare och sjuksköterskor har en god\r\nspecialistutbildning och kan göra en stor och viktig\r\ninsats på detta område, där behovet är oändligt.\r\nHär behövs såväl kiropraktorer och naprapater\r\nsom ortopedmedicinsk behandling förmedlad av\r\nsjukgymnaster och läkare. Tills specialiteten\r\nortopedisk-medicinsk behandling blivit godkänd av\r\nsocialstyrelsen som egen specialitet gör vi ett\r\nundantag och vill att man skall satsa pengar på just\r\ndenna specialitet.</pre><pre>I Säter i Kopparbergs län drivs en ryggklinik i\r\nlandstingsregi med ryggskola och behandling\r\nförmedlad av ortopeder med ortopedmedicinsk\r\nutbildning och sjukgymnaster med\r\nsjukgymnastutbildning. Den fyller ett tomrum\r\nmellan ortopeder/sjukgymnaster och\r\nalternativmedicinska behandlingar. Man kan säga,\r\nhelt fackfelaktigt, att alternativmedicinarna är både\r\nläkare och alternativmedicinare.</pre><pre>Alternativmedicinutredningen gav mycket litet när\r\ndet gäller behandling av belastnings- och\r\nskelettskador. Kravet på legitimering av naprapater\r\nfick t.ex. inget gehör. Vad ortopedmedicinarna\r\nbehöver är socialstyrelsens godkännande av deras\r\nverksamhet och därmed godkänd\r\nspecialistkompetens. Då kan vi dra tillbaka vårt\r\nmotionskrav, men det behövs i nuvarande läge.</pre><pre>Jag vill till Bertil Persson säga att jag menar att man\r\nskall kunna välja sjukhus. I dag är det långa köer\r\növerallt, och man har inget sådant val.</pre><pre>Vem skall betala den obligatoriska\r\nsjukförsäkringen, arbetsgivarna eller\r\nprivatpersonerna? Skall vi ha det som i USA,\r\nTyskland och Frankrike, där stora grupper står\r\nutanför försäkringssystemet och barnaföderskor\r\noch olycksfallsdrabbade får vända när de inte har\r\nkontanter, eller får häfta i skuld för lång tid\r\nframöver, trots att de kanske inte ens har ett\r\narbete? Vart är vi på väg i så fall?</pre><pre>Jag har talat med moderatungdomar om kravet på\r\natt man skall kunna välja till vilken läkare man skall\r\ngå. Det var i en landsortskommun. De sade: Det är\r\nklart att man skall få åka in till centralorten -- i det\r\nfallet Karlstad -- och välja vilken läkare man vill ha.\r\nJa, frågade jag, men vad skall vi då göra med\r\nkliniken i det här samhället? -- där fanns en\r\nläkarvårdsstation. Ja, den skall naturligtvis finnas\r\nkvar, blev svaret. Men hur skall den kunna finnas\r\nkvar, när stora grupper väljer att åka till Karlstad?\r\nDå faller underlaget för denna läkarvårdsstation\r\nbort.</pre><pre>Jag menar att man måste titta litet på vad detta\r\ninnebär. Skyddet för vanliga människor kommer\r\ninte att finnas kvar, om vi i alltför stor utsträckning\r\nhar en sådan valmöjlighet. Vi kommer som i andra\r\nländer att få fattigläkare och rikemansläkare. Det\r\när någonting som vi inte kan acceptera.\r\nFattigläkarna skall då betalas av staten, men också\r\nrikemansläkarna skulle få hjälp av staten och göra\r\nganska stora förtjänster på detta. Servicen kommer\r\ninte att kunna upprätthållas, och som vanligt\r\nkommer landsbygden att bli värst utsatt. Det\r\nkommer inte att finnas underlag för de mindre\r\nläkarstationer som nu finns, och då blir\r\nkostnaderna för resor till läkarna inne i staden\r\ndyrare, och avgifterna ökar, som Margó\r\nIngvardsson nämnde i det förra replikskiftet.</pre><pre>Anf. 60 BERTIL PERSSON (m) replik:</pre><pre>Herr talman! Det är märkligt att det är så svårt att\r\nförstå att vi när vi talar om en allmän och\r\nobligatorisk sjukvårdsförsäkring menar vad vi\r\nsäger. Den skall vara allmän och obligatorisk och\r\nskall därmed omfatta alla. Det innebär naturligtvis\r\nändå att vem som helst skall få välja vilken läkare\r\nman vill ha och att vårdpengen då skall följa med.\r\nAlla skall alltså kunna gå till den som Ragnhild\r\nPohanka kallar rikemansläkaren. Det kan de inte\r\ngöra i dag. Med nuvarande ordning får de fattiga\r\nbara gå till de läkare som är anslutna till\r\nförsäkringskassan. Med vårt system får alla samma\r\nmöjligheter.</pre><pre>Anf. 61 RAGNHILD POHANKA (mp)\r\nreplik:</pre><pre>Herr talman! Då är det alltså fråga om en sådan\r\nsjukförsäkring som vi har i dag. Vi har nu en allmän\r\nsjukförsäkring. Alla människor är försäkrade och\r\nhar rätt att gå till läkare.</pre><pre>Anf. 62 BERTIL PERSSON (m) replik:</pre><pre>Herr talman! Ja visst, men det finns en\r\ngrundläggande skillnad, som uppenbarligen\r\nmiljöpartiet inte har fattat, och det är att när man\r\nhar en allmän och obligatorisk försäkring\r\nbestämmer man själv vart man skall gå, vem som\r\nskall få pengarna. Nu försvinner dessa in i ett\r\nallmänt system, där det är politikerna som\r\nbestämmer vem som skall ge vården, vilken\r\nvårdcentral de skall gå till och vilket sjukhus de\r\nskall ligga på, oavsett om det är bra eller dåligt.\r\nMed vårt system kommer patienten att bestämma\r\növer sjukvården, inte politikerna, och det är just\r\ndet som är nyckelfrågan.</pre><pre>Anf. 63 RAGNHILD POHANKA (mp)\r\nreplik:</pre><pre>Herr talman! Vi har en försöksverksamhet i\r\nDalarna, som heter Dalamodellen. Jag har varit\r\nspeciellt mycket emot att genomföra den, med den\r\nhets som har förekommit. Där lär man få valfrihet.\r\nJag tror dock inte att detta går att genomföra. Det\r\nhar redan pekats på brister. Det går inte att\r\ngenomföra detta, eftersom vissa läkare eller\r\nsjukhus inte kommer att få tillräckligt mycket att\r\ngöra, medan andra blir överbelastade. Framför allt\r\nkommer detta att drabba landsbygden. Det finns\r\ninte läkarunderlag för den modell som\r\nmoderaterna förespråkar. Man får dessutom dyra\r\nresor till centralorter utöver alla andra höga\r\nkostnader.</pre><pre>Talmannen anmälde att Bertil Persson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 64 BÖRJE NILSSON (s):</pre><pre>Herr talman! Det ärende som nu behandlas gäller\r\nersättningar för nästkommande år från\r\nsjukförsäkringen till sjukvårdshuvudmännen.\r\nSatsningen från statens sida omfattar litet mer än 15\r\nmiljarder. Vi ser detta som ett mycket bra tillskott\r\ntill landstingen, som har det yttersta ansvaret för\r\nsjukvården. I beloppet ligger också ersättning till\r\nHandikappinstitutet. I överenskommelsen mellan\r\nparterna ingår en fortsatt gemensam satsning på ett\r\nförändringsarbete, som syftar till att ytterligare\r\nförbättra tillgänglighet och kapacitet i hälso- och\r\nsjukvården. Inom ramen för detta program\r\ntillkommer också ett utvecklingsarbete under 1991.\r\nDet förbigår framför allt oppositionen i den här\r\ndebatten.</pre><pre>Jag bör väl också nämna att parterna har enats om\r\natt den särskilda ersättning som 1990 infördes för\r\npsykoterapeutisk verksamhet kvarstår även under\r\n1991.</pre><pre>I förhållande till nuläget har sjukvårdsersättningen\r\nräknats upp med 100 miljoner. Den summan kan i\r\noch för sig diskuteras. Vissa talare har framfört\r\nsynpunkter och velat ha till stånd en uppräkning.\r\nDet är klart att diskussionerna mellan parterna har\r\npräglats av det rådande ekonomiska läget, där det\r\när viktigt och nödvändigt med återhållsamhet rent\r\nallmänt. Det framhålls också ständigt från samtliga\r\npartier i den ekonomiska debatten att vi måste\r\nålägga oss återhållsamhet.</pre><pre>Från utskottets sida konstaterar vi att man i\r\növerenskommelsen kommit överens om att\r\npatientavgifterna skall avregleras. Det kan öka\r\ninkomsterna för sjukvården på mellan 500 och 800\r\nmiljoner. Det hör också till bilden. Jag kan vidare\r\npeka på att sjukvårdshuvudmännen tidigare erhållit\r\nextra medel för att korta köerna inom vissa delar av\r\nsjukvården, och dessa medel har nu permanentats.</pre><pre>Låt mig säga till oppositionen att det inte finns\r\nnågon trovärdighet i det oppositionen säger. Ni\r\nefterlyser mer pengar och vill ha större anslag. Det\r\när inte trovärdigt -- ni har inga pengar, och ni vet\r\ninte var man skall ta pengarna.</pre><pre>Jag vill gärna gå tio år tillbaka i tiden, till den tid då\r\nde tre borgerliga partierna regerade. Då skapade\r\nman en låneskuld på flera hundra miljarder, som vi\r\ni dag fortfarande betalar ränta på med 65 miljarder.\r\nUnder den tiden gjorde vi ju oss beroende av de\r\nlånen. Hade det fortsatt, Bertil Persson, hade\r\nSverige verkligen gått bankrutt. Det är den kalla\r\nverkligheten. Det finns alltså ingen trovärdighet i\r\nert agerande -- ni har inga pengar. Ni vill ju sänka\r\nmarginalskatterna med miljardbelopp, så den\r\nekvationen går inte ihop.</pre><pre>I det här enskilda ärendet pekar ni på att det måste\r\ntill mer resurser till olika ändamål. Samtidigt går ni\r\nut med mycket stora skattesänkningar, som gynnar\r\nframför allt de högre inkomsttagarna. Det ni säger\r\nhär faller därför platt till marken.</pre><pre>Bertil Persson sade att socialdemokratin är ett hot\r\nmot välfärden. Men ni har ju aldrig accepterat\r\nvälfärden, Bertil Persson! Det är den kalla\r\nverkligheten -- ni accepterar inte den.</pre><pre>Den viktigaste nyheten för nästa år när det gäller\r\nden ersättning vi nu diskuterar är att en särskild\r\nersättning på 400 miljoner införs för att förbättra\r\nkapaciteten när det gäller rehabiliterings- och\r\nbehandlingsinsatser. På det sättet skapas det goda\r\nförutsättningar att minska väntetiderna för de\r\nmedicinska delarna av rehabiliteringen och därmed\r\nbidra till att uppfylla det mål som ställts upp vad\r\nbeträffar sänkningen av ohälsotalet.</pre><pre>Moderaterna anser -- det framför de i sin\r\nreservation -- att också den här åtgärden är\r\notillräcklig. Man efterlyser en samverkan mellan\r\nförsäkringskassan och sjukvården när det gäller\r\nrehabiliteringsinsatserna. Men det är ju det som\r\nsker! Har inte moderaterna upptäckt den debatt\r\nsom ägt rum i samband med den ekonomiska\r\nskrivelsen och inför alla de beslut som vi tidigare\r\nhar fattat? Det är ju just i en överföring mellan\r\nsocialförsäkringen och sjukvården som man\r\nförsöker att finna lösningar som jag tycker är\r\nmycket viktiga.</pre><pre>Dessa 400 miljoner skall alltså användas för\r\nåtgärder som syftar till att snabbare återföra\r\nmänniskorna till arbetslivet eller till ett aktivt liv i\r\növrigt. Det är alltså ett viktigt led i de stora\r\nsatsningar som nu görs i olika avseenden för att få\r\ntill stånd en aktiv rehabilitering. Bl.a. annat har\r\nriksdagen i våras beslutat om vissa insatser för en\r\naktiv rehabilitering, och regeringen har också\r\nanmält att man återkommer med förslag under\r\nvåren. Till de insatserna räknas också det som sker\r\nvia arbetslivsfonderna för att förbättra arbetsmiljön\r\noch förhindra att människor drabbas av skador --\r\ndet är också en faktor som spelar in i\r\nsammanhanget. Det sker alltså ett mycket\r\nomfattande arbete i olika avseenden. Det har\r\nmoderaterna tydligen inte velat se -- det passar inte\r\nderas argumentation.</pre><pre>När det gäller hjälpmedelsförsörjningen, som en\r\ndel har talat om, är det speciella problem.\r\nProblemen att tillhandahålla hjälpmedel har\r\nuppmärksammats av hjälpmedelsutredningen. En\r\nberedning av det materialet sker, och vi får väl så\r\nsmåningom ett förslag.</pre><pre>I flera reservationer finns det också synpunkter på\r\ntillsynsansvaret för hjälpmedelsverksamheten.\r\nDen uppgiften har i dag socialstyrelsen.\r\nUtskottsmajoriteten förutsätter att tillsynen sker på\r\nett betryggande sätt.</pre><pre>Såväl centern som miljöpartiet och vänsterpartiet\r\nhar invändningar mot att högkostnadsskyddets\r\nkostnadsnivå fastställs till 1 500 kr.\r\nPatientavgifterna har inte höjts sedan januari och\r\njuli 1989. Därför har vi ansett det rimligt med en\r\nhöjning den här gången. Men de 1 500 kronorna är\r\nju ett högsta belopp -- landstingen har också\r\nmöjlighet att ange ett lägre belopp för\r\nhögkostnadsskyddet. Så sker också i vissa fall.</pre><pre>Sedan några ord om moderaternas reservation nr 1\r\ndär man, som Bertil Persson har berört, flaggar för\r\nen sjukvårdsförsäkring. Man säger där att\r\nfördelningen av de reella resurserna på området\r\ninte har blivit jämnare över landet utan snarare\r\ntvärtom. Man tycker sjukvården är bankrutt och att\r\nDagmarsystemet skall avskaffas. Det finns ingen\r\ntrovärdighet i det heller, menar jag.</pre><pre>Moderaternas förslag syftar ju till en total\r\nsystemförändring inom sjukvården, där man skall\r\nlösa upp samhällets ansvar och bädda för en total\r\nprivatisering i känd moderat anda -- det är vad man\r\nsyftar till. Man talar om konkurrens, men\r\nnaturligtvis eftersträvar moderaterna en total privat\r\nfinansiering, ungefär som man har det i USA. De\r\nanonyma marknadskrafterna skall komma in i\r\nbilden, där man inte vet vem som har ansvaret och\r\npatienterna inte har någon att vända sig till.\r\nMarknadskrafterna skall ta över och styra, och det\r\när en utveckling som vi naturligtvis inte accepterar.</pre><pre>Dagmarsystemet syftar till en god hälso- och\r\nsjukvård för alla medborgare på lika villkor. Det är\r\nen viktig princip som fortfarande gäller. Det finns\r\nalltså en stabil majoritet för den.\r\nSjukvårdshuvudmännen har ansvaret för hälso- och\r\nsjukvården i landet, och det är väl rimlig att det\r\nockså har inflytande över hur både de ekonomiska\r\noch de personiella resurserna fördelas, såväl mellan\r\nsjukvårdshuvudmännen som inom respektive\r\ngeografiska område. Jag tycker att det är viktigt att\r\nde har det inflytandet, och det har de i dag. Genom\r\natt resurserna styrs jämnare över hela landet kan ett\r\nfritt läkarval på sikt bli en realitet för hela landet.</pre><pre>Dagmarsystemet har i sin nuvarande omfattning\r\nfungerat bra sedan 1988 -- det är alltså relativt nytt.\r\nDet måste ha en chans att så att säga sätta sig och\r\nge resultat. Men jag kan redan nu säga att det är\r\nhelt klart att Dagmarsystemet har givit en bättre\r\nfördelning. Sedan måste man gå vidare, och\r\nDagmarsystemet måste också verka i ett antal år.</pre><pre>Slutligen vill jag också nämna det som sägs i\r\nregeringens skrivelser om åtgärder för ekonomin.\r\nDär föreslås ytterligare åtgärder för att få till stånd\r\nen effektivare sjukvård och en samordning mellan\r\nsjukvården och sjukförsäkringssystemet som leder\r\ntill bättre resursutnyttjande. Bl.a. skall försök\r\nsnarast inledas i några primärvårdsområden, där\r\nkommun eller landsting skall få ansvar för de\r\nsamlade ekonomiska resurserna för hälso- och\r\nsjukvård, för läkemedel, sjukresor, sjuk- och\r\narbetsskadeförsäkringen samt förtidspensionen.\r\nMan skall även överväga att låta försäkringskassan\r\nfå ett sådant totalansvar.</pre><pre>Detta pekar ändå på något av det förändringsarbete\r\nsom är på gång och som är oerhört viktigt.\r\nNaturligtvis ställs det mycket stora krav på\r\nlandstingen att ta tag i förändringsarbetet.</pre><pre>Vi ser redan olika modeller som skapas ute i\r\nlandstingen. Jag ser det som oerhört positivt, för att\r\nvi skall kunna få en bättre sjukvård. Det är med\r\nkonkreta åtgärder som man måste angripa\r\nproblemen, och inte bara gå ut i en generell debatt.</pre><pre>Herr talman! Jag har ingen avsikt att kommentera\r\nmaterialet. Många av de frågor som finns i\r\nreservationerna har behandlats och diskuterats\r\ntidigare. Jag bör inte utveckla saken ytterligare,\r\nutan vill bara yrka bifall till utskottets hemställan.</pre><pre>Anf. 65 BERTIL PERSSON (m):</pre><pre>Herr talman! Det torde framgå för alla som har\r\nlyssnat på denna debatt att skillnaden mellan oss\r\noch socialdemokraterna är att vi sätter patienterna\r\ni centrum, medan socialdemokraterna sätter\r\nsjukvårdspolitikerna i centrum.</pre><pre>God hälso- och sjukvård på lika villkor -- har vi fått\r\ndetta med Dagmaröverenskommelsen? Vad säger\r\nde patienter som står i kö för hjärtoperationer, för\r\nhöftledsoperationer? Tycker de att vi har en bra\r\nhälso- och sjukvård? Vad säger de som gärna vill få\r\nnya satsningar på hälsovården och den\r\nförebyggande vården? På lika villkor? I ett\r\nsamhälle där bara de rika kan skaffa sig ett\r\nalternativ till den offentliga sjukvården?</pre><pre>Detta betänkande är ganska tjockt. Det är\r\nnaturligtvis svårt att läsa det och hinna ända bort till\r\nreservationerna. Jag förstår att Börje Nilsson inte\r\nhaft möjlighet att läsa så noggrant. Men när sade\r\njag att vi ville betala mera pengar via Dagmar? Jag\r\nkan inte hitta det.</pre><pre>Jag skulle vilja ställa en fråga till Börje Nilsson.\r\nHan sade att man skulle gå vidare med Dagmar.\r\nHur tror Börje Nilsson att det kommer att stå till\r\nmed landstingen om vi fortsätter med Dagmar? För\r\nnågra år sedan hade de 14 miljarder i reserver. Nu\r\nhar de 3 miljarder i skulder. Allt pekar på ökande\r\nunderskott med det nuvarande systemet. Hur\r\nkommer landstingen att klara sig om ett år, om fem\r\når, om tio år? Hur skuldsatta kommer de då att\r\nvara?</pre><pre>Anf. 66 MARGÓ INGVARDSSON (v):</pre><pre>Herr talman! Jag tror inte att Börje Nilsson är\r\nokunnig om att vänsterpartiet hade andra förslag\r\nnär det gällde skattereformen. Vi tycker ju att det\r\när oförsvarligt i en situation när samhället inte har\r\npengar nog att ge sjukvård och äldreomsorg att dela\r\nut miljarder för att sänka i första hand\r\nhöginkomsttagarnas skatt. Vi hade velat använda\r\nskattereformen på ett annat sätt så att vi hade fått\r\nde pengar vi anser att sjukvården behöver.</pre><pre>Vi skulle också, om vi hade haft en möjlighet att\r\npåverka besluten, valt att höja skatten i landstingen\r\nför att ge landstingen pengar till sjukvård i stället\r\nför att som nu höja avgifterna. Visserligen drabbar\r\nlandstingsskatten hårt, men alla undersökningar\r\nvisar att en höjning av avgifter och taxor drabbar\r\nlåginkomsttagarna i ännu högre grad. Alltså hade\r\nvi föredragit en skattehöjning.</pre><pre>Börje Nilsson tycker att en höjning från 60 till i\r\ngenomsnitt 100 kr. är en rimlig höjning av\r\npatientavgifterna. Jag vill påpeka att om\r\npatientavgifterna sedan 1974 hade följt inflationen\r\nskulle det i dag ha kostat 40 kr. att gå till doktorn.\r\nBara sedan förra året skulle höjningen av\r\npatientavgifterna varit 10 kr., dvs. det skulle ha\r\nkostat 70 kr. om patientavgifterna hade följt\r\ninflationen.</pre><pre>Jag kan inte förstå att det är rimligt att just\r\nvårdavgifterna skall höjas mycket mer än allt annat\r\ni samhället.</pre><pre>Var anser Börje Nilsson att gränsen går för en\r\nfolkpensionär när man måste göra ekonomiska\r\navvägningar och fråga sig om man har råd att gå till\r\ndoktorn? Nästa år blir dagsinkomsten för en\r\nfolkpensionär, om man lägger till det kommunala\r\nbostadstillägget, strax under 200 kr. Om ett\r\nläkarbesök med medicin och sjukresor kostar 235\r\nkr., tror inte Börje Nilsson då att många\r\npensionärer får svårt att ta in ett läkarbesök i\r\nbudgeten?</pre><pre>Tror Börje Nilsson att avgiften kan höjas ännu\r\nmer? Tala i så fall om var en s.k. rimlig avgift kan\r\nligga någonstans utan att man får dessa\r\nbegränsande effekter jag pekar på.</pre><pre>Anf. 67 SIGGE GODIN (fp):</pre><pre>Herr talman! När Börje Nilsson inte vill föra debatt\r\ndå buntar han ihop de borgerliga partierna och\r\nsäger att de inte har någon trovärdighet. Låt oss\r\ntitta på vad det handlar om. Utan en\r\nomstrukturering av svensk industri under de\r\nborgerliga åren hade vi inte ens klarat oss till i dag,\r\nBörje Nilsson. Visserligen är situationen risig i dag,\r\nmen ni har ändå släpat er fram tack vare att man\r\nfick en omstrukturering inom industrin. Vi kanske\r\nkan lämna den diskussionen och ägna oss åt vad det\r\negentligen handlar om.</pre><pre>Vad är det socialdemokraterna föreslår? Vilka\r\ninsatser vill ni företa för att vården skall bli bättre?\r\nVad är det för förslag ni försöker presentera i dag?</pre><pre>Jag vet faktiskt inte vad det är för några. Ni har\r\näntligen tvingats inse att man bör föra över pengar\r\nfrån sjukförsäkringen till sjukvården, någonting\r\nsom folkpartiet har krävt år efter år, för att få\r\nkortare väntetider i vården, för att korta\r\nsjukskrivningarna osv. Ni har, Börje Nilsson, totalt,\r\ntill sista kommatecknet, anslutit er till folkpartiets\r\nÄDEL-motion. Där hade ni inte heller några\r\nrimliga förslag som var möjliga att genomföra.</pre><pre>Vi ville lägga 450 miljoner till\r\nDagmaröverenskommelsen. Visserligen är vi\r\noerhört kritiska till att man höjer löneskatten, men\r\nhar ni kommit fram till att de pengarna kommer\r\nfram, Börje Nilsson. Låt oss ändå diskutera vad det\r\nhandlar om, för vårdens skull.</pre><pre>Bunta inte ihop oppositionspartierna som om de\r\ninte hade något inflytande. Man frågar sig verkligen\r\nvart socialdemokratin är på väg när det över huvud\r\ntaget inte finns några konkreta förslag från er sida.\r\nNi måste hela tiden luta er mot oppositionen, men\r\nsedan säger ni att oppositionen inte har några\r\nförslag.</pre><pre>Låt mig ta ett par saker till.</pre><pre>När det gäller hjälpmedlen, Börje Nilsson, blir det\r\nprecis som i alla andra debatter -- ärendet bereds i\r\nregeringskansliet. Sluta att bereda ärendena! Håll i\r\nvarje fall inte på i flera år! Man har hållit på med\r\ndet ett par år, men fortfarande finns det inget\r\nförslag. Då är det självklart att vi tar upp frågan, för\r\nden är viktig. Handikappade människor bör få sina\r\nhjälpmedel, det måste fungera och man måste veta\r\nvilka som har huvudansvaret.</pre><pre>Likadant när det gäller pensionärernas\r\nsjukvårdsavgifter. Hur vore det, Börje Nilsson, om\r\nni accepterade förslag i en sådan enkel fråga som\r\nalla har tillstyrkt?</pre><pre></pre><pre>Anf. 68 MARIANNE JÖNSSON (c):</pre><pre>Herr talman! Utskottets talesman säger att vi har\r\ninget ansvar, vi föreslår ingen finansiering. Men när\r\ndet gäller den miljard kronor extra till direkt vård\r\nsom centern föreslagit menar vi att de pengarna\r\nskulle tas ifrån den summa regeringen föreslagit i\r\nÄDEL-propositionen till information och\r\nutbildning i samband med den föreslagna\r\nändringen. Den saken skall vi strax här debattera,\r\noch summan har blivit förändrad, men så var det\r\nnär vi skrev motionen.</pre><pre>Vi föreslog också andra avgifter och möjligheter för\r\nsjukvården att öka sina intäkter. Vi menar att det\r\när väldigt viktigt att pröva nya vägar för att tillföra\r\nhälso- och sjukvården pengar. Vi har sagt att en\r\nmöjlighet vore att införa en särskild avgift på\r\nalkohol och tobak, som baserar sig på de kostnader\r\nbruket av dessa varor åsamkar vården.</pre><pre>Nu skall 400 miljoner föras över från\r\nsocialförsäkringen till sjukvården, och det är\r\nalldeles utmärkt -- man talar ju vanligen bara om\r\nsina egna förslag, men jag vill berömma det som är\r\nbra. Detta är ett steg i rätt riktning. Det finns 250\r\nmiljarder i sjukförsäkringssystemet. Sjukvården\r\noch socialförsäkringssystemet verkar som\r\nkommunicerande kärl, och det är viktigt att vi får\r\nen god struktur på fördelningen av pengarna mellan\r\ndessa system. Vi arbetar vidare på detta och vill ha\r\nen allmän översyn.</pre><pre>Den situation landstingen hamnat i nu är alldeles\r\nomöjlig. Vi måste se över hur produktion, kontroll\r\noch finansiering skall ske i framtiden.</pre><pre>Har vi då övergivit våra gamla tankar om Dagmar?\r\nDet har vi visserligen inte gjort. Vi står fortfarande\r\nför den solidariska finansieringen, som skall ge bra\r\nvård till alla på lika villkor var vi än bor och vem\r\nvi än är. Men det är också viktigt att se att själva\r\nregleringsfaktorn i Dagmarsystemet faktiskt har\r\nspela ut sin roll. Det har runnit mycket vatten under\r\nbroarna. Vi måste hitta nya former för att komma\r\ntill rätta med den strukturkris som nu råder inom\r\nlandstingen. Vi måste hela tiden ha människan i\r\ncentrum och se den vård som tilldelas henne.</pre><pre>Det behövs nya former, ett nytt förnyelsearbete,\r\ndär personalen skall gå in som initiativtagare och\r\ninspiratör. Vi måste ta vara på den resurs som\r\npersonalens kunnande och engagemang utgör.</pre><pre>Anf. 69 BÖRJE NILSSON (s):</pre><pre>Herr talman! Att ha patienten i centrum är ju helt\r\nsjälvklart. Riksdagen har också på förslag från\r\nsocialutskottet fattat beslut om att patienten så\r\nlångt möjligt skall fritt få välja läkare och att vården\r\nskall utformas i samråd med patienten. Vi tycker\r\ndet är en viktig princip som vi redan sjösatt. Det bör\r\nman notera.</pre><pre>Socialutskottet har också varit inne på\r\npersonalförsörjningen och framhållit att det är\r\nviktigt med en aktiv personalpolitik, men det är\r\nnärmast en debatt som kommer från\r\nsocialutskottet.</pre><pre>Beträffande avgifterna vill jag säga att de\r\navregleras i detta sammanhang. Landstingen\r\nkommer att själva ha ansvar för avgifterna inom\r\nramen för höginkomstskyddet.</pre><pre>Vi måste konstatera att saker och ting kostar och\r\nmåste betalas. Detta måste vi inse.</pre><pre>Det sägs att näst freden är hälsan och rätten till en\r\nbra sjukvård det som svenska folket värderar allra\r\nhögst. Vi konsumerar också mycket sjukvård i\r\nlandet, det kostar sammantaget 100 miljarder.</pre><pre>Vid en nyligen genomförd jämförelse av\r\nsjukvården i 10 länder som presenterats i\r\nEkonomisk Debatt framgår att svensk sjukvård ger\r\nen större volym för pengarna än den i andra länder.\r\nJag tycker det är ett ganska gott betyg. Det talar om\r\nen hög effektivitet i den svenska sjukvården.</pre><pre>Högst utgifter har USA, det land där merparten av\r\nall sjukvård är privat. Det måste ju rubba\r\nprivatiseringsformlen för moderaterna. Deras\r\nförslag ger ingen bättre sjukvård. Det är enbart en\r\nsystemförändring, som för in anonyma krafter.\r\nVem skall man då vända sig till om man har\r\nsynpunkter på sjukvården? Jag bara frågar.</pre><pre>Sigge Godin säger att vi inte skall bunta ihop\r\noppositionspartierna. Men moderaterna och\r\nfolkpartiet har ju nu gått ut och sagt att man skall\r\nsamarbeta och står på samma plattform. Då får ni\r\nväl samordna era argument. Om inte Sigge Godin\r\nvill acceptera vad Bertil Persson säger, så får ni väl\r\nsamordna er om ni skall samarbeta.</pre><pre>Anf. 70 BERTIL PERSSON (m):</pre><pre>Herr talman! Först tycker jag Börje Nilsson skall\r\nfundera på vad som är produktivitet och vad som är\r\neffektivitet. Det han talade om var inte effektivitet.</pre><pre>Vart skall försäkringstagaren vända sig? Varenda\r\nförsäkringstagare torde veta vart han skall vända\r\nsig när han är försäkrad.</pre><pre>Vi vill trygga välfärden, men inte den nuvarande\r\nsjukvårdsapparaten som Börje Nilsson vill.</pre><pre>Jag tycker Börje Nilsson i hederlighetens namn\r\nskall medge, att dagens situation visar att Dagmar,\r\nsom inte ens längre är en överenskommelse med\r\npartikollegerna på andra sidan, håller på att\r\nkapsejsa.</pre><pre>Hur länge skall ni stå handfallna här i riksdagen?\r\nJag skall medge att det finns undantag i det\r\nsocialdemokratiska partiet. Det finns riktigt pigga\r\nsocialdemokrater i Dalarna som försöker tänka\r\nvidare och inte direkt har motverkat. Börje Nilsson\r\noch hans kolleger stod här i riksdagen och sade nej\r\ntill att avskaffa R-listan. Gunnar Hofring\r\navskaffade den ändå, men här i riksdagen har jag\r\ninte sett mycket av nytänkande.</pre><pre>Sjukvårdens framtid debatteras överallt i hela\r\nvärlden. Men Sverige är ett så litet land, så här har\r\nman bara en åsikt i taget, och här får den inte\r\ndebatteras.</pre><pre>Jag tror det är väsentligt. Skall vi kunna klara en\r\nbra välfärd inom rimliga ekonomiska ramar måste\r\ndet vara tillåtet att diskutera hur man skall få fram\r\neffektivitet.</pre><pre>Vi tappar ju på område efter område. Det är bara i\r\nfråga om barndödligheten som vi fortfarande är\r\nvärldsledande dvs. har den lägsta barndödligheten,\r\nkanske för några år framöver.</pre><pre>Ser ni inte att detta världfärdssystem krisar för er,\r\npå precis samma sätt som pensionerna,\r\nsjukförsäkringen, arbetsskadeförsäkringen och vad\r\nni håller på med?</pre><pre>Varför svarar inte Börje Nilsson på frågan om hur\r\ndet kommer att se ut för landstingen om fem år, om\r\ntio år, eller bara om ett år?</pre><pre>Anf. 71 SIGGE GODIN (fp):</pre><pre>Herr talman! Jag började mitt inlägg med att tala\r\nom människornas oro och den rädsla de känner för\r\natt bli sjuka när de inte kan få den vård som de\r\nefterfrågar.</pre><pre>Börje Nilsson har inte antytt ett dugg om dessa\r\nfrågor. Däremot säger han att Dagmar är en viktig\r\nprincip. Jag tycker att vi måste tala om något annat\r\nannat än principer när vi upptäcker att vården inte\r\nfungerar.</pre><pre>Sedan skulle jag vilja fråga Börje Nilsson: Skäms\r\nsocialdemokraterna för uppgörelser? Efter oss\r\nkommer två samarbetsingenjörer upp i talarstolen,\r\nnämligen Daniel Tarschys och Bo Holmberg. Det\r\ngäller en uppgörelse som åtminstone folkpartiet\r\nkänner alldeles speciellt för. I morgon kommer en\r\nannan uppgörelse, där ni kan ansluta er till\r\nmoderaterna.</pre><pre>I en demokrati får man finna sig i att söka stöd\r\ndär man kan hitta det. Då får man också acceptera\r\natt man är nödd och tvungen, och sedan får man stå\r\nför det.</pre><pre>Avslutningsvis Börje Nilsson: I frågan om\r\narbetsmiljön är arbetslivsfonden något alldeles\r\nspeciellt. Det är alldeles utmärkt, både när det\r\ngäller principerna och när det gäller byråkratin.\r\nFolkpartiet ville ha andra modeller, där man kunde\r\nta hand om pengarna och göra någonting verkligt\r\nfullt för dem, inte ny byråkrati och nytt krångel. Vi\r\nskall diskutera detta mera i morgon.</pre><pre>Anf. 72 BÖRJE NILSSON (s):</pre><pre>Herr talman! Den miljard som Marianne Jönsson\r\ntalar om finns inte förrän 1992 då\r\näldredelegationens förslag har genomförts och\r\nträder i kraft. Det är ett faktum.</pre><pre>Bertil Persson säger ännu en gång att\r\nDagmarsystemet inte har betytt någonting. Det\r\nuttalandet bygger mer på tro än på vetande.</pre><pre>Härefter skall jag beröra det stora problemet. Tack\r\nvare en expansiv medicinsk--teknisk utveckling,\r\nsärskilt inom hjärtkirurgin, kan allt fler människor\r\nbehandlas och opereras. Det är ytterst glädjande.\r\nMen det leder också till att klyftan mellan resurser\r\noch behov ökar, och det problemet måste angripas.\r\nDet gör inte de övriga partierna. Regeringen har\r\nlagt fram olika förslag, och landstingen arbetar med\r\nfrågan. Det måste bli ett bättre resursutnyttjande\r\noch en samordning mellan aktörerna. Det gäller\r\nockså att se över beslutsvägarna. Det är ett oerhört\r\nviktigt uppdrag för sjukvårdshuvudmännen. De\r\nborgerliga partierna, framför allt moderaterna,\r\nanvisar inga medel för detta. De vill i stället\r\ngenomföra marginalskattesänkningar på flera\r\nhundra miljarder; det är sanningen. Hur går det då\r\nmed välfärden? Jo, den struntar ni i, den har ni\r\naldrig ställt upp på.</pre><pre>Anf. 73 BERTIL PERSSON (m):</pre><pre>Herr talman! Det vore mig fullständigt fjärran att\r\nsäga att Dagmarreformen inte har betytt\r\nnågonting. Den har betytt köer, regleringar,\r\nklinikfärdiga patienter och mycket annat för detta\r\nland.</pre><pre>Låt mig härutöver konstatera att jag tydligen inte\r\nfår något svar på min fråga om hur välfärden skall\r\nräddas när man har krossat landstingens ekonomi.</pre><pre>Anf. 74 BÖRJE NILSSON (s):</pre><pre>Herr talman! Det kommer att lösas med den\r\nsocialdemokratiska politiken, men definitivt inte\r\nmed moderaternas politik.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>7 § Studiestödsfrågor</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU6 Studiestödsfrågor (prop. 1990/91:25\r\ndelvis).</pre><pre>Anf. 75 RAGNHILD POHANKA (mp):</pre><pre>Herr talman! I detta betänkande har miljöpartiet\r\nde gröna ingen reservation, men jag vill ändå\r\nkommentera innehållet i betänkandet. Låt mig\r\nförst yrka bifall till betänkandet i dess helhet.</pre><pre>Som en följd av skattereformen blir det moms på\r\nkollektivtrafiken, vilket i sin tur bl.a. föranleder en\r\nökning av bidraget till ''Vissa studiesociala\r\nändamål'', nämligen 36,7 miljoner som ersättning\r\ntill länstrafikhuvudmännen för gymnasieelevers\r\nresor mellan hem och skola. Man är tvungen att ta\r\nmed ena handen och ge tillbaka med den andra.\r\nSkattereformen blir på många sätt bara en\r\nadministrativ reform där pengarna får vandra fram\r\noch tillbaka utom för vissa låginkomsttagare som\r\nfår vara med och betala.</pre><pre>Ökningen av medel till studeranderabatten för\r\nresor blir 89 milj.kr. Miljöpartiet har ansett det\r\nviktigt att få med även E 4-tågen i rabattsystemet.\r\nAnnars blir främst Norrlandsungdomar\r\nmissgynnade där inga järnvägar eller ingen\r\nfungerande järnvägstrafik finns. De har dessutom\r\nredan oftast de längsta resorna till och från\r\nstudieorten räknat i timmar och kilometer.\r\nFörhandlingarna med länstrafikbolagen har dock\r\nstrandat. Det är viktigt att återuppta dem och\r\nförsöka åstadkomma bästa möjliga avtal för de\r\nstuderande. Vi ämnar återkomma till detta i en\r\nmotion. Frågan är så viktig att jag särskilt har velat\r\nbetona den. Det gäller att försöka få bidrag för hela\r\nhemresan för alla elever.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>8 § Mottagning av flyktingar</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU8 Mottagning av flyktingar (prop.\r\n1990/91:25 delvis).</pre><pre>Anf. 76 RAGNHILD POHANKA (mp):</pre><pre>Herr talman! Inte heller i detta ärende har vi avgett\r\nnågon reservation, varför jag yrkar bifall till\r\nbetänkandet i dess helhet.</pre><pre>Jag vill dock framhålla att det är positivt med lån\r\ntill hemutrustning för flyktingar, något som vi också\r\ntidigare har förespråkat. Flyktingar vill gärna göra\r\nrätt för sig när de kommit till Sverige, och ett lån\r\nbetyder ett ansvarstagande som går helt i linje med\r\nmiljöpartiets syn om att flyktingar -- våra nya\r\nsvenska invånare -- skall få samma rättigheter och\r\nskyldigheter som svenskar så snart det är möjligt.</pre><pre>En generös flyktingpolitik kan lämpligen\r\nkombineras med att vi behandlar flyktingarna med\r\nrespekt och även ställer krav på deras deltagande i\r\nutbildning och att de i övrigt tar ansvar för sitt nya\r\nliv i Sverige med stöd och hjälp från samhälle,\r\narbetsgivare och befolkning. Det gäller att ge våra\r\nasylsökande och flyktingar självförtroende och låta\r\ndem behålla sin självrespekt. Bl.a. anser\r\nmiljöpartiet att asylsökande skall ha rätt att arbeta\r\nunder väntetiden.</pre><pre>Dessa förslag om lån till hemutrustning och arbete\r\nunder väntetiden gör också flyktingmottagandet\r\nbilligare. Invandrarfientligheten minskar till en del.\r\nDessutom blir hälsotillståndet på förläggningarna\r\nbättre. Många är nämligen i mycket sämre psykiskt\r\nskick efter att ha väntat på asyl än de var när de\r\nkom till Sverige, trots svårigheterna i hemlandet.</pre><pre>Vår önskan om en generösare flyktingpolitik är\r\nockså beroende av den bild svenska folket får av\r\nflyktingar. Om de själva får ta ansvar för sitt liv, får\r\nlån och ges möjlighet att arbeta, då bidrar det till\r\natt vi svenskar mer accepterar flyktingarna. Det gör\r\ni sin tur att flyktingfientligheten kan minska.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande bostadsutskottets\r\nbetänkanden 1990/91:BoU4 och BoU7 samt\r\nsocialförsäkringsutskottets betänkanden\r\n1990/91:SfU7, SfU6 och SfU8.</pre><pre>Bostadsutskottets betänkande BoU4</pre><pre>Mom. 1 (avslag på propositionen m.m.)</pre><pre>Utskottets hemställan bifölls med 181 röster mot\r\n134 för reservation 1 av Agne Hansson m.fl.</pre><pre>Mom. 3 (införandet av ett investeringsbidrag)</pre><pre>Först biträddes reservation 5 av Knut Billing\r\nm.fl. i motsvarande del med 57 röster mot 38 för\r\nreservation 6 av Agne Hansson och Birger\r\nAndersson. 214 ledamöter avstod från att rösta.</pre><pre>Härefter bifölls utskottets hemställan med 208\r\nröster mot 59 för reservation 5 av Knut Billing m.fl.\r\ni motsvarande del. 37 ledamöter avstod från att\r\nrösta.</pre><pre>Mom. 7 (kommunal bostadsanvisningsrätt och\r\nmarkvillkoret)</pre><pre>Utskottets hemställan bifölls med 184 röster mot\r\n130 för reservation 11 av Agne Hansson m.fl.</pre><pre>Mom. 13 (den framtida\r\nbostadslåneadministrationen)</pre><pre>Utskottets hemställan -- som ställdes mot\r\nreservation 18 av Agne Hansson m.fl. -- bifölls med\r\nacklamation.</pre><pre>Mom. 26 (slopande av fastighetsskatten för de\r\nallmännyttiga bostadsföretagen)</pre><pre>Hemställan</pre><pre>Utskottets hemställan bifölls med 293 röster mot\r\n17 för hemställan i reservation 36 av Eva\r\nZetterberg. 4 ledamöter avstod från att rösta.</pre><pre>Motivering</pre><pre>Utskottets motivering -- som ställdes mot den i\r\nreservation 35 av Knut Billing m.fl. anförda\r\nmotiveringen -- godkändes med acklamation.</pre><pre>Mom. 27 (slopande av uttagsbeskattningen på\r\narbeten i egen regi m.m.)</pre><pre>Hemställan</pre><pre>Utskottets hemställan bifölls med 294 röster mot\r\n19 för hemställan i reservation 38 av Eva\r\nZetterberg. 1 ledamot avstod från att rösta.</pre><pre>Motivering</pre><pre>Utskottets motivering -- som ställdes mot den i\r\nreservation 37 av Agne Hansson m.fl. anförda\r\nmotiveringen -- godkändes med acklamation.</pre><pre>Mom. 28 (skattefria avsättningar till\r\nreparationsfonder)</pre><pre>Utskottets hemställan bifölls med 179 röster mot\r\n135 för reservation 39 av Agne Hansson m.fl. 1\r\nledamot avstod från att rösta.</pre><pre>Mom. 31 (räntestöd för underhåll)</pre><pre>Utskottets hemställan bifölls med 164 röster mot\r\n135 för reservation 42 av Agne Hansson m.fl. 16\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU7</pre><pre>Mom. 1 (avveckling av SBAB)</pre><pre>Utskottets hemställan bifölls med 253 röster mot\r\n60 för reservationen av Knut Billing m.fl.</pre><pre>Mom. 2</pre><pre>Utskottets hemställan bifölls.</pre><pre>Socialförsäkringsutskottets betänkande SfU7</pre><pre>Mom. 1 (förändringar i ersättningssystemet)</pre><pre>Utskottets hemställan bifölls med 249 röster mot\r\n64 för reservation 1 av Gullan Lindblad m.fl.</pre><pre>Mom. 2 (höjning av den allmänna\r\nsjukvårdsersättningen m.m.)</pre><pre>Först biträddes reservation 2 av Karin Israelsson\r\noch Marianne Jönsson med 44 röster mot 19 för\r\nreservation 3 av Margó Ingvardsson. 251\r\nledmaöter avstod från att rösta.</pre><pre>Härefter bifölls utskottets hemställan med 256\r\nröster mot 37 för reservation 2 av Karin Israelsson\r\noch Marianne Jönsson. 17 ledamöter avstod från att\r\nrösta.</pre><pre>Mom. 15 (etableringsbegränsningar för läkare och\r\nsjukgymnaster)</pre><pre>Utskottets hemställan bifölls med 214 röster mot 97\r\nför reservation 15 av Gullan Lindblad m.fl.</pre><pre>Mom. 18 (psykoterapeutisk behandling)</pre><pre>Utskottets hemställan bifölls med 216 röster mot\r\n20 för reservation 18 av Ragnhild Pohanka. 66\r\nledamöter avstod från att rösta.</pre><pre>Mom. 22 (högkostnadsskyddets kostnadsnivå)</pre><pre>Utskottets hemställan bifölls med 243 röster mot\r\n71 för reservation 23 av Karin Israelsson m.fl. 1\r\nledamot avstod från att rösta.</pre><pre>Mom. 27 (ortopedisk-medicinsk behandling)</pre><pre>Utskottets hemställan bifölls med 295 röster mot\r\n19 för reservation 28 av Ragnhild Pohanka.</pre><pre>Mom. 32 (huvudansvaret för\r\nhjälpmedelsförsörjningen)</pre><pre>Först biträddes reservation 33 av Gullan\r\nLindblad m.fl. med 105 röster mot 39 för\r\nreservation 34 av Sigge Godin och Barbro\r\nSandberg. 169 ledamöter avstod från att rösta.</pre><pre>Härefter bifölls utskottets hemställan med 182\r\nröster mot 128 för reservation 33 av Gullan\r\nLindblad m.fl. 5 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande SfU6</pre><pre>Utskottets hemställan bifölls.</pre><pre>Socialförsäkringsutskottets betänkande SfU8</pre><pre>Utskottets hemställan bifölls.</pre><pre>Anf. 77 TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre></pre><pre>9 § Ändrad ansvarsfördelning inom\r\näldreomsorgen m.m.</pre><pre>Föredrogs</pre><pre>socialutskottets betänkande</pre><pre>1990/91:SoU9 Ändrad ansvarsfördelning inom\r\näldreomsorgen m.m. (prop. 1990/91:14).</pre><pre>Anf. 78 STEN SVENSSON (m):</pre><pre>Fru talman! Operationsköerna och det stora\r\nantalet medicinskt färdigbehandlade åldringar som\r\nligger kvar på akutsjukhusen, därför att de inte har\r\nnågon annanstans att ta vägen, är några av de\r\nstörsta problemen i svensk sjukhusvård.</pre><pre>Man tvingas använda de dyraste sjukvårdsplatserna\r\nsom hotell, därför att det inte finns ålderdomshem,\r\nsjukhem och liknande omsorger i tillräcklig\r\nomfattning. Dessa förhållanden är inte bra för de\r\ngamla. Det är extremt dyrt och blockerar dessutom\r\nmängder av operationer. Alla märker och oroas av\r\nbristen på institutioner -- från servicehus och\r\nålderdomshem till sjukhem och sjukhus. Så har det\r\nblivit när vissa politiker har fallit offer för\r\nmodeflugan att ''riva institutionerna''.</pre><pre>Nedläggningen av ålderdomshem och sjukhem\r\nmåste upphöra och resurser användas för att få bort\r\nköer och patienter i korridorer samt för att\r\nåstadkomma tidiga utskrivningar.</pre><pre>Vi måste känna ansvar för dem som drabbats av\r\nsjukdom och för dem som vårdas i livets slutskede.\r\nVi måste bry oss om! Vår grundläggande tanke om\r\nlivskvalitet, med utgångspunkt från våra\r\nvärderingar, är att även svårt sjuka, dementa och\r\nhandikappade skall få behålla sitt värde som\r\nmänniskor och att de skall få behålla ett eget hem i\r\näldrevården -- även sedan de flyttat till institution --\r\nså långt detta är ekonomiskt och praktiskt möjligt.</pre><pre>Vi moderater har därför länge efterlyst\r\nstimulansbidrag för gruppboende, bl.a. i motion\r\n1988/89:So233. Nu efterkommer regeringen delvis\r\ndetta förslag i enlighet med det uttalande som\r\nriksdagen gjorde då reservation nr 6 i betänkandet\r\n1989/90:SoU12 vann riksdagens bifall.</pre><pre>Det är angeläget att kommuner och landsting får\r\nmöjligheter att utveckla gruppboendeformer\r\navpassade efter lokala behov och förhållanden. Det\r\nregelverk som bl.a. bostadslåneförordningen\r\nställer upp, och som låser fast bostädernas\r\nutformning och gruppernas storlek, återstår dock\r\natt avveckla. Propositionen innehåller inga förslag\r\ni den delen, vilket är beklagligt. Huvudmännen\r\nmåste kunna finna adekvata lösningar avpassade\r\ntill de äldres behov, utan hinder av statliga normer.\r\nBidragen måste vara tillgängliga även för\r\nalternativt boende, dvs. sådant som ej organiseras\r\nav kommunen.</pre><pre>Socialutskottets ledamöter har emellertid enats om\r\natt ställa sig bakom det krav som de tre borgerliga\r\npartiernas företrädare har anfört i den avvikande\r\nmening som fogats till bostadsutskottets yttrande,\r\nnämligen att göra ett enhälligt uttalande som går ut\r\npå att regelsystemet -- låneregler och\r\nstatsbidragsbestämmelser -- för gruppboende för\r\nsenildementa skall ses över och att sådana lösningar\r\nsom kan möjliggöra ett decentraliserat\r\nbeslutsfattande skall sökas.</pre><pre>Vidare har utskottet enats om att föreslå att 300\r\nmilj. kr. per år under fem år skall avsättas till\r\nstimulansbidrag till gruppboende för\r\nåldersdementa och psykiskt utvecklingsstörda. Vi\r\nföreslår dessutom att 500 milj. kr. avsätts för att\r\nstimulera utbyggnaden av nya boendeformer för\r\npsykiskt sjuka och fysiskt handikappade.</pre><pre>Därmed har kraven med motsvarande innebörd i\r\nde moderata motionerna blivit tillgodosedda, vilket\r\njag gärna vill uttrycka min tillfredsställelse över.\r\nMen, tyvärr, är det endast så här långt som det\r\nråder enighet mellan alla partier om utskottets\r\nförslag.</pre><pre>Fru talman! Bakgrunden till den aktuella\r\näldrevårdsreformen är den tidigare\r\näldreberedningens arbete, som resulterade i\r\nregeringens proposition 1987/88:176. Den åsikt\r\nsom propositionen förde fram var att kommunerna\r\nskulle bli ansvariga för hela äldreomsorgen inkl.\r\nhemsjukvården och vård på sjukhem.</pre><pre>Som framgår av socialutskottets betänkande\r\n1988/89:SoU6 och behandlingen av detta, har en\r\nenhällig riksdag ställt sig bakom dessa riktlinjer.\r\nNär sedan äldredelegationen skulle omsätta detta i\r\nförslag till praktiska åtgärder, började det att gå\r\nsnett. Detta beror dels på regeringens alltför\r\noprecisa direktiv till delegationen, dels på\r\nrevirkampen mellan socialdemokratins företrädare\r\ni Kommun- och Landstingsförbunden.</pre><pre>Äldredelegationens majoritetsförslag leder, som\r\nden moderata ledamoten Anita Estberger\r\npåpekade i sin reservation, till nya\r\ngränsdragningsproblem. Det är allvarligt också ur\r\nen annan aspekt. Under förespegling av att den\r\nsocialdemokratiska regeringen skulle komma med\r\nett genomgripande förslag för äldrevården, har\r\nunder ett par års tid utvecklingen inom äldrevården\r\noch omsorgen gått i stå. Landstingen har inte velat\r\ngöra något och kommunerna har inte vågat.</pre><pre>Propositionens förslag löser inte de centrala\r\nfrågorna, nämligen de som handlar om en god och\r\nvärdig vård för de äldre. Än mindre gäller detta för\r\nde handikappade, vilka också skall omfattas av\r\nreformen. Det är allvarligt att regeringen tidigare\r\nhar gett sken av att komma med förslag som i\r\ngrunden skulle förändra och förbättra\r\näldreomsorgen för både de äldre och personalen.\r\nFörväntningarna har varit stora. Föreliggande\r\nproposition innebär att i stort sett samtliga dessa\r\nförväntningar kommer på skam.</pre><pre>Konsekvenserna av den föreslagna reformen är\r\nmycket svåröverskådliga. Det är svårt för\r\nkommunerna att genomföra förslagen. Kommuner\r\noch landsting har på grundval av ett punktprogram\r\nfrån den socialdemokratiska partistyrelsen\r\nuppmanats att starta utredningar och förhandlingar\r\nom den framtida äldreomsorgens organisation.\r\nUppmaningen har inte föregåtts av något beslut i\r\nriksdagen och lagrådet har inte heller hörts i frågan.\r\nDetta förfarande strider mot alla demokratiska\r\nprinciper och mot det beredningsförfarande som\r\nföreskrivits för regeringens propositioner. Denna\r\nbedömning ändras inte nämnvärt genom den\r\nuppgörelse som skett mellan socialdemokraterna\r\noch folkpartiet i socialutskottet.</pre><pre>De finansiella transaktionerna till följd av s--fp-\r\nuppgörelsen blir omfattande, byråkratiska och\r\nineffektiva. I stället för att ha en landsomfattande\r\nsjukvårdsförsäkring förs finansieringsansvaret i\r\nbetydande utsträckning ned till de enskilda\r\nkommunerna, utan att garantier finns för att de kan\r\nuppfylla de nya krav som ställs på dem. Dessutom\r\nförsämras det riskpridningsmoment som nu finns\r\ntill följd av landstingets ekonomiska ansvar. Det\r\nskulle medföra risk för försämrad kvalitet på\r\nvården, inte minst i små kommuner, med en stor\r\nandel äldre och med en ansträngd ekonomi.</pre><pre>Vi får ingen klarhet beträffande de sammanlagda\r\nekonomiska konsekvenserna för landstinget och\r\nkommunerna. Dessutom kan det starkt i\r\nfrågasättas om kommunerna har kapacitet att\r\ngenomföra de aktuella förändringarna inom den\r\nsnäva tidsramen. Arbetet med den tänkta reformen\r\nhar hittills mest handlat om en administrativ\r\nrevirstrid och inte om äldrevårdens främsta\r\nproblem, bristen på resurser och vårdplatser.</pre><pre>Det är direkt oansvarigt att nu fatta beslut om en\r\nreform som berör betalningsströmmar till ett\r\nsammanlagt värde av ca. 20 miljarder kronor samt\r\nnya miljardanslag, utan att de ekonomiska\r\nkonsekvenserna är helt klarlagda. Risken för\r\nfortsatta kompetenstvister och ekonomiska gräl\r\nmellan landstinget och kommunerna är uppenbar.</pre><pre>Jag vill här ge några exempel på de orimliga\r\ngränsdragningsproblem den föreslagna reformen\r\nmedför: Geriatrisk vård faller inom landstingets\r\nbetalningsansvar, medan långvård skall ingå i\r\nkommunernas betalningsansvar.\r\nGränsdragningarna mellan dessa vårdformer kan\r\nbli mycket svåra att göra och få stora ekonomiska\r\nkonsekvenser. Vidare: Beträffande kommunala\r\nsjukhem betalar landstinget medicin, färdtjänst,\r\ntandvård -- beträffande ålderdomshemmen betalar\r\nkommunen. Men dessa vårdformer kommer att gå\r\ni varandra. Egendomligt är också att\r\npatientavgiften på de kommunala sjukhemmen\r\nskall vara högst 55 kr., medan ålderdomshemmen,\r\ndär kommunen också är huvudman, har betydligt\r\nhögre avgifter.</pre><pre>När det gäller den stora tivsten, den som en reform\r\nvar tänkt att lösa upp, nämligen ansvaret för vården\r\ni hemmet, har utskottsmajoriteten inget att komma\r\nmed utöver regeringens förslag. Beslutsångesten\r\nutmynnar i förslag om fortsatt försöksverksamhet.\r\nDe äldre och den berörda personalen får finna sig i\r\nfortsatt ovisshet om hur de långsiktiga lösningarna\r\nkan se ut, när utskottsmajoriteten skjuter\r\nproblemen med kompetenstvisterna framför sig.\r\nDetta är mycket otillfredsställande.</pre><pre>Dellösningar och kompromisser, som bara skulle\r\nkonservera dagens problem, måste riksdagen\r\navvisa när ärendet nu skall avgöras här i kammaren.\r\nRedan äldredelegationens förslag var en\r\nhalvmessyr. Sedan devalverades detta genom\r\nkompromissen i den socialdemokratiska\r\npartistyrelsen och regeringen expedierade förslaget\r\ngenom framläggandet av den proposition som vi nu\r\nbehandlar. Sedan har riksdagens ursprungliga\r\nintentioner eroderats ytterligare genom s--fp-\r\nkompromissen i utskottet.</pre><pre>Fortfarande är det en omfördelning -- och på flera\r\npunkter en oklar sådan -- inom monopolets ram\r\nsom skett, inte en ökad valfrihet för de äldre.\r\nFortfarande är huvudmannskapet splittrat.\r\nFortfarande handlar det om förlegade\r\nfinansieringsformer, som inte medger de äldre att\r\nsjälva fritt välja den vård och service de vill ha och\r\när i behov av.</pre><pre>Problemen måste bearbetas från de rätta\r\nutgångspunkterna. Organisationen är snarare en\r\nsekundär fråga. Det är beklagligt att moderaternas\r\noch centerns gemensamma förslag om att initiera\r\nen ordentlig översyn av sjukvårdens finansiering\r\noch verksamhet har röstats ned i utskottet. För att\r\nstimulera utvecklingen av alternativa service- och\r\nomsorgsformer och för att öka den enskildes\r\nvalfrihet krävs förslag till ett nytt\r\nfinanseringssystem. Ett sådant underlag är\r\nnödvändigt innan beslut fattas om en så\r\ngenomgripande och kostnadskrävande reform som\r\ndenna, där avsikten måste vara att sätta vårdens\r\nkvalitet och den enskildes vilja i centrum!</pre><pre>Fru talman! I den för centern och moderaterna\r\ngemensamma reservationen nr 1 anser centerns och\r\nmoderaternas ledamöter i socialutskotet att det\r\nmåste ges en vidgad valfrihet och ett ökat utrymme\r\nför individens egna beslut inom den sociala\r\ntjänstesektorn. Den verksamhet som bedrivs där\r\nhar stor betydelse för medborgarnas\r\nlevnadsstandard och livskvalitet. Beslut om hur\r\nboende, service och omsorgen skall utformas tillhör\r\ndet viktigaste i många människors tillvaro. Därför\r\när det särskilt angeläget att dessa val träffas av\r\nmedborgarna själva. De bör i sin egenskap av\r\nkonsumenter få välja mellan olika alternativ. I ett\r\nsådant system ges samtidigt utrymme för löntagare\r\ninom denna sektor att -- i en helt annan\r\nutsträckning än i dag -- välja arbetsgivare och\r\narbetsform.</pre><pre>Vård och omsorg måste kunna bedrivas av många\r\nolika vårdgivare: enskild och offentlig verksamhet\r\nbör komplettera varandra i ett\r\nkonkurrensförhållande. Med ökad konkurrens\r\nföljer också högre kvalitet. Alla vårdgivare måste\r\nges möjlighet att bedriva sin verksamhet på\r\nlikvärdiga ekonomiska villkor.</pre><pre>Vår uppfattning är att regeringen snarast måste låta\r\nutreda ett nytt fanansieringssystem med beaktande\r\nav de olika tekniska principlösningar som har lagts\r\nfram i de borgerliga partimotionerna, där avsikten\r\när att vidga valfriheten för den enskilde och att\r\ngarantera vård i tid. Under utredningsarbetet bör\r\nde lösningar som finns i andra länder, t.ex. i\r\nNederländerna, Tyskland, Schweiz och Canada,\r\nstuderas för att utröna huruvida sådana system --\r\nunder anpassning till svenska förutsättningar -- kan\r\nfungera och stå modell för Sverige.</pre><pre>Jag ber därför att få yrka bifall till reservation nr 1.</pre><pre>Fru talman! Huvudmannaskapet för äldrevården\r\noch äldreomsorgen är i dag delat mellan\r\nlandstingen och kommunerna. Gränsdragningarna\r\när svåra i fråga om vad som skall hänföras till\r\nsjukvård eller till äldreomsorg. Många gamla har\r\nhamnat ''mellan stolarna'' i\r\nhuvudmannaskapstvister. Detta är oacceptabelt.\r\nJO har också påtalat detta problem.</pre><pre>Dagens gränsdragningar mellan\r\nprimärkommunernas och landstingens uppgifter i\r\näldrevården skapar således onödiga problem.\r\nMånga människor far illa, medan kommun och\r\nlandsting diskuterar vem som ansvarar för vad,\r\nsamtidigt med att problemen växer fortsätter\r\nskattetrycket att stiga. Det är en dubbel social\r\nnedrustning när det offentliga inte klarar\r\nproblemen, och hushållens ekonomi undergrävs så\r\natt de saknar möjligheter att lösa problemen på\r\nannat sätt. Endast det fåtal som har mycket god\r\nekonomi har någon reell valfrihet.</pre><pre>För att en förändring skall innebära en rejäl\r\nförbättring för de enskilda måste flera viktiga krav\r\nuppfyllas. Det får inte bara bli så att verksamheter\r\nflyttas från en stor organisation till en annan.</pre><pre>Det är de äldres och de sjukas villkor som skall\r\nforma vården och omsorgen. Det ligger en stor\r\ntrygghet i att kunna utöva ett eget val, och det\r\nkräver en ändrad syn på vad som ligger i begreppet\r\nhuvudmannaskap. I dag betyder det att landstinget\r\noch kommunen finansierar och i egen regi\r\nproducerar vård eller omsorg. Det borde i stället\r\nses som ett yttersta ansvar för att alla har tillgång\r\ntill nödvändig vård eller omsorg, men att\r\nverksamheten skall kunna bedrivas av många olika\r\nvårdgivare på lika villkor. Ett huvudmannaskap\r\nutformat enligt dessa principer för äldrevården och\r\näldreomsorgen kan sammanföras och ligga hos\r\nprimärkommunerna. Då tas alla goda krafter till\r\nvara genom att enskild och offentlig verksamhet\r\nverkar på samma villkor. Mångfald ger kvalitet\r\ngenom att det blir de enskildas önskemål som styr.\r\nFör att mångfalden skall kunna utvecklas krävs att\r\nockså finansieringen ändras. En allmän och\r\nobligatorisk sjukvårdsförsäkring ger en bättre vård\r\ngenom att patienten kan välja vårdgivare och att\r\nresurserna följer patientens val.\r\nSjukvårdsförsäkringen skall omfatta alla, även\r\npensionärer, och innebära ett solidariskt\r\nbetalningsansvar. Även de som inte betalar till\r\nförsäkringen skall ges rätt att utnyttja den. Också\r\nvalfriheten i den sociala servicen kan garanteras\r\nmed ett liknande system. Finansieringen förblir\r\ngemensam men valet den enskildes.</pre><pre>Monopolsituationen måste brytas, inte enbart\r\norganiseras om. Finansieringsansvaret måste bli\r\nsammanhållet och skilt från verksamhetsansvaret.\r\nHuvudmannaskapet, dvs. ansvaret för att\r\nerforderliga resurser finns, skall var sammanhållet.\r\nVerksamheten, däremot, skall kunna bedrivas av\r\nmånga olika vårdgivare.</pre><pre>Fru talman! Under förutsättning av bifall till mitt\r\nredan framställda yrkande beträffande reservation\r\nnr 1 yrkar jag dessutom bifall till de övriga\r\nmoderata reservationer som fogats till\r\nbetänkandet.</pre><pre>Anf. 79 BÖRJE HÖRNLUND (c):</pre><pre>Fru talman! Riksdagen behandlar i dag frågan hur\r\nvi framöver skall ta ansvar för de svårast sjuka --\r\ninte äldreomsorgen i största allmänhet, vilket man\r\nfrån socialdemokratiskt håll och folkpartihåll vill ge\r\nsken av.</pre><pre>Hur svårt sjuka patienterna inom långtidsvården är\r\nframgår av att det bara är cirka en av tio som klarar\r\nav att äta, ta sig ur sängen och sköta toalettbestyren\r\nsjälv.</pre><pre>Den andra gruppen som berörs av S-fp-\r\nuppgörelsen är de s.k. färdigbehandlade på\r\nlasaretten. Av dessa är det bara en av fem som har\r\negen kraft att klara av att äta, ta sig ur sängen och\r\nsköta sina tolattbestyr.</pre><pre>Dagens debatt handlar om vilket värde vi\r\ntillerkänner dessa patienter och deras vård. Det är,\r\nBengt Lindqvist och Daniel Tarschys, en känslig\r\nmätare på samhällets solidaritet och välfärd. Det är\r\nen vård som sätter den humana människosynen på\r\ndess svåraste prov. Är vi beredda att tillerkänna alla\r\nmänniskor ett lika värde i olika skeden av livet,\r\neller räknas vi bara fullt ut så länge vi är i\r\nyrkesverksam ålder eller hyggligt friska?</pre><pre>Under 80-talet har vi fått bevittna hur den\r\nsocialdemokratiska politiken lett till att tryggheten\r\noch vården vid svår och långvarig sjukdom\r\nbegränsats -- samtidigt som överflödet brett ut sig\r\nför en härskande elit. Ålderdomshem och sjukhem\r\nhar inte rustats upp, och många platser har lagts\r\nned.</pre><pre>Bara under de fyra senaste åren 1985--1989 har\r\nvårdplatserna minskats med 7 %, samtidigt som\r\nökningen av antalet gamla motiverat ett tillskott på\r\n10 %, eller i klartext, möjligheterna för en svårt\r\nlångtidssjuk att få en sjukhemsplats har minskat\r\nmed mer än 15 % på bara fyra år -- utan att någon\r\nmotsvarande ökning skett i andra vårdformer. Det\r\när så inte konstigt att problemen snabbt vuxit i\r\nvården.</pre><pre>För den svårt långtidssjuke är det viktigt med såväl\r\nen kvalificerad medicinsk vård och en god\r\nomvårdnad som en väl fungerande bostad. Beaktar\r\nman de omfattande vårdbehov som flertalet av\r\ndagens sjukhemspatienter har, måste man\r\nkonstatera att det är mer ett hem än en bostad som\r\nbehövs. En bra bostad och god service är viktiga,\r\nmen det är långt ifrån tillräckligt när sjukdomarna\r\när svåra och skröpligheten stor.</pre><pre>Sviktar grundläggande livsfunktioner klarar man\r\ninte av att efterfråga och köpa enskilda tjänster,\r\nutan man behöver ett mer samlat stöd.\r\nServicemodellen är då inget fungerande alternativ\r\nsom ger en god omvårdnad av svårt sjuka. Det\r\ngäller för de allra flesta av dagens\r\nlångvårdspatienter.</pre><pre>Fru talman! Vi få under 90-talet ca 100 000\r\nytterligare farbröder och damer som fyller sina 80\r\når eller mera. Läkarvetenskapen kommer att göra\r\nstora framsteg som innebär att allt svårare\r\nsjukdomar ibland botas och ofta lindras i allt högre\r\nåldrar. Äldreutvecklingen och de medicinska\r\nframstegen kommer att ställa stora krav på allt från\r\nhögspecialiserad vård till hemsjukvård.</pre><pre>Sjukhemsplatserna är i dag ca 50 000.\r\nUpprustningen och utvecklingen mot en- och\r\ntvåbäddsrum kommer att minska antalet platser till\r\nca 30 000. Vårdavdelningarna på lasaretten är\r\nredan i dag ofta överbelagda. Och som sagt var,\r\ntrycket kommer att öka mycket kraftigt under 90-\r\ntalet. Då kan man inte se det så enkelt som\r\nKommunförbundets ledning gjorde i sin\r\nargumentsamling för kommunalråd och sociala\r\nchefer. Där ansåg man att om man upphörde med\r\nintagningen till sjukhemmen så skulle de vara\r\ntomma om så där en tre år och kunna användas till\r\ninvandrarbostäder, m.m. Det är en okunnighet\r\nutan motsvarighet. Problemet är ju, och blir\r\nframför allt, att kunna bereda plats för alla svårt\r\nsjuka och mycket gamla medmänniskor.</pre><pre>Nej, fru talman, eftersom det knappast blir tal om\r\natt bygga nya stora sjukhus, kan det aldrig bli tal om\r\natt rusta ner sjukhemmens medicinska nivå. Nivån\r\nmåste i stället höjas upp till medicinavdelningarnas\r\nnivå, om vi skall ha en chans att på ett någorlunda\r\nacceptabelt sätt klara av vården av svårt sjuka och\r\nskröpliga medmänniskor.</pre><pre>Ädelutrednignen var förutbestämd. Biträdande\r\nsocialminister Lindqvist och Kommunförbudnets\r\nsocialdemokratiske ordförande var totallåsta i\r\nförväg och var inte intresserade av analys och\r\nframtidssyn. De var helt inriktade på det\r\nbyråkratiska och utgick inte från den svårt sjuka,\r\nmycket gamla människans behov.</pre><pre>Riksdagen har därför förelagts ett förslag som\r\nskapar flera och svårare gränser än dagens. Och\r\ninte har förslaget blivit bättre av folkpartiets\r\nsedvanliga uppgörelse med socialdemokraterna.\r\nTänk i stället om utgångspunkten för dagens beslut\r\nhade varit: Sätt patienten i centrum.</pre><pre>Det är också utomrodentligt allvarligt och konstigt\r\natt f.d. HCK-ordförande Lindqvist sedan också\r\nblandar in de handikappade bland våra äldsta och\r\nsvårast sjuka. De har liksom i förbifarten kastats\r\nupp på sista vagnen.</pre><pre>Fru talman! Jag skall säga något om ekonomin.\r\nDen socialdemokratiska regeringen har efter 1982\r\ndragit in tiotals miljarder kronor från vård och\r\nomsorg. Storleken är sådan att om indragningarna\r\ninte hade skett skulle sjukvården i år ha haft\r\nytterligare 17--18 miljarder kronor till sitt\r\nförfogande. Handikappade har också varit 80-talets\r\nförlorare. Skäms inte f.d. HCK-ordföranden,\r\nbiträdande socialministern Lindqvist? Det är\r\nLindqvist och hans regeringskamrater som är\r\norsaken till dagens kris.</pre><pre>Hur blir det då kommande år? Om staten\r\nuppräknat sin andel till vård och omsorg, den s.k.\r\nallmänna sjukvårdsersättningen, med\r\nkostnadsutvecklingen skulle den, bara för nästa år,\r\nha höjts med minst 1,5 miljarder kronor.\r\nBiträdande socialminister Lindqvist drog i\r\npraktiken in det beloppet genom att anslå endast\r\n100 milj.kr.</pre><pre>De indragna pengarna kom sedan delvis tillbaka i\r\nden s.k. Ädelpropositionen. 1 miljard kronor\r\nskulle anslås till kurser och konferenser i\r\nkommunerna.</pre><pre>För att få det att låta storvulet talade man om ett\r\nfemårsanslag på 5,5 miljarder kronor. Men, fru\r\ntalman, det är per år endast drygt 1 miljard kronor.</pre><pre>Man drar alltså från den opererande, utredande\r\noch kvalificerade sjukvården in ca 1,5 miljarder\r\nkronor. Sedan anslår man dryga miljarden per år i\r\ndagens beslut, och för den bedriften slår sig\r\nsocialdemokraterna och folkpartisterna för bröstet.</pre><pre>Folkpartiet har gått ut stort och sagt att det nu blir\r\nenkelrum för alla. Till det är det avdelat 200 milj.kr.\r\nper år. Tidigare år har det satsats mycket mera\r\npengar än så till enkelrum, och folkpartiet i fält har\r\nsällan varit speciellt framstående i de\r\nsammanhangen. Nu har emellertid det mesta\r\nstannat av på grund av Lindqvists förutbestämda\r\nutredande och den akuta penningbristen.</pre><pre>Vet folkpartiet, när de går ut på detta sätt, att\r\nkommuner och landsting får ett underskott på 22\r\nmiljarder kronor innevarande år? Vet folkpartiet\r\nom att prognoserna är lika dåliga för åren 1993 och\r\n1994?</pre><pre>Det finns en liten, liten ljusning för 1992, då det\r\nkanske blir 3 miljarder kronor i positivt utfall med\r\nen mindre verksamhet, men Bengt Lindqvist har i\r\nregeringen gått med på att det skall dras in till\r\nstaten.</pre><pre>Jag måste säga att jag upplever det vara höjden av\r\nlurendrejeri när man ger 200 milj.kr. per år till\r\nombyggnad av sjukhem, fastän de sammantagna\r\nunderskotten i vård och omsorg inom landsting och\r\nkommuner bara i år blir ca 22 miljarder kronor.\r\nPrognoserna är lika dåliga för 1993--1995. Då går\r\nfolkpartiet ut och säger att man nu har fixat\r\nenkelrum åt alla. Det innebär att man försöker\r\nange alla möjliga motiv för uppgörelsen med\r\nsocialdemokraterna.</pre><pre>Fru talman! Bildt och Westerberg har skrivit i\r\nDagens Nyheter om att de har en samsyn när det\r\ngäller hur välfärdspolitiken skall reformeras. Där\r\nheter det att man skall låta pengarna i stor\r\nutsträckning följa de val som den enskilde träffar.</pre><pre>På ett annat ställe står det: Det innebär en\r\nvalfrihetsrevolution i välfärdspolitiken.</pre><pre>Den uppgörelse folkpartiet nu har träffat med\r\nsocialdemokraterna innehåller inte ett dugg av\r\nvalfrihet, utan egentligen bara svårare\r\ngränsdragningar och en förfärlig massa ny\r\nbyråkrati.</pre><pre>Det är centern och moderaterna som har en\r\ngemensam reservation om valfrihet och om att\r\npengarna skall gå till vård i stället för till byråkrati.</pre><pre>Den gemensamma artikeln verkar allt tommare för\r\nvarje uppgörelse folkpartiet gör med\r\nsocialdemokraterna.</pre><pre>Fru talman! Centern avvisar förslaget att\r\nålderdomshem och sjukhem skall omvandlas till\r\nservicehus eller någon form av särskilt boende. Vi\r\nönskar i stället att de rustas upp och utvecklas till\r\nfullvärdiga alternativ. De behöver sedan\r\nkompletteras med fler gruppbostäder anpassade\r\nefter skilda behov.</pre><pre>Med en mångfald av vårdformer måste det skapas\r\ngarantier för en vidgad valfrihet för den enskilde.\r\nDet kan inte -- som föreslås -- vara en fråga för\r\nsocialtjänst och sjukvård att avgöra vad som är\r\nbäst. Den enda riktiga experten är den enskilde\r\nsjälv och dennes anhöriga. Den framlagda\r\npropositionen präglas av motsatt synsätt där det är\r\növerheten -- staten -- som vet bäst och där\r\nbyråkratin är dess lydiga redskap.</pre><pre>Det är ett tekniskt och byråkratiskt system av sällan\r\nskådat slag som skisseras i propositionen och i\r\növerenskommelsen med folkpartiet. Säkra effekter\r\när ett starkt växande byråkratiskt inslag i vården\r\noch tilltagande svårigheter för den enskilde att veta\r\nvem man ska vända sig till. Från demokratisk\r\nutgångspunkt är detta djupt beklagligt.</pre><pre>Risken för uppslitande kompetenstvister och\r\nekonomiska gräl mellan sjukvård och socialtjänst\r\nökar också med de föreslagna förändringarna.\r\nSamtidigt kan man konstatera att den enskildes\r\nvård i avgörande grad är beroende av motsatsen,\r\ndvs. en väl fungerande samverkan. Vårdens syfte\r\nmåste få förbli humanitärt och inte reduceras till\r\nkrass ekonomi och byråkrati.</pre><pre>Hur det föreslagna köp- och säljsystemet skall\r\nfungera i praktiken har belysts varken i\r\npropositionen eller i folkpartiets motion, där\r\nsystemet vidgas till att även omfatta\r\nfärdigbehandlade patienter i akutvården. Utan\r\npraktiska erfarenheter eller genomarbetade förslag\r\ninnebär detta betydande risker för försämringar i\r\nvården. Någon hållbar definition av vad som menas\r\nmed färdigbehandlad har inte presenterats, vilket\r\ngör att problemen i praktiken kommer att bli stora.</pre><pre>Fru talman! Centernpartiet vill\r\nsammanfattningsvis:</pre><pre>1.  erbjuda alla ett differentierat utbud av vård,\r\nservice och ett boende som tar hänsyn till\r\nmänniskors unika behov och medger en reell\r\nvalfrihet,</pre><pre>2.  ge en snabb och säker tillgång till botande\r\ninsatser oberoende av sjukdomens varaktighet,</pre><pre>3.  slå vakt om och utveckla ålderdomshem och\r\nsjukhem samt komplettera med gruppboende och\r\nen förstärkt hemtjänst/hemsjukvård,</pre><pre>4.  statsa på kontinuitet och kvalitet i\r\nhemsjukvården, där distriktssköterskan har en\r\nmycket viktig roll och där möjligheterna till bättre\r\nsjukvårdsutbildning bör tillvaratas,</pre><pre>5.  bygga ut stödet till anhöriga och ta till vara alla\r\nmöjligheter till samverkan med\r\nfrivilligorganisationer och privata initiativ samt</pre><pre>6.  uppmuntra variation i vårdorganisationen, visa\r\nuppskattning av goda insatser och sprida dess\r\nresultat.</pre><pre></pre><pre>Vi i centerpartiet vill också uppvärdera det\r\nkrävande omvårdnadsarbetet, som av tradition\r\nnästan helt legat på kvinnorna. Vi anser att ett\r\narbete måste värderas lika, oavsett om det till\r\nstörsta delen utförs av män eller kvinnor. Det är\r\noacceptabelt att männens inkomster skall vara\r\n50 % högre än kvinnornas och att skillnaden\r\ntenderar att öka. En av 90-talets stora frågor måste\r\ngälla att få en gemensam arbetsmarknad med en\r\nrättvis värdering av olika slags arbete.</pre><pre>För att möjliggöra en utveckling i denna riktning\r\nvill vi i centerpartiet att regeringen snarast låter\r\nutreda ett nytt finansieringssystem, där avsikten är\r\natt vidga valfriheten för den enskilde och att\r\ngarantera en anständig vård i tid.</pre><pre>Fru talman! Jag ber att få yrka bifall till centerns\r\noch moderaternas gemensamma reservation samt\r\ntill de två centerreservationerna.</pre><pre>Anf. 80 MARGÓ INGVARDSSON (v):</pre><pre>Fru talman! Bristerna i äldreomsorgen har under\r\n1980-talet blivit allt påtagligare. Många kommuner\r\nkan inte erbjuda tillräcklig hjälp genom\r\nhemtjänsten till dem som bor kvar i sina hem. Det\r\nsaknas boendeformer för alla dem som inte längre\r\nklarar av ett helt självständigt boende men som\r\nännu inte är i behov av en plats på långvårdssjukhus\r\neller sjukhem.</pre><pre>Det är långa köer till långvårdssjukhusen och\r\nsjukhemmen. På många håll är det svårt att över\r\nhuvud taget få tag på personal som kan tänka sig\r\natt arbeta inom hemtjänsten eller inom den övriga\r\näldreomsorgen.</pre><pre>Det finns flera orsaker till att det har blivit så här.\r\nEn orsak är att 70-talets, och även 80-talets,\r\npolitiker har utgått ifrån att alla människor vill vara\r\nkvar i sina hem till livets slut. Samtidigt har en hel\r\ndel av dessa politiker tänkt sig att det blir så mycket\r\nbilligare för samhället om de flesta bor kvar hemma\r\npå sin ålderdom.</pre><pre>Därför har man underlåtit att bygga om gamla\r\nålderdomshem. I stället har de lagts ned precis som\r\nsjukhemmen. Man har inte ens funderat på några\r\nalternativ i boendet.</pre><pre>Den ekonomiska åderlåtningen av kommuner\r\noch landsting under 80-talet har fått till följd att det\r\ninte har gjorts tillräckliga satsningar på personalen\r\noch arbetsmiljön inom äldreomsorgen, vilket har\r\nmedfört personalrekryteringsproblem och att\r\nvårdavdelningar har fått stänga på grund av\r\npersonalbrist. Att människor inte får en vårdplats\r\nnär de blir sjuka eller att de inte får tillräckligt med\r\nvård och omsorg i hemmet beror givetvis inte på om\r\ndet är kommunen eller landstinget som är\r\nhuvudman för verksamheten, utan det beror helt\r\nenkelt på hur mycket vi gemensamt vill betala för\r\nvården av de äldre. Detta gäller oavsett om det är\r\nkommunen eller landstinget som svarar för vården.</pre><pre>Självfallet blir det inte heller en billigare vård för\r\natt landstinget säljer ut den till kommunen, eller om\r\nman gör tvärtom. Jag vill t.o.m. påstå att det blir\r\ndyrare när man säljer tjänster till varandra.</pre><pre>Utskottet konstaterar också i betänkandet att det\r\nkommer att fattas 1,5 miljarder kronor för\r\nkommunerna när de får det nya betalningsansvaret.\r\nTrots att man via centrala regleringar för över så\r\nmycket pengar som landstingen beräknas använda\r\nför dessa patienter till kommunerna, saknas det i\r\nalla fall 1,5 miljarder kronor. Det blir alltså dyrare\r\natt göra på det här sättet.</pre><pre>Vänsterpartiet har yrkat avslag på huvudelen av\r\ndetta förslag, eftersom det innebär en skenlösning.\r\nOmorganisation är ett gammalt, känt och beprövat\r\nknep när man vill komma ifrån problem som man\r\ninte riktigt vill ta itu med. Det känner vi till både\r\nfrån offentlig sektor och från privat verksamhet,\r\ndär det är lika vanligt. Vi tror inte att en jättelik\r\nbyråkratisk omorganisation vare sig ger fler\r\nvårdplatser eller ökar personaltillgången. Däremot\r\nfinns många inslag i denna uppgörelse som rent av\r\nkommer att förvärra problemen. Jag skall nämna\r\nnågra av de allvarligaste inslagen.</pre><pre>Det handlar främst om kommunernas\r\nbetalningsansvar när det gäller de s.k.\r\nfärdigbehandlade patienterna inom\r\nakutsjukvården och patienterna inom den\r\nsomatiska långtidsvården. Redan i betänkandet\r\nfastställer Daniel Tarschys och Bo Holmberg\r\nkostnaderna för de färdigbehandlade patienterna\r\ntill 2,34 miljarder kronor. Av detta belopp skall\r\n1,64 miljarder tas från landstingen och föras över\r\ntill kommunerna. Det är precis sådana här förslag\r\nsom gör att människorna ute i verksamheten blir\r\nfullkomligt galna på oss politiker och våra\r\nskrivbordskonstruktioner, för detta är en\r\nskrivborskonstruktion. Hur kan man utifrån gamla\r\nsiffror -- i det här fallet rör det sig om siffror som\r\nlandstinget presenterade 1988 -- fastställa antalet\r\nfärdigbehandlade patienter 1992? Det är inte något\r\nkonstant antal. De varierar ju från tid till annan och\r\nfrån plats till plats.</pre><pre>Men för landstingen kommer det här att få den\r\nkonsekvensen att man blir av med 1,6 miljarder\r\nkronor, och det får till effekt att motsvarande\r\nplatser inom akutsjukvården kommer att försvinna.\r\nLandstingen har inte pengar. Då får man skära ned\r\ni motsvarande omfattning. Så fungerar det. Och\r\nvad har vi då vunnit på förändringen? Det var ju de\r\nhär platserna som skulle minska köerna till\r\noperationerna, som så att säga skulle bidra till\r\nomloppet. De försvinner.</pre><pre>Jag befarar också att skrivbordskonstruktionen i\r\nvad gäller vinsterna till följd av kommunen får\r\nbetalningsansvaret för långvårdspatienter med\r\nsomatiska sjukdomar inte håller i verkligheten.\r\nTanken är ju att kommunerna i stället för att betala\r\nlångvårdsplatserna till landstinget skall bygga\r\nalternativa boendeformer. Bl.a. gäller det då det\r\nsom vi kallar gruppboende. Kanske kunde det\r\nfungera om man kunde använda samma pengar\r\nflera gånger eller åtminstone två gånger. Innan de\r\nalternativa boendeformerna finns -- det lär ju dröja\r\nnågra år -- måste alltså kommunerna använda de\r\npengar som de får från landstingets budget för att\r\nbetala tillbaka till landstinget för den vård som köps\r\ntill patienterna. Men frågan blir då: Varifrån får\r\nkommunerna då de pengar som skulle användas för\r\natt bygga ut gruppboendet? Det är ju samma\r\npengar som man har tänkt skall användas. Varje\r\nenhet av gruppboende kostar i dag ungefär 7 milj.\r\nkr. Visserligen är vi överens om ett statsbidrag, men\r\ndet rör sig ju inte om någon större summa -- en\r\nengångssumma på 200 000 kr. per enhet.</pre><pre>Kommer landstingen att ha råd att hålla samma\r\nantal långvårdsplatser, när och om kommunerna tar\r\nhem sina patienter från landstingen? Det går ju\r\nbara att ha så många platser som kommunerna får\r\nbetalt för. Blir följden densamma som inom\r\nakutsjukvården, att man måste minska antalet\r\nlångvårdsplatser?</pre><pre>I dag sägs det allmänt att det är synd om de\r\npatienter som finns i fel vårdform inom\r\nakutsjukvården eller långtidssjukvården. Jag kan\r\nförstå att det inte är riktigt bra att inte vara sjuk och\r\nligga på sjukhus, men tänk er motsatsen. Hur blir\r\ndet för de här patienterna om kommunerna tvingas\r\natt välja det billigaste alternativet i stället för det\r\nbästa, dvs. gruppboendet, för att över huvud taget\r\nklara vården av de äldre? Sedan är det möjligt att\r\nde som är ''friska'' och ligger på sjukhus placeras i\r\ndet egna hemmet med otillräcklig hemtjänst. Här\r\nföreligger det en högst påtaglig risk, för\r\nkommunerna har i dagens läge knappast råd att\r\ntänka längre än till nästkommande budget, och\r\nhemtjänsten blir alltid det billigaste alternativet.\r\nSjälv skulle jag nog om jag vore gammal välja att\r\ninte vara så sjuk och ligga på sjukhus framför att\r\nvara sjuk och ensam och tvingas vara i bostaden\r\nutan tillräcklig vård.</pre><pre>När jag läste propositionens förslag om fördelning\r\nav de 5,5 miljarder kronor som aviseras som ett\r\nstatlig stöd i samband med\r\nhuvudmannaskapsförändringen blev jag milt sagt\r\nförtvivlad. Enligt det ursprungliga förslaget skulle\r\nungefär en tredjedel av miljarderna användas för\r\natt bestrida ökade kostnader för själva byråkratin i\r\nsamband med omorganisationen. Nu måste jag\r\nändå säga till utskottets försvar att den fördelning\r\nsom utskottet har gjort är bättre än fördelningen\r\nenligt det ursprungliga förslaget. Men, Daniel\r\nTarschys och Bo Holmberg: Nog måste det vara\r\nnågot fel, om man anser att det behövs en halv\r\nmiljard kronor för att övertyga den berörda\r\npersonalen om att det rör sig om en riktig\r\nomorganisation. Så mycket pengar anslår man\r\nnämligen för att utbilda personalen i att förstå\r\nnyttan av denna omorganisation. Har inte alltid\r\nfolkpartisterna i den här salen skrutit med att de är\r\nemot byråkratin och har de inte satt som ett av de\r\nfrämsta målen att minska byråkratin? Nu anslår\r\nman en halv miljard för att utbilda folk, så att de\r\nskall förstå nyttan av ökad byråkrati. De här\r\npengarna kunde användas på ett bättre sätt.</pre><pre>I en situation när mer än hälften av\r\nhemtjänstpersonalen saknar adekvat utbildning för\r\nsitt arbete använder ni en halv miljard till\r\nutbildning i byråkrati. Pengarna kunde användas\r\nför att ge personalen grundläggande utbildning för\r\nsitt arbete. Det finns också, Daniel Tarschys, skäl\r\natt ifrågasätta att 1 miljard kronor -- under fem år\r\nvisserligen, men det är ändå 1 miljard -- skall\r\nanvändas till att bygga ut till eget rum i långvården.\r\nJag och mitt parti tycker att det finns angelägnare\r\nuppgifter när resurserna är knappa. Fråga de\r\nberörda äldre patienterna och fråga personalen, för\r\ndet är inte så att patienterna inom långvården över\r\nlag önskar sig ett eget rum. Jag är övertygad om att\r\nDaniel Tarschys här gör precis samma fel som\r\npolitikerna gjorde när politikerna bestämde att\r\nålderdomshem aldrig kan vara en värdig bostad för\r\nen gammal människa. Här har Daniel Tarschys\r\nbestämt sig för att gamla människor inom\r\nlångvården har som högsta önskan ett eget rum.\r\nDärför att Daniel Tarschys tycker så skall man\r\nplocka fram 1 miljard kronor för den reformen.\r\nMan har inte frågat de berörda. Man utgår bara\r\nifrån vad man själv tror är bra för andra människor.</pre><pre>Vänsterpartiet förespråkar andra lösningar för att\r\ntrygga en god vård och omsorg när det gäller de\r\näldre. Vi menar att huvudmannaskapsfrågan i sig är\r\nfullkomligt ointressant. Varken de äldre eller de\r\nanhöriga bryr sig egentligen om vem som är\r\nhuvudman för vården. Vad man bryr sig om är att\r\nfå veta om man kan få en vårdplats när man blir\r\nsjuk, att man kan få hjälp hemma av hemtjänsten\r\nnär man behöver hjälp eller att det finns alternativ\r\nnär man inte längre klarar sig hemma. Vi vill\r\nanvända de här pengarna, 5,5 miljarder kronor som\r\nnu plötsligt har kommit fram, för att bygga ut när\r\ndet gäller gruppbostäder och andra kollektiva\r\nboendeformer för äldre. Vi tycker att det ändå\r\nverkar ganska praktiskt att kommunen är\r\nhuvudman för dessa verksamheter. Vi vill satsa på\r\nutbildning av personalen inom äldreomsorgen, och\r\nvi vill ge personalen inom äldreomsorgen kortare\r\narbetsdag. Vi tror att det är den enda möjligheten\r\natt förbättra yrkets status och därmed förbättra\r\nvillkoren för yrket. På så sätt kommer vi att kunna\r\nklara rekryteringen av personal till äldreomsorgen.\r\nVi tycker att det är en klar ansvarsfördelning om\r\nlandstinget svarar för all sjukvård och om\r\nkommunen tar över sjukhem efter lokala\r\nförutsättningar, när både landsting och kommun\r\nanser att detta är den bästa lösningen.</pre><pre>Avslutningsvis vill jag, fru talman, säga att detta att\r\nvi har andra förslag till lösningar givetvis inte\r\ninnebär att vi kommer att sätta oss på tvären ute i\r\nkommunerna, om beslutet går oss emot.\r\nVänsterpartiet kommer givetvis att på bästa sätt\r\nförsöka att klara av de nya uppgifterna, men vi\r\ntycker att det är onödigt att ägna tid och kraft åt vad\r\nvi här har talat om, när pengar och arbete hade\r\nkunnat användas på ett mycket bättre sätt.</pre><pre>Jag yrkar bifall till reservationerna 2, 9 och 12 i\r\nbetänkandet.</pre><pre></pre><pre>Anf. 81 ANITA STENBERG (mp):</pre><pre>Fru talman! Miljöpartiet de gröna vill att hela\r\nprimärvården, när det gäller särskilda\r\nboendeformer för service och omvårdnad för dem\r\nsom behöver det, tas över av kommunerna när nu\r\nansvaret för de äldres och handikappades boende\r\nblir ett kommunalt ansvar. Om man ser till\r\nreservationerna i betänkandet verkar det inte som\r\nom vår idé kommer att gå igenom. I detta läge\r\nkommer vi att stödja betänkandet. Det har under\r\narbetets gång i utskottet förändrats så att flera av\r\nvåra idéer har tillfredsställts genom den ändrade\r\ntexten.</pre><pre>Detta gäller t.ex. rätten för kommunerna och\r\nlandstingen att, om de kommer överens och under\r\nen försöksperiod, låta kommunen ta över hela\r\nprimärvården. Det var ju detta vi ville. Detta är ett\r\nsteg i rätt riktning enligt vårt sätt att se på\r\ndecentralisering inom vård och omsorg. Det\r\ninnebär att de kommuner som känner sig mogna för\r\natt ta över primärvården verkligen kan göra det. Vi\r\nfår nöja oss med det så länge. Det finns därför ingen\r\nanledning att avslå propositionen i dess helhet. Vi\r\nvill ändå framhålla att det under alla förhållanden\r\nblir en smärtsam omställning att ändra\r\nhuvudmannaskapet. Att göra det i flera mindre steg\r\ninnebär bara ännu fler smärtsamma\r\nomorganisationer för de offentligt anställda. Detta\r\npåpekas också i ett särskilt yttrande. Jag yrkar bifall\r\ntill vår reservation 3 under mom. 1 som handlar om\r\nreformens allmänna inriktning och hanteringen av\r\näldreomsorgsfrågorna.</pre><pre>Utskottet har med anledning av\r\nmiljöpartimotionen So322, yrkande 2 och\r\nmiljöpartimotionen So217, yrkande 2 om\r\nboendeformer hemstället om ett tillkännagivande\r\ntill regeringen. Vi har fått miljöpartimotionen\r\nSo322, yrkande 3 om utbyggnaden av\r\ndagverksamheten tillgodosedd i texten. Men vi har\r\nfått avslag på vår motion So322, yrkande 1 om\r\npersonalutveckling, varför jag yrkar bifall till\r\nreservation 10. Den sistnämnda motionen handlar\r\nom utbildning för vårdpersonal. Vi anser att det är\r\nmycket viktigt. Den har delvis blivit tillgodosedd,\r\nmen inte fullt ut. Vi har också fått vår motion\r\nSo313, yrkande 3 och 4 som handlar om stimulans\r\ntill gruppboende, tillgodosedd genom att utskottet\r\nvill att riksdagen göra ett tillkännagivande till\r\nregeringen.</pre><pre>Likaså har vi i en egen motivering till mom. 14,\r\nangående tekniska hjälpmedel, sagt att vi anser att\r\nfrågan först bör färdigbehandlas i den nu pågående\r\nstatliga handikapputredningen som beräknas bli\r\nklar i början av 1991. Jag yrkar därför bifall till\r\nreservation 13 angående motiveringen till att\r\nvänsterpartiets motion So18 avstyrks. Vi stöder\r\nnämligen i princip den motionen, men vi anser att\r\nman kan avvakta handikapputredningens resultat.</pre><pre>Vi skulle också gärna vilja stödja vänsterpartiets\r\nmotion So18 där man önskar förkortad arbetsdag\r\ninom hemtjänsten, men tyvärr har vi inte kunnat\r\nfinansiera denna arbetstidsförkortning genom\r\nstatsbidrag som det står i motionen. Vi måste därför\r\navstå från att stödja motionen. Vi arbetar i\r\nmiljöpartiet i vårt budgetarbete med att hitta någon\r\nform för finansiering, och vi återkommer troligen i\r\nen motion under allmänna motionstiden i den här\r\nfrågan.</pre><pre>Vård, omsorg och medmänsklighet kan man inte\r\nsätta ett pris på. Det är saker som faktiskt bara\r\nmåste tillfredsställas. En nation som inte har råd att\r\npå ett godtagbart sätt ta hand om sina svaga\r\ngrupper i samhället är en synnerligen fattig nation.\r\nVi får inte låta Sverige bli en sådan nation. Vi får\r\ninte rusta ner vår sociala välfärd.</pre><pre>Detta blir ingen reform som ger billigare vård. Det\r\ninbillar sig inte miljöpartiet de gröna, men\r\nförhoppningsvis blir det en decentraliserad vård.\r\nOch vi tror att man i högre grad kan ta till vara de\r\nanställdas förmåga att utnyttja vården på bästa sätt\r\ni en decentraliserad vård.</pre><pre>Anf. 82 DANIEL TARSCHYS (fp):</pre><pre>Fru talman! Ingen i kammaren är okunnig om att\r\ndet finns svåra brister i svensk äldreomsorg. Vi vet\r\natt många gamla inte får vård i tid på sjukhusen. Vi\r\nvet att det saknas platser på sjukhemmen. Vi vet att\r\ndet saknas platser på servicehus och\r\nålderdomshem. Vi vet att det finns svåra\r\npersonalproblem som drabbat inte minst\r\nhemtjänsten. Dessa problem har uppmärksammats\r\noch bearbetats under lång tid. Den reform som vi i\r\ndag skall ta ställning till har en lång förhistoria.</pre><pre>År 1980 tillkallade Karin Söder en utredning som\r\nkallades äldreberedningen. Den arbetade i sju år\r\nmed frågorna om hur äldreomsorgen skulle\r\nreformeras. Det rådde då en bred uppslutning kring\r\ntanken att kommunerna borde ges ett vidgat\r\nansvar. År 1988 hade vi tillfälle att här i kammaren\r\ndiskutera en proposition som stakade ut riktlinjer\r\nför en sådan reform. Det är på dagen två år sedan\r\nvi hade den debatten, på Luciadagen 1988. Jag har\r\ngått tillbaka till protokollet och läst vad vi sade i den\r\ndebatten.</pre><pre>Jag konstaterade själv att det fanns en växande\r\nvärdegemenskap i fråga om äldreomsorgen och en\r\nväxande enighet om hur en reform skulle kunna se\r\nut. Jag konstaterade att vi var överens om att det\r\nvar en klok tanke att nu försöka bygga vidare på\r\näldreberedningens grund och konkretisera de idéer\r\nom ett ökat kommunalt ansvar som då skisserades.\r\nJag anmälde själv en avvikande mening i\r\nförhållande till utskottets majoritet på tre punkter.</pre><pre>För det första menade jag, för folkpartiets räkning,\r\natt det behövdes en kraftigare markering av det\r\nbidrag som enskild vård, enskilda alternativ, kan ge\r\ntill äldreomsorgen. Det är nödvändigt, sade jag, att\r\nvi ser till att olika alternativ kan verka på lika\r\nvillkor.</pre><pre>För det andra pekade jag på behovet av att gamla\r\nmänniskor på våra sjukhem ges möjlighet att få ett\r\neget rum om de så önskar. Det är inte ett uttryck\r\nför förmynderi att folkpartiet sedan 1985 mycket\r\nhårt har drivit kravet på att de som så önskar skall\r\nha möjlighet att få ett eget rum.</pre><pre>Det finns ännu i dag inom långvården, inom\r\nmentalvården, inom psykvården och inom\r\nomsorgsvården över 50 000 patienter som inte har\r\ntillgång till eget rum. En del av dessa personer vill\r\nkanske inte ha eget rum. Ingen har då tänkt sig\r\nnågot annat än att de själva skall få bestämma. Vi\r\nmenar att man skall ha möjlighet, rättighet att\r\nstänga en dörr bakom sig. Man blir inte i mindre\r\nbehov av en personlig värdighet och av en egen\r\nintegritet bara för att man blir gammal och saknar\r\nförmåga att orientera sig eller för att man drabbas\r\nav psykiska problem.</pre><pre>Vi tycker att detta är ett ganska elementärt krav\r\nsom vi som medborgare skall kunna ställa på\r\nsamhället att vi när vi hamnar i den här situationen\r\nskall ha möjlighet att få ett eget rum. Därför har vi,\r\nsedan 1985 i första hand, mycket starkt drivit kravet\r\natt det bör införas ett stimulansbidrag som bidrar\r\ntill att vi steg för steg kan realisera detta mål.</pre><pre>Den tredje punkten som jag pekade på Luciadagen\r\n1988 var att vi måste få fram långt fler\r\ngruppbostäder för senildementa. Experterna på\r\näldreomsorg, de erfarna inom äldreomsorgen har\r\nrelativt sent kommit fram till att det är mycket\r\nviktigt för dementa äldre att vistas i en liten och\r\növerskådlig miljö. De stora institutionerna är\r\noerhört skadliga för senildementa. Därför har man\r\nbörjat bygga gruppbostäder med få gamla\r\nmänniskor, få boende, för att få en mer hälsosam,\r\ntrivsam och sund miljö för senildementa.</pre><pre>Bristerna på det här området är ännu oerhört stora.\r\nVi har knappast fler än ungefär 2 000 platser för\r\nsenildementa i gruppbostäder. Uppskattningarna\r\nav hur stora behoven är växlar, men det finns\r\nuppskattningar att 20 000--30 000 platser skulle\r\nbehövas.</pre><pre>Gruppbostäder är därtill en mycket bra\r\nboendeform för andra grupper, t.ex. psykiskt\r\nutvecklingsstörda, en del patienter som skrivs ut\r\nfrån mentalsjukhusen, och fysiskt handikappade\r\nsom har nytta och glädje av denna boendeform.\r\nDet är därför oerhört viktigt att vi får i gång en\r\nutbyggnad av antalet gruppbostäder så att vi kan\r\ntäcka dessa viktiga behov.</pre><pre>Detta var mina synpunkter för två år sedan. Det är\r\nmot denna bakgrund som jag med stor glädje ser på\r\nden reform som nu föreslås riksdagen. I den\r\ntillgodoses både de önskemål som jag här räknat\r\nupp och en del andra som folkpartiet har formulerat\r\ni sin motion. Vi menar att förslaget i sin bearbetade\r\nform har blivit ett bra reformförslag, och vi kan\r\nhelhjärtat stödja det betänkande som utskottet har\r\nframlagt.</pre><pre>Utöver de tre punkter jag har nämnt, vill jag\r\nframhålla några andra punkter som har tillfogats\r\nunder behandlingen i utskottet, en behandling som\r\nfrån socialdemokratisk sida har präglats av en\r\nkonstruktiv attityd och en generositet gentemot\r\nidéer från annat håll.</pre><pre>En för folkpartiet viktig punkt i förslaget är att det\r\ninförs ett betalningsansvar för kommunerna för\r\nmedicinskt färdigbehandlade patienter. Detta kan\r\nför en del förefalla som någonting byråkratiskt,\r\nkameralt, någonting administrativt krångligt,\r\nnågonting som bara kommer att skapa en massa\r\npapper och betalningsströmmar inom sjukvården. I\r\nsjälva verket är det någonting helt annat. Det är en\r\noerhört viktig metod för att se till att vi kan nå två\r\nviktiga mål. För det första att ge en mer adekvat\r\nvård för de patienter som är medicinskt\r\nfärdigbehandlade men som ligger kvar på\r\nsjukhusen. För det andra att vi kan se till att\r\nsjukhusen används optimalt för de patienter som\r\nbehöver sjukvård.</pre><pre>Vi har i dag på sjukhusen 4 000 patienter som är\r\nfärdigbehandlade. Det innebär att en stor del av\r\nsjukvårdens dyrbara, viktiga och användbara\r\nresurser utnyttjas för patienter som inte behöver\r\nnågon medicinsk vård, medan vi samtidigt har\r\nlånga köer till operation och behandling. Margó\r\nIngvardsson sade att hon gärna låg kvar på\r\nsjukhuset även sedan hon har blivit\r\nfärdigbehandlad. Jo, jag kan tänka mig det. Men\r\njag vill ändå påpeka, Margó Ingvardsson: Skänk\r\nen tanke åt den person som befinner sig i\r\noperationskö och som inte kan komma in på\r\nsjukhuset därför att Margó Ingvardsson ligger\r\nkvar i sin säng färdigbehandlad och frisk.</pre><pre>Det väsentliga med detta förslag är att vi kan\r\nutnyttja sjukvårdens resurser bättre, så att\r\nmänniskor som i dag väntar på behandling,\r\nmänniskor som lider och har ont, kan få sin\r\nbehandling i tid. Vi kan samtidigt ge en bättre vård,\r\nen mer adekvat omvårdnad, till de\r\nfärdigbehandlade som i dag finns kvar på\r\nsjukhusen.</pre><pre>Börje Hörnlund har alldeles rätt när han säger att\r\ndet rör sig om skröpliga människor. Det är mycket\r\nfå av dessa som klarar sig själva. Det är en minoritet\r\nsom över huvud taget kan bo hemma med hjälp av\r\nhemtjänst och hemsjukvård. De flesta av dem\r\nbehöver någon annan typ av omvårdnad -- det kan\r\nvara sjukhem, konvalescenthem, gruppbostäder\r\neller någonting annat som är lämpligt. Det är\r\nsjälvfallet angeläget att vi ser till att vi ger just den\r\nvård som behövs. Men det är inte lyckligt från\r\nnågon synpunkt att vi ger sjukhusvård till\r\nmänniskor som inte behöver sjukhusvård. När\r\nförslaget genomförs innebär det en väsentlig\r\nförbättring.</pre><pre>Det fördes här tidigare en debatt om det tänkande\r\nsom kommit alltmer under senare år om att sälja\r\noch köpa och att skilja finansiering från produktion\r\noch om detta har fått en för stor eller för liten plats\r\ni detta förslag. Om jag förstod Sten Svensson rätt,\r\nansåg han att det var för litet av detta tänkande i\r\nreformförslaget. Om jag förstod Börje Hörnlund\r\noch Margó Ingvardsson rätt, ansåg de att det var\r\nför mycket av åtskillnad mellan finansiering och\r\nproduktion i förslaget.</pre><pre>Jag dristar mig då till att säga att det kanske är\r\nprecis lagom. Vi kanske just skall arbeta så, att vi\r\nstegvis prövar nya metoder på detta sätt. Vi skall\r\nsjälvfallet vara öppna för att lära oss en del av\r\nerfarenheterna. Men jag tror att vi nu genom att\r\nålägga kommunerna ett betalningsansvar för\r\nmedicinskt färdigbehandlade och också ålägga dem\r\nett finasiellt ansvar för långvårdspatienter, kan lära\r\noss en hel del om hur dessa instrument skall kunna\r\nanvändas.</pre><pre>Det kommer säkert att ta sin tid innan allt fungerar,\r\noch det kommer att krävas en inkörning. Vi kanske\r\nfår revidera våra tankar något efter erfarenheterna.\r\nMen låt oss börja med att pröva dessa metoder. De\r\nkan om de fungerar väl ge oss en mycket bättre\r\nsjukvård och en mycket bättre användning av våra\r\nresurser.</pre><pre>Ett drag i reformen som vi fäster stort avseende vid\r\när att det är en mer flexibel reform än vad som\r\nursprungligen avsågs. När detta förslag kom hörde\r\nvi från många håll i landet att det var onödigt att\r\nstöra system som redan fungerade väl. Man sade så\r\nhär: Hemma hos oss i vårt landsting fungerar allting\r\nbra. Varför ändra ansvarsfördelningen här?</pre><pre>En typ av kritik gick ut på att reformen var en\r\nhalvmesyr, att man skapade nya problem och nya\r\ngränser genom att föra över bara en del av\r\nprimärvården i kommunernas regi. För att möta\r\nbåda dessa former av kritik öppnar det förslag som\r\nnu föreligger två ventiler i reformen. Det finns å\r\nena sidan möjlighet för de kommuner och landsting\r\nsom så önskar att fortsätta med sjukhemmen i\r\nlandstingens regi. Den möjligheten står till buds om\r\nman anser att allting fungerar väl redan i dag. Det\r\nfinns å andra sidan möjligheten att gå längre och på\r\nförsök föra över hela primärvården i kommunernas\r\nregi. Den möjligheten öppnar vägen för dem som\r\nanser att detta är en otillräcklig reform.</pre><pre>Jag hade nyligen kontakt med en kommun i\r\nSydsverige, där man sade att man hade för avsikt\r\natt använda båda dessa ventiler. Först ville man\r\nunder ett år låta landstinget fortsätta att driva\r\nsjukhemmen. Sedan avsåg man att år 1993 komma\r\növerens med landstinget om att ta över hela\r\nprimärvården. På detta sätt är reformen mer\r\nanpassad till lokala och regionala behov. Det\r\nhandlar inte längre om att försöka stöpa hela\r\nSverige i en mall, utan det handlar om att skapa ett\r\nökat utrymme för de olika behov och synpunkter\r\nsom kan finnas runt om i vårt land.</pre><pre>Reformen, förvandlingen och förbättringen av\r\näldreomsorgen kommer aldrig att kunna styras från\r\nStockholm. Den måste hela tiden formas på fältet.\r\nDet denna konstruktion och flera andra\r\nkonstruktioner i förslaget ger utrymme för, är ett\r\nfortsatt lokalt arbete med att förbättra omsorgen\r\nom våra äldsta, om dem som allra bäst behöver\r\nsamhällets hjälp och stöd.</pre><pre>Anf. 83 STEN SVENSSON (m) replik:</pre><pre>Fru talman! Jag tror att Daniel Tarschys medvetet\r\ninte vill medge att han lyssnade på mitt anförande.\r\nDet framgick med all önskvärd tydlighet att min\r\nhuvudinvändning var att vi inte har någon kontroll\r\növer hur de ekonomiska följdverkningarna\r\nkommer att bli för kommunerna och landstingen.</pre><pre>Daniel Tarschys försöker göra ett nummer av att\r\nsocialdemokraterna har lagt sig helt för folkpartiets\r\npartimotion. Det är snarare tvärtom. Det är\r\nnämligen så, att Daniel Tarschys tillsammans med\r\nsocialdemokraterna bildar majoritet i utskottet.\r\nUtskottsmajoriteten skriver i betänkandet på s. 82:\r\n''-- -- -- att utskottet godtar de av regeringen\r\nföreslagna huvudprinciperna för den ekonomiska\r\nregleringen av huvudmannaskapsreformen''. Det\r\när så det förhåller sig.</pre><pre>Sedan försöker Daniel Tarschys påstå att det är\r\nskillnad mellan Börje Hörnlunds och mitt synsätt\r\nnär det gäller den här frågan. Nej, det är det inte.\r\nDet framgår av reservation nr 1 att vi är ense om att\r\nbegära att regeringen snarast skall låta utreda ett\r\nnytt finansieringssystem.</pre><pre>Kostnaderna för långvården delas i dag solidariskt\r\nav medborgarna i förhållande till ekonomisk\r\nbärkraft. Efter reformens genomförande, dvs. med\r\nuppgörelsen mellan folkpartiet och\r\nsocialdemokraterna, skall varje kommun finansiera\r\nsin egen långvård. Det betyder att kommuner med\r\nhög andel åldringar får större ekonomisk belastning\r\nän de kommuner som har en låg andel åldringar.</pre><pre>Nu säger man att detta skall korrigeras med hjälp\r\nav ändrade statsbidrag och andra finansiella\r\nåtgärder. Men man vet inte exakt hur effekterna\r\nblir. Det erkänner ni ju i betänkandet. Det står på\r\ns. 83: ''-- -- -- det framgår inte klart av\r\npropositionen hur det föreslagna systemet kommer\r\natt samverka med de redan existerande\r\nutjämningssystem på riksnivå och regional nivå.\r\nUtskottet anser sig inte kunna ta slutlig ställning till\r\ndetta förslag innan ett bättre underlag föreligger.''</pre><pre>Fru talman! Reformen skall trots denna brasklapp\r\ngenomföras, och det är mycket märkligt. För att\r\nunderstryka hur ogenomtänkt detta är vill jag\r\npåpeka att den relativa andelen åldringar ändrar sig\r\nmed tiden. Det torde kräva kontinuerliga\r\nbidragsändringar m.m. med åtföljande växande\r\nbyråkrati. Kommer det, Daniel Tarschys, att finnas\r\nnågon garanti för att kommunerna blir likvärdigt\r\nbehandlade?</pre><pre>Principen tycks vara: Besluta om reformen först så\r\nskall kanslihuset med sitt tolkningsföreträde ordna\r\nfinansieringen senare. Här ger folkpartiet en in\r\nblanco-fullmakt som kan bli ganska bekymmersam\r\natt hantera framöver. Det är som att ställa ut en\r\nväxel som man inte med säkerhet kan veta om den\r\ngår att lösa in.</pre><pre>Anf. 84 MARGÓ INGVARDSSON (v)\r\nreplik:</pre><pre>Fru talman! Daniel Tarschys försvarar miljarden\r\nsom skall gå till eget rum på långvården med att han\r\nbörjade ställa det kravet redan 1985. Det är i och\r\nför sig hedervärt att man står för sina förslag. Men\r\nibland kan det faktiskt vara bättre att säga: Jag\r\nhade nog inte riktigt rätt i den uppfattning som jag\r\nbörjade hävda 1985. Det finns skäl att ändra sig.</pre><pre>Problemet i dag inom långvården är inte att\r\npatienterna inte får välja enbäddsrum,\r\ntvåbäddsrum, trebäddsrum eller vad de nu vill ha.\r\nProblemet är att det finns massor av patienter som\r\nbehöver en vårdplats och som över huvud taget inte\r\nkan få en vårdplats. Frågar man de patienterna om\r\npengarna skall användas för att bygga egna rum i\r\nlångvården eller om de skall användas till platser\r\növer huvud taget, är svaret givet att det är platser\r\növer huvud taget som man anser behövs för\r\nlångvården.</pre><pre>Jag delar inte uppfattningen att det är det egna\r\nrummet med en dörr att stänga om sig som är\r\ngrundläggande för integriteten. Samma argument,\r\nDaniel Tarschys, användes när ålderdomshemmen\r\nlades ner. Då skulle man sitta med full integritet i\r\ndet egna hemmet bakom en stängd dörr. I dag är\r\ndet massor av gamla människor som sitter i det egna\r\nhemmet med sin integritet men med en otillräcklig\r\nvård. De önskar inte något annat än att få en plats\r\ni kollektivt boende -- gärna då ett ålderdomshem.</pre><pre>Samma sak är det med rummet på långvården. Vi\r\nskall komma ihåg att de flesta människor som ligger\r\ndär är mycket gamla och i ett dåligt skick. Det är\r\nkanske bara en på 20--25 patienter som över huvud\r\ntaget skulle få ut något av att ha ett eget rum. De\r\nflesta önskar sällskap och att kunna se att det\r\nhänder något runt om dem på sjukhuset.</pre><pre>Vidare har vi detta med friska patienter som ligger\r\noch tar upp plats på akutsjukvården. Om Daniel\r\nTarschys hade rätt i att sambanden fungerar såsom\r\nDaniel Tarschys har tänkt sig när det gäller\r\nkommunernas betalningsansvar, dvs. att det ökar\r\nomsättningen på patienter på akutsjukhuset, skulle\r\nresonemanget vara riktigt. Men vad blir\r\nkonsekvensen av Daniel Tarschys förslag? Det blir\r\natt landstingen blir av med 1,6 miljarder kronor\r\nfrån akutsjukvården. Men då hävdar landstingen\r\natt de inte har råd med samma antal platser inom\r\nakutsjukvården som det finns i dag. Alltså minskar\r\nantalet platser. Det är det som blir effekten av\r\nfolkpartiets och Daniel Tarschys utvidgade\r\nbetalningsansvar.</pre><pre>Anf. 85 BÖRJE HÖRNLUND (c) replik:</pre><pre>Fru talman! Äldresjukvården och äldreomsorgen\r\när i dag mycket skör. Jag tyckte att det var positivt\r\natt Daniel Tarschys hade en ödmjuk ton när det\r\ngäller det här verket.</pre><pre>Jag har varit med länge i den här diskussionen. 1979\r\nförhandlade folkpartiregeringen med\r\nLandstingsförbundet om att det varje år skulle\r\nbyggas 3 000 nya långvårdsplatser i Sverige.</pre><pre>1984 var det samma expertis som låg bakom\r\nförslaget att de små lasaretten skulle läggas ner och\r\nmassor av sjukhemsplatser skrotas. Allt skulle\r\nskötas hemma -- HS 90-verket!</pre><pre>Nu har det återigen nyktrats till. Det innebär att\r\nman talar inte längre om att lägga ned lasaretten.\r\nDet är bara Kommunförbundets informatörer --\r\ntorpeder som direktören där kallar dem -- som talar\r\nom att man skall sluta ta in på sjukhem.</pre><pre>Vi måste vara uppmärksamma. Jag blir inte\r\nförvånad om vi om fem år står här i kammaren och\r\nsäger: Herregud vad vi felbedömde! Det gick inte\r\natt klara så mycket i hemsjukvården på grund av att\r\nom man är svårt sjuk är man beroende av att en\r\nanhörig finns där. I det här landet har vi slagit\r\nsönder familjerna. Familjesambandet finns inte.\r\nMan bor på olika orter osv.</pre><pre>Detta kommer att sätta stora spår åren framöver.\r\nJag är inte säker på om jag använder de rätta\r\nsiffrorna. Men hur kan man fastställa kostnaden för\r\nfärdigbehandlade patienter till 2,34 miljarder när\r\nde egentligen bara kostar maten? Det är\r\nkvalificerade utredningar, operationer och\r\nuppvaknandet första dagen efter operationen som\r\nkostar stora pengar. Men nu får man inte pengar för\r\nden verksamheten. Det behövs väsentligt mera\r\npengar för att det skall gå ihop. Det är ett grundfel\r\ni tänkandet i propositionen och i beslutet.</pre><pre>Anf. 86 DANIEL TARSCHYS (fp) replik:</pre><pre>Fru talman! Utredningen av äldreomsorgen har\r\npågått i tio år. Två utredningar har arbetat med\r\nfrågan. Nu är huvudalternativet i centerns och\r\nmoderaternas reservation att en tredje utredning\r\nbör fortsätta arbetet med att grubbla över\r\nframtiden. Är det inte dags att komma till skott?\r\nMåste vi inte bryta förlamningen?</pre><pre>Alla vet att ute i kommuner och landsting har man\r\nväntat och väntat. Redan i debatten 1988 noterade\r\njag att flera talare sade att allting har gått i stå i\r\nkommuner och landsting. Man väntar på att det\r\nskall komma klara besked, dvs. att\r\nansvarsfördelningen skall klaras ut. Jag tycker att\r\ndet vore ytterst äventyrligt om vi som beslut skulle\r\nsäga: Fortsätt att vänta. Osäkerheten består. Saken\r\nskall till ny grundlig utredning för att se över hela\r\nsjukvårdens finansiering.</pre><pre>Detta innebär inte att jag är främmande för att vi\r\nbehöver fundera över sjukvårdens finansiering. Vi\r\nbehöver fundera över de förslag som har framlagts\r\nav moderaterna och som även har kommit från\r\nandra håll. Det är ett arbete som förestår och som\r\ndet finns skäl att ägna sig åt. Men det är inget\r\nalternativ till att i dag ge klara signaler om en\r\nreform av äldreomsorgen. Jag tycker därför, fru\r\ntalman, att vi i dag skall fatta det beslutet.</pre><pre>Margó Ingvardsson menar fortfarande att det inte\r\nfinns något större intresse för det egna rummet. Jag\r\nkonstaterar att vi har olika bedömning på den\r\npunkten. Hon menar i stället att det allra viktigaste\r\nsom begärs i sjukvården är att det finns platser. På\r\nden punkten är vi nog överens.</pre><pre>Jag har litet svårt att förstå hur vänsterpartiet har\r\ntänkt sig att det skall komma till fler platser när man\r\nsamtidigt vill ge personalen ledigt under den senare\r\nfjärdedelen av arbetsdagen. Jag tycker att det\r\nverkar mycket äventyrligt från\r\npersonalförsörjningssynpunkt att tänka sig så\r\nradikalt förkortad arbetstid. Var finns de kanske\r\n10 000 personer som behövs för att fylla de tomma\r\nplatserna? Jag är rädd för att vänsterpartiets\r\nalternativ snarare leder till en minskning av\r\nplatserna i äldreomsorgen.</pre><pre>Anf. 87 STEN SVENSSON (m) replik:</pre><pre>Fru talman! Jag vill börja med den artikel som\r\nBörje Hörnlund nämnde i sitt anförande och som\r\nCarl Bildt och Bengt Westerberg har skrivit.</pre><pre>I punkt 4 framgår det att välfärdspolitiken måste\r\nreformeras också i andra avseenden. En av de allra\r\nviktigaste uppgifterna under 1990-talet är att\r\navreglera den i dag monopoliserade sociala\r\ntjänstesektorn. Det vill vi göra med utgångspunkt i\r\nsystemen med gemensam finansiering, dvs. låta\r\npengarna i stor utsträckning följa det val som den\r\nenskilde själv träffar. Därmed kombineras\r\nmarknadens fördelar med det gemensamma\r\nansvaret för rättvisa.</pre><pre>Detta innebär en valfrihetsrevolution i\r\nvälfärdspolitiken. Den ger helt nya möjligheter\r\nsåväl för dem som arbetar inom vård, omsorg och\r\nutbildning som för dem som är beroende av dessa\r\ntjänster. Dessutom leder ökad konkurrens till\r\nbättre utnyttjande av resurserna och därmed till att\r\nköer och brister i dagens system kan angripas. Vi\r\när övertygade om att en välfärdspolitik med denna\r\ninriktning kommer att ge en bättre service för alla\r\noch envar. I vissa avseenden har vi olika\r\nuppfattningar om de lösningar som bör väljas för att\r\ngenomföra förändringarna. Men vi är överens om\r\nvikten av att byta färdriktning i välfärdspolitiken.</pre><pre>Ja, det är dags att komma till skott, Daniel\r\nTarschys. Det är dags att byta färdriktning. Då skall\r\ninte Daniel Tarschys köpa socialdemokraternas\r\nförslag till ekonomisk reglering som leder till denna\r\nbyråkrati. Även andra har påpekat att det kommer\r\natt innebära att man måste anslå 500 milj. kr. till\r\nkurser och konferenser för att kunna klara ut hur\r\ndetta skall skötas i praktiken.</pre><pre>Nu fanns det möjligheter att ansluta sig till det\r\nförslag som Börje Hörnlund och jag nämnde i\r\ndebatten och som finns i reservation 1, nämligen att\r\nman skall initiera en ny utredning för att förändra\r\nfinansieringssystemet i den riktning som har\r\nangivits i artikeln som Carl Bildt och Bengt\r\nWesterberg har skrivit. Där står också att det\r\nkommunala skatteuttaget inte får öka. Det blir\r\ntvärtom med all byråkrati. Det kommer att bli svårt\r\nför många små kommuner, och det har jag redan\r\nbelyst i mitt anförande.</pre><pre>Med ett socialförsäkringssystem som grund\r\nbibehåller man den riskutjämning som redan i dag\r\nfinns via landstingen. Den blir dessutom med vårt\r\nsystem upphöjd till riksnivå.</pre><pre>Nu väljer man i stället att föra ned\r\nfinansieringsansvaret till varje enskild kommun,\r\noch det kommer att bli jättestora problem. Det\r\ngäller med andra ord att inför valet ge klara signaler\r\nom att det blir ett trendbrott, att det blir en ny\r\npolitik. Det är detta det är fråga om. Daniel\r\nTarschys hade chansen att ansluta sig till den\r\nreservation där vi pekar på att man med\r\nutgångspunkt i de olika förslag som finns i de tre\r\nborgerliga partimotionerna bör utreda ett nytt\r\nfinansieringssystem, som innebär att man\r\nåstadkommer en sådan förändring.</pre><pre>Anf. 88 BÖRJE HÖRNLUND (c) replik:</pre><pre>Fru talman! Med en icke förutbestämd inriktning i\r\nutredandet hade vi kanske kunnat komma till skott\r\npå ett riktigt sätt. Men man skall inte komma till\r\nskott om det är risk att man skadskjuter. Tänk om\r\nman hade kommit till skott 1984 och 1985 och lagt\r\nned smålasaretten -- och ännu fler sjukhemsplatser!</pre><pre>Om jag vore kommunalansvarig, skulle jag känna\r\nkalla kårar efter ryggen, för ingenting är utrett. Hur\r\nskall den här ekonomin vara för den enskilda\r\nkommunen?</pre><pre>Detta skall klaras av, säger man då. Ja, i dag skiljer\r\ndet 7 kr. i skatt, och de som har den högsta skatten\r\nhar den lägsta kommunala servicen. Hur har det\r\nkunnat bli på det sättet? Vad är det som säger att\r\nallt gott kommer nu?</pre><pre>När det gäller handikappade är det en skillnad\r\nmellan olika kommuner på 16 000 kr. i skattade\r\npengar för samma service. Det här är rätt svårt. De\r\nkommuner som i dag har 30 % pensionärer\r\nkommer att få ännu mer pensionärer framöver, för\r\ndet är från de kommunerna som ungdomar flyttar\r\nut; de gamla flyttar inte. Det finns kommuner som\r\nhar 7 % pensionärer, och de kommer att få behålla\r\nden fina bilden. Regeringen har i hela sitt agerande\r\nvisat att det inte finns några garantier i detta\r\nsammanhang.</pre><pre>Jag tycker att det är synd att man inte gör ordentliga\r\nanalyser och söker valfrihetssystem där den\r\nekonomiska risken kommer på hela kollektivet,\r\noch inte som i det här fallet ställer till oerhörda\r\nbekymmer i många kommuner.</pre><pre>I går träffade jag en mängd sjukhemspersonal -- jag\r\nhar ju träffat mycket sådant folk genom åren. Dessa\r\nmänniskor kände sig egentligen mycket sårade.\r\nDen här reformen genomförs under kompakt\r\nmotstånd från dem som jobbar på golvet. Man har\r\ntalat med ordförandena i ett par organisationer,\r\nmen på golvet är alltså motståndet kompakt. De\r\nmänniskor det här gällde funderade egentligen i\r\nstort sett på hur de skulle komma ifrån\r\narbetsplatsen. Detta är litet tråkigt. Skall man göra\r\nen svår reform, så är det viktigt att man har dem\r\nsom berörs med sig.</pre><pre>Anf. 89 MARGÓ INGVARDSSON (v)\r\nreplik:</pre><pre>Fru talman! Eget rum i långvården är inte bara\r\ndyrt, utan om detta skall genomföras så minskar det\r\nockså det totala antalet platser i långvården. Det\r\ngår inte att bygga om ett tvåbäddsrum till två\r\nenkelrum; det fungerar inte så, Daniel Tarschys.\r\nEtt tvåbäddsrum blir vanligen ett enkelrum, och ett\r\ntrebäddsrum blir kanske i bästa fall två enkelrum.\r\nDet totala antalet platser minskar alltså med Daniel\r\nTarschys förslag.</pre><pre>Men om vi fick använda pengarna, en hel miljard\r\nkronor, till exempelvis\r\npersonalrekryteringsförbättrande åtgärder, så\r\nskulle det omedelbart få effekt. Det är nämligen så,\r\nDaniel Tarschys, att människor som väljer\r\nvårdyrken inte är annorlunda än andra människor.\r\nMan väljer sitt yrke, och då frågar man sig: Hur är\r\narbetsmiljön, hur mycket får jag betalt, vilka\r\nvidareutvecklingsmöjligheter finns det, och hur är\r\narbetstiden? När ungdomarna skall göra den\r\nbedömningen, så tvingas de ju konstatera att\r\narbetsmiljön är dålig, att arbetstiden är urusel, att\r\nlönen är dålig och att det knappast finns några\r\nvidareutvecklingsmöjligheter. Ungdomen är klok,\r\nden väljer inte vårdyrkena under de förhållandena.\r\nMen kortare arbetsdag gör vårdyrket attraktivare\r\nomedelbart; det vet man från de ställen där man\r\nfaktiskt har försökt med kortare arbetsdag.</pre><pre>Här i Stockholm är mer än 1 000 långvårdsplatser\r\nstängda på grund av personalbrist. Vi menar att en\r\nmiljard skulle göra mycket större nytta för\r\nlångvården om vi fick satsa den på\r\npersonalrekryteringsförbättrande åtgärder.</pre><pre></pre><pre>Anf. 90 DANIEL TARSCHYS (fp) replik:</pre><pre>Fru talman! Nu var det väl inte personalrekrytering\r\nutan kortare arbetstid som var vänsterpartiets\r\nparadnummer. Jag förstår faktiskt inte hur antalet\r\nstängda platser skall bli mindre än 1 000 om man\r\ninför en radikalt kortare arbetstid. Det är inte så att\r\ndet står långa köer av människor som önskar arbeta\r\ninom vården och som skulle kunna fylla upp dessa\r\ntomrum utan vidare.</pre><pre>Fru talman! Börje Hörnlund har träffat många som\r\när kritiska mot reformen. Jag har också träffat\r\nmånga som är kritiska mot reformen. Jag tror dock\r\ninte att det är en riktig bild att de anställda i gemen\r\när kritiska mot reformen. Det finns också många --\r\nsom jag har träffat -- som är positiva till reformen.</pre><pre>När socialutskottet inbjöd företrädare för LO,\r\nTCO och SACO att yttra sig om reformen, så fick\r\nvi positiva tillrop från alla dessa tre\r\nhuvudorganisationer.</pre><pre>Sten Svensson läste upp en utmärkt artikel, och jag\r\nskulle vilja svara med att själv läsa upp ett kort citat\r\nfrån en motion av Nils Carlshamre -- en moderat\r\nkommittémotion för två eller möjligen tre år sedan:\r\n''Kommunerna bör bli ansvariga för hela\r\näldreomsorgen inkl. hemsjukvården och vård på\r\nsjukhem. Det är den åsikt propositionen för fram.\r\nSom vi nämnt tidigare är vi av samma mening.''</pre><pre>Vad folkpartiet nu gör är att fullfölja Nils\r\nCarlshamres och den moderata\r\nsocialutskottsgruppens ståndpunkter.</pre><pre>Anf. 91 BO HOLMBERG (s):</pre><pre>Fru talman! I mitt skrivna underlag vill jag också\r\nveva filmen tillbaka två år, som Daniel Tarschys\r\ngjorde inledningsvis, och påminna om att vi då, just\r\npå Luciadagen, beslöt om en tidigare proposition\r\nför de äldre. Då sade vi enhälligt från\r\nsocialutskottets sida att regeringen borde komma\r\ntillbaka med en huvudmannaskapsreform, där\r\nkommunerna fick det samlade ansvaret för\r\näldreomsorgen. Till detta uttalande fanns ingen\r\nreservation från moderaterna, ingen reservation\r\nfrån centern och ingen reservation från\r\nvänsterpartiet kommunisterna, som partiet då\r\nhette.</pre><pre>Socialutskottet uttalade också att de gamlas\r\nsjälvbestämmande, trygghet och valfrihet skulle\r\nvara ledstjärnor i 1990-talets äldrepolitik, Sten\r\nSvensson! Självbestämmande, trygghet och\r\nvalfrihet var alltså den gemensamma beställning vi\r\ndå gjorde.</pre><pre>Beställningen var klar, likaså viljeinriktningen.\r\nRegeringen fullföljde utredningsarbetet; man drog\r\ni gång ett stort utredningsarbete. Kommuner och\r\nlandsting engagerades, likaså de fackliga\r\norganisationerna och pensionärsorganisationerna.\r\nMan ville ha en sådan reform som riksdagen hade\r\nuttalat sig för.</pre><pre>Nu har beställningen och förslaget kommit från\r\nregeringen. Vad händer då här i riksdagen, två år\r\nefteråt? Jo, att moderaterna, centern och\r\nvänsterpartiet byter fot -- de vill inte ha reformen.\r\nDå har jag två principfrågor till företrädarna för de\r\nhär tre partierna.</pre><pre>För det första: Vad har hänt hos er under de gångna\r\ntvå åren som gör att ni har ändrat uppfattning?</pre><pre>För det andra: Hur skall det egentligen bli med\r\nfastheten i demokratin och i riksdagens arbete, om\r\nman för ett par år sedan har sagt att vi skall dra i\r\ngång ett stort utredningsarbete och komma tillbaka\r\nmed en reform, där man engagerar kommun,\r\nlandsting, fack och riksorganisationer, och om man\r\nsedan byter fot och säger nej? Jag tror att den\r\ntingens ordning inte är bra ur kontinuitets- och\r\ndemokratisynpunkt.</pre><pre>Jag har också inledningsvis frågor och\r\nkommentarer när det gäller den gemensamma m-\r\noch c-reservationen. Jag blir inte klar över vad man\r\negentligen menar. Först säger man att reformen är\r\nför stor, och sedan säger man att reformen är för\r\nliten. Den uppfyller inte förväntningarna. Men\r\nsamtidigt är den så oerhört genomgripande att de\r\nekonomiska konsekvenserna inte går att utläsa --\r\nsäger ni. För mig går det här inte ihop. Är reformen\r\nför stor, eller är den för liten?</pre><pre>På en punkt tycker jag att den gemensamma\r\nreservationen är mycket tydlig, nämligen när ni\r\nsamlar ihop all möjlig kritik och riktar den mot den\r\nhär reformen. Det är inte mycket av Heja Sverige!\r\növer denna reservation, utan den verkar vara\r\nskriven av ett antal dystergökar, som bara ser\r\nproblem. Det är, som jag ser det, mera en\r\nuppvisning i gnällighet än en saklig kritik.</pre><pre>På en punkt har jag en fråga till centern. Ni säger\r\nså här i den med moderaterna gemensamma\r\nreservationen: ''att vård och omsorg måste kunna\r\nbedrivas av många olika vårdgivare och att enskild\r\noch offentlig verksamhet bör komplettera varandra\r\ni ett konkurrensförhållande''.</pre><pre>Jag skulle vilja fråga centern hur man skall tolka\r\ndetta. Moderaterna vill ju privatisera sjukvården\r\noch avskaffa landstingen. Jag har uppfattat att\r\ncentern inte har samma åsikt om behovet av\r\nprivatiseringar. Jag har också uppfattat att centern\r\ntvärtom vill utvidga landstingen och införa\r\nlänsparlament. Vän av ordning frågar sig när han\r\nläser de här gemensamma raderna: Vad är det som\r\nnu skall gälla; moderaternas krav på avskaffande av\r\nlandstingen och privatisering av vården eller\r\ncenterns fasthållande vid vår välfärdsmodell och\r\nutveckling till ett länsparlament? Hur skall man se\r\npå detta i framtiden?</pre><pre>Jag vill också fråga centern och moderaterna hur\r\nman skall uppfatta reservationens krav på\r\nutredning av ett privat försäkrings- och\r\nfinansieringssystem. Det kravet känner jag igen\r\nfrån moderat håll, Sten Svensson. Det är er tanke.\r\nMen ni har också lagt till områdena äldrevård och -\r\nomsorg, om jag uppfattade det rätt. Frågan är:\r\nSkall man vid sidan av sjukvården också utreda en\r\nprivat finansiering av äldreomsorgen? Jag har inte\r\nsett något privat finansieringssystem av den typen\r\ni Europa. Men jag har kanske inte tillgång till all\r\ninformation som finns i det avseendet. Jag skulle\r\nvilja veta vad ni i sak menar på denna punkt.\r\nKanske är det inte bara så att centern är med på en\r\nmoderat reservation av det här slaget, vilket jag\r\npersonligen tycker är märkligt, utan också drar till\r\nmed en privat finansiering av inte bara sjukvården\r\nutan också äldreomsorgen.</pre><pre>Också från vänsterpartiet har avgivits en\r\nreservation. Jag delar vänsterns uppfattning att det\r\när viktigt att klara personalrekryteringen, att\r\nåtgärda bristen på vårdplatser, brister i hemtjänsten\r\nosv. Däremot delar jag inte Margó Ingvardssons\r\nupprördhet över de medel som vi vill använda för\r\natt nå dit. Jag har hört Margó Ingvardsson tala\r\nnågra gånger tidigare, och jag tyckte att hon i dag\r\nvar ovanligt dyster. Jag undrar om Lucias lyskraft\r\ninte nått fram till Margó Ingvardsson. Hon kunde\r\nha varit litet ljusare i tonen när hon talade om den\r\nhär reformen.</pre><pre>Jag blev också en aning oroad när jag hörde på hur\r\nmånga punkter Margó Ingvardsson hade\r\nmissuppfattat reformen. Jag tänkte i mitt stilla\r\nsinne: Hoppsan! Kanske är den halva miljarden för\r\nutbildningsverksamhet alldeles för litet. Om alla\r\nskulle vara så felinformerade som Margó\r\nIngvardsson, behövs det sannerligen\r\ninformationspengar för den här reformen. Men så\r\nnyktrade jag till i bänken och kom att tänka på att\r\ndet ändå är en partipolitisk debatt och att det nog är\r\nfråga om en partipolitisk vinkling. Personalen och\r\nandra människor ute i landet kommer nog att vara\r\nbättre informerade än Margó Ingvardsson, och då\r\nräcker det kanske med den halva miljarden till\r\nutbildning.</pre><pre>Vad gäller miljöpartiet har jag konstaterat att det\r\nnu är med på vår färdriktning. Det gläder mig att\r\nmiljöpartiet inte säger blankt nej till en så viktig\r\nreform för de äldre och sjuka.</pre><pre>Med detta, fru talman, vill jag gå över till att på\r\nnågra punkter beröra sakinnehållet i propositionen\r\noch i utskottets förslag. Jag ser det nu framlagda\r\nförslaget som en viktig fortsättning på det\r\ntrendbrott som skedde i äldrepolitiken i Sverige på\r\n1970-talet. Jag hoppas att frågetecknet efter den\r\ngrundläggande och väsentliga frågan ''Hur vill du\r\nsjälv ha det när du blir gammal?'' skall rätas ut och\r\natt förslaget skall leda till praktiska resultat för våra\r\ngamla.</pre><pre>Ytterst handlar det, som jag ser det, litet om\r\netikens grundelement och om människors\r\nsjälvbestämmande. De gamla skall själva få välja\r\nvård- och omsorgsform. Det handlar om att gå från\r\nett illabefinnande vid sjukdom och annan\r\nskröplighet till ett välbefinnande liksom om att\r\nskapa rättvisa på ålderns höst.</pre><pre>De förslag som läggs fram och som rör personalen,\r\norganisationen och pengarna är verktyg för att\r\nåstadkomma det goda livet för de gamla -- ingenting\r\nannat. Jag vill säga till Margó Ingvardsson och\r\nandra som underskattar organisationens betydelse\r\nför resultatet i människornas vardag att ni gör er\r\nskyldiga till en felbedömning på den här punkten.\r\nJag tror att många av oss gör det. Många av dem\r\nsom talar från denna talarstol umgås antagligen\r\nmed den uppfattningen att om riksdagen fattar ett\r\nfint och mänskligt beslut i den här frågan, kan\r\nsamhällets organisation se ut hur som helst -- våra\r\nfina intentioner kommer ändå människorna till del.\r\nMen min erfarenhet säger mig att det inte fungerar\r\nså.</pre><pre>Har man en felaktig organisation, hjälper det inte\r\nhur fina mål vi än sätter upp, hur vackra tal vi än\r\nhåller från denna talarstol. Är organisationen\r\nfelaktig, kommer de fina intentionerna inte de\r\ngamla till del.</pre><pre>Jag kom att tänka på detta när jag själv började\r\narbeta med sjukvårdspolitik uppe i Västernorrland.\r\nVi åkte då ned till Danmark och besökte ett s.k.\r\nplejehjem. Där har man inte två huvudmän för\r\nomsorgen om de gamla. Man tvistar där inte om\r\nhuruvida de gamla skall finnas på servicehus eller\r\npå sjukhem. Man har plejehjemmen, där alla\r\nåldringar tas om hand. Ingen utreder om man skall\r\nvara på det ena eller på det andra stället.</pre><pre>När vi kom dit från Västernorrland var det inte\r\nföreståndarinnan eller föreståndaren som hälsade\r\nvälkommen, utan en dam som satt i rullstol. Hon\r\nsade: Jag är ordförande på det här hemmet. Här\r\nbor vi, och det är vi som bestämmer. Personalen är\r\nvåra verktyg. Man hade där byggt in det egna\r\nrummets fördelar, med egna möbler osv.</pre><pre>Det var en annan organisation, Margó\r\nIngvardsson, än hemsjukvården och hemtjänsten,\r\nsom vi har i våra svenska kommuner och landsting,\r\nmed sjukhem och ålderdomshem på olika sidor om\r\nde organisatoriska gränserna. Tro inte att vi kan\r\nåstadkomma viktiga förändringar utan att samtidigt\r\nberöra samhällsorganisationen i vårt land!</pre><pre>Det föreslås här 1,5 miljarder plus 0,5 miljarder för\r\ngruppboende. Vi har mellan partierna i utskottet\r\nvarit överens om att detta är en angelägen reform.\r\nVi lägger här till två viktiga grupper, de fysiskt\r\nhandikappade och de psykiskt sjuka. Tyvärr har vi\r\ni viss mån tappat bort de psykiskt sjuka. Vi har\r\ngenomfört en mycket fin förändring i vårt land\r\ninnebärande att de psykiskt sjuka inte skall behöva\r\nfinnas på mentalsjukhus och att de gamla\r\nmentalsjukhusen har lagts ned. Vi har dock inte\r\nhunnit med att ordna gruppboendet för dem i\r\ntillräcklig utsträckning. Riksdagen kan i dag\r\nbesluta om en viktig förbättring för denna grupp,\r\nsom går ut på att också de skall få del av den\r\nstimulans som utbyggnaden av gruppboendet\r\ninnebär. Jag ser det som en stor framgång för denna\r\ngrupp av sjuka människor.</pre><pre>Den satsning som görs får förutom effekter för de\r\näldre också effekter på sjukvården. Vi har\r\ndebatterat detta. Det gäller de 4 000 gamla som i\r\nonödan ligger på sjukhus, på grund av att vi inte har\r\nandra alternativ utbyggda. Denna ordning skapar\r\nmerkostnader, som man bör kunna åtgärda. Jag är\r\nganska övertygad om att de förslag om\r\nbetalningsansvar som läggs fram skall skapa den\r\nkraft som behövs för att dessa 4 000 gamla skall få\r\nvård och omvårdnad på rätt nivå.</pre><pre>Varför fungerar det inte i dag när vi har en\r\nlagstiftning som ålägger kommunerna detta? frågar\r\nvän av ordning. Kanske behövs det här förutom\r\nlagstiftning ekonomiska incitament som ger\r\ntillräckligt med kraft. Låt oss pröva detta och icke\r\nfördöma nya förslag som skall kunna lösa ett sedan\r\nlänge känt problem.</pre><pre>Låt mig till detta tillägga att det inte bara är på\r\nsjukhusen som det vårdas människor på fel nivå i\r\nSverige. Det är fel genom hela kedjan. På sjukhem\r\nligger gamla som skulle kunna vara på\r\nålderdomshem eller i serviceboende, och i\r\nserviceboende finns gamla som skulle kunna vara\r\nhemma. Med den nu aktuella reformen har vi\r\nmöjlighet att åstadkomma rätt nivå, med den bästa\r\nvården till den lägsta kostnaden.</pre><pre>Jag ser förslaget om fri nämndorganisation som en\r\nfördel för kommunerna. Man får kraftsamla sig i en\r\nsärskild äldrenämnd, om man så vill, för att på ett\r\nfint och engagerat sätt genomföra denna reform.\r\nMan behöver inte längre ha något\r\nnämndobligatorium. Jag vet dock att några har\r\nvarit nervösa för hur det skall bli med\r\nsocialtjänstens mål och för om man skall klara\r\nhelhetssynen. Låt mig säga att socialtjänsten med\r\ndenna reform inte ändras på en enda punkt. Det\r\nsom riksdagen har sagt om socialtjänstens mål\r\nligger fast. Vad som nu sker är att kommunerna fritt\r\nfår bestämma organisationen. Målet ligger fast,\r\nmen verktyget förändras, och det ser jag som en\r\nfördel.</pre><pre>Ett annat viktigt sakområde är\r\nförsöksverksamheten inom primärvården. Det\r\nöppnas här möjligheter för sådan\r\nförsöksverksamhet, om kommuner och landsting är\r\növerens, om patientens rättigheter finns med och\r\nom socialstyrelsen gör den bedömningen att det är\r\nfråga om ett seriöst försök, som kan utvärderas.\r\nSom jag ser det är det därför inte nu nödvändigt att\r\nregeringen tillsätter en särskild utredning i denna\r\nfråga. Det blir ett eller flera praktiska försök, och\r\ndärefter får man ett seriöst underlag för hur det\r\nskall vara med äldrevården framöver.</pre><pre>Sammanfattningsvis handlar det om särskilda\r\nstatsbidrag i storleksordningen 5,5 miljarder\r\nkronor. Det är inte dåligt med tanke på att det i\r\növrigt förs en ekonomisk debatt i vårt land som går\r\nut på att vi måste försöka hålla igen och göra riktiga\r\nprioriteringar. Då avsätts 5,5 miljarder till denna\r\nreform för de äldre.</pre><pre>Avslutningsvis har det, fru talman, varit en del oro\r\nute i landet: Kommer riksdagen att anta ÄDEL-\r\npropositionen eller inte? Många har lagt ned arbete\r\noch har förväntningar på att förslaget skall\r\nförverkligas. Nu kan den oron skingras -- reformen\r\nkan komma till stånd.</pre><pre>Jag är medveten om, Börje Hörnlund, att det också\r\nfinns människor som är oroade över förändringar.\r\nÄr det inte så, Börje Hörnlund, att det är du och\r\njag också -- det är alla. Min erfarenhet är att oavsett\r\nom det är en stor eller en liten förändring som skall\r\ngenomföras är en tredjedel emot, en tredjedel för\r\noch en tredjedel vet ej. När vi skall genomföra\r\nförändringar får vi alltid räkna med att alla inte på\r\nen gång eller i inledningsskedet kommer att\r\napplådera. Socialdemokratin ser det som en\r\nframgång att det här beslutet nu kan fattas. Jag ser\r\ndet som symboliskt att det sker på Luciadagen, så\r\natt Lucia får ge litet extra lyskraft åt den här\r\nreformen.</pre><pre>Anf. 92 STEN SVENSSON (m) replik:</pre><pre>Herr talman! Avsikten med beslutet på Luciadagen\r\nför två år sedan var ju att man skulle lösa\r\nproblemen med det delade huvudmannaskapet.\r\nSom jag påpekade i mitt anförande har man inte\r\nlöst det stora problemet, det som en reform var\r\ntänkt att lösa, nämligen tvisten om ansvaret för\r\nvården i hemmet. Här har man bekräftat -- jag såg\r\ni en intervju i Kommun-Aktuellt att man här inte\r\nhar något mer att komma med -- att problemet\r\nkvarstår.</pre><pre>Sedan är det också viktigt att en reform skall\r\nfungera praktiskt och inte minst ekonomiskt. Jag\r\nhar i mitt anförande givit exempel på orimliga\r\ngränsdragningsproblem med den föreslagna\r\nreformen och ställt frågor om dem. Jag vill nu här\r\nupprepa de frågorna till Bo Holmberg.</pre><pre>Geriatrisk vård faller inom landstingens\r\nbetalningsansvar, medan långvård skall ingå i\r\nkommunernas betalningsansvar. Hur skall man\r\ngöra gränsdragningarna mellan dessa vårdformer?\r\nHur skall man klara ut de ekonomiska\r\nkonsekvenserna?</pre><pre>För medicin, färdtjänst och tandvård på\r\nkommunala sjukhem betalar landstingen, medan\r\nkommunerna slår motsvarande kostnader på\r\nålderdomshemmen. Men dessa båda vårdformer\r\nkommer att gå in i varandra. Hur skall man\r\npraktiskt lösa det?</pre><pre>Bo Holmberg Svarar: Sen om man blir överens\r\nmellan kommunerna och landstingen. Men vad\r\nhänder om man inte blir överens? Hur skall man\r\nlösa det problemet? Egendomligt är också att\r\npatientavgiften på de kommunala sjukhemmen\r\nskall vara högst 55 kr., medan det på\r\nålderdomshemmen, där kommunen också är\r\nhuvudman, gäller betydligt högre avgifter. Hur\r\nförsvarar man en reform som ger dessa olika\r\npraktiska följdverkningar?</pre><pre>På flera ställen i betänkandet har man erkänt att\r\nman nu inte kan bedöma vilken inverkan\r\nförändringarna kan få för kommuner och landsting.\r\nMan påpekar att kostnaderna kan bli större. Man\r\nsäger att det inte framgår klart av propositionen hur\r\ndet föreslagna systemet kommer att samverka med\r\nredan existerande utjämningssystem, etc. Man\r\nsäger t.ex. att utskottet inte nu kan bedöma vilka\r\neffekter en eventuell korrigering av\r\navräkningsskatten kan få för kommuner och\r\nlandsting i förhållande till\r\nhuvudmannaskapsreformerna. Allt det här lämnas\r\nalltså öppet. Men likväl skall beslut fattas i dag --\r\nutan att man har den totala överblicken. Vi får\r\nvänta tills propositionen kommer i mars 1991 för att\r\nfå den totala överblicken. Detta menar jag är\r\nmycket otillfredsställande, Bo Holmberg. Det är\r\nskälet till att vi säger nej till att vara med och fatta\r\ndet här beslutet i dag.</pre><pre>Bo Holmberg sade att vi skulle ha ändrat oss under\r\nresans gång. Vi har påpekat att vi var överens om\r\ndet ursprungliga beslutet, om ett sammanhållet\r\nhuvudmannaskap, och vi har också via vår\r\nreservant i äldredelegationen givit signaler om var\r\nvi står -- det har varit känt för er socialdemokrater.</pre><pre>Anf. 93 MARGÓ INGVARDSSON (v)\r\nreplik:</pre><pre>Herr talman! Bo Holmberg försöker låta påskina\r\natt dagens beslut egentligen fattades av riksdagen\r\nredan för två år sedan och att vi i dag skulle försöka\r\nspringa ifrån det. Man kan då fråga sig: Varför har\r\nvi dagens ärende till debatt, om beslutet redan är\r\nfattat?</pre><pre>Men jag förstår att Bo Holmberg gärna vill göra\r\nden vinklingen -- det är ju ändå något besvärande\r\natt man från socialdemokraterna har gått ut med\r\ndirektiv till kommuner och landsting att påbörja\r\nden här förändringen innan riksdagen har\r\ndiskuterat ärendet och fattat beslut.</pre><pre>När vi diskuterade ärendet för två år sedan sades\r\ndet klart i betänkandet att det inte gällde ändringen\r\nav huvudmannaskapet. Vi beställde ett förslag till\r\nändring. Vi har deklarerat det flera gånger: Vi har\r\nkunnat tänka oss att ändra en del av\r\nhuvudmannaskapet. Delvis är vi också med på det\r\ni dag, nämligen när det gäller kommunernas ansvar\r\nför särskilda boendeformer. Men vi ville nog se hela\r\nförslaget innan vi bestämde oss. Och det är det\r\ndagens ärende handlar om.</pre><pre>Bo Holmberg sade att vi då fastställde några\r\nriktlinjer. Det är riktigt. De var självbestämmande,\r\nvalfrihet och trygghet. Jag vill fråga Bo Holmberg:\r\nHur hänger självbestämmandet och valfriheten\r\nihop med kommunernas betalningsansvar? Vad har\r\nden äldre människa för valfrihet och trygghet som\r\nligger på landstingets långvårdssjukhus eller på en\r\nakutavdelning? Ingen alls! Hon är helt överlämnad\r\nåt kommunens vilja att betala eller inte. Det kallar\r\njag inte självbestämmande, och jag tycker inte att\r\ndet är trygghet.</pre><pre>Bo Holmberg vill också göra gällande att jag har\r\nmissförstått det här förslaget och att det skulle\r\nbehövas mycket utbildningspengar för att upplysa\r\nmig om hur det verkligen ligger till. Men Bo\r\nHolmberg kunde inte på en enda punkt tala om vad\r\njag hade missförstått. Jag vill påstå att jag har läst\r\nförslaget mycket noga och att konsekvenserna\r\ntyvärr nog blir de jag befarade i min inledning.</pre><pre>Bo Holmberg tog upp det danska exemplet med\r\nplejehjemmen och visade hur bra Danmarks\r\näldreomsorg är, där de äldre kommer och tar emot.\r\nJa, det låter trevligt. Men tyvärr verkar det som om\r\ndet i Sveriges äldrevård kommer att se annorlunda\r\nut. Här är det Bo Holmberg och Daniel Tarschys\r\nsom tar emot och glatt säger: Hej! Här bestämmer\r\nvi, och de äldre och personalen är våra verktyg. --\r\nSå kunde jag säga om jag ville vara stygg, men det\r\nvill jag givetvis inte vara en Luciadag.</pre><pre>Anf. 94 BÖRJE HÖRNLUND (c) replik:</pre><pre>Herr talman! Det går inte att komma ifrån, Bo\r\nHolmberg, att Margó Ingvardsson är mycket\r\nkunnig och vaken i sjukvårdsfrågor. Det står\r\nmycket tydligt i texten i det betänkande som Bo\r\nHolmberg pratade om att man icke tog ställning i\r\nhuvudmannaskapsfrågorna. Däremot är det\r\nnaturligt att man söker bästa möjliga\r\ngränsdragning.</pre><pre>Jag vill svara på den större frågan om vår\r\ngemensamma reservation med moderaterna.</pre><pre>Jag har ett förflutet. Jag fick tillfälle att vara\r\nordförande för hälso- och sjukvårdsutredningen\r\nsom kom med ett i princip enhälligt betänkande,\r\nsom senare blev hälso- och sjukvårdslagen.</pre><pre>I den utredningen gick mycket tid åt till att\r\ndiskutera den lika rätten till hälso- och sjukvård för\r\nung och gammal, fattig och rik, var du än bodde i\r\nlandet. Utifrån detta följde alltihop det andra.</pre><pre>När det gäller offentlig och privat vård sade man att\r\nde skulle jobba sida vid sida på ett positivt sätt för\r\nmänniskornas bästa.</pre><pre>Allteftersom tiden har gått har jag gripits alltmer av\r\ndecentraliseringens fjärde steg, nämligen att vi\r\nmåste se igenom våra stora system för att föra\r\nbesluten så mycket som möjligt till den enskilde, för\r\natt få valfrihet.</pre><pre>Detta är inte helt lätt, men det är nödvändigt att\r\nvåga sätta sig ned och utreda detta med öppna\r\nögon. Detta kommer troligtvis att avdramatisera\r\nhuvudmannaskapsfrågorna. Men jag vill betona att\r\nvi aldrig släpper centerprofilen i detta,\r\nrättvisefrågan, frågan om rättvis vård.</pre><pre>Jag har blivit mer och mer fundersam över\r\nsocialdemokratins sätt att agera i\r\nsjukvårdsfrågorna, och framför allt\r\nsocialdepartementets. Det är också en orsak till att\r\nman måste börja fundera på ett utförligare sätt.</pre><pre>Anf. 95 BO HOLMBERG (s) replik:</pre><pre>Herr talman! Till Sten Svensson vill jag säga att\r\nman inte kunde inläsa i den beställning riksdagen\r\ngjorde för två år sedan om en\r\nhuvudmannaskapsreform att kommunerna skulle\r\növerta primärvården. Det tror jag inte heller Sten\r\nSvensson menar om han skulle lägga handen på\r\nhjärtat eller tänka till ordentligt.</pre><pre>Ingen tror att vi har löst svåra\r\ngränsdragningsproblem med denna reform. Ibland\r\nlängtar vi litet var till idealsamhället där alla\r\nproblem skulle vara lösta och där himmelens änglar\r\nsjunger över folket. Sten Svensson vet lika väl som\r\njag att det idealsamhället inte finns. Sten Svensson\r\nskall inte missuppfatta propositionen på den\r\npunkten. I den sägs också, t.ex. när det gäller\r\nhemsjukvård och hemtjänst, att på den punkten är\r\ndet ingen slutlig lösning, utan det behövs fortsatt\r\ndiskussion och utveckling i Sverige.</pre><pre>Till Margó Ingvardsson vill jag säga att hon lät\r\ngladare i den här repliken och inte så dyster som i\r\nsitt första inlägg. Om Margó Ingvardsson i\r\nfortsättningen håller den glada profilen i debatten\r\nhar jag inget emot att hon är med på trappan och\r\ntar emot de gamla. Men skall det vara så dystert och\r\nsurt tror jag att någon annan får stå där.</pre><pre>Jag hinner inte här reda ut allt det som Margó\r\nIngvardsson missuppfattat, men jag vill nämna att\r\ndet hon tog upp i sin replik om hur man skall koppla\r\nmänniskovärdet och betalningsansvaret var ett nätt\r\nlitet missförstånd. Jag noterade dock att vänstern\r\nskulle göra bästa möjliga av denna reform när den\r\nskulle genomföras. Det tycker jag är en bra\r\ndemokratisk ansats.</pre><pre>Till Börje Hörnlund vill jag säga att jag gärna tar en\r\ndebatt om hälso- och sjukvården, men nu är detta\r\ninte ämnet, utan äldreomsorgen. Jag kan dock\r\nglädja honom med att de sex punkter han hade i sin\r\ninledning och som han gärna hade sett att denna\r\nreform hade innehållit, har jag för egen del ingen\r\nsvårighet att anta på stående fot och säga att de sex\r\npunkterna kommer att kunna förverkligas i\r\nsamband med denna reform.</pre><pre>Däremot kan vi inte ta med alla motiveringar och\r\nibland lätta överdrifter från Börje Hörnlunds sida i\r\ntexten, men väl de sex konkreta punkterna.</pre><pre></pre><pre>Anf. 96 STEN SVENSSON (m) replik:</pre><pre>Herr talman! Jag har med mig det betänkande\r\nSoU6 som Bo Holmberg refererar till. Där säger ett\r\nenhälligt utskott: ''Som framgått av den tidigare\r\nredovisningen betonas i propositionen att\r\nsamordningen av samhällets insatser för äldre\r\nbehöver utvecklas och att målet bör vara ett mer\r\nsammanhållet ansvar''.</pre><pre>Det var detta jag talade om alldeles nyss. Man har\r\ninte lyckats framlägga ett förslag som tillgodoser\r\nden målsättning vi var överens om för två år sedan.</pre><pre>Man har inte heller lyckats att lösa de ekonomiska\r\nfrågorna så att vi här har en total överblick av\r\nkonsekvenserna av denna reform. I mitt förra\r\ninlägg ställde jag ett antal frågor som jag vill\r\npåminna om och som Bo Holmberg avböjde att\r\nsvara på. Men Bo Holmberg har ju en replik kvar.\r\nFår jag be om svar på frågorna då.</pre><pre>Enligt detta upplägg skall det bli ett\r\nnollsummespel. Landstingens\r\nkostnadsminskningar antas bli lika med\r\nkommunernas ökningar, säger man. Är detta\r\ntrovärdigt, Bo Holmberg? Vad finns det för\r\ngarantier för att förhandskalkylerna i praktiken\r\nleder till en rättvis fördelning mellan kommunerna?\r\nVad har utskottsmajoriteten att säga om detta? Är\r\ninte risken för kostnadsdrivande effekter stor?</pre><pre>Landstingens verkliga kostnader kommer sannolikt\r\natt bli mindre än den självkostnad kalkylerna\r\nkommer att visa, eftersom en stor del av\r\nlandstingens självkostnader är av fast natur\r\noch/eller avser försörjningsenheter som utnyttjas\r\nav såväl långvård som annan verksamhet.</pre><pre>Resurser som kostar flera miljarder varje år låter\r\nsig inte hur lätt som helst omstruktureras från\r\nlandstingen till kommunerna. Kan det verkligen\r\nvara så, Bo Holmberg, att reformen inte kommer\r\natt dra några nya kostnader?</pre><pre>Jag kan ge ett exempel från min egen valkrets.\r\nEnligt en artikel i Tidning för Skaraborgs län räknar\r\nman i Gullspångs kommun med att\r\nkommunalskatten kommer att behöva höjas med\r\nåtta kronor för att klara den situation som ÄDEL-\r\nreformen kan leda till. Samtidigt visar\r\njämförelserna länet runt att landstinget kan tänka\r\nsig att sänka med fem kronor -- det utrymmet\r\növerförs då till kommunerna. Fattas alltså 3 kr. för\r\nGullspång, med en medelålder som är två år högre\r\nän riksgenomsnittet. Den totala kommunala\r\nutdebiteringen är för närvarande 33 kr. och 34 öre.\r\noch skulle alltså behöva höjas med ytterligare 3 kr.\r\nefter skatteväxlingen med landstinget. Det finns,\r\nBo Holmberg, fler sådana glesbygdskommuner i\r\nvårt land som ställs i en mycket svår situation, som\r\nockså Börje Hörnlund här har påpekat. Hur skall\r\nvi lösa detta problem? Detta måste kunna redovisas\r\ni beslutsunderlaget när riksdagen skall ta ställning\r\ntill en sådan här reform.</pre><pre>Anf. 97 MARGÓ INGVARDSSON (v)\r\nreplik:</pre><pre>Herr talman! Jag tror inte att jag i dag klarar av att\r\nleva upp till Bo Holmbergs krav på glädjeutbrott\r\nfrån min sida över denna reform. Jag tvingas tyvärr\r\nkonstatera att många av förslagen kommer att få\r\nallvarliga konsekvenser, framför allt för\r\nlandstingens möjligheter att även i framtiden kunna\r\nbedriva en bra sjukvård. Det är svårt för\r\nlandstingen att ha kvar den nuvarande\r\nomfattningen, exempelvis på akutsjukvården, när\r\nBo Holmberg och Daniel Tarschys fastslår att\r\nlandstingen 1992 skall bli av med 1,64 miljoner från\r\nakutsjukvården som i stället skall föras över på\r\nkommunerna för att användas till bl.a. att ta bort\r\nde färdigbehandlade patienterna.</pre><pre>Om Bo Holmberg kunde garantera att detta inte får\r\nnågra som helst effekter för akutsjukvården, att\r\ninte antalet platser kommer att minska, då medger\r\njag att jag skulle känna mig litet gladare. Men\r\nriktigt lugnad är jag nog inte förrän jag sett effekten\r\nav dessa förslag.</pre><pre>Jag kan fortfarande inte, Bo Holmberg förstå, hur\r\ndetta med betalningsansvaret, där kommunen tittar\r\nhur mycket man har i den kommunala skattekistan\r\noch därefter bestämmer om fru Andersson och herr\r\nPettersson får ligga kvar på sjukhuset eller inte, hur\r\ndet hänger ihop med riksdagens uttalande om att de\r\näldres självbestämmande skall vara en ledstjärna\r\nför förändringen inom omorganisationen.</pre><pre>Men förklara det gärna för mig.</pre><pre>Anf. 98 BÖRJE HÖRNLUND (c) replik:</pre><pre>Herr talman! På sätt och vis är det ändå en\r\nsjukvårdsdebatt, för det gäller vården av våra mest\r\nsjuka och skröpliga.</pre><pre>Man har ju fått höra mycket om Danmark. Men i\r\nDanmark har man en medellivslängd som är ett par\r\når kortare, man har långt fler som inte stiger upp ur\r\nsängen eller sitter i rullstol.</pre><pre>Bo Holmberg, vi skall lära av andra, men inte allt.\r\nJag har en nära anhörig på ett sjukhem. Tyvärr har\r\nvi den pressen i svensk sjukvård att ingen där kan\r\nutöva värdskap. Så dåligt är det med hälsan och\r\ntillståndet.</pre><pre>Till slut vill även jag säga att när beslutet har fattats\r\när den demokratiska seden att man gör det bästa av\r\näven beslut som man inte tycker är så kloka.</pre><pre>Anf. 99 BO HOLMBERG (s) replik:</pre><pre>Herr talman! Får jag säga tre saker till Sten\r\nSvensson.</pre><pre>Först och främst hävdar jag bestämt att man inte\r\nkunde tolka in i 1988 års beslut att regeringen skulle\r\nkomma tillbaka med en reform som också skulle\r\ninnebära att man förde över hela primärvården till\r\nkommunerna. Jag hävdar bestämt att man inte kan\r\nutläsa detta från vad vi sade i utskottet eller från\r\nvad riksdagen beslöt. Däremot hävdar jag att man\r\nkunde komma tillbaka med ett förslag som det vi\r\nhar fått. Detta beslut ligger i linje med vad vi sade\r\nför två år sedan.</pre><pre>Sedan menar jag, Sten Svensson, att det går väl att\r\nläsa ut de väsentliga delarna i den ekonomiska\r\nregleringen för att kunna ta ställning till denna\r\nreform.</pre><pre>Man kan hitta frågetecken. Det gör jag också.\r\nUtskottet har dessutom sagt att på den och den\r\npunkten finns frågetecken som regeringen får\r\nåterkomma till i den proposition som kommer i vår\r\nom den ekonomiska regleringen. Men att använda\r\ndessa frågetecken som intäkt för att säga att man\r\ninte kan se och förstå den ekonomiska regleringen\r\nanser jag inte vara korrekt.</pre><pre>Sten Svensson frågar om jag kan garantera att det\r\ninte bli höjt skattetryck till följd av denna reform.\r\nJa, det kan jag.</pre><pre>Men sedan är det viktigt att vi också har klart för\r\noss att det blir fler och fler äldre i Sverige. Redan i\r\ndag är vi världens äldsta nation. Inget land i världen\r\nhar så många äldre. Gruppen kommer att öka, om\r\njag minns rätt med 140 000 fram till år 2005. Det\r\nbetyder ett tryck både på sjukvården och\r\nomsorgen, landstingen och kommunerna.</pre><pre>Jag såg att en hälsoekonom hade räknat om de\r\nsiffror som SCB tagit fram och funnit att det skulle\r\ninnebära ett tryck på sjukvården på drygt 8\r\nmiljarder kronor. Utifrån den aspekten kan jag inte\r\ngarantera hur det kommer att bli med skattetrycket\r\nframöver. Men att denna reform i sig inte skall öka\r\nskattetrycket är jag helt övertygad om.</pre><pre>Jag vill också säga tre saker till Margó\r\nIngvardsson.</pre><pre>Är det så svårt att förstå att om man har 4 000\r\ngamla på våra sjukhus i dag och inrättar en\r\norganisation och ett betalningsansvar så att dessa\r\nmänniskor inte finns där längre, så kan vi ta hand\r\nom köerna. Hur många köer finns det kvar i\r\nsjukvården om vi plötsligt får 4 000 platser lediga\r\npå våra sjukhus?</pre><pre>Det är väl bara Margó Ingvardsson som inte\r\nbegriper detta.</pre><pre>Det andra är att om kommunen får betala 1 800 kr.\r\nom man inte tar hem de färdigbehandlade, men får\r\nlägre kostnad om man klarar det hemmavid, då\r\nförstår kommunalpolitiker att det är bättre att ta\r\nhem dem än att låta dem ligga kvar på sjukhusen.</pre><pre>Det tror jag också Margó Ingvardsson förstår.\r\nMen sedan måste man ha flera bollar i luften\r\nsamtidigt om man skall se den här reformen i dess\r\nhelhet. Självbestämmande, integritet och valfrihet\r\när huvudmålsättningar, och vi har ett antal\r\nincitament för att uppnå dessa.</pre><pre>Talmannen anmälde att Margó Ingvardsson och\r\nSten Svensson anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre>Anf. 100 Statsrådet BENGT LINDQVIST\r\n(s):</pre><pre>Herr talman! Efter flera års utredningsarbete är vi\r\nnu framme vid den tidpunkt när riksdagen skall\r\nfatta beslut om förändringar i organisationen inom\r\näldreomsorgen.</pre><pre>Jag vill gärna från början säga att hela det\r\nutredningsarbete som jag har varit ansvarig för och\r\ndelaktig i har haft som utgångspunkt äldre\r\nmänniskors rätt till ett bra liv även när krämporna\r\noch sjukdomarna kommer. Det är viktigt att den\r\nutgångspunkten finns med hela tiden, också när vi\r\ntvingas in i tekniskt komplicerade diskussioner för\r\natt åstadkomma en bra lösning på sikt.</pre><pre>Herr talman! Det finns starka skäl för att nu\r\ngenomföra förändringar i äldreomsorgens\r\norganisation och ansvarsfördelning. Jag skall ange\r\ntvå.</pre><pre>Vi upplever viktiga förändringar i\r\nbefolkningsstrukturen. Vi lever längre. Sverige har\r\nen av världens högsta medellivslängder. Antalet\r\nmycket gamla människor ökar. 1980 hade vi 263 000\r\nmänniskor över 80 år. 1990 har det blivit 372 000.\r\nÅr 2000 räknar vi med att ha 440 000 människor\r\növer 80 år. Med den erfarenhet vi har vet vi att med\r\nstigande ålder kommer krämporna, sjukdomarna\r\noch handikappen. Därför vet vi också att vi behöver\r\nmer vård, mer omsorg och mer social service för att\r\nklara det omvårdnadsbehov som vi står inför.</pre><pre>Behoven blir också mer sammansatta. Därför\r\nbehöver vi ett bredare yrkeskunnande och en mer\r\nvarierad omvårdnadsinsats.</pre><pre>Det andra skälet för en reform är att dagens\r\norganisation av vård och omsorg för våra gamla\r\nuppvisar stora brister. Det oklara\r\nansvarsförhållandet mellan landsting och\r\nkommuner gör att enskilda människor kommer i\r\nkläm. Men det gör också att ansvar för\r\ndimensionering, planering och utbyggnad inte tas\r\npå ett effektivt sätt. Det innebär i sin tur att många\r\näldre befinner sig på fel ställe i detta system i\r\nförhållande till sina egna upplevda behov.</pre><pre>Härur uppkommer problemet med de medicinskt\r\nfärdigbehandlade inom sjukvården och problemet\r\nmed att många bor kvar längre i den ursprungliga\r\nbostaden än vad de egentligen klarar av med\r\nhänsyn till sitt handikapp.</pre><pre>Herr talman? Jag skulle vilja kort sammanfatta\r\nhuvudinnehållet i den reform som riksdagen nu\r\nskall ta ställning till. Det låter sig göra sig i fyra\r\nenkla punkter.</pre><pre>För det första genom en ändring i socialtjänstlagen\r\nblir kommunerna entydigt ansvariga för\r\ndimensionering, planering, utbyggnad och drift av\r\nde särskilda boendeformerna som är så viktiga men\r\njust nu en bristvara.</pre><pre>För det andra överförs de lokala sjukhemmen till\r\nkommunerna och blir en viktig särskild\r\nboendeform i de utbud av möjligheter som\r\nkommunerna svarar för.</pre><pre>För det tredje får kommunerna ett sjukvårdsansvar\r\noch därmed också sjukvårdskunnig personal,\r\nframför allt inom de särskilda boendeformerna.</pre><pre>För det fjärde stimuleras kommunerna till att bygga\r\nut olika slag av boendealternativ med hjälp av s.k.\r\nbetalningsansvar för långvård och akutsjukvård.</pre><pre>Jag kan se tre viktiga vinster med dessa åtgärder,\r\nherr talman. Genom att kommunerna får det\r\nsamlade ansvaret för äldreomsorgen,\r\nbetalningsansvar och stimulansmedel från staten\r\nkommer det att bli en kraftig utbyggnad av\r\nboendealternativ under den närmaste tiden. Det\r\nråder inget tvivel om det, och det är precis vad vi\r\nvill åstadkomma.</pre><pre>Vidare blir det möjligt att på ett bättre och tryggare\r\nsätt svara för alla de insatser som äldre människor\r\nmed omfattande vårdbehov behöver i och med att\r\nkommunerna får sjukvårdsansvar och tillgång till\r\nsjukvårdskunnig personal.</pre><pre>Slutligen kommer det tydliga ansvarsförhållandet\r\nmellan kommuner och landsting att kunna medföra\r\natt vi får en bättre och effektivare planering och en\r\nbättre resurshushållning med de medel vi förfogar\r\növer.</pre><pre>Jag vill för övrigt i sammanhanget understryka\r\natt den engagerade personal vi har i vården och\r\nomsorgen har rätt att få arbeta inom en\r\norganisation som uppfyller krav på tydlighet, har\r\ngod planering och tillräckliga resurser. Det är vårt\r\nansvar som politiker om vi befinner oss inom\r\nregering, riksdag, kommuner och landsting att se\r\ntill att så blir fallet.</pre><pre>Det förslag som nu behandlas har sin\r\nutgångspunkt, vilket flera har framhållit, i 1988 års\r\nproposition och riksdagsbeslut. Där framhölls\r\nprinciperna om valfrihet, självbestämmande,\r\ntrygghet och integritet och de principerna skall\r\nockså enligt regeringens uppfattning prägla\r\näldreomsorgen på 90-talet.</pre><pre>Propositionen grundade sig i sin tur på den stora\r\nparlamentariska äldreberedningen. En enig riksdag\r\nkonstaterade att det inom äldreomsorgen finns en\r\nrad olika insatser för vård och omsorg som behöver\r\nsamordnas så att verksamheten skall bli mer\r\nändamålsenlig.</pre><pre>För att bereda frågan tillsatte regeringen\r\näldredelegationen där det fanns representanter\r\nbåde från socialdemokraterna och de tre borgerliga\r\npartierna. Också landstingen och kommunerna var\r\nrepresenterade i delegationen. Delegationen\r\nutförde ett omfattande utredningsarbete, och\r\nrapporten från äldredelegationen sändes ut på en\r\nmycket bred remiss till landstingen, till alla\r\nkommuner, de berörda pensionärs- handikapp- och\r\nfackorganisationerna och till en rad statliga\r\nmyndigheter. Det är i själva verket en av de största\r\nremissomgångar som regeringskansliet någonsin\r\nhar genomfört.</pre><pre>Regeringens proposition ''Ansvaret för service och\r\nvård för äldre och handikappade'' bygger i\r\nväsentliga delar på äldredelegationens\r\növerväganden. Jag konstaterar i dag att\r\nsocialutskottets betänkande i sina huvuddrag följer\r\näldredelegationens intentioner och bygger på\r\npropositionen.</pre><pre>På några punkter innebär socialutskottets\r\nbetänkande förändringar gentemot propositionen.\r\nDet gäller betalningsansvaret, som breddas till att\r\nockså omfatta de medicinskt färdigbehandlade\r\ninom akutsjukvården, och förändringar i\r\nfördelningen av de statliga medlen på 5,5 miljarder\r\nsom regeringen har ställt till förfogande för\r\nreformen.</pre><pre>Jag kan för min del konstatera att de förändringar\r\nsom utskottet har gjort stämmer väl överens med\r\npropositionens huvudintentioner, och jag kan\r\ndärför ställa mig bakom dessa förändringar.</pre><pre>Utskottet markerar betydelsen av eget rum på\r\nlångvården. För min del tycker jag att det är rätt lätt\r\natt acceptera den inriktningen. Jag vill gärna\r\npåminna om att det i propositionen finns ett klart\r\nuttryck för att vi måste förbättra\r\nboendeförhållandena för de långtidssjuka. Vi är\r\nalltså eniga om att förhållandena måste förbättras,\r\noch det tycker jag är det allra viktigaste i\r\nsammanhanget.</pre><pre>Två politiska partier, socialdemokraterna och\r\nfolkpartiet, är nu beredda att ta det\r\nparlamentariska ansvaret för de nödvändiga\r\nförändringarna inom äldreomsorgen. Det skulle\r\ninnebära allvarliga konsekvenser för\r\näldreomsorgens utveckling att skjuta på besluten,\r\nherr talman. En fortsatt tveksamhet och ovisshet\r\nbeträffande ansvarsfördelningen skulle innebära\r\nhandlingsförlamning inom både kommuner och\r\nlandsting.</pre><pre>Socialutskottets gedigna betänkande bygger alltså\r\npå en proposition som är grundligt uppbyggd, och\r\nremitterade ståndpunkter finns hela tiden\r\nredovisade att falla tillbaka på. Propositionen har\r\nockså starkt stöd i de pensionärs- och\r\nhandikapporganisationer som verkar i vårt land och\r\nockså inom de fackliga organisationerna.</pre><pre>Jag vill gärna säga att de kontakter jag har haft med\r\norganisationslivet inte inskränker sig till några\r\nsamtal med ordföranden utan är mycket\r\nomfattande. Det vill jag gärna rikta till Börje\r\nHörnlund.</pre><pre>Herr talman! Mot detta ställs en gemensam\r\nreservation från moderaterna och centerpartiet,\r\nvilken utmynnar i krav på en ny utredning. Det är\r\ninte nya utredningar, herr talman, som vi nu\r\nbehöver! Frågan är tillräckligt utredd. Det som nu\r\nbehövs är givetvis besked om hur det blir för\r\npensionärerna, personalen samt förtroendevalda\r\noch tjänstemän inom landsting och kommuner.</pre><pre>Jag kan förstå att det finns olika meningar i viktiga\r\nfrågor som den här. Men jag måste säga att jag blir\r\nbåde besviken och upprörd när jag läser den\r\ngemensamma reservationen från moderaterna och\r\ncenterpartiet.</pre><pre>Med tanke på frågans stora betydelse för\r\nhundratusentals gamla människor i vårt land är\r\nreservationen utomordentligt torftig. Moderaterna\r\noch centerpartiet har inte haft förmågan att arbeta\r\nfram ett konkret och handfast alternativ till\r\nutskottets ställningstagande.</pre><pre>Det är så mycket märkvärdigare som man redan i\r\nden allmänpolitiska debatten i oktober slog fast att\r\nman tänkte yrka avslag på propositionen. Man har\r\nalltså haft ett par månaders tid på sig att diskutera\r\nfram någon form av hanterligt alternativ.</pre><pre>Särskilt besviken är jag faktiskt, herr talman, över\r\ncenterpartiets agerande. Centerpartiet ställde sig\r\nbakom 1988 års riksdagsbeslut om äldreomsorgen.</pre><pre>Jag har på mina resor ute i landet träffat åtskilliga\r\ncenterpartister, som varit representerat lokal\r\nverksamhet och som för sin del har sagt att de\r\ntycker att det är naturligt att kommunerna får ett\r\nmer samlat ansvar för äldreomsorgen.\r\nCenterpartiets riksdagsgrupp har inte lyssnat på\r\nden opinionen, utan i stället gjort helt om och\r\navlägsnat sig från 1988 års riksdagsbeslut. Särskilt\r\nanmärkningsvärt är det att centern nu gör\r\ngemensam sak med moderaterna, som vill\r\ngenomföra utomordentligt omfattande\r\nnedskärningar inom hela den gemensamma\r\nsektorn, vilket naturligtvis får stora konsekvenser\r\nför äldreomsorgen.</pre><pre>Noterbart är också att den gemensamma\r\nreservationen innebär att de båda partierna vill\r\navstå från den resursförstärkning som de 5,5\r\nmiljarderna skulle innebära för äldreomsorgen i\r\ndag.</pre><pre>Herr talman! Jag vill också med ett par ord beröra\r\nSten Svenssons och Börje Hörnlunds inlägg\r\ntidigare i debatten. För Sten Svensson är det allena\r\nsaliggörande att gång på gång hänvisa alla\r\nbesvärliga vård- och omsorgsfrågor till den\r\nallmänna obligatoriska sjukförsäkringen. Den skall\r\nuppenbarligen, tillsammans med gigantiska\r\nnedskärningar inom den offentliga sektorn, lösa\r\nalla problem inom vården och omsorgen -- tro't den\r\nsom vill!</pre><pre>Till Börje Hörnlund, som sur och grinig var ute\r\nefter att få ett personligt gräl med mig i sitt\r\nhuvudanförande, vill jag gärna säga att jag inte\r\nbrukar kliva undan när någon vill utmana mig till\r\ngräl. Men vi har faktiskt viktigare saker att syssla\r\nmed i kammaren än den typen av påhopp som\r\nBörje Hörnlund gjorde på mig personligen.</pre><pre>För övrigt, herr talman, vill jag fråga Börje\r\nHörnlund om han över huvud taget har läst\r\npropositionen. Jag känner inte igen den\r\nbeskrivning av åtgärderna som han gör i sitt inlägg.\r\nVi andra har för länge sedan kommit förbi den\r\ndebattnivå som Börje Hörnlund befann sig på i sitt\r\nhuvudanförande. Jag skulle för min del vilja\r\nuppmana Börje Hörnlund till att höja nivån på\r\ndebatten och sluta med skrämselpropaganda så att\r\nvi kan få en saklig debatt om det som faktiskt gäller\r\ni dag.</pre><pre>Överläggningen var härmed avslutad.</pre><pre>\r\nBeslut</pre><pre>Mom. 1 (reformens allmänna inriktning)</pre><pre>Först biträddes reservation 2 av Gudrun Schyman\r\nmed 23 röster mot 19 för reservation 3 av Anita\r\nStenberg. 272 ledamöter avstod från att rösta.</pre><pre>Härefter biträddes reservation 1 av Sten Svensson\r\nm.fl. i motsvarande del med 97 röster mot 20 för\r\nreservation 2 av Gudrun Schyman. 198 ledamöter\r\navstod från att rösta.</pre><pre>Slutligen bifölls utskottets hemställan med 178\r\nröster mot 95 för reservation 1 av Sten Svensson\r\nm.fl. i motsvarande del. 40 ledamöter avstod från\r\natt rösta.</pre><pre>Mom. 11 (personalutveckling m.m.)</pre><pre>Först biträddes reservation 9 av Gudrun Schyman i\r\nmotsvarande del -- som ställdes mot reservation 10\r\nav Anita Stenberg -- med acklamation.</pre><pre>Härefter bifölls utskottets hemställan -- som\r\nställdes mot reservation 9 av Gudrun Schyman i\r\nmotsvarande del -- genom uppresning.</pre><pre>Mom. 12 (sjukvårdsutbildning för\r\nålderdomshemsföreståndare)</pre><pre>Utskottets hemställan bifölls med 276 röster mot 39\r\nför reservation 11 av Ulla Tillander och Rosa Östh.</pre><pre>Mom. 14 (tekniska hjälpmedel)</pre><pre>Hemställan</pre><pre>Utskottets hemställan -- som ställdes mot\r\nhemställan i reservation 12 av Gudrun Schyman --\r\nbifölls med acklamation.</pre><pre>Motivering</pre><pre>Utskottets motivering godkändes med 276 röster\r\nmot 18 för den i reservation 13 av Anita Stenberg\r\nanförda motiveringen. 20 ledamöter avstod från att\r\nrösta.</pre><pre>Mom. 28 (statsbidrag till förkortad arbetsdag inom\r\nhemtjänsten m.m.)</pre><pre>Utskottets hemställan -- som ställdes mot\r\nreservation 9 av Gudrun Schyman i motsvarande\r\ndel -- bifölls med acklamation.</pre><pre>Mom. 34 (hanteringen av äldreomsorgsfrågorna)</pre><pre>Utskottets hemställan -- som ställdes mot\r\nreservation 1 av Sten Svensson m.fl. i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>\r\nAjournering</pre><pre>Kammaren beslöt kl. 17.56 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>10 § HIV/aids m.m.</pre><pre>Föredrogs</pre><pre>socialutskottets beänkande</pre><pre>1990/91:SoU5 HIV/aids m.m.</pre><pre>Anf. 101 STEN SVENSSON (m):</pre><pre>Herr talman! Sjukdomen aids, förorsakad av HIV-\r\nvirus, har blivit vår tids gissel. Den har redan fått\r\nen världsomfattande spridning, och man har ännu\r\ninte funnit någon bot mot den.</pre><pre>Enligt Världshälsoorganisationen finns det nu\r\nminst 8 miljoner HIV-positiva personer i världen.\r\nAv dessa har ca 1,2 miljoner personer fått aids.\r\nMed nuvarande utveckling räknar organisationen\r\nmed att ca 30 miljoner människor kommer att ha\r\nHIV vid sekelskiftet.</pre><pre>Vi vet i dag hur sjukdomens sprids, och åtgärder\r\nhar vidtagits för att att upplysa om spridningsvägar\r\noch spridningsrisker. De stora riskgrupperna är\r\nockså kända. De återfinns främst bland\r\nsprutnarkomaner och människor med ett\r\navvikande sexualbeteende.</pre><pre>Man får lätt uppfattningen, när man följer\r\nmassmedias rapportering om HIV och aids, att det\r\nendast är dessa grupper som behöver hjälp och stöd\r\nfrån samhället och enskilda.</pre><pre>Det finns dock en grupp, som helt oförskyllt och\r\ntrots ett normalt levnadssätt, har drabbats av HIV-\r\nsmitta. Dessa personer har av olika anledningar\r\nerhållit blodtranfusioner på sjukhus, t.ex. vid\r\nförlossningar, trafikolyckor och operationer.\r\nBlodet som de då har fått har lämnats av HIV-\r\nsmittade blodgivare. Hela världen för dessa\r\nmänniskor har slagits i spillror.</pre><pre>De familjeförsörjare som finns bland de smittade\r\nmåste känna en outsäglig oro inför tanken på de\r\nskall kunna trygga sina barns framtid. Möjligheten\r\natt genom privata försäkringar, t.ex. genom\r\nlivförsäkring eller personförsäkring, ge familjen\r\ndrägliga villkor är stängd. Inget försäkringsbolag är\r\nvillig att teckna sådan försäkring, och\r\nförsäkringstagaren är skyldig att uppge sin HIV-\r\nsmitta. Här måste staten ikläda sig ett större\r\nekonomiskt ansvar. Upplysningsvis kan anföras att\r\nersättningbeloppet i Sverige är lågt i jämförelse\r\nmed andra europeiska länder. T.o.m. våra nordiska\r\ngrannländer har en generösare inställning.</pre><pre>De nya reglerna för ersättning till dem som har\r\ndrabbats av transfusionssmitta ger ett bättre stöd än\r\nde gamla men kan ändå inte anses tillräckliga.</pre><pre>Familjeförsörjare måste alltså känna en outsäglig\r\noro för hur de skall kunna trygga sina barns\r\nframtid.</pre><pre>Information som påverkar attityder och beteenden\r\när avgörande när det gäller att hejda\r\nsmittspridningen. Det är angeläget att centralt\r\ninitierade informationsinsatser görs även i\r\nfortsättningen samt att informationen till\r\nallmänheten varieras och utformas så, att\r\nmänniskor väcker till insikt och engagemang, till att\r\nsöka ytterligare information och till att testa sig.\r\nSambandet mellan ett oförsiktigt bruk av alkohol\r\noch sexuellt riskbeteende måste framhållas\r\ntydligare.</pre><pre>Även om pengar aldrig kan utgöra en ersättning vid\r\nuppkommen skada, kan de underlätta i en svår\r\nsituation och uppfattas som ett ansvarskännande\r\nför vad som har inträffat. Regeringen bör därför\r\nsnarast lägga fram förslag om en statlig ersättning\r\ntill transfusionssmittade HIV-patienter. Denna\r\nersättning bör utgå retroaktivt till alla\r\ntransfusionssmittade i landet och lämnas\r\noberoende av var transfusionssmittan har skett.</pre><pre>Ett bra tillfälle att ge en djupare och mer personligt\r\ninriktad information är det tillfälle vid vilket HIV-\r\ntestning sker. Sådan rådgivning har emellertid inte\r\nalltid fungerat, varför en utvärdering av den\r\nrådgivning som har ägt rum bör komma till stånd.</pre><pre>Det förebyggande arbetet får inte avstanna. För att\r\ndet skall vara möjligt att hantera vetskapen om att\r\nen kamrat är smittad behövs det mer information,\r\nfler samtal och mer av förberedelsearbete.\r\nFrivilligorganisationerna har en viktig uppgift att\r\nfylla. Bidrag har visserligen utgått till\r\norganisationernas informationsarbete, men\r\nrestriktiviteten har varit onödig stor när det gäller\r\nbeviljade anslag. En större del av de statliga\r\ninformationsmedlen måste avsättas till\r\nfrivilligorganisationerna förebyggande och\r\nstödjande arbete.</pre><pre>Det är av stor betydelse att kontaktspårningen\r\nbedrivs intensivt och på ett kompetent och\r\nförtroendeingivande sätt. Genom kontaktspårning\r\nkan man dels finna smittade, dels få viktig\r\ninformation och kunskap. Kontaktspårningen\r\nfungerar inte lika väl i hela landet. Därför är det\r\nnödvändigt att dess kvalitet och resurser omgående\r\nutvärderas, så att sådana åtgärder kan vidtas som\r\nger en effektiv kontaktspårning i hela vårt land.</pre><pre>Enligt den nya smittskyddslagen är all den\r\nundersökning, vård och behandling som behövs\r\nfrån smittskyddssynpunkt vid en samhällsfarlig\r\nsjukdom kostnadsfri för patienten om dessa utförs\r\ninom den landstingskommunala sjukvården.\r\nEndast undersökningar som utförs av en privat\r\nverksam försäkringsansluten läkare med syftet att\r\nutreda om någon har smittats av en samhällsfarlig\r\nsjukdom är gratis för patienten. Därför måste man\r\nbestämt avvisa den åtskillnad som görs mellan\r\noffentlig och enskild vård. Att patienten har frihet\r\natt välja vårdgivare är särskilt viktigt när det gäller\r\nsexuellt överförbara sjukdomar. Beträffande HIV\r\ntorde valfriheten vara av avgörande betydelse för\r\natt man med förtroende skall vilja vända sig till\r\nsjukvården. Vård och behandling bör vara\r\nkostnadsfria, oavsett hos vilken läkare en smittad\r\navser att söka vård och behandling.</pre><pre>Då smittskyddslagen saknar straffbestämmelser, är\r\ndet en förutsättning för ett effektivt smittskydd att\r\nbrottsbalkens bestämmelser verkligen kan\r\ntillämpas i de fall där någon avsiktigt eller av grov\r\noaktsamhet sprider smitta av en samhällsfarlig\r\nsjukdom. Det råder en viss osäkerhet på denna\r\npunkt. En översyn av brottsbalken bör därför\r\ngöras.</pre><pre>Den försöksverksamhet med utbyte av sprutor som\r\npågår sker i klar strid med riksdagens restriktiva\r\nhållning när det gäller att eliminera alla led i\r\nnarkotikahanteringen, ett förhållningssätt som för\r\növrigt överensstämmer med ansträngningarna att\r\nbegränsa HIV-smittan. En verksamhet med\r\nutdelning av rena sprutor och kanyler till\r\nnarkotikamissbrukare kan inte godtas utifrån\r\ndagens kunskaper och erfarenheter.</pre><pre>Uppfattningen att utdelning av sprutor och kanyler\r\ntill narkotikamissbrukare skulle leda till en\r\nminskad smittspridning och i ett längre perspektiv\r\näven till ett minskat narkotikamissbruk bygger på\r\nen felaktig -- och fördomsfull -- bedömning av\r\nnarkotikamissbrukarens roll avseende spridning av\r\nHIV-smitta i samhället och på en felaktig analys av\r\nnarkotikamissbrukarens livsföring.</pre><pre>Detta med kriminalisering av själva\r\nnarkotikamissbruket, ett kraftigt ökat\r\nsociallagstvång gentemot narkotikamissbrukare\r\noch utdelning av sprutor och kanyler till\r\nnarkotikamissbrukare är ett budskap som det inte\r\ngår att förstå.</pre><pre>En verksamhet med utdelning av sprutor,\r\nsammantaget med övriga nämnda tvångsåtgärder,\r\nmotverkar den enskilde individens möjligheter att\r\nseriöst överväga det egna ansvarstagandet\r\navseende den personliga livsföringen. Personligt\r\nansvarstagande är det enda verkligt effektiva\r\nmedlet mot en ökad smittspridning. Utdelning av\r\nsprutor och kanyler bidrar till en ökad risk för\r\nytterligare stigmatisering av en redan utslagen\r\ngrupp. Den risken bör man inte ta när det handlar\r\nom en åtgärd som har ett så osäkert\r\nsmittskyddsvärde.</pre><pre>Narkotika är ett dödligt gift, och användningen av\r\nnarkotika har dessutom förorsakat det svenska\r\nsamhället en dyster brottsutveckling. Denna insikt\r\nhar bl.a. givit riksdagen anledning att fatta ett\r\nbeslut om kriminalisering av narkotikakonsumtion.\r\nDet ter sig därför verklighetsfrämmande att samma\r\nriksdag skulle medge att man tillhandahåller\r\nmissbrukare verktyg, vilket skulle underlätta ett\r\nfortsatt missbruk och brottsliga handlingar.\r\nMotiven för en fortsatt försöksverksamhet är inte\r\növertygande. De etiska motiven för en avvisande\r\nhållning överväger. Därför måste\r\nförsöksverksamheten snarast bringas att upphöra!</pre><pre>I stället måste kraftfulla åtgärder vidtas såväl mot\r\nnarkotikamissbruket som mot HIV/aids. Samhället\r\nskall inte vare sig i ord eller i handling agera så, att\r\nden ena kampen uppfattas som mindre viktig än\r\nden andra!</pre><pre>Herr talman! Med det anförda har jag redovisat\r\nmotiven för de ställningstaganden som vi\r\nmoderater har gjort i de reservationer som har\r\nfogats till betänkandet och som vi här i kammaren\r\nsåledes ställer oss bakom. Med hänsyn till\r\nkammarens ansträngda tidsplan yrkar jag dock\r\nbifall endast till reservation nr 10.</pre><pre>Anf. 102 BARBRO WESTERHOLM (fp):</pre><pre>Herr talman! Först vill jag säga att vi i utskottet på\r\nmånga viktiga punkter är överens om inriktningen\r\nav arbetet med HIV/aids. På tre punkter är\r\nfolkpartiet liberalerna dock av en annan\r\nuppfattning än utskottsmajoriteten. Det gäller då\r\nför det första metadonbehandlingen, för det andra\r\nsprututbytesprogram och för det tredje anonymitet\r\nvid testning.</pre><pre>Beträffande de två första punkterna finns det en\r\nkoppling till vårt arbete med narkomani. För att jag\r\ninte skall bli missförstådd vill jag med en gång\r\nunderstryka att vi i folkpartiet liberalerna anser att\r\nmålet för narkotikapolitiken är ett narkotikafritt\r\nsamhälle, att kraftfulla åtgärder vidtas för att\r\nhindra narkotikans vidare spridning och att\r\nnarkomanerna får stöd i sina ansträngningar att\r\nupphöra med sitt missbruk. Här har hälso- och\r\nsjukvården en viktig uppgift.</pre><pre>Det har i dag talats mycket om köerna inom hälso-\r\noch sjukvården, och det skrivs mycket om dessa\r\nsaker i våra media.</pre><pre>Om någon dör i väntan på en kranskärlsoperation,\r\nblir det stora rubriker. När en narkoman dör i\r\nväntan på metadonbehandling förbigås detta\r\ndäremot med tystnad. Att fem narkomaner i\r\nStockholm och ett par narkomaner i övriga landet\r\nförra året dog i väntan på metadonbehandling har\r\ninte tilldragit sig något intresse. Det är en dödlighet\r\nsom inte var oväntad och som kunde ha förhindrats.\r\nUppsalaforskarna Leif Grönbladh och Lars Gunne\r\nhar nämligen visat på att dödligheten bland dem\r\nsom har bedömts kunna bli rehabiliterade från sin\r\nnarkomani genom metadonbehandling, men som\r\ninte fått tillgång till sådan, är 70 gånger större.</pre><pre>Enligt den senaste statistik som jag har tillgång till\r\nväntar ett trettiotal färdigutredda patienter på\r\nmetadonbehandling. Bland Stockholmspatienterna\r\när 60 % HIV-smittade. Dessutom har ungefär 170\r\npersoner anmälts till metadonbehandling genom\r\nläkarremiss eller socialutredning. Av dessa är 120\r\nfrån Stockholm, och andelen HIV-smittade\r\nuppskattas till 60 %. Siffrorna från övriga landet är\r\ninte kända, men sannolikt ligger de betydligt lägre.\r\nDe HIV-smittade narkomanerna har således\r\ndrabbats av två dödliga hot: narkomani och HIV.</pre><pre>Varför reagerar man inte kraftfullare på dödsfallen\r\ni metadonkön? Jag kan bara spekulera i orsakerna.\r\nKan det vara så att man prioriterar missbrukare\r\nlägre än andra patienter, i synnerhet om de är\r\nkriminellt belastade? En sådan syn är emot de\r\ngrundläggande etiska principerna i vår hälso- och\r\nsjukvårdslagstiftning, som säger att ''målet för\r\nhälso- och sjukvårdslagstiftning är en god hälsa och\r\nen vård på lika villkor för hela befolkningen''.</pre><pre>En annan orsak kan vara synen på\r\nmetadonbehandlingen. Många inom\r\nsocialtjänsten, men också politiker, har varit\r\nkritiska mot den, eftersom den innebär att man\r\nbehandlar narkomaner med ett narkotiskt\r\npreparat. Det strider enligt deras uppfattning mot\r\nnarkotikapolitiken, vars mål ju är ett narkotikafritt\r\nsamhälle.</pre><pre>Visst vill vi ha detta narkotikafria samhälle. Men\r\nför den skull får vi inte undandra narkomaner som\r\nskulle kunna rehabiliteras till ett normalt liv med\r\nhjälp av metadon, en sådan terapi. Därför har vi i\r\nfolkpartiet liberalerna flera år motionerat om att\r\ntaket för det antal personer i Sverige som kan få\r\ntillgång till metadon skall tas bort. Nu har\r\nsocialstyrelsen frångått riksdagens beslut, bl.a.\r\nefter hörande av aidsdelegationen, och höjt taket\r\nfrån 300 till 450 patienter. Vi förutsätter att taket\r\nkommer att höjas allt eftersom behoven förändras\r\noch så småningom tas bort helt. Därför har vi nöjt\r\noss med ett särskilt yttrande i denna fråga.</pre><pre>Däremot reserverar vi oss mot de begränsningar\r\nsom riksdagsmajoriteten vill ha när det gäller\r\nmöjligheten till sprututbyte inom ramen för ett väl\r\nkontrollerat program.</pre><pre>För Sten Svensson vill jag särskilt framhålla att\r\nytterligare data har framkommit i Malmö genom\r\nStig Cronbergs grupp, vilka styrker folkpartiet\r\nliberalernas uppfattning i denna fråga. Här har man\r\nhaft ett sprututbytesprogram sedan juli 1987. Totalt\r\nhar sprututbytesmottagningen besökts av 1 107\r\npersoner som missbrukar intravenöst, varav 905\r\nolika personer under 1990. 202 är inte längre\r\naktuella. Flertalet har upphört med sitt missbruk.</pre><pre>Av de 1 107 kände man till 571 förut och trodde att\r\nmörkertalet var ca 300. Men\r\nsprututbytesprogrammet har lett till att man har\r\nfått höja detta antal ytterligare, till 500. Man har\r\nalltså nått mer än 500 personer med intravenöst\r\nmissbruk, som man inte tidigare hade kännedom\r\nom. Totalt rör det sig om 15 000 besök samt utlån\r\nav 47 000 sprutor och 93 000 nålar. Man har gjort\r\n2 500 HIV-tester. HIV-test eftersträvas var tredje\r\nmånad och man gör kraftfulla insatser för att få in\r\ndessa personer i behandlingsprogram. I och med\r\nsprututbytesprogrammet, som infördes 1987, bröts\r\nuppgången av hepatit bland missbrukare. 1990 har\r\nman inte haft något sådant fall bland missbrukarna.\r\nHIV-smitta förekom sporadiskt 1986 och 1987. Ett\r\nnysmittat fall upptäcktes vintern 1989, liksom\r\nytterligare sju fall som var kontakter. Men 1990 har\r\nman inte hittat något nytt fall av HIV-smitta bland\r\nmissbrukarna nere i Malmö.</pre><pre>Återlämningsgraden när det gäller sprutor är\r\nmycket hög, 99 %, och nålar 92 %. Dessutom får\r\nman in sprutor från Lundaprogrammet samt\r\nsprutor som härrör från bl.a. Köpenhamn och olika\r\norter i Frankrike. Till detta kommer andra positiva\r\neffekter, som att andelen bostadslösa i den här\r\ngruppen har sjunkit från två tredejedelar 1989 till\r\nhälften i år.</pre><pre>Samtidigt kommer oroande rapporter från\r\nStockholm och Göteborg om nyupptäckt HIV-\r\nsmitta och gulsot bland missbrukare. Ur strikt\r\nvetenskaplig synpunkt kan det synas angeläget att\r\nsärskilt Göteborg, med en så länge låg förekomst av\r\nHIV-smitta bland dem som missbrukar intravenöst,\r\nfortsätter att låta bli att byta sprutor. Men jag tror\r\ninte att någon etisk kommitté, mot bakgrund av det\r\nvi vet, skulle tillåta en sådan obehandlad\r\nkontrollgrupp. Därför är det viktigt att\r\nsprututbytesprogram får bedrivas i samverkan\r\nmellan hälso- och sjukvården och andra\r\nsamhällsorgan, som socialtjänsten och polisen, i\r\nkontrollerade former och med möjlighet att\r\nfortlöpande göra en vetenskaplig utvärdering, men\r\nutan de politiska restriktioner som regeringen och\r\nriksdagsmajoriteten har beslutat om.</pre><pre>Därmed yrkar jag bifall till folkpartiet liberalernas\r\nreservation nr 7 till detta betänkande.</pre><pre>Beträffande anonymiteten vill jag säga, att\r\neftersom HIV-infektion leder till döden och vi inte\r\nhar något effektivt botemedel, eftersom smittan\r\nkan spridas sexuellt och därmed är en av de svåraste\r\ninfektionerna att hejda -- det har århundradens\r\nerfarenhet av syfilis visat -- är det av största vikt att\r\nalla som misstänker att de kan ha smittats av HIV\r\nlåter testa sig. Därför anser folkpartiet liberalerna\r\natt det måste finnas en möjlighet att testa sig\r\nanonymt. Erfarenheten från bl.a. Malmö visar att\r\ndet är få som begär anonymitet och de som begär\r\ndet så småningom anger sin identitet. Detta är ett\r\nsätt att långsamt bygga upp ett förtroende mellan\r\nde skygga narkomanerna och hälso- ock\r\nsjukvården. Möjligheten till anonym testning måste\r\nfinnas för att vi inte skall missa fall.</pre><pre>Därför yrkar jag bifall till reservation 9 till\r\nbetänkandet.</pre><pre>Anf. 103 STEN SVENSSON (m) replik:</pre><pre>Herr talman! Jag vill gärna bekräfta för Barbro\r\nWesterholm att jag har tagit del av den rapport som\r\nStig Cronberg och hans grupp i Malmö har\r\nsammanställt. Det är ett mycket intressant\r\nmaterial, och jag kan även bekräfta att de slutsatser\r\nsom Barbro Westerholm redovisade i sitt anförande\r\nfinns. Men materialet är inte tillräckligt fullständigt\r\nför att föranleda mig att på något sätt ändra den\r\nståndpunkt som jag redovisade i anförandet. Det\r\nfinns ingenting i materialet som visar att man har\r\nblivit mer framgångsrik i narkotikakampen.</pre><pre>Det är fortfarande en felaktig signal att\r\ntillhandahålla verktygen. De som får dessa sprutor\r\nskall skaffa sig narkotikan på annat sätt, begå\r\nolagliga handlingar för att få tag i narkotika. Det\r\nfinns många olika sätt, men sammantaget strider\r\nalla dessa sätt mot lagen. Jag upprepar ännu en\r\ngång att det är en felaktig signal att använda\r\nerfarenheterna för att tillåta ett utbyte av sprutor.\r\nVi måste, som jag sade i anförandet, vidta alla\r\ntänkbara åtgärder för att markera utåt att kampen\r\nmot såväl HIV som aids är lika viktig som kampen\r\nmot narkotika. Narkotika är också ett dödligt gift.</pre><pre>Anf. 104 BARBRO WESTERHOLM (fp)\r\nreplik:</pre><pre>Herr talman! Det finns inga data som tyder på att\r\ntillgången på sprutor i ett sådant här program skulle\r\nöka missbruket. Det är helt andra orsaker som\r\nligger bakom. Jag undrar just om Sten Svensson\r\nkan ta på sitt ansvar att ha denna inställning. Vi får\r\nsäkert anledning att diskutera detta under\r\nkommande år. Jag ser med stor oro på vad som kan\r\nkomma att hända i Göteborg, där man nu har fått\r\nin smittan.</pre><pre>Slutligen vill jag fråga Sten Svensson hur de\r\nvetenskapliga undersökningarna skall vara\r\nupplagda för att kunna övertyga Sten Svensson om\r\ndet ena och det andra.</pre><pre>Anf. 105 STEN SVENSSON (m) replik:</pre><pre>Herr talman! Jag ifrågasätter inte arbetsmetodiken\r\nbakom det material som Stig Cronbergs grupp\r\nredovisar då det gäller att leda i bevis det de själva\r\nkämpar mot, nämligen HIV/aids. Men det är viktigt\r\natt man ser till att det finns minst samma\r\nvetenskapliga noggrannhet i kontrollen av vad som\r\ni det sammanhanget händer på narkotikaområdet.</pre><pre>Här har vi en undersökning som någorlunda\r\nhyggligt kan understödja den argumentation som\r\nfolkpartiet har pläderat för ganska länge i\r\nkammaren. Samtidigt kan man mot detta sätta de\r\nerfarenheter som erhållits i andra länder. Det finns\r\nett omfattande sprututbyte både i Italien och i\r\nSpanien. Men där kan vi dess värre konstatera att\r\nde andra följdverkningar jag har pekat på är\r\nmycket besvärliga. Där finns det alltså erfarenheter\r\nsom talar för en motsatt ståndpunkt. Det finns med\r\nandra ord, herr talman, inte tillräckligt underlag för\r\natt vi säkert skall kunna instämma i den ståndpunkt\r\nsom Barbro Westerholm har gett uttryck för.</pre><pre>Anf. 106 BARBRO WESTERHOLM (fp)\r\nreplik:</pre><pre>Herr talman! Jag tycker att det känns fint att höra\r\nde uppskattande ord som Sten Svensson nämnde\r\nbeträffande undersökningen i Malmö. Det är\r\nfaktiskt vi i Sverige som har de mest\r\nvälkontrollerade programmen. De går inte att\r\njämföra med dem som finns på andra håll, även om\r\ndata från en del av dem pekar i samma riktning. Det\r\när just den kontrollerade formen och samarbetet\r\nmellan hälso- och sjukvården och socialtjänsten\r\nsom utgör skillnaden.</pre><pre>Glöm inte bort de omkring 500 missbrukare som\r\nman hittade nere i Malmö och som man kunde\r\nhjälpa in i en rehabilitering. Det tycker jag är\r\nmycket värt. De var alltså inte tidigare kända. Man\r\nstretar på där nere. Helst skulle jag vilja se en\r\nnationell kontrollerad studie med märkta sprutor,\r\nså att man hela tiden kan hålla koll på i vilken\r\nutsträckning de kommer tillbaka.</pre><pre>Vi får säkert anledning att diskutera detta\r\nytterligare ett antal gånger.</pre><pre>Anf. 107 ROSA ÖSTH (c):</pre><pre>Herr talman! Nästan viktigare än vad vi säger i den\r\nhär frågan är att vi säger något. Jag menar då att det\r\när viktigt att vi håller debatten och allvaret i\r\ndebatten levande, eftersom det egentligen inte har\r\nhänt något som har gjort HIV/aids-problemet\r\nmindre sedan vi första gången diskuterade den här\r\nfrågan. Då hade vi en intensiv debatt. Vad som har\r\nhänt sedan dess är att vi har lärt oss mer och att vi\r\nockså kan räkna med att allmänheten vet mer. Men\r\nsamtidigt har förekomsten av smittan ökat mycket.\r\nVi kan konstatera att det är en relativt långsam men\r\nändå nästan kuslig regelbundenhet i ökningen av\r\nsmittan.</pre><pre>Vi har allt fler drabbade bland oss, människor som\r\ngår omkring med sin oro över att de är smittade och\r\nsom inte vågar berätta om det på sina arbetsplatser,\r\neftersom attityden till den här sjukdomen\r\nfortfarande är som den är. Allt fler finns också inom\r\nsjukvården, inom både den öppna och den slutna.</pre><pre>Tidigare talades det mest om riskgrupper. Senare\r\nändrade man detta till att tala om ett riskbeteende,\r\nmen man menade ändå en ganska klart avgränsad\r\ngrupp. Numera vet vi att den största smittökningen\r\nsker bland ''vanliga människor'', som i sitt ganska\r\nvanliga riskbeteende utsätter sig för smittfaran.\r\nDärför kan ingen uppgift vara viktigare än att\r\ninformera och upplysa på ett sådant sätt att\r\nallmänheten, och framför allt naturligtvis våra\r\nunga, blir inte bara kunniga utan även insiktsfulla\r\nom vad HIV i vårt samhälle innebär. Det är därför\r\nsom vi från centerpartiet ständigt återkommer med\r\nkrav på information och upplysning om det\r\nförebyggande arbetet.</pre><pre>Genom socialutskottets försorg har också\r\nskolöverstyrelsen vid ett par tillfällen fått extra\r\npengar för att utbilda personal inom skolan för det\r\nviktiga utbildningsarbetet om detta inom skolan.</pre><pre>Dessa frågor tas upp i reservationerna 1 och 2. I\r\nreservation 1 pekar vi på att det nu skulle behövas\r\nen utvärdering av det informationsarbete som har\r\nskett, bl.a. i samband med HIV-testning, på\r\nungdomsrådgivningar, osv.</pre><pre>I reservation 2 tar vi åter upp stödet till\r\nfrivilligorganisationerna. Vi menar att en större\r\nandel av de statliga informationspengarna borde gå\r\ntill dessa organisationer, helt enkelt därför att vi vet\r\natt människor tar till sig ett budskap på ett helt\r\nannat sätt om det ges av personer som de har en\r\nsärskild värdegemenskap med.</pre><pre>Som har sagts tidigare här är partierna i stora delar\r\növerens om de stora dragen i aids-politiken. Det är\r\ndärför som man också kan konstatera att vi har\r\nvarit relativt framgångsrika. Det är därför som man\r\nfrån flera länder är intresserade av att ta del av vår\r\npolitik på detta område.</pre><pre>Barbro Westerholm har varit inne på de punkter\r\ndär vi har delade meningar. Jag tänker framför allt\r\npå utdelning av rena sprutor. Varken Barbro\r\nWesterholm eller någon annan läkare har kunnat\r\növertyga mig om att detta är en bra företeelse. Jag\r\nhade kunnat se ett värde i att vi hade fått till stånd\r\nen försöksverksamhet på ett annat ställe i landet än\r\nbara i Skåne. Men anledningen till att vi inte har\r\nfått det är ju att socialtjänsten inte har ställt upp på\r\nsin del av denna verksamhet, vilket jag menar är en\r\nförutsättning för att man skall kunna tala om att\r\nden är framgångsrik när det gäller både att stoppa\r\nHIV-spridningen och att få kontakt med\r\nnarkomanerna.</pre><pre>Barbro Westerholm hänvisar till verksamheten i\r\nSkåne. Där har man av tradition närmare kontakter\r\nmellan läkarna och socialtjänsten, och där har man\r\nförmodligen bättre förutsättningar att kunna\r\nkomma fram till ett bättre resultat när det gäller att\r\nfånga upp narkomanerna. Men såvitt vi kan se\r\nföreligger inte den situationen i någon annan del av\r\nlandet.</pre><pre>Jag har talat med ganska många infektionsläkare.\r\nDe brukar säga att deras uppgift är att försöka\r\nhindra smittspridning av HIV men att det inte är\r\nderas ansvar att ta hand om narkomanerna och att\r\nbehandla dem för deras narkomani. Det säger\r\nmycket tydligt att om vi skall kunna plädera för en\r\nutdelning av sprutor -- och då talar jag bara om\r\nbegränsade försöksverksamheter som kan ge oss\r\nbelägg för om detta är framgångsrikt, eftersom vi\r\ninte vet det i dag -- är en förutsättning att\r\nsocialtjänsten och polisen ställer upp.</pre><pre>Herr talman! Från centerpartiet står vi givetvis\r\nbakom de reservationer som vi har fogat till\r\nbetänkandet, men jag avstår från att yrka bifall till\r\ndem.</pre><pre>Anf. 108 BARBRO WESTERHOLM (fp)\r\nreplik:</pre><pre>Herr talman! Jag noterar att man från\r\ncenterpartiets sida inte är avvisande till att vidga\r\nden här försöksverksamheten med\r\nsprututbytesprogram. Jag tror därför att det är en\r\nmycket viktig signal att sända ut från den politiska\r\nnivån, att vi ser det som angeläget med en sådan\r\nvidgad verksamhet i kontrollerade former. Det är\r\nen viktig signal till inte minst socialtjänsten, och det\r\när angeläget att den kunskap som finns i södra\r\nSverige sprids till andra delar av landet. Det är just\r\ni samverkan mellan dessa tre parter som en sådan\r\nverksamhet kan bli lyckosam. Men det har blivit\r\nnågot av ett ställningskrig. Det var en kommentar\r\ntill det som Rosa Östh sade.</pre><pre>Anf. 109 ROSA ÖSTH (c) replik:</pre><pre>Herr talman! Barbro Westerholm skall inte se detta\r\nsom en signal från min sida att jag skulle vilja\r\nutvidga någon verksamhet med utdelning av\r\nsprutor. Vad jag fortfarande står bakom är det\r\nriksdagsuttalande som innebar att man medgav en\r\nförsöksverksamhet på högst tre ställen i landet. För\r\natt vi skall få någon form av vetenskaplig\r\nutvärdering och för att se om det finns något belägg\r\nför att den här verksamheten kan försvaras hade jag\r\nsåledes gärna sett att vi hade fått en verksamhet till\r\nstånd på ett annat ställe än i Skåne.</pre><pre>Anf. 110 MARGÓ INGVARDSSON (v):</pre><pre>Herr talman! En dödlig sjukdom som överförs\r\ngenom vårt sexuella beteende är en fruktansvärd\r\nkombination. Om det förebyggande arbetet enbart\r\nhandlade om att sprida kunskap kunde vi nu slå oss\r\ntill ro och vara ganska nöjda med vårt arbete. I dag\r\nvet nämligen barn ända ned i sju--åtta-årsåldern att\r\nHIV/aids är en sexuellt överförbar sjukdom. Och\r\nungdomar och folk i allmänhet vet ganska väl att\r\nkondom är det preventivmedel som bäst förhindrar\r\nsmitta. Men det handlar inte bara om kunskap. Det\r\nsvåra är att få människor att tillämpa kunskaperna\r\npå det egna beteendet. För kvinnor handlar det helt\r\nenkelt om att våga ställa krav på männen att\r\nanvända kondom. Och för männen handlar det om\r\natt använda kondom.</pre><pre>Förmågan att ställa krav i en sexuell relation och att\r\nta ansvar för sin egen och andras hälsa genom en\r\nförändrad sexualteknik står i direkt relation till\r\nsjälvsäkerheten och den trygghet man känner i sin\r\nidentitet. Om man tycker om sig själv och känner\r\nsitt värde bryr man sig också mer om sin hälsa. Men\r\nom man genom omvärlden får lära sig att avsky sig\r\nsjälv eller att betrakta sig som sjuk, onormal eller\r\nmindre värd, så kan man inte ställa krav, och man\r\nkanske känner att det gör detsamma om man blir\r\nsjuk.</pre><pre>Det har väl aldrig varit lätt att vara ung och\r\nhomosexuell, men HIV-infektionens intåg har nog\r\ngjort det än värre. Och det är unga homosexuella\r\npojkar som hittills har drabbats hårdast.</pre><pre>Den heterosexuella kärleken hyllas överallt i vårt\r\nsamhälle, i filmer, i schlagertexter och i böcker.\r\nMen den homosexuella kärleken osynliggörs\r\nfortfarande på några få undantag när. Och även när\r\ndet gäller homosexualitet har vi den kvinnliga\r\nunderordningen. Om det är ovanligt att samhället\r\nger en positiv bild av två pojkar, män, som har ett\r\nförhållande, så är det ännu mer ovanligt att man\r\nsynliggör två lesbiska kvinnor. Lesbiska kvinnor\r\nhar jag bara sett på bild när bilderna är avsedda att\r\nkittla heterosexuella män.</pre><pre>Många homosexuella pojkar och flickor saknar helt\r\npositiva förebilder. Negativa förebilder finns det\r\nalldeles för gott om. Men de har inga positiva\r\nförebilder att ty sig till. I skolan låtsas man sällan\r\nom att 5--10 % av eleverna sannolikt är\r\nhomosexuella, och lesbiska flickor finns knappast i\r\nsinnevärlden, som jag sade tidigare. Skolan måste\r\nändra sin samlevnadsundervisning så att även de\r\nungdomar som inte är heterosexuella kan känna\r\nigen sig och känna att det här berör dem. Det är en\r\nförsta förutsättning för att man skall kunna få en\r\nidentitet. Vi måste erkänna öppet att det finns\r\nannan kärlek än den heterosexuella. Skolan måste\r\nta sitt ansvar för att alla ungdomar får positiv syn på\r\nsig själva och sin sexualitet, för utan en positiv syn\r\npå sig själv är det svårt att vara rädd om sig själv\r\noch andra. Vi menar att det ur förebyggande\r\nsynpunkt är minst lika viktigt som\r\nkondompropagandan att samhället går in för att\r\nmedvetet förstärka ungdomars självkänsla, oavsett\r\nvilken sexuell läggning dessa har. De måste få höra\r\natt de är normala, att de duger och t.o.m. är bra.</pre><pre>Flera talare före mig har sagt att det i det\r\nförebyggande arbetet för att bekämpa HIV/aids\r\nfinns en bred samstämmighet. Jag instämmer i det.\r\nDet är skälet till att vi lyckats ganska bra i Sverige\r\npå detta område.</pre><pre>Vänsterpartiet har en avvikande mening gentemot\r\nmajoriteten bara på en punkt, som vi har haft uppe\r\nflera gånger tidigare, och det är inställningen till\r\nanonymiteten vid provtagningen, där vi tycker som\r\nfolkpartiet. Vi tror inte att det är någon fara med\r\natt låta människor få möjlighet att vara anonyma,\r\näven om testet skulle visa att smitta förekommer.\r\nVi är övertygade om att när man har uppbyggt ett\r\nförtroende mellan den smittade och mellan den\r\nbehandlande läkaren, är den smittade intresserad\r\nav att tala om om vem hon eller han är och var\r\nläkaren kan få tag på henne eller honom för att få\r\ndel av de behandlingsmetoder som nu håller på att\r\nutvecklas.</pre><pre>Herr talman! Vänsterpartiets mening finns\r\nantecknad i reservationerna 3--9 i betänkandet.\r\nEftersom jag inte har för avsikt att begära\r\nrösträkning, yrkar jag inte heller bifall till\r\nreservationerna.</pre><pre>Anf. 111 ANITA STENBERG (mp):</pre><pre>Herr talman! Miljöpartiet de gröna har ända sedan\r\nvi kom in i riksdagen haft motioner om att\r\nungdomsmottagningar skall inrättas i alla\r\nkommuner. Det är mycket viktigt att arbeta\r\nmålmedvetet förebyggande bland de unga. Det\r\ngäller både kroppslig och själslig profylax. Att\r\nkunna förhindra oönskade graviditeter i stället för\r\natt göra aborter är oerhört viktigt. Att förebygga\r\nkönssjukdomar och att undvika HIV-smittan är\r\nlika viktigt. Därför gläder det oss att Sverige\r\nverkligen har satsat förebyggande, för det tycker vi\r\natt man har gjort. Att få höra att en fjärdedel av alla\r\nbarn som dör i Zimbabwe dör i aids, att få veta att\r\n40 % av kvinnorna där är HIV-smittade, att få veta\r\natt de svårast aidssjuka barnen skickas hem från\r\nsjukhusen för att få dö hemma, ofta tillsammans\r\nmed sin sjuka mamma, är verkligen deprimerande.\r\nDet fick jag höra nu i höstas. Men så är det i södra\r\nAfrika. Det är dess invånares verklighet.</pre><pre>Det är också sorgligt att träffa unga människor här\r\nhemma i Sverige som smittats av HIV. Jag träffade\r\nför någon vecka sedan en ung trevlig familj, där\r\nmannen, hustrun och deras lilla barn hade utvecklat\r\naids. Det var för resten en av våra f.d. idrottsflickor\r\nsom råkat så illa ut. Man kan bli bedrövad över att\r\nde unga inte förstått och inte lyckats skydda sig mot\r\nHIV och aids. Varför är det inte fullständigt\r\nsjälvklart att skydda sig mot aids? Har trots allt\r\ninformationen inte gått hem? Vi har ju ändå satsat\r\nså stort i Sverige och haft så stora\r\nupplysningskampanjer.</pre><pre>Som malmöbo vill jag också stödja Stig Cronbergs\r\ngrupp. Vi i miljöpartiet är positiva till att\r\nförsöksverksamheten i det s.k. Malmö--Lund-\r\nprojektet får fortsätta och slutföras. Det innebär att\r\nsprutnarkomaner får gratis byta sprutor och\r\nkanyler mot nya för att undvika att bli HIV-\r\nsmittade eller själva smitta andra. Samtidigt\r\npåverkas ju dessa narkomaner att sluta med\r\nanvändning av narkotika. Dessutom fångar man\r\nupp nya. Det kan inte vara något fel att arbeta på\r\ndet sättet; det måste vara rätt.</pre><pre>Miljöpartiet yrkar härmed bifall till reservation 9,\r\nmom. 13, som gäller anonymitet vid HIV-test. Det\r\när så viktigt att den som är smittad inte sprider\r\nsmittan vidare, att anonymiteten som innebär en\r\nminskad samhällskontroll inte får bli ett hinder för\r\nHIV-testen. I övrigt anser jag att utskottets\r\nskrivning i betänkandet är bra.</pre><pre>Anf. 112 INGRID ANDERSSON (s):</pre><pre>Herr talman! I detta betänkande behandlas\r\nmotionsyrkanden som tar upp HIV/aids- och andra\r\nsmittskyddsfrågor. Samtliga motionsyrkanden\r\navstyrks. De flesta frågor har för övrigt varit uppe\r\ntill behandling tidigare. Vi har i vårt land en god\r\norganisation för att kunna göra de insatser som\r\nkrävs för att möta hotet från smittsamma\r\nsjukdomar, där nu HIV/aids utgör det allvarligaste\r\nhotet och naturligtvis också är huvudinnehållet i\r\nmotionerna. Vi har aidsdelegationen, som på\r\nnationell nivå kontinuerligt följer upp och initierar\r\nolika åtgärder.</pre><pre>Det pågår ett väl organiserat arbete ute i våra\r\nkommuner och landsting via informatörer, i\r\nvården, på ungdomsmottagningar och i skolor.\r\nFrivilliga organisationer utför ett mycket viktigt\r\narbete och får också samhällets stöd för detta.</pre><pre>Vi har en ny smittskyddslag, som trädde i kraft den\r\n1 juli 1989. Som flera talare sagt finns det i stort en\r\nsamstämmighet kring hur arbetet skall bedrivas,\r\nmen reservationerna till detta betänkande visar att\r\ndet finns olika syn på vissa punkter.</pre><pre>Folkpartiet liberalerna har t.ex. en utförlig\r\nreservation, där de kräver att narkomaner skall\r\nförses med rena sprutor. Det vänder sig\r\nutskottsmajoriteten emot, med motiveringen att\r\ndet inte finns några vetenskapliga belägg för att\r\ndetta har något värde när det gäller att hindra\r\nsmittspridning. Det finns viss möjlighet att göra\r\nvetenskapligt upplagda försök för att utröna\r\nmetodens värde. Här finns i denna fråga en klar\r\nkonflikt mellan narkotikapolitikens mål och målet\r\natt förhindra smitta. Det är därför särskilt viktigt att\r\nvetenskap och beprövad erfarenhet är ledstjärnan\r\nnär vi fattar beslut.</pre><pre>Metadonmetoden har varit mycket omdiskuterad,\r\ndärav riksdagsbeslutet om tak för verksamheten.\r\nNu har aidsdelegationen och socialstyrelsen ändrat\r\nantalet till 450, och det kan vara en god metod att\r\naidsdelegationen och socialstyrelsen följer denna\r\nfråga, som inte är så självklar.</pre><pre>Moderaterna i utskottet har med en ännu skarpare\r\nmotivering avstyrkt folkpartimotionen om\r\nutdelning av sprutor. De medger inte ens den\r\nrestriktiva möjligheten till försöksverksamhet, som\r\nutskottsmajoriteten vill hålla öppen. Vi säger att\r\ndet bör vara möjligt att på ett strikt vetenskapligt\r\nsätt söka visshet i denna fråga. Vi är helt överens\r\nom att avstyrka folkpartiets krav på utdelning av\r\nrena sprutor.</pre><pre>Frågan om anonymitet vid aidstest har behandlats\r\nupprepade gånger i utskottet. Det är svårt att\r\nförsvara en lagstiftning som innehåller möjligheter\r\ntill tvångsåtgärder, om samhället samtidigt ger\r\npatienten möjlighet att vara anonym även efter ett\r\npositivt test och därigenom möjlighet att undandra\r\nsig åtgärder enligt lagen. Det är fortsatt anonymitet\r\nefter ett positivt test som begärs i motionen.</pre><pre>Det är alldeles klart att man kan vara anonym fram\r\ntill dess att ett test påvisar smitta. Därefter\r\nprioriteras samhällets möjligheter att skydda\r\nmedborgarna från samhällsfarliga sjukdomar\r\nframför den enskildes frihet. Ute i\r\nbehandlingsarbetet anses det här inte vara något\r\nproblem -- det har jag hört från flera som är inne i\r\nverksamheten. I allmänhet har man ett\r\nförtroendefullt samarbete. Det finns inte några\r\nstarka önskemål om att vara anonym efter det att\r\nsmitta har påvisats.</pre><pre>Moderaterna tar i en motion upp en angelägen\r\nfråga, nämligen reglerna om ersättning till dem som\r\ndrabbats av HIV-smitta via blodtransfusion. I sin\r\nreservation påpekar moderaterna att de nya\r\nersättningsreglerna ger ett bättre stöd än de gamla,\r\nmen att de nya reglerna ändå inte är tillräckligt\r\nomfattande. Det kan alla instämma i.</pre><pre>En av regeringen tillsatt kommitté gör nu en översyn\r\nav reglerna för ersättning för -- som det kallas --\r\nideell skada. En av huvuduppgifterna är att\r\növerväga om ersättningsnivån bör höjas.</pre><pre>Frågan om ersättning till transfusionssmittade\r\nbehandlas dessutom i förtur av kommittén.\r\nUtskottsmajoriteten avvaktar dess resultat och\r\navstyrker därför motionen.</pre><pre>Herr talman! När det gäller krav på ytterligare\r\ninformationsinsatser och fördelning av ekonomiskt\r\nstöd till de frivilliga organisationernas\r\ninformationsinsatser, gör utskottet den\r\nbedömningen att riksdagen inte behöver gå in med\r\nytterligare beslut med hänvisning till det arbete som\r\npågår och den inriktning som insatserna har, en\r\ninriktning som sammanfaller med de önskemål som\r\nfinns i motionerna och reservationerna. Detta\r\ngäller också området kontakt eller smittspårning,\r\nsom naturligtvis är en angelägen verksamhet, och\r\ndet är viktigt att denna verksamhet fungerar väl.\r\nHär finns föreskrifter och allmänna råd från\r\nsocialstyrelsen, som också avser att utvärdera\r\nsmittskyddslagen, vilket inkluderar en uppföljning\r\nav kontaktspårning.</pre><pre>Herr talman! Det är viktigt att arbetet med att\r\nbegränsa och förebygga HIV/aids fortsätter med\r\noförminskad kraft. Detta är frågor som vi måste ta,\r\noch som vi verkligen tar, på största allvar. Jag\r\ninledde med att säga att vi har en god organisation\r\noch bra förutsättningar för att så skall ske.</pre><pre>Med det anförda vill jag yrka bifall till hemställan i\r\nutskottets betänkande och avslag på samtliga\r\nreservationer.</pre><pre></pre><pre>Anf. 113 GÖRAN ALLMÉR (m):</pre><pre>Herr talman! Jag har begärt ordet med anledning\r\nav min motion 1989/90:So510 rörande ersättning till\r\ntransfusionssmittade HIV-patienter. Motionen\r\nbehandlas av utskottet i förevarande betänkande.</pre><pre>Jag måste tillstå, herr talman, att jag känner mig\r\nmycket betryckt, för att inte säga förtvivlad, när jag\r\nläser utskottets betänkande. Detta beror inte bara\r\npå att utskottet avstyrker min motion, utan kanske\r\nframför allt på att utskottets motivering för\r\navstyrkandet andas en fullständig brist på känsla\r\noch engagemang. Av de talare som hittills har\r\ndeltagit i debatten är det egentligen bara den\r\nmoderate företrädaren, min kollega Sten Svensson,\r\noch utskottets talesman, Ingrid Andersson, som\r\nhar berört denna fråga. Utskottets talesman hade\r\ningenting annat att säga än det som redan är skrivet\r\ni utskottsbetänkandet.</pre><pre>Utskottet konstaterar att antalet personer som fått\r\nHIV genom blodprodukter den 31 juli 1990 uppgick\r\ntill 192. Av dessa har 91 personer smittats genom\r\nblodtransfusioner och 11 har avlidit. Men, herr\r\ntalman, bakom dessa siffror döljer sig människor av\r\nkött och blod: barn, ungdomar, medelålders\r\nmänniskor och åldringar. Här finns både kvinnor\r\noch män, ensamstående och människor med familj\r\noch försörjningsansvar.</pre><pre>Här finns den unga kvinna som i tjugoårsåldern\r\ngenomgick en svår operation och i samband med\r\nden fick många blodtransfusioner. Hon blev så\r\nimponerad av det arbete sjukhuset lade ned på\r\nhenne att hon beslutade sig för att försöka bli\r\nläkare. Hon tog studielån, kompletterade sin\r\ngrundutbildning på komvux, sökte till läkarlinjen,\r\nkom in och påbörjade sina studier. Hon var\r\nframgångsrik i studierna, hon gifte sig och väntade\r\nsitt första barn. Kort sagt: livet log mot henne. Då\r\nfick hon beskedet från sjukhuset att hon hade fått\r\nHIV-infekterat blod vid den stora operationen fem\r\når tidigare. Hela hennes liv rasade samman. Hon\r\noch hennes man vågade inte ta ansvaret att låta sitt\r\nbarn födas HIV-smittat. Hon orkade inte fullfölja\r\nsin läkarutbildning. Nu plågas hon av att ständigt\r\ninför vänner och bekanta behöva ljuga om varför\r\nhon inte är som förut.</pre><pre>Här finns trebarnsmamman, som smittades av sin\r\nman som vid en operation fått HIV-smittat blod.\r\nÄktenskapet höll inte. Mannen tog sin ersättning\r\nfrån patientförsäkringen och lämnade familjen.\r\nSjälv fick hon kämpa länge för att få sin ersättning\r\nfrån patientförsäkringen. Hon var partnersmittad,\r\noch det var inte självklart att hon var berättigad till\r\nersättning. När hon fick sin ersättning satte hon in\r\nden på ett bankkonto för att ha någon ekonomisk\r\ngaranti för sina barn om något skulle hända.\r\nSkattemyndigheterna ville fullt naturligt ha skatt på\r\nden avkastning bankbeloppet gav, och hon\r\ntvingades använda av sitt sparbelopp för att klara\r\nkvarskatten. Hennes stora bekymmer är hur det\r\nskall gå för barnen, när hon inte längre finns till\r\neller längre orkar klara försörjningen.</pre><pre>Här finns den lilla åttaåriga flickan, som fick HIV-\r\nsmittat blod vid en blodtransfusion som nyfödd och\r\nsom inte kan förstå varför hon är som andra barn.</pre><pre>Här finns också alla de blödarsjuka, som förutom\r\nsin tidigare obotliga sjukdom genom blodpreparat\r\noch blodtransfusioner smittats med HIV-virus.</pre><pre>Det som är gemensamt för alla är att de smittats\r\ninom sjukvården i Sverige och att de alla kommer\r\natt dö.</pre><pre>Herr talman! Utskottet redogör omständligt och\r\ningående för patientförsäkringens\r\nersättningsregler, något som för övrigt redovisas\r\nockså i min motion och alltså för mig var välbekant\r\nnär jag framställde mitt yrkande. Det är för att\r\nersättningarna inte är tillräckliga som jag har\r\nmotionerat i ärendet.</pre><pre>Utskottet avstyrker mitt motionsyrkande med\r\nhänvisning till en sittande utredningskommitté, som\r\nhar till uppgift att se över reglerna om ersättning för\r\nidéell skada i samband med personskada.</pre><pre>Utredningen har verkat i två år och beräknas vara\r\nklar först om ett år. Därefter skall utredningens\r\nbetänkande förmodligen remissbehandlas och så\r\nsmåningom bli föremål för en proposition, vilket\r\nsäkert kommer att ta ytterligare ett år. Detta blir en\r\nlång tid av väntan på ett resultat för de\r\ntransfusionssmittade. Vid den tidpunkten kommer\r\nsäkerligen många av de berörda att vara långt\r\nbortom all möjlighet till hjälp och stöd från det\r\nsamhälles sida som onekligen är medskyldigt till\r\nderas olycka. Dessa människor behöver hjälp nu,\r\nherr talman!</pre><pre>Låt mig avslutningsvis få citera slutet av ett brev,\r\nsom jag fått från den unga kvinna som jag\r\ninledningvis berättade om. Jag blir så gripen av\r\nhennes olycka att jag på förhand ber kammaren om\r\növerseende för att jag kanske inte kan hålla tillbaka\r\nmin rörelse. Så här skriver hon:</pre><pre>''Ingen människa skulle behöva ha det så här. Man\r\ntvingas bära på sin ångest och fruktan för\r\nsjukdomen i tysthet av rädsla för att omgivningen\r\nska reagera negativt. För att de -- absurt -- kanske\r\nfruktar att jag kan smitta dem!</pre><pre>Min dröm och mitt mål är att alla ska få veta. Jag\r\nhar inte gjort något kriminellt och jag smittar inte\r\nnågon annan! Sedan kan jag leva litet i taget, njuta\r\nav livet lite i taget med stöd för detta från alla\r\nruntomkring mig. Det finns mycket som jag tycker\r\när roligt och som gör mig glad. T.ex. att umgås med\r\nmina vänner, kanske resa bort med någon av dem.\r\nKanske studera något annat, inte fullt lika\r\nkrävande som medicindstudierna, men utan att ha\r\nnågra ekonomiska bekymmer för detta!</pre><pre>Landstinget gav mig HIV-smittat blod och\r\nförändrade därmed mitt liv som jag bara just hade\r\nbörjat!</pre><pre>Det är så oerhört mycket som tagits ifrån mig. Jag\r\norkar aldrig mer jobba 24 timmar om dygnet för att\r\nspara ihop till en fantastisk resa eller till ett eget\r\nhus!</pre><pre>Jag är fertil, men jag får inte föda min mans barn!</pre><pre>Jag hann inte skaffa mig den utbildning som jag vid\r\n20 års ålder bestämde mig för!</pre><pre>Jag kan inte teckna några försäkringar, då jag aldrig\r\nnågonsin kan få ett friskintyg. T. ex. -- vi har i\r\ndagarna sökt ett lån för att kunna köpa vår första\r\nlägenhet, men vi har inga möjligheter att ta en\r\nåterlösensförsäkring på detta om det skulle hända\r\nnågon av oss något. . .</pre><pre>Den skada som har åsamkats mig är ogripbart stor.\r\nMitt förlorade liv, mitt förlorade barn och mina\r\nförlorade drömmar kan aldrig ersättas.</pre><pre>Detta är i korthet min situation. Pengar är inte\r\nallt -- man kan ju inte köpa hälsa -- men jag tycker\r\natt jag skulle kunna få leva utan ekonomiska\r\nbekymmer, unna mig lite 'lyx'.</pre><pre>Det skadestånd som landstinget försäkringsbolag\r\nerbjöd för mitt förlorade barn -- 10 000:-, tio tusen\r\nkronor -- var en stor skymf! Jag uttrycker hårt -- 'de\r\nmördade mitt barn' och erbjuder 10 000!</pre><pre>Det är svårt för en ung människa att förstå att vi har\r\nsådana försäkringsregler i Sverige!''</pre><pre>Ni partier som utgör utskottsmajoriteten och som\r\nalla så vackert -- från folkpartiet över hela skalan\r\nfram till vänsterpartiet -- talar om att värna om de\r\nsmå och utsatta grupperna i samhället, vad svarar\r\nni på detta smärtfyllda rop om hjälp och förståelse?\r\nJag vädjar till er. Ändra ståndpunkt! Ge dessa\r\nmänniskor ett hopp om hjälp nu! Stöd mitt yrkande\r\nom bifall till reservation 10 och till min motion.</pre><pre>Herr talman! Jag yrkar bifall till reservation 10.</pre><pre>Anf. 114 INGRID ANDERSSON (s) replik:</pre><pre>Herr talman! Jag ville bara försäkra Göran Allmér\r\nom att utskottet tar de transfusionssmittades\r\nsituation på fullaste allvar. Vi inser till fullo det\r\ntragiska i deras situation. När vi hänvisar till\r\nkommitténs arbete gör vi det därför att vi vet om att\r\nderas ersättningsfrågor behandlas med förtur. Vi\r\ngör det också med den förhoppningen att det snart\r\nskall komma ett positivt resultat.</pre><pre>Anf. 115 GERTRUD SIGURDSEN (s):</pre><pre>Herr talman! Världshälsoorganisationen beräknar\r\natt det kan finnas mellan 8 och 10 miljoner HIV-\r\nsmittade totalt. Om 10 år kan antalet HIV-smittade\r\ni världen ha fördubblats. I september 1990\r\nrapporterades från WHO 283 000 fall av aids från\r\nsammanlagt 157 länder. HIV-smittan har alltså\r\nspritt sig praktiskt taget till alla länder runt om i\r\nvärlden.</pre><pre>Kampen mot aids är global, och våra möjligheter\r\natt motverka smittspridningen i Sverige påverkas\r\nockså av hur övriga länder lyckas med att bekämpa\r\nsmittspridningen.</pre><pre>I Sverige har totalt ca 2 600 fall av HIV-smitta\r\nrapporterats. Under de senaste två till tre åren har\r\nca 20--30 nya fall anmälts varje månad. Mer än\r\nhälften av de svenskar som smittats heterosexuellt\r\nhar angivit att man fått smittan under en resa\r\nutomlands.</pre><pre>För första gången har det under 1990 rapporterats\r\nfler heterosexuellt smittade än homo- och\r\nbisexuella. En förklaring till detta är att många\r\nutländska medborgare kommer hit som\r\nasylsökande och flyktingar från områden i världen\r\nmed särskilt mycket smitta. Fortfarande smittas\r\nhomo- och bisexuella män. Antalet intravenösa\r\nmissbrukare som rapporteras är litet (ca två till fyra\r\nnya fall per månad).</pre><pre>Jämfört med många andra länder i världen har vi i\r\nSverige fortfarande en relativt gynnsam situation.\r\nAnsträngningarna för att förebygga smittspridning\r\nfår dock inte mattas av. Fortsatta informations- och\r\nutbildningsaktiviteter som påverkar människors\r\nriskbeteende måste därför fortgå med oförminskad\r\nintensitet.</pre><pre>Under de senaste fyra åren har vi i Sverige satsat\r\nbetydande ekonomiska resurser på att förebygga\r\nsmittspridning av HIV. Riksdagen har ställt dessa\r\nekonomiska resurser till förfogande. Som tidigare\r\ntalare har sagt: Svensk aids-policy har utformats i\r\nstor politisk enighet. Jag tror också att detta har ett\r\noerhört stort värde.</pre><pre>Vi startade redan 1985 med att bygga ut ett\r\nomfattande program för HIV-testning. Sedan dess\r\nhar i Sverige till dags dato genomförts ca 4,5\r\nmiljoner tester. Det beräknas att ca 1,2 miljoner\r\npersoner i Sverige vid något tillfälle har testats\r\nunder dessa år. Vi har satsat betydande resurser på\r\natt kartlägga smittspridningen, kanske mer än\r\nnågot annat land i världen. HIV-testningen är alltså\r\nen viktig del i den svenska modellen. I samband\r\nmed HIV-testningen kan man ge individuellt\r\ninriktad information och rådgivning som gör att\r\nmänniskor i framtiden blir försiktigare och\r\nundviker att utsätta sig för smittorisk.</pre><pre>Kontaktspårningen är en annan central del i\r\nsmittbekämpningen. Det är också intressant att\r\nnotera att allt fler länder börjar följa den svenska\r\nmodellen. Man börjar successivt bygga upp system\r\nför att kartlägga smittspridningen och satsar på\r\nkontaktspårning.</pre><pre>Vi har också satsat stora resurser på att förebygga\r\nsmittspridning bland narkotikamissbrukare. Den\r\nrelativt måttliga smittspridning som vi kan\r\nkonstatera i Sverige är bl.a. en effekt av ett\r\nkonsekvent och omfattande förebyggande arbete.\r\nVi börjar alltså kunna se resultatet av alla de\r\nansträngningar som gjorts i samhället, där statliga\r\nmyndigheter, kommuner, landsting och olika\r\nfrivilligorganisationer, var och en och tillsammans,\r\nsvarat för betydande insatser. Aids-delegationen\r\nhar samordnat arbetet och initierat nödvändiga\r\ninsatser på olika områden.</pre><pre>Herr talman! Som Ingrid Andersson sade pågår det\r\nett intensivt arbete ute i kommuner och landsting.\r\nI varje landsting finns sedan flera år tillbaka\r\nregionala samverkansgrupper med representanter\r\nfrån hälso- och sjukvården, skolan,\r\nkriminalvården, narkomanvården etc. De svarar\r\nför den nödvändiga samordningen av det lokala\r\narbetet.</pre><pre>HIV-situationen i ett genomsnittligt landsting,\r\nutanför storstadsregionerna, ter sig vid en första\r\nanblick kanske inte särskilt alarmerande. Man har\r\nungefär 15--25 HIV-smittade totalt. Under de\r\nsenaste åren har det bara anmälts några enstaka\r\nfall. Det som är alarmerande är att det blir allt fler\r\nsvenskar som smittas heterosexuellt i samband med\r\nutlandsvistelse. Dessa HIV-smittade finns runt om\r\ni landet. En majoritet av de HIV-smittade, som nu\r\nrapporteras, finns utanför Stockholmsområdet.\r\nDet finns också en ökad oro ute i landet för att\r\nungdomar skall bli smittade under resor utomlands.</pre><pre>Ungdomsmottagningarna blir en allt viktigare\r\nresurs i det förebyggande arbetet. I dag finns 130--\r\n140 ungdomsmottagningar, vilket är en fördubbling\r\nunder de senaste åren. Det är också tydligt att man\r\npolitiskt prioriterat etableringen av\r\nungdomsmottagningar i de flesta landsting.\r\nUngdomsmottagningarna bör ges ett fortsatt stöd.</pre><pre>En annan viktig del i det HIV-förebyggande arbetet\r\när de kontakter som hud- och könskliniker har med\r\nsina patienter. Det är här kontaktspårningen\r\nkommer in som en viktig del. Många landsting har\r\nredan antagit särskilda program.</pre><pre>Över huvud taget är arbetet att nå ut till ungdomar\r\ni skolorna, på ungdomsmottagningar mycket\r\nprioriterat. Det är en tydlig del av landstingens\r\nförebyggande arbete. Det finns många spännande\r\nprojekt med stort engagemang att arbeta med\r\nungdomar. Till detta skall läggas all verksamhet där\r\nfrivilligorganisationerna är involverade.</pre><pre>Det bedrivs ett mycket bra arbete ute i landstingen.\r\nBeredskapen är god -- jag skulle t.o.m. vilja påstå\r\nmycket god. I ett internationellt perspektiv tror jag\r\natt vi har unika förutsättningar och tillgångar i det\r\narbete som bedrivs i kommuner och landsting.</pre><pre>Så några ord med anledning av Göran Allmérs\r\ninlägg. Jag tror, precis som Ingrid Andersson sade,\r\natt ingen är oberörd av den situation som speciellt\r\nde HIV-smittade som har smittats vid transfusioner\r\neller som är blödarsjuka befinner sig i. Jag har fått\r\nbrev från och träffat precis samma personer som\r\nGöran Allmér här har refererat till. Jag har noga\r\ntagit del av den situation som de befinner sig i. Jag\r\när dessutom ordförande i den utredning om ideell\r\nskada som ju har mycket omfattande direktiv.</pre><pre>Efter uppvaktning från NU-föreningen, som är de\r\ntranfusionerades förening, och De blödarsjukas\r\nförening i augusti och september i år beslutade vi i\r\nden parlamentariska kommittén under politisk\r\nenighet att med förtur behandla de genom\r\nsjukvården smittade. Vi försöker på olika sätt att\r\nklara detta arbete.</pre><pre>Göran Allmér talar här om den långa processen med\r\nbetänkanden osv. Vi försöker också att snabbare\r\nkomma fram till en lösning, om det nu är möjligt.\r\nÄr det inte möjligt -- vi har haft kontakter med\r\nkonsortiet för patientförsäkringar -- kommer vi att\r\nge ut ett delbetänkande. Alla politiker och\r\nsakkunniga i kommittén har ambitionen att snabbt\r\nfå till stånd en lösning på detta problem</pre><pre>Herr talman! Vi har kommit i gång bra med det\r\nförebyggande arbetet i Sverige. Vi har anledning\r\natt vara nöjda med de resultat vi hittills har\r\nuppnått. I ett internationellt perspektiv har vi hittat\r\nett bra system. Omfattningen av samhällets totala\r\ninsatser för att motverka en smittspridning får inte\r\nreduceras. Vi måste fortsätta att arbeta konsekvent\r\noch ihärdigt och inse att det är först på sikt som vi\r\nkommer att uppnå resultat.</pre><pre>Rosa Östh sade i sitt inlägg att det är viktigt att vi\r\nsäger något. När jag träffar HIV-smittade, säger de\r\nofta: Varför är det så tyst om HIV och aids numera?\r\nJag menar att vi alla har ett ansvar för att det inte\r\nskall vara tyst. Men tystnaden får inte bytas mot en\r\nhysterisk skrämselpropaganda. En lugn, saklig nivå\r\npå upplysningen och informationen är vad vi\r\nbehöver. Men allvaret måste finnas med, för det\r\ngäller en sjukdom med dödlig utgång.</pre><pre>Överläggningen var härmed avslutad.</pre><pre>\r\nBeslut</pre><pre>Mom. 12 (utdelning av rena sprutor till\r\nnarkotikamissbrukare)</pre><pre>Utskottets hemställan -- som ställdes mot\r\nreservation 7 av Daniel Tarschys och Barbro\r\nWesterholm -- bifölls med acklamation.</pre><pre>Mom. 13 (anonymitet vid provtagning)</pre><pre>Utskottets hemställan -- som ställdes mot\r\nreservation 9 av Daniel Tarschys m.fl. -- bifölls med\r\nacklamation.</pre><pre>Mom. 14 (statlig ersättning till\r\ntransfusionssmittade)</pre><pre>Utskottets hemställan bifölls med 241 röster mot\r\n56 för reservation 10 av Sten Svensson m.fl.</pre><pre>Övriga moment</pre><pre>Utskottets hemställan bifölls.</pre><pre>\r\nBeslut om samlad votering</pre><pre>Beträffande de på föredragningslistan närmast\r\nupptagna ärendena, kulturutskottets betänkande\r\nKrU9, arbetsmarknadsutskottets betänkande\r\nAU15, konstitutionsutskottets betänkanden\r\nKU15, KU19 och KU20 samt utbildningsutskottets\r\nbetänkande UbU3, beslöt kammaren på förslag av\r\ntredje vice talmannen, att de fick företas till\r\navgörande i ett sammanhang sedan debatten i alla\r\ndessa ärenden avslutats.</pre><pre></pre><pre>11 § Medel till viss verksamhet vid de centrala\r\nmuseerna, m.m.</pre><pre>Föredrogs</pre><pre>kulturutskottets betänkande</pre><pre>1990/91:KrU9 Tilläggsbudget I (prop. 1990/91:25\r\ndelvis).</pre><pre>Anf. 116 INGRID SUNDBERG (m):</pre><pre>Herr talman! För snart ett år sedan fick många\r\nmänniskor i detta land uppfattningen att den\r\nsocialdemokratiska regeringen ville göra något för\r\nvåra museer. I årets budgetproposition pekade\r\nutbildningsministern på de centrala museernas\r\nviktiga roll som vägledare och idégivare för hela\r\nlandets museiverksamhet. Bl.a. av det skälet fann\r\nstatsrådet det angeläget att de centrala museerna\r\ngavs ökade resurser för sitt utvecklingsarbete. En\r\nsamlad medelsram på 10 milj. kr. föreslogs för\r\ndetta. Moderaterna ville senare öka detta belopp\r\ntill 18 milj. kr. och fördela dem direkt till de\r\ncentrala museerna, innebärande ett ökat anslag på\r\nca 3 milj. kr. för de större centrala museerna och 1\r\nmilj. kr. för de mindre.</pre><pre>Nåväl, riksdagen godkände regeringens förslag,\r\nvilket också medförde att medlen inte gick direkt\r\ntill museerna, utan till kulturrådet för senare\r\nfördelning. Där, herr talman, har medlen legat\r\nmedan museerna planerat för sitt utvecklingsarbete\r\noch för nya projekt.</pre><pre>Riksdagen hade senare att ta ställning till\r\nmuseernas bevakningskostnader. För kommande\r\nbudgetår föreslogs ett anslag begränsat till 10 milj.\r\nkr. Kulturutskottet kunde, efter att ha hört\r\nrepresentanter för våra museer, konstatera att 10\r\nmilj. kr. på intet sätt räcker för nödvändig\r\nbevakning. Ett enigt utskott gav därför regeringen\r\ntill känna att: ''när kulturrådet prövat frågan om\r\nplaneringen, dimensioneringen och\r\nkostnadstäckningen av museernas\r\nbevakningsfunktion bör regeringen -- om den\r\nfinner detta nödvändigt för att upprätthålla en\r\noförändrad bevakningsnivå -- återkomma till\r\nriksdagen med förslag om medel på\r\ntilläggsbudget.''</pre><pre>Regeringen återkom med förslaget att museerna\r\nskall ta utvecklingspengarna och använda dem\r\ntillsammans med de tidigare anslagna 10\r\nmiljonerna till bevakning.</pre><pre>Herr talman! Man kan tycka att de summor som\r\nkulturen rör sig med är närmast försumbara jämfört\r\nmed t.ex. anslagen till utbildning eller\r\narbetsmarknad. Men detta innebär inte på något\r\nsätt att kraven på en korrekt behandling av\r\nkulturfrågorna kan eller får ifrågasättas. Kraven på\r\nen konsekvent politik, där av riksdagen fattat\r\nbeslut gäller, är inte mindre på kulturområdet.</pre><pre>Ett intensivt arbete har nu bedrivits på våra museer\r\nrunt om i landet. Man har glatt sig åt de vackra\r\norden i budgetpropositionen och det därav följande\r\n10-miljonersanslaget och planerat verksamheten\r\ndärefter. Nu rasar alltihop därför att regeringen\r\nhelt enkelt inte förmår att driva en konsekvent\r\nmuseipolitik -- så vida man, dvs. museicheferna,\r\ninte använder pengarna som ursprungligen avsett\r\nvar och åsidosätter säkerheten. Den möjligheten\r\nger i princip regeringen i tilläggspropositionen.</pre><pre>Jag är ändå övertygad om att statsrådet Göransson\r\nväl känner sina museichefer och också värdet av de\r\ntillgångar som de har att förvalta och skydda, och\r\ndärför litar på att ingenting skall hända som utsätter\r\nvåra oersättliga museiförmål för konsekvenserna av\r\nden starkt ökade brottsligheten.</pre><pre>Kulturrådet har låtit verkställa en översyn av\r\nbevakningen på våra museer och museernas\r\nbevakningskostnader. Rapporten har på grund av\r\nsin speciella karaktär hemligstämplats och\r\növerlämnats till regeringen i särskild ordning.\r\nKulturrådets styrelse har anslutit sig till\r\nbedömningen i rapporten, att några väsentliga\r\nnedskärningar av de nuvarande\r\nbevakningskostnaderna på kort sikt inte kan ske\r\nmed bibehållen säkerhetsstandard. Den främsta\r\norsaken härtill är den senaste tidens snabba\r\nupptrappning av hot och riskbilden som i\r\nkombination med rådande tekniska förutsättningar\r\ntvingat museerna att höja den personella\r\nbevakningen. Statens konstmuseer är i\r\ninternationellt perspektiv särskilt utsatta med tanke\r\npå hotbilden i vad avser konst. Kulturrådet föreslår\r\ndärför att statens konstmuseer bör få ett särskilt\r\nanslag på 10 milj. kr.</pre><pre>Herr talman! Det förvånar mig att de\r\nsocialdemokratiska ledamöterna i kulturutskottet\r\nhar gjort en helomvändning. Alla uppgifter som\r\nkommit utskottet till del sedan riksdagen enades\r\nom att nya bevakningsmedel skulle kunna anslås i\r\ntilläggspropositionen pekar på att förhållandena är\r\nvärre än vad vi anat.</pre><pre>\r\nJag vill inte här i kammaren närmare precisera vilka\r\nfaror som hotar våra museer, våra kulturskatter och\r\nvåra samlingar av olika slag. Vissa saker skall inte\r\nges offentlighet. Jag kan bara tala om för\r\nkammarens ledamöter, att en allmän uppfattning\r\nhar varit att Guds försyn starkt bidragit till att inga\r\nstörre förluster hittills har gjorts. Den\r\ninternationella brottslighetens utveckling ställer\r\nemellertid för framtiden krav på bevakning som\r\nvida överstiger vad vår Herre hittills har hjälpt oss\r\nmed.</pre><pre>Utskottets borgerliga ledamöter har i två\r\nreservationer framfört sina synpunkter. För en\r\nfullvärdig bevakning av de centrala museerna,\r\nföreslår vi att riksdagen anvisar över tilläggsbudget\r\n14 milj. kr. Vi biträder heller inte statsrådets förslag\r\natt tidigare anvisade medel skall kunna användas\r\näven till andra museer än de centrala museerna.\r\nDäremot kommer vi i motsats till\r\nsocialdemokraterna att fortsätta med att arbeta för\r\nen konsekvent och ansvarsfull kulturpolitik och\r\nockså för att ge våra museer en hög säkerhet och\r\ngoda utvecklingsmöjligheter.</pre><pre>Herr talman! Jag yrkar bifall till reservation nr 1 vid\r\nkulturutskottets betänkande nr 9.</pre><pre>Anf. 117 MARGARETA FOGELBERG\r\n(fp):</pre><pre>Herr talman! Det talas ibland om kulturskymning.\r\nMen här, i Sveriges riksdag, släpper man sällan\r\nfram kulturen innan mörkret redan fallit och\r\ntimmen blivit sen. Jag kommer därför, herr talman,\r\ninte att utnyttja hela den anmälda taletiden. Jag\r\nskall bara säga några ord om museianslagen och\r\ncentralmuseernas bevakningskostnader. Jag anser\r\natt fru Sundberg utvecklade detta ganska väl.</pre><pre>Som en av förklaringarna till varför regeringen inte\r\neffektuerat riksdagsbeslutet om nya medel i\r\ntilläggsbudgeten, säger statsrådet i propositionen\r\natt ''museerna själva får väga angelägenheten av\r\nolika medelsbehov och tillgängliga inkomster mot\r\nvarandra''.</pre><pre>Principiellt kan man ju inte ha några invändningar\r\nmot resonemanget, men läget nu är det, att de\r\ntilldelade resurserna inte räcker till både den\r\nverksamhet man vill bedriva och till en acceptabel\r\nbevakningsnivå. Att regeringen förolämpar en enig\r\nriksdag, det kan vi leva med. Men det finns inga\r\nursäkter för att försätta de ansvariga museerna i en\r\nsituation där enda alternativet blir att frysa\r\nverksamheten för att kunna klara bevakningen.</pre><pre>Herr talman! Jag yrkar bifall till reservationerna 1\r\noch 2.</pre><pre>Anf. 118 JAN HYTTRING (c):</pre><pre>Herr talman! Även jag vill instämma i den kritik\r\nsom i reservation 1 till detta betänkande riktas mot\r\nregeringens handläggning. Det har flera gånger\r\nhänt att regeringen inte har effektuerat riksdagens\r\nbeslut på kulturområdet. Kulturutskottet brukar i\r\nden situationen inte ge sig, utan utskottet brukar\r\nåterkomma. Det hade också varit det normala den\r\nhär gången, men nu blev det inte så. Vi fick inte\r\nmajoritet för detta i utskottet, utan det blev i stället\r\nen reservation.</pre><pre>Detta väcker också vidare frågor. Redan nu är\r\nfrågan huruvida regeringen tänker fullfölja\r\ntreårssatsningen inom kulturområdet. Vi har att se\r\nfram emot en budgetproposition där sista året i den\r\nsatsningen tas upp. Det är många som inom\r\nkulturområdet med viss förundran har kunnat se\r\nhur medel disponeras om på regeringens förslag\r\noch som nu står tvivlande inför om regeringen\r\ntänker fortsätta den satsning den inledde för två år\r\nsedan. Det finns kanske skäl att understryka dessa\r\nfarhågor.</pre><pre>Jag vill i övrigt instämma med Ingrid Sundberg,\r\nsom jag tycker på ett mycket bra sätt redovisade\r\nskälen till att vi varit tvingade att avge denna\r\nreservation.</pre><pre>Det finns också skäl att säga, att om riksdagen vill\r\nfullfölja det beslut som fattades tidigare under\r\nvåren, bör riksdagen också ge sitt bifall till denna\r\nreservation, så att det blir ett majoritetsbeslut i\r\nkammaren. Då uppfyller man nämligen de löften\r\nom medel man utställde.</pre><pre>Herr talman! Jag skall något beröra reservation\r\nnr 4. Vi reservanter motsätter oss givetvis inte att\r\ndet blir en ökad spridning av de finska TV-\r\nsändningarna genom kabelnätet på ett antal orter.\r\nVi vill dock poängtera att det råder en avsevärd\r\nskillnad mellan att kunna ta emot ett program via\r\nkabelnät och att kunna ta emot det via\r\netersändningar. Många som är intresserade av att se\r\nden här typen av program kommer inte att kunna\r\nta emot dem, såvida de inte skaffar egen utrustning\r\nför detta ändamål. Det är inte så lätt, eftersom\r\nprogrammet dels sänds via satellit, dels tas ner till\r\nmarkstationer och sänds via kabel.</pre><pre>Vi återupprepar alltså kravet att marksändningarna\r\nborde utökas för finska TV-program.</pre><pre>De program som sänds i dag endast via\r\nNackasändaren är vad vi har förstått mycket\r\npopulära. Man skulle önska att fler kunde se de\r\nfinska TV-sändningarna utan att vara beroende av\r\nkabeloperatörernas välvilja. Vi har kunnat se att\r\nnär det blir trångt i näten, när nya kanaler kommer\r\ntill, finns det en benägenhet att göra en prioritering.\r\nDet som man då tycker är mindre sevärt flyttar man\r\nut ur de paket som det går att abonnera. Det har\r\nsom bekant hänt med den ryska satellitkanalen,\r\nvilket har väckt stor uppmärksamhet. Det kan\r\nockså hända med en finsk kanal när den verkar ha\r\nför få tittare eller inte berör alla dem som har\r\ntillgång till programmet via kabelnätet. Det är\r\nalltså betydligt mer jämlikt att ge möjligheten att se\r\nprogrammen via etersändningarna.</pre><pre>I diskussionerna har nämnts att det skulle vara\r\nmycket kostsamt att lösa de upphovsmannarättsliga\r\nfrågorna. Men de löses inte på detta sätt. Nu lägger\r\nman över ansvaret på kabeloperatörerna. Vi tycker\r\natt det hade varit rimligt att frågan hade blivit löst.</pre><pre>Jag har deltagit i flera konferenser i Finland där\r\ndessa frågor har berörts. Tydligen är problemen\r\nfärre i Finland. Man hör aldrig talas om några\r\nproblem kring den upphovsmannarättsliga delen då\r\nde svenska sändningarna återutsänds i Finland. Där\r\nhar man tydligen kunnat lösa det problemet på\r\nannat sätt. Det är reservanternas förhoppning att\r\ndetta går att lösa i Sverige så att vi får en större\r\nspridning av de finska TV-sändningarna till glädje\r\nför många, naturligtvis för dem som kommer från\r\nFinland men även för många svenskar.</pre><pre>Herr talman! Jag yrkar därmed bifall till\r\nreservation 4.</pre><pre>Anf. 119 KAJ NILSSON (mp):</pre><pre>Herr talman! Jag vill gärna gå närmare in på det\r\nprojekt som vi antagligen kommer att gå miste om\r\npå grund av att regeringen har försatt sig i den\r\nsituation som har beskrivits av de föregående\r\ntalarna. De statliga centrala museerna har för första\r\ngången lyckats enas om ett gemensamt\r\nutställningsprojekt, som är tänkt att genomföras\r\növer hela landet vid ett och samma tillfälle. I\r\noktober 1992 är det meningen att parallella\r\nutställningar skall öppnas dels vid Statens\r\nhistoriska museum och Nordiska museet, dels vid\r\nlänsmuseerna.</pre><pre>Den centrala utställningen byggs i två delar:\r\nSveriges historia del 1 på Historiska museet och del\r\n2 på Nordiska museet. De två utställningarna\r\nkommer att integreras och anknyta till varandra i\r\nlämpliga partier och även haka ihop övergången\r\nkring Gustav Vasas tid så att de tillsammans ger en\r\nhelhetsbild av vår historia. Det är ett projekt som\r\nser ut som en tanke nu när Sverige överväger att\r\nsöka medlemskap i EG och därmed gör ett skifte i\r\nden nationella historiens utveckling.</pre><pre>Meningen är att den centrala utställningens\r\nnationella perspektiv på historien skall kontrasteras\r\nmot lokal historia, som fokuseras vid\r\nlänsmuseernas utställningar. På så vis tänker man\r\nsig åstadkomma en spänning och ett debattstoff\r\nsom också kommer att prägla massmedia,\r\npublikationer, läromedel och programverksamhet i\r\nanslutning till projektet.</pre><pre>Med hjälp av dessa gemensamma, samordnade\r\ninsatser skulle man kunna långsiktigt höja intresset\r\nför de historiska och kulturhistoriska museernas\r\nverksamhet.</pre><pre>Herr talman! Många av oss svenskar har glömt vår\r\nhistoria. Vi har tappat kronologin som kan skapa\r\nett medvetande om att var och en är delaktig i den\r\npågående utvecklingen och att vi alla formar -- eller\r\navstår från att forma -- framtidens historia.\r\nKunskap om vår historia är viktig för vår framtid.\r\nDen Svenska Historien vill ge oss svenskar vår\r\nhistoria tillbaka.</pre><pre>Samtliga tio statliga museer har gemensamt\r\nföreslagit att projektet bör prioriteras och att medel\r\nskall avsättas av medelsramen om 10 milj. kr. för\r\nutvecklingsverksamhet. Förslaget i\r\ntilläggspropositionen innebär att projektet står\r\nutan ordnad finansiering och kanske inte kan\r\ngenomföras. Om utvecklingspengarna måste\r\növerföras till bevakning måste alltså projektet\r\navbrytas eftersom museerna är beroende av lång\r\nframförhållning i sin planering. Ett nytt tillfälle att\r\nskapa ett sådant samordningsprojekt måste anses\r\nvara mycket avlägset.</pre><pre>Tyvärr kan jag inte å mitt partis vägnar ställa upp\r\npå 14 milj. kr. till bevakning. Jag tycker verkligen\r\natt det är regeringens uppgift. Jag kommer alltså\r\ninte att yrka bifall till reservationen, men jag stöder\r\nden givetvis.</pre><pre>Slutligen, herr talman, kan jag inte underlåta att\r\nbeklaga att miljöpartiet de gröna inte lyckats\r\nrealvärdesäkra ersättningen åt författare m.fl. för\r\nutlåning av deras verk vid bibliotek. Vi har i motion\r\nKr3 på nytt föreslagit 9 öre mer än tidigare\r\ngrundbelopp. Regeringens förhandlare har lyckats\r\nfå en höjning med 6 öre men inte nått ända fram.\r\nEfter avtalets ingående har vi avstått från att\r\nreservera oss. Varje öres höjning av grundbeloppet\r\nkostar staten 977 000 kr. Det rör sig om 3 milj. kr.\r\nJag får alltså nöja mig med utskottsmajoritetens\r\nhöjning.</pre><pre>Anf. 120 ANDERS NILSSON (s):</pre><pre>Herr talman! Jag är något konfunderad över de\r\ntidigare inläggen i denna debatt. Debatten gäller ju\r\nett betänkande om tilläggsbudget I. Där finns på\r\nkulturområdet förslag som innebär att vi kan klara\r\nupp en av de senaste decenniernas stora frågor på\r\nområdet, nämligen att Göteborgs musikteater kan\r\nförverkligas. Det är en historia på över en halv\r\nmiljard kronor och där statens andel är 347 milj.\r\nkr. -- om jag har rätt.</pre><pre>Vi klarar också upp att öka omfattningen av\r\nsändningarna av finsk TV i Sverige. Det är en\r\nmycket efterlängtad sak. Under ett helår kostar det\r\nnära 12 milj. kr. Den sistnämnda frågan har Jan\r\nHyttring berört. För övrigt är det ingen av talarna\r\nsom med ett ord har nämnt Göteborgs musikteater,\r\nsom är en utomordentligt stor händelse i vårt\r\nkulturliv.</pre><pre>Under flera decennier har ett arbete pågått för att\r\nfinna en lösning på dessa problem. Särskilt intensiv\r\nhar diskussionen varit under de senaste sex sju\r\nåren. Flera förslag har presenterats beträffande\r\nlokalisering och med alternativa förslag till\r\nfinansiering. Regeringen lovade i 1988 års\r\nbudgetproposition ett statligt stöd om 230 milj.kr.\r\nDet löftet har utvidgats till att gälla ett ytterligare\r\ntillskott innebärande en summa som motsvarar vad\r\nnäringslivet i Göteborg med omnejd ställer upp\r\nmed.</pre><pre>För att få en slutlig finansiering klar har Göteborgs\r\nkommun, närliggande kommuner, näringslivet och\r\nstaten bidragit. Ett enigt kulturutskott tillstyrker\r\nregeringens förslag, och det är utomordentligt\r\ntillfredsställande att denna frågn nu får sin lösning.\r\nJag kan inte underlåta att notera att Margareta\r\nFogelberg nämnde ordet kulturskymning med\r\nanledning av propositionen. Jag tror inte att\r\ngöteborgarna, och knappast ens hallänningarna,\r\ntycker så.</pre><pre>Utskottet är också enigt vad gäller anslagen till\r\nförfattarersättningen för utlåning av deras verk och\r\nbeträffande pengarna till regional\r\nmusikverksamhet.</pre><pre>Frågan om anslaget till de centrala museerna för\r\nförvaltningskostnader och vissa kostnader för\r\nutställningar och samlingar är något komplicerad.\r\nBakgrunden är besluten i budgetpropositionen om\r\n10 milj.kr. för bevakningskostnader och 10 milj.kr.\r\nför utvecklingskostnader. Riksdagen godkände\r\ndessa förslag men tillade i ett uttalande att\r\nregeringen borde återkomma med förslag om\r\nmedel i tilläggsbudgeten för att kunna behålla en\r\noförändrad bevakningsnivå.</pre><pre>Utan tvivel innebär de ökade\r\nbevakningskostnaderna ett stort bekymmer för\r\nmuseerna. Dessa har anmält ett behov av medel för\r\nbevakning omfattande ytterligare 14 milj.kr.\r\nKulturådet har på grundval av en utredning sagt att\r\ndet inte går att göra någon väsentlig nedskärning av\r\nbevakningskostnaderna på kort sikt om vi vill\r\nbehålla nuvarande säkerhetsstandard.</pre><pre>Regeringens förslag innebär att de tidigare nämnda\r\n10 milj.kr. för bevakning samt utvecklingspengarna\r\nom samma belopp bör ses som en ytterligare\r\nbasresurs för museerna. Pengarna bör dessutom i\r\nnågot fall kunna användas även för museer utanför\r\nden krets som de centrala museerna utgör.\r\nAnledningen till det förslaget är främst de behov\r\nsom föreligger vid Thielska galleriet. Det finns skäl\r\natt ställa frågan till Ingrid Sundberg, med tanke på\r\nden lösning som föreslås i reservationen: Hur skall\r\nThielska museets konstskatter bevaras enligt\r\nmoderaternas modell?</pre><pre>På sikt bör museerna själva få ansvaret för hur\r\ntillgängliga medel skall fördelas inom de ramar som\r\nekonomin medger. I det ansvaret ligger bl.a.\r\nstorleken av bevakningskostnaderna gentemot\r\nandra behov, möjligheterna att få ytterligare\r\ninkomster med hjälp av höjda entréavgifter, de\r\nvinster som kan göras genom samarbete med andra\r\nmuseer och rationaliseringar som i övrigt kan ske.\r\nÄven om det måste bli så på sikt, förutsätter vi att\r\nregeringen ser på hur bevakningskostnaderna skall\r\nkunna bli lägre totalt sett. Vi som tillhör\r\nutskottsmajoriteten har funnit att vi, i nuvarande\r\nstatsfinansiella läge, inte kan göra någon annan\r\nbedömning än den som regeringen har gjort. Det\r\nfinns helt enkelt inte pengar.</pre><pre>Jag vill också kommentera ett annat uttalande av\r\nMargareta Fogelberg där hon säger att det är att\r\nförolämpa en enig riksdag. Det är ju så, fru\r\nFogelberg, att detta beslut blir giltigt först när\r\nsamma riksdag sannolikt har gått på\r\nutskottsmajoritetens förslag. Det är ju vi som\r\nbeslutar. Regeringen har gått till riksdagen med ett\r\nförslag som innebär en förändring, och det är vi\r\nsom har möjlighet att ta ställning till det. Såvitt jag\r\nkan förstå så uppfylls alla demokratiska krav på att\r\ndet skall gå till på rätt sätt.</pre><pre>Utskottsmajoriteten ställer sig också bakom den\r\nbedömning som regeringen har gjort att det i ett\r\nlängre perspektiv inte rimligen skall ankomma på\r\nregering eller riksdag att avgöra hur stora resurser\r\nde centrala museerna skall avsätta för\r\nbevakningsändamål. Vi finner det riktigt att\r\nmuseerna får den friheten att inom ramen för\r\ntillgängliga medel avgöra hur de skall fördelas.</pre><pre>I en av motionerna, den av Berndt Ekholm,\r\naktualiseras det projekt som utvecklats av några\r\nmuseer benämnt Historieprojektet. Vid den\r\nutfrågning av representanter för de centrala\r\nmuseerna som utskottet har gjort framgick att det\r\nhär projektet har en mycket hög prioritet. Det\r\ninnebär, som Kaj Nilsson har redovisat, en stor\r\ncentral utställning om vilka några museer\r\nsamarbetar och det innebär också samarbete med\r\nlänsmuseerna. Det finns anledning att tro att\r\nfördelningen av de tillgängliga medlen kan ske på\r\nett sätt som ligger i motionens anda. Jag tror att det\r\när en något förhastad slutsats när Kaj Nilsson säger\r\natt vi går miste om det projektet. Vi har all\r\nanledning att se vad som händer. Jag är inte alls så\r\npessimistisk när det gäller detta.</pre><pre>Regeringens proposition innehåller ytterligare ett\r\nförslag till utveckling inom kulturområdet och det\r\ngäller sändningarna av finländsk TV i Sverige. De\r\nhar hittills skett endast i Stockholmsområdet. Från\r\nSverige-finska riksförbundet och\r\nFinlandssvenskarnas riksförbund har under lång tid\r\nframförts önskemål om en utvidgning av denna\r\nverksamhet. När riksdagen nu sannolikt tar beslut\r\ni enlighet med regeringens förslag innebär det ett\r\nprincipiellt ställningstagande som kan ge sådana\r\nsändningar på ett betydande antal orter utöver\r\nStockholmsregionen. Enligt förslaget skall det ske i\r\nbefintliga kabelnät. Centern föreslår i en\r\nreservation att dessa sändningar också skall kunna\r\nske via marknät och/eller via satellit. Det är\r\nnaturligtvis ett gott syfte som den centerpartistiska\r\nmotionen har. Felet är bara att den inte är realistisk\r\npå grund av kostnadsskäl. Jag undrar om\r\nreservanterna själva kan ange vad det skulle kosta.</pre><pre>Herr talman! De förslag som regeringen kommer\r\nmed utgör en väsentlig förbättring i jämförelse med\r\ndagens situation. Från utskottets sida tycker vi att\r\ndet är en glädjande händelse.</pre><pre>Jag vill gärna avsluta det här inlägget med att\r\nanknyta till min inledning. Propositionen innebär\r\nen icke obetydlig kultursatsning. Göteborg får sin\r\nlänge efterlängtade nya musikteater, och våra\r\nfinska och finlandssvenska vänner får sin länge\r\nefterlängtade utbyggnad av TV-sändningarna från\r\nFinland. Det är inget dåligt resultat i ett besvärligt\r\nekonomiskt läge.</pre><pre>Jag vill därför, herr talman, yrka bifall till\r\nhemställan i utskottets betänkande och avslag på de\r\nfyra reservationer som föreligger.</pre><pre>Anf. 121 INGRID SUNDBERG (m):</pre><pre>Herr talman! Jag tror att det är lyckligt om\r\nriksdagen i årets nästan sista skälvande minuter inte\r\ndebatterar frågor om vilka utskottets ledamöter har\r\nvarit eniga. Om Anders Nilsson tvivlar på att jag är\r\nglad för Göteborgs musikteater så vill jag gärna\r\nsäga att så är fallet. Att jag inte tog upp den beror\r\npå att jag tycker att här bör debatteras de saker där\r\nolika meningar råder.</pre><pre>Jag vill bara ta upp två frågor, kronologi och\r\nmatematik -- kronologi i den betydelsen att\r\nanslagen kom i ordningen 10 miljoner till\r\nutveckling och 10 miljoner till bevakning.\r\nBevakningskostnaderna har tidigare år varit täckta\r\noch glädjen över anslagen till\r\nutvecklingskostnaderna var förståelig. Utskottet\r\nhar fått reda på att bevakningskostnaderna på\r\ngrund av en enormt ökad brottslighet har ökat lika\r\nenormt. De 10 miljonerna räcker inte. Här\r\nföreligger ett förslag från socialdemokraterna om\r\nen basresurs på 20 miljoner och ett förslag från de\r\nborgerliga partierna om en resurs på 34 miljoner.\r\nMin fråga till Anders Nilsson är: Vill han minska\r\nbevakningen, minska museernas öppethållande,\r\nlägga ner planerade projekt eller kanske litet\r\nutopiskt låsa in alla presumtiva brottslingar?</pre><pre></pre><pre>Anf. 122 MARGARETA FOGELBERG\r\n(fp):</pre><pre>Herr talman! Jag ansträngde mig för att vara så\r\nkort som möjligt men likväl fann Anders Nilsson en\r\nrad uttalanden av mig att slå ned på. Anders\r\nNilsson är upprörd över att vi kritiserar brutna\r\nlöften i stället för att vara tacksamma över att\r\nregeringen har hållit sina löften. Javisst, Anders\r\nNilsson, vi tycker att det är jätte bra att Sverige\r\nskall få en ny musikteater i rikets andra stad. Jag är\r\nsjälv stolt över att min kommun och mitt län har\r\nställt upp för den här musikteatern. Även\r\nnäringslivet och enskilda personer har ställt upp för\r\nteatern. Regeringen har uppfyllt sitt löfte att ställa\r\nupp med ungefär motsvarande belopp.</pre><pre>När det sedan gäller detta med\r\nbevakningskostnaderna så må det vara att ett\r\nmajoritetsbeslut är ett demokratiskt beslut, men\r\ndet kan inte hjälpas att för museerna är det ett\r\nmycket ovilligt beslut. Man ställer dem i en helt\r\nomöjlig situation.</pre><pre>Anf. 123 KAJ NILSSON (mp):</pre><pre>Herr talman! Anders Nilsson säger att det är några\r\nmuseer som har lyckats samla sig om det här\r\nprojektet. Det är faktiskt alla de tio centrala\r\nmuseerna som för första gången har lyckats samla\r\nsig om ett projekt. Det tycker jag man skall\r\nunderstryka i det här fallet.</pre><pre>Så sent som den 14 november skriver projektets\r\neldsjäl och drivkraft Sten Rentzhog ett brev där han\r\nsäger att projektet är hotat. Han säger så här:\r\nFörslaget i tilläggspropositionen innebär att\r\nprojektet står utan ordnad finansiering och kanske\r\ninte kan genomföras. Statens andel av kostnaderna\r\när beräknad till 10 milj. kr., varav 2,5 för\r\ninnevarande budgetår. Om utvecklingspengarna\r\növerförs till bevakning måste projektet avbrytas\r\neftersom museerna är beroende av lång\r\nframförhållning.</pre><pre>Det har jag redan nämnt. Jag tycker att det ser\r\nganska mörkt ut när det gäller förutsättningarna för\r\natt man skall lyckas med detta. Det vore faktiskt\r\nstor skada om man inte kunde lyckas genomföra\r\ndetta när man för en gångs skull slår till med alla\r\nmuseerna i ett sådant här mycket omfattande\r\nprojekt. De har planerat i god tid i förväg och ligger\r\nlångt framme i planeringen.</pre><pre>Anf. 124 JAN HYTTRING (c):</pre><pre>Herr talman! Anders Nilsson frågade oss\r\nreservanter om vi hade räknat på hur mycket det\r\nkan kosta att utökade markburna finska TV-\r\nsändningarna. Det har vi inte gjort. Det finns\r\ntidigare beräkningar gjorda av televerket som jag\r\ntyvärr inte har tillgång till här i bänken nu. Men de\r\nvisar naturligtvis att det kostar mer. Men det finns\r\nolika alternativ. Vi har t.ex. nu startat en beredning\r\nom TV-politiken. Kostnaderna beror på om man\r\nbara bygger sändare för finska TV-sändningar eller\r\nom man gör det med tanke på en kombination med\r\nandra sändningar osv. Det finns alltså en ganska\r\nosäker grund, och man måste bestämma sig för\r\nvilka orter och under vilka former man vill\r\nmarksända finska TV-program innan man räknar\r\npå det här.</pre><pre>Sedan säger Anders Nilsson att nu blir våra finska\r\nvänner glada när de kan se TV-sändningar inom ett\r\nstörre område i Sverige. Javisst, om de bor på ett\r\nvisst sätt, dvs. man måste bo så att man har tillgång\r\ntill ett kabelnät, och man måste bo i ett område där\r\ndet finns en kabeloperatör som väljer att ta in de\r\nfinska sändningarna endera i basutbudet eller i\r\ntilläggsutbudet. Det finns alltså en massa om för att\r\nman skall kunna se de finska sändningarna.</pre><pre>Kabelutbyggnaden ligger någonstans på 47 % i dag.\r\nJag har inte hunnit kontrollera de olika orterna.\r\nDet varierar över landet. Det kan vara mycket lägre\r\ntal också. Det finns ett antal av dessa 47 % -- om vi\r\nantar att det är genomsnittet -- som är intresserade\r\nav de här programmen. Detta är ju faktiskt en\r\njämlikhets- och rättvisefråga också, att kunna ta\r\nemot finska TV-program i Sverige med en vanlig\r\nutrustning som kan ta emot de andra TV-\r\nprogrammen.</pre><pre>Visst går det att räkna på detta, men då måste man\r\nbestämma sig för under vilka former man vill göra\r\ndet. Vi har faktiskt bett om ett uttalande av\r\nriksdagen om att man skall utöka de här\r\nsändningarna, och vi har bett regeringen\r\nåterkomma.</pre><pre>Anf. 125 ANDERS NILSSON (s):</pre><pre>Herr talman! Till Ingrid Sundberg vill jag säga, när\r\nhon påpekar att i det här trängda tidsläget bör bara\r\ndet debatteras som vi är oeniga om jag trodde\r\nfaktiskt att frågan om musikteatern i Göteborg var\r\nen sådan remarkabel händelse i kulturlivet i Sverige\r\natt den kunde förtjäna några ord på en minut även\r\nfrån kulturutskottets ordförande.</pre><pre>Bevakningskostnaderna för våra museer är\r\nnaturligtvis ett problem. Det är ett utomordentligt\r\nallvarligt problem. De stora summor som det gäller\r\när verkligen bekymmersamma. I propositionen har\r\ndet anvisats ett antal vägar som delvis kan leda till\r\nen förbättring. Det pekas på samarbetsmöjligheter\r\nmellan olika museer eftersom de ligger geografiskt\r\nnågorlunda nära varandra. Det pekas på\r\nmöjligheterna att höja entréavgifter. Det pekas på\r\nandra rationaliseringsmöjligheter etc. Jag är väl\r\nmedveten om att detta inte är en lösning som täcker\r\nalla de här sakerna, men statskassan har också\r\nbegränsade pengar, och det har vi inte försökt att\r\nsticka under stol med. Det är det statsfinansiella\r\nläget som gör att vi har måst tillgripa den här vägen.</pre><pre>Sedan vill jag säga till Jan Hyttring att jag försökte\r\nvara mycket vänlig mot er i centern när jag\r\nbeträffande er reservation sade att syftet\r\nnaturligtvis är mycket gott -- så är det ju.</pre><pre>Den förändring som vi nu föreslår innebär en\r\nbetydande förbättring. Men sedan är det ju så, att\r\nman då och då får finna sig i att man inte kan få\r\nallting här i livet på en gång. Därför menar jag att\r\nvi ändå har gjort ett utomordentligt stort framsteg\r\nnär det gäller de finska TV-sändningarna.</pre><pre>Anf. 126 INGRID SUNDBERG (m):</pre><pre>Herr talman! Jag vill gärna säga till Anders Nilsson\r\natt jag delar uppfattningen att det på lång sikt\r\nsäkert finns mycket att göra. Tekniken går ju\r\nframåt, och rationaliseringar är önskvärda inom\r\nalla områden.</pre><pre>Men vad vi här debatterar är den situation som är\r\naktuell i dag. Det finns inte särskilt mycket mera att\r\nsäga. Men självfallet kommer jag, liksom utskottets\r\növriga ledamöter säkert kommer att göra, att\r\nbevaka vad som sker på utvecklingsområdet. Det\r\ngäller då historieprojektet, bevakningen och\r\nutvecklingen beträffande bevakningskostnaderna.\r\nMen det gäller också de centrala museernas\r\nverksamhet i stort samt i vilken mån vi kanske\r\nmåste konstatera en nedgång mot bakgrund av\r\nförslaget i tilläggspropositionen i år.</pre><pre>Anf. 127 JAN HYTTRING (c):</pre><pre>Herr talman! Vi är, Anders Nilsson, väl medvetna\r\nom att man inte får allt på en gång. Vi har alltså inte\r\nvänt oss mot det utbyggnadsförslag som har\r\npresenterats. Det skall dock bli intressant att se hur\r\ndet blir i fortsättningen. Det finns säkert fler orter\r\ndär man har intresse för de finska TV-\r\nsändningarna, och detta tas ju också upp i\r\npropositionen.</pre><pre>Men hur blir det då med den inslagna vägen, och\r\nhur blir det om man fortsätter att se till\r\nkonsekvenserna -- när det gäller att ge endast dem\r\nmöjligheter som har tillgång till kabel? Men då\r\nkommer man faktiskt även i fortsättningen att vara\r\nberoende av kabeloperatörer och av den takt i\r\nvilken kabelutbyggnaden sker. Vi menar att man\r\nnog måste titta även på den andra möjlighet som\r\nnämns och att återkomma med förslag. Naturligtvis\r\nkan det inte ske i morgon.</pre><pre>Vi avvaktar och återkommer med liknande förslag\r\nnästa år.</pre><pre>Anf. 128 ANDERS NILSSON (s):</pre><pre>Herr talman! De svenska centralmuseerna förmår\r\nsäkert, fru Sundberg, att klara det här problemet på\r\nkort sikt. Naturligtvis kan det som sker bli till men\r\nför verksamheten under en kort tid. Men livet tar ju\r\ninte slut i och med att detta budgetår är slut. Vidare\r\nfinns det en inneboende kraft i museernas\r\nverksamhet. Det som regeringen nu har anvisat och\r\nsom vi i utskottsmajoriteten har ställt oss bakom är\r\nen lösning som innebär att det går att klara\r\nsituationen under detta budgetår.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>12 § Tilläggsbudget I till statsbudgeten för\r\nbudgetåret 1990/91</pre><pre>Föredrogs</pre><pre>Arbetsmarknadsutskottets betänkande</pre><pre>1990/91:AU15 Tilläggsbudget I till statsbudgeten\r\nför budgetåret 1990/91</pre><pre>(prop. 1990/91:25 delvis).</pre><pre>Anf. 129 SONJA REMBO (m):</pre><pre>Herr talman! I all sin enkelhet är det här\r\nbetänkandet från arbetsmarknadsutskottet ett\r\nganska märkligt betänkande. Jag tänker då inte så\r\nmycket på det som står i det utan mera på det som\r\ninte står i det.</pre><pre>Betänkandet innehåller inte några förslag om nya\r\npengar till arbetsmarknadspolitiska åtgärder. Det\r\ninnehåller heller inte några reservationer med krav\r\npå mera pengar.</pre><pre>Det märkliga är att en majoritet i skatteutskottet,\r\nsamma dag som arbetsmarknadsutskottet justerade\r\nsitt betänkande om tilläggsbudget I, kom överens\r\nom att uppdra åt regeringen att komma med förslag\r\nom 600 nya miljoner till arbetsmarknadspolitiska\r\nåtgärder. Skatteutskottet talar också om hur\r\npengarna skall användas.</pre><pre>Man kan då fråga: Tänker socialdemokraterna\r\navskaffa arbetsmarknadsutskottet, eller vad menas\r\nmed det här? Frågan bör naturligtvis ses mot\r\nbakgrund av den kris som håller på att torna upp\r\nsig på arbetsmarknaden. AMS har aldrig någonsin\r\nunder den tid som statistiken har funnits noterat så\r\nhöga varselsiffror som i november månad i år. Den\r\nhearing som arbetsmarknadsutskottet anordnade i\r\nslutet av november visade på att läget på\r\narbetsmarknaden försämras dramatiskt. Vi står\r\ninför ett arbetslöshetens stålbad.</pre><pre>Arbetsmarknadsministern säger i propositionen:</pre><pre>att den svenska ekonomin nu försvagas kraftigt,</pre><pre>att den låga produktiviteten och det höga\r\nkostnadsläget alltmer urholkar Sveriges\r\nkonkurrenskraft,</pre><pre>att denna utveckling måste brytas om vi skall kunna\r\nbehålla och utveckla vår välfärd,</pre><pre>att det är nödvändigt att Rehnberggruppen lyckas\r\nåstadkomma ett stabiliseringsavtal samt</pre><pre>att ett sådant avtal är nödvändigt för att motverka\r\nen snabbt stigande arbetslöshet.</pre><pre>Givetvis stiger nervositeten hos\r\nsocialdemokraterna. Sysselsättningen har varit\r\nderas enda återstående försvar av den tredje vägens\r\nekonomiska politik. Nu rämnar ocskå den\r\nbastionen, och valet närmar sig.</pre><pre>Vad gör då regeringen? Jo, regeringen höjer ännu\r\nen gång arbetsgivaravgiften, trots att regeringen vet\r\natt detta medför en ytterligare höjning av\r\nkostnadsläget i produktionen och att Sveriges\r\nkonkurrenskraft följaktligen urholkas -- dvs. detta\r\nleder till arbetslöshet.</pre><pre>Socialdemokraterna här i kammaren kan väl ändå\r\ninte tro att Rehnberg är ett slags trollkarl som skall\r\nkunna åstadkomma ett avtal som innebär att detta\r\nmed konsekvenserna av regeringens\r\narbetslöshetsskapande politik upphävs.</pre><pre>Vi kommer att satsa 600 miljoner på\r\narbetsmarknadspolitiska åtgärder, säger\r\nåtminstone socialdemokraterna i skatteutskottet.\r\nMen får jag då bara erinra om att en ökning av\r\narbetslösheten med 1 % kostar runt 5 à 6 miljarder\r\nkronor enbart i form av ökade\r\narbetslöshetsersättningar. Och det är ändå en\r\nförsiktig beräkning. Man kan fråga sig hur många\r\nprocentenheter arbetslösheten kommer att stiga\r\nmed till följd av de ökade kostnader som har lagts\r\npå produktionen under 1990 och 1991 i form av\r\nutökad moms och höjda arbetsgivaravgifter.</pre><pre>Arbetsmarknadspolitiska åtgärder är nödvändiga\r\nnär det gäller att hjälpa arbetslösa till produktivt\r\narbete. Men det finns en gräns för hur stor del av\r\narbetskraften som kan hållas i arbete genom\r\nstatliga subventioner och program. Vi moderater\r\nhar länge hävdat att alltför omfattande insatser\r\nmotverkar tillkomsten av riktiga produktiva\r\narbeten. Vi ser nu framför oss arbetslöshetstal av\r\nen storlek som alla hade hoppats slippa se.\r\nSamtidigt kommer vi också i fortsättningen att ha\r\nen besvärande brist på arbetskraft inom många\r\nsektorer. Detta ställer mycket stora krav på\r\narbetsmarknadspolitiken. Men när det gäller\r\narbetsmarknadspolitik i traditionell mening kan\r\nman endast marginellt komma till rätta med de\r\nstora strukturella obalanserna på den svenska\r\narbetsmarknaden. I det avseendet krävs det en helt\r\nannan ekonomisk politik än den som regeringen\r\nlyckas prestera och som vi nu får ytterligare ett\r\nsorgligt exempel på i det betänkande från\r\nskatteutskottet som kommer att behandlas här i\r\nmorgon.</pre><pre>Herr talman! Vi moderater har en rad reservationer\r\nsom är fogade till betänkandet. De flesta talar för\r\nsig själva. Vi står givetvis bakom alla våra\r\nreservationer, även om jag endast yrkar bifall till\r\nden första. Jag skall här beröra bara dem som rör en\r\nföreslagen ändring av lagen om anställningsskydd,\r\nLAS.</pre><pre>Utskottsmajoriteten föreslår att LAS ändras i syfte\r\natt göra det möjligt för 65-åringar att fortsätta sitt\r\nyrkesarbete fram till 67 års ålder. Detta är\r\nnaturligtvis en riktig och bra tanke. Allt fler är ju\r\nfriska och vitala långt upp i åldrarna. De som vill\r\nfortsätta att arbeta skall naturligtvis kunna göra det\r\nutan hinder i lagstiftningen. Vi behöver deras\r\nkunskaper och erfarenhet. Ändå har vi moderater\r\ngått emot förslaget i det här avseendet.</pre><pre>Anledningen är att den föreslagna ändrade lagen\r\ninte kommer att kunna tillämpas med mindre än att\r\ngällande kollektivavtal omförhandlas. De allra\r\nflesta av dessa stipulerar nämligen avgång vid 65 års\r\nålder.</pre><pre>Med tanke på det arbetsmarknadsläge som vi ser\r\nframför oss lär det komma att dröja innan en sådan\r\nomförhandling äger rum. Lagen skulle alltså\r\nkomma att gälla i stort sett endast för dem som inte\r\nhar kollektivavtal. Och det är inte en\r\ntillfredsställande ordning att lagar av det här slaget\r\ninte gäller lika för alla. Dessutom är det redan med\r\nnuvarande regler i LAS fullt möjligt att träffa avtal\r\nom fortsatt arbete. Kunskapen om denna möjlighet\r\nbehöver emellertid spridas.</pre><pre>Vi vill att regeringen skall återkomma med förslag\r\ni syfte att göra det möjligt att träffa enskilda avtal\r\nom fortsatt arbete efter uppnådd pensionsålder\r\nutan sådana hinder som att kollektivavtal\r\nföreskriver avgångsskyldighet.</pre><pre>Det finns ett uppenbart behov av att vidga\r\nutrymmet för avtal mellan berörda arbetstagare\r\noch arbetsgivare. Och varför skulle det bara handla\r\nom 67 år? Varför får man inte fortsätta ännu längre\r\nom man så önskar?</pre><pre>Herr talman! Jag yrkar bifall till reservation 1. Med\r\ntanke på den sena timmen och på övriga aktiviteter\r\nsom förekommer i huset kommer jag att vara\r\nrestriktiv när det gäller utnyttjandet av\r\nreplikrätten. Vi kommer ju ändå under\r\nvårsessionen att få anledning att återkomma till\r\narbetsmarknadspolitiken och till läget på\r\narbetsmarknaden.</pre><pre>Anf. 130 ELVER JONSSON (fp):</pre><pre>Herr talman! När det gäller arbetsmarknaden står\r\nvi förmodligen inför den största påfrestningen\r\nnågonsin. Misslyckandet med den tredje vägens\r\npolitik avslöjas obarmhärtigt i dessa dagar. Enligt\r\nkvällens internationella rapporter i TV är detta ett\r\nsorgligt faktum. Och mera kommer att sägas om\r\ndetta i morgon.</pre><pre>I fråga om detta betänkande skall jag bara\r\nkommentera ett avsnitt, och det gäller då\r\nlönegarantilagen.</pre><pre>Hösten 1987 fattade riksdagen beslut om en\r\nändring i lönegarantilagen. Det handlar alltså om\r\nen statlig lönegaranti vid konkurser. Regeringen\r\nföreslog då -- man gick emot den statliga utredning\r\nsom arbetade med dessa frågor och även en stark\r\nremissopinion -- att kronofogdemyndigheten skulle\r\nbesluta om utbetalningar när det gäller\r\nlönegarantier. Vi i folkpartiet yrkade att detta\r\nborde vara en uppgift för konkursförvaltaren.</pre><pre>Den diskussion som vi alltså hade för ett par år\r\nsedan gällde bl.a. just frågan huruvida denna\r\nuppgift skulle ankomma på konkursförvaltaren\r\neller på kronofogdemyndigheten. I propositionen\r\nförklarade dåvarande arbetsmarknadsministern att\r\nhon senare avsåg att återkomma med ett mera\r\ngenomarbetat förslag.</pre><pre>Nu har regeringen fortsatt att utreda frågan, men\r\ninte kommit med något förslag till riksdagen.\r\nVisserligen har det bytts flera ministrar, men\r\narbetet måste väl ändå skötas så att riksdagens\r\nintentioner kan förverkligas. Det finns ett förslag\r\nsedan lång tid, som har remissbehandlats och som\r\ngår ut på att prövningen skall ankomma på\r\nkonkursförvaltaren. Som jag sade tillstyrkte\r\npraktiskt taget alla remissinstanser det förslaget.</pre><pre>Vad har regeringen gjort? Här följer regeringen en\r\nordning som är på väg att bli regel: Beställda eller\r\nförutsatta förslag blir inte expedierade från\r\nkanslihuset. Man kan undra varför. Visserligen är\r\nfrågan komplicerad, men den troliga orsaken synes\r\nvara att hela frågan är nedprioriterad. Därtill\r\nkommer förmodligen att regeringen tycker att hela\r\nfrågan är en alltför ''het potatis''.</pre><pre>Att vi har en ordning där lagstiftningen säger ett\r\noch tillämpningen är en annan är naturligtvis inte\r\nförsvarbart. Därför borde regeringen lägga ned stor\r\nmöda på att komma med ett, som det då hette,\r\ngenomarbetat förslag. I sakfrågan är vi i utskottet\r\nhelt ense. Arbetsmarknadsutskottet skriver att\r\nnuvarande ordning är ett ''kringgående av lagen''.\r\nDet är hårda ord, men det är en korrekt\r\nbeskrivning. Utskottsmajoriteten, anförd av\r\nsocialdemokraterna, vill än en gång litet blåögt\r\nsätta sin förhoppning till att regeringen ändå skall\r\nkomma med en reform när det gäller\r\nlönegarantilagen. Hos reservanterna har tålamodet\r\ntagit slut. Vi vill få en regelrätt beställning och vill\r\natt regeringen skyndsamt kommer med förslag till\r\nriksdagen.</pre><pre>Herr talman! Jag ber därför att få yrka bifall till\r\nreservation nr 6.</pre><pre>Anf. 131 BO NILSSON (s):</pre><pre>Herr talman! Jag vill yrka bifall till hemställan i\r\narbetsmarknadsutskottets betänkande 15 och\r\navslag på alla reservationerna.</pre><pre>Nu trodde jag att den här debatten skulle handla\r\nom det som stod i propositionen och i betänkandet.\r\nMen det var naturligtvis inte så enkelt, utan man\r\nmåste gå utanför för att hitta angreppspunkter. Jag\r\nskall försöka att mycket kort säga några ord om de\r\nhär grejorna som det inte står något om i\r\nbetänkandet, men inte fördjupa mig alltför mycket\r\ni dem. Jag tycker att det är rätt onödigt.</pre><pre>Sonja Rembo sade att det var positivt att vi ville\r\nlämna mer pengar till arbetsmarknadspolitik, även\r\nom det var i ett annat utskott. Samtidigt sade hon\r\natt det är farligt att satsa för mycket. Jag tror\r\nfaktiskt att det sistnämnda brukar segra hos\r\nmoderaterna. Det blir alltså inte så mycket pengar\r\nfrån det hållet om det skulle behövas.</pre><pre>Elver Jonsson nämnde tredje vägens misslyckande.\r\nJag måste en gång till påminna Elver Jonsson om\r\natt när ni satt vid makten lovade ni 400 000 nya\r\njobb. Det blev ett stort minus. Nu har vi, kanske\r\nmed tredje vägens politik, skapat 450 000 nya jobb\r\ni vårt land, och Elver Jonsson talar om att det är ett\r\nmisslyckande. Jag tycker att siffrorna talar för sig\r\nsjälva.</pre><pre>Herr talman! Regeringen föreslår i tilläggsbudget I\r\nen ändring i lagen om anställningsskydd, populärt\r\nkallad LAS. Ändringen betyder att åldersgränsen i\r\n33 § första stycket höjs från 65 år till 67 år samt att\r\navtal om tidsbegränsad anställning enligt 5 § tillåts\r\nefter pensionering om arbetstagaren uppnått den\r\nsistnämnda åldern. Innebörden av den höjda\r\nåldersgränsen är att arbetstagare har rätt att\r\nfortsätta förvärvsarbeta med bibehållet skydd mot\r\nuppsägning utan saklig grund fram till 67 års ålder.\r\nDenna åldersgräns skall gälla i det fall någon\r\navgångsskyldighet inte finns föreskriven enligt\r\nkollektivavtal eller enskilt avtal. Reglerna föreslås\r\nsåledes alltjämt vara dispositiva. I propositionen\r\nföreslås också -- för de fall avgångsskyldighet inte\r\när föreskriven -- att den åldersgräns vid vilken\r\ntidsbegränsad anställning är tillåten höjs från 65 till\r\n67 år. I propositionen anges som främsta skäl att en\r\nhöjd medellivslängd och en förbättrad\r\nhälsosituation för äldre innebär att många äldre\r\npersoner har krafter, förmåga och vilja att fortsätta\r\nsom yrkesverksamma.</pre><pre>Herr talman! Utskottet föreslår att ändringarna i\r\nlagen träder i kraft först den 1 april 1991.</pre><pre>I några moderata reservationer föreslås avslag på\r\npropositionen i dessa delar, men om moderaterna\r\nfår avslag på detta förslag kräver de senareläggning\r\nav ikraftträdandet. Det verkar som om\r\nmoderaterna vill både äta upp kakan och ha den\r\nkvar. Men sedan har deras vanliga ensidiga stöd till\r\narbetsgivarna segrat, och de föreslår avslag på\r\npropositionen. Jag är dock inte säker på att\r\nmoderaterna ens har rätt i detta ställningstagande.\r\nDet finns säkert väldigt många företagare som vill\r\nutnyttja sina duktiga medarbetare så länge som\r\nmöjligt. Vi menar dessutom att\r\nikraftträdandedagen i utskottets förslag är väl\r\navvägd.</pre><pre>I motion 748 från den allmänna motionstiden i\r\nvåras och i reservation nr 6 av de borgerliga\r\npartierna begärs en ny lag om lönegaranti.\r\nUtskottet har emellertid inhämtat att dessa frågor\r\nredan bereds i regeringskansliet. Vi förutsätter\r\ndärför att ett förslag i detta ämne, oavsett dessa\r\nreservationer eller motioner, är att vänta.</pre><pre>I en annan moderat reservation klagar\r\nmoderaterna på att AMS får tillstånd att\r\nomdisponera vissa anslag till mera offensiva\r\nåtgärder. Det är förvånansvärt att samma\r\nmoderater, som begär en friare användning av\r\nmedel och större frihet för de statliga verken inom\r\nvissa ramar och givna politiska mål, samtidigt petar\r\ni dessa nödvändiga omdispositioner. Det kan väl\r\ninte vara så att målstyrning bara gäller om\r\nmoderaterna får vara med och bestämma i alla små\r\ndetaljer?</pre><pre>I reservation 7 menar moderaterna att det är\r\nineffektivt att stödja utbildning i företag. Dessutom\r\nifrågasätter moderaterna om det är företag i kris\r\nsom bör stödjas. Detta är ett mycket torftigt\r\nsynsätt. Det är mycket viktigt att öka kompetensen\r\nför alla på den svenska arbetsmarknaden. Nu måste\r\nvi passa på att utbilda arbetskraften för att den skall\r\nklara framtidens jobb. Men det har väl aldrig fallit\r\nmoderaterna in att det finns skäl att öka\r\nkompetensen hos de anställda, utan att man för den\r\nskull direkt stödjer företag i kris. Om företaget\r\nskulle klara lågkonjunkturen, kan det möta\r\nframtiden med en personal som har betydligt högre\r\nkunskap och kompetens. Om företaget inte klarar\r\nsig, har de anställda ändå fått utbildning för att\r\nmöta framtiden på ett bättre sätt.</pre><pre>Jag tror att det blir en av 90-talets viktigaste frågor\r\natt ge arbetskraften större möjligheter att med\r\nkunskap och skicklighet möta framtiden i gamla\r\noch nya företag. Lyft blicken, moderater, för här är\r\nni verkligen konservativa bakåtsträvare. Får jag\r\nockså upplysa er om att ni är alldeles ensamma i er\r\nuppfattning. Detta om något borde mana till\r\neftertanke.</pre><pre>Till sist skall bara kort nämnas att det redan pågår\r\nförhandlingar mellan facken och staten som\r\narbetsgivare om ett nytt avtal för\r\nföretagshälsovården. Dessutom kommer\r\nvårriksdagen 1991 att få ta ställning till en\r\nproposition om just företagshälsovården.</pre><pre>Sammanfattningsvis kan konstateras att\r\nmoderaterna mycket ofta blir ensamma när det\r\ngäller praktisk politik, i vart fall i\r\narbetsmarknadsutskottet. Då får de faktiskt sällan\r\nstöd av sina s.k. borgerliga bröder och systrar.</pre><pre>Herr talman! Jag yrkar bifall till\r\narbetsmarknadsutskottets hemställan i dess helhet i\r\nbetänkande 15.</pre><pre>Anf. 132 SONJA REMBO (m):</pre><pre>Herr talman! Jag blir tvungen att begära replik,\r\ntrots det jag sade i mitt anförande.</pre><pre>Bo Nilsson vill inte ta upp det märkliga faktum att\r\narbetsmarknadsutskottet inte har krävt några nya\r\npengar till arbetsmarknadspolitiska åtgärder, trots\r\natt skatteutskottet samma dag kräver pengar för\r\narbetsmarknadspolitiska åtgärder. Detta är en\r\nanmärkningsvärd hantering, Bo Nilsson.</pre><pre>Arbetsmarknadsministern säger i propositionen att\r\nden ökning av arbetslösheten som har ägt rum har\r\nskett från en mycket låg nivå och för närvarande\r\ninte motiverar att ytterligare medel avsätts för\r\narbetsmarknadspolitiska åtgärder. Han anför\r\nvidare att en hög beredskap emellertid måste hållas\r\nför att kunna möta en snabb försämring av läget och\r\natt det därför kan finnas anledning att senare\r\nåterkomma till riksdagen, eller, om läget så kräver,\r\natt utöka finansfullmakten.</pre><pre>Det finns alltså pengar på kort sikt för att klara\r\neventuella satsningar på olika åtgärder. Det skulle\r\nvara intressant att veta varför socialdemokraterna i\r\nskatteutskottet egentligen gjorde en helt annan\r\nbedömning och vilket statsråd som stödde den\r\nbedömningen. Var det bara för att man skulle få\r\nigenom förslaget om höjd avdragsrätt för\r\nfackföreningsavgifter? Tanken går osökt till att det\r\nfanns en koppling, eftersom den motion som lades\r\ntill grund för beslutet om avdragsrätten var\r\nundertecknad av Lars Ulander,\r\narbetsmarknadsutskottets ordförande. Det är en\r\nmycket märklig hantering. Det var därför jag\r\nfrågade om socialdemokraterna avser att avskaffa\r\narbetsmarknadsutskottet.</pre><pre>Lagen om anställningsskydd, Bo Nilsson, gör det\r\nredan nu möjligt att träffa avtal om fortsatt\r\nanställning enligt 5 §. Det finns inga hinder. Det\r\nfinns heller inga hinder för anställning efter 67 år\r\nupp till 70 år eller vilken åldersgräns som de\r\nberörda arbetstagarna och arbetsgivarna än väljer.\r\nDen möjligheten finns. Lagändringen är onödig,\r\neftersom den bara, tycker jag, ställer riksdagen i en\r\ngenant situation genom att den inte kommer att få\r\nfull effekt. Eftersom den görs dispositiv och vi vet\r\natt kollektivavtal förhindrar anställning efter 65 års\r\nålder skall vi inte heller stifta den typen av lag.</pre><pre></pre><pre>Anf. 133 ELVER JONSSON (fp):</pre><pre>Herr talman! Bo Nilsson tycker inte om att höra att\r\ndet sägs att jobben är i fara. Den ljuvliga musiken\r\nringer väl fortfarande från Folkets hus i september\r\ndå partiordförande Carlsson sade: Vi har klarat\r\nproblemen. Därför vill han inte vare sig lyssna eller\r\nbegrunda vad statsminister Carlsson och\r\nfinansminister Larsson har att säga i regeringens\r\ndokument som når riksdagen och där det talas om\r\nett utomordentligt allvarligt läge. Därtill kommer\r\nOECD-rapporter och uppgifter från andra\r\nsakkunniga som har samma synpunkter. Och man\r\nbehöver väl inte precis vara profet för att vara rätt\r\növertygad om att den budgetproposition som är\r\nunder utarbetande kommer att ha ett mycket kärvt\r\nbudskap och ge besked om att regeringen inte har\r\nlyckats med de goda föresatser som den säkert hade\r\noch har.</pre><pre>När det gäller den punkt som jag kommenterade\r\noch som finns i betänkandet sade Bo Nilsson inte\r\nnågot om det som jag anförde om utskottets mycket\r\nhårda dom över sakernas tillstånd, nämligen att det\r\nhandlar om ett kringgående av lagen när det gäller\r\nlönegarantiärenden. Jag sade tidigare att det var\r\nhårda ord men en korrekt beskrivning. Nu talar Bo\r\nNilsson om att regeringen skulle få utreda. Det är\r\nju det som regeringen har fått chans att göra utan\r\natt kunna komma med något förslag. Regeringen\r\nhar inte orkat handla. I det fallet följer regeringen\r\nmönstret. Den har på många punkter slutat att\r\nregera. Den reagerar först då det blir ett tryck från\r\nverkligheten eller från riksdagen. Det är därför,\r\nherr talman, som jag ser det som så angeläget att\r\nriksdagen gör en bindande beställning så att vi får\r\nen reformerad lönegarantilag. Jag yrkar\r\nfortfarande bifall till reservation 6.</pre><pre>Anf. 134 BO NILSSON (s):</pre><pre>Herr talman! Jag blev litet förvånad över Sonja\r\nRembos inledningsanförande. Hon var mycket\r\nupprörd. Nu har jag fått förklaringen, och nu\r\nförstår jag. Det gällde tydligen att hitta på något\r\nsom kunde vara till förmån för de fackliga\r\norganisationerna. Och då förstår jag både ilskan\r\noch annat som Sonja Rembo tog sig friheten att\r\nsyssla med i sitt inledningsanförande. Men\r\navdragsrätten för fackföreningsavgifter skall vi väl\r\ninte behandla i kväll.</pre><pre>Jag vill säga till Elver Jonsson och Sonja Rembo att\r\nvi säkert kommer att ta upp\r\narbetsmarknadspolitiken igen. Det parti som jag\r\ntillhör har alltid värnat om jobben, att alla som vill\r\noch kan också skall ha ett jobb, och det kommer vi\r\natt göra även i fortsättningen.</pre><pre>När det gäller ändringen av pensionsåldern, Sonja\r\nRembo, så finns möjligheten men inte rätten. Och\r\ndet är kanske en viss skillnad.</pre><pre>Till Elver Jonsson vill jag säga att det står i\r\nutskottets betänkande att det redan pågår ett\r\narbete i departementet när det gäller lönegarantin.\r\nDet finns alltså inget skäl att göra nya beställningar.</pre><pre>Anf. 135 SONJA REMBO (m):</pre><pre>Herr talman! Bo Nilsson, politik måste ju ändå\r\nhänga ihop. Vi kan ju inte hålla isär vad som sker i\r\nett utskott i riksdagen från det som sker i ett annat\r\nutskott. Det kanske är det som är problemet med\r\nsocialdemokraternas politik: den hänger inte ihop.\r\nI stället för en ekonomisk politik som ger\r\nförutsättningar för en väl fungerande\r\narbetsmarknad med hög sysselsättning sätter man\r\nin olika former av bidrag. Man kan fråga sig hur\r\nmånga jobb avdragsrätten för fackföreningsavgifter\r\nger? Det borde vara en central uppgift för\r\narbetsmarknadsutskottets ordförande att arbeta för\r\nsysselsättning och hålla den på en hög nivå. Men\r\ndet var tydligen inte det främsta motivet i det här\r\nfallet.</pre><pre>När det gäller utbildning i företag vill jag säga att\r\nutbildning är nödvändig. Där har Bo Nilsson och\r\njag helt rätt. Vi moderater har i många år hävdat att\r\narbetsmarknadspolitik och passiva åtgärder skall\r\nersättas med aktiva åtgärder, framför allt\r\nutbildning. Det är alldeles nödvändigt. Men vi har\r\nsett alltför många exempel på hur den här typen av\r\nåtgärder sätts in i krisföretag som saknar\r\nframtidsutsikter. Då skjuter man bara problemen\r\nframför sig och förhindrar den nödvändiga\r\nstrukturomvandlingen. Det gäller att hitta en\r\nbalans i detta sammanhang, och det krävs ett\r\nnytänkande, Bo Nilsson. Det går inte längre att\r\ntrampa på i gamla vanliga ullstrumpor. Vi måste\r\ntänka till betydligt djupare än så här i\r\narbetsmarknadsutskottet och se till att åtgärderna\r\ndels stöder de arbetslösa, dels utgör ett led i den\r\nallmänna politiken för fler jobb, produktivitet och\r\nen bättre ekonomisk utveckling. Men då får man\r\ninte göra som skatteutskottet har gjort, nämligen\r\nföreslå höjningar av arbetsgivaravgifterna och\r\nlägga ytterligare pålagor på produktionen. Det\r\nmotverkar direkt sysselsättningen. Jag tror att det\r\när den kopplingen som även Bo Nilsson måste lära\r\nsig att göra i dessa sammanhang.</pre><pre>Jag vill kortfattat säga något om LAS. Möjligheten\r\nfinns, säger Bo Nilsson, men inte rätten att arbeta\r\nefter 65 års ålder. Men, Bo Nilsson, det är ju\r\nkollektivavtalen som hindrar människorna att\r\nfortsätta att arbeta efter 65 års ålder, inte lagen.</pre><pre>Anf. 136 LARS ULANDER (s):</pre><pre>Herr talman! Jag har blivit apostroferad ett antal\r\ngånger av Sonja Rembo. Jag vill därför bara ge\r\nupplysningen att debatten om min motion kommer\r\natt föras i morgon, och då får vi möjlighet att\r\ndiskutera detta.</pre><pre>Anf. 137 BO NILSSON (s):</pre><pre>Herr talman! Jag vill allra sist säga något om\r\nutbildning. I ett pressmeddelande från AMS som\r\njag har står det:</pre><pre>Arbetsmarknadsutbildningen nådde rätt personer.\r\nDet fortsätter sedan: Utbildning är en viktig del i en\r\naktiv arbetsmarknadspolitik. Det finns många skäl\r\nför det. Genom arbetsmarknadsutbildningen\r\ntillförs marknaden personer med efterfrågad\r\nyrkesutbildning, vilket gynnar prisstabilitet och\r\nmotverkar inflation.</pre><pre>Sonja Rembo, det är ju ni som har sagt nej till att\r\ndessa pengar skall få användas mer flexibelt, och\r\ndet är konservativt och bakåtsträvande.</pre><pre>Anf. 138 SONJA REMBO (m):</pre><pre>Herr talman! Bo Nilsson, vi säger inte nej till att\r\npengar används flexibelt. Vi stöder en flexibel\r\nanvändning av medlen. Det hör till det intressanta\r\ni vad som nu sker när det gäller budgeteringen inom\r\nden statliga sektorn.</pre><pre>Herr talman! Jag noterar att inte heller Lars\r\nUlander förmår se helheten.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>13 § Riksdagens förvaltningskontors\r\nverksamhet</pre><pre>Föredrogs</pre><pre>konstitutionsutskottets betänkande</pre><pre>1990/91:KU15 Riksdagens förvaltningskontors\r\nverksamhet (prop. 1990/91:5).</pre><pre>Andre vice talmannen konstaterade att ingen\r\ntalare var anmäld.</pre><pre>(Beslut fattades efter 16 §).</pre><pre>\r\n14 § Riksdagens förvaltningskontors förslag om\r\nanslag på tilläggsbudget till statsbudgeten för\r\nbudgetåret 1990/91</pre><pre>Föredrogs</pre><pre>konstitutionsutskottets betänkande</pre><pre>1990/91:KU19 Riksdagens förvaltningskontors\r\nförslag om anslag på tilläggsbudget till\r\nstatsbudgeten för budgetåret 1990/91 (förs.\r\n1990/91:10).</pre><pre>Anf. 139 HANS LINDBLAD (fp):</pre><pre>Herr talman! Det är inte fråga om några stora\r\npengar. Det gäller 5,5 milj. kr., alltså bara drygt 1\r\nkr. per skattebetalare. Jag har ändå väckt en\r\nmotion där jag tar upp en fråga som jag tycker är\r\nprincipiell, nämligen vad man skall ta upp på\r\ntilläggsstat. Idén bör vara att man väger alla utgifter\r\nmot varandra och ser efter var varje krona gör mest\r\nnytta.</pre><pre>Om det sedan inträffar en jordbävning eller något\r\nannat, är det klart att saker och ting kan förändras.\r\nDå tycker jag att det här är en viktig princip för\r\nstatsförvaltningen och att den bör gälla också för\r\nriksdagen själv. Det är särskilt viktigt eftersom vi\r\nalldeles nyligen har beslutat att inte längre jämföra\r\noss med statstjänstemän på en viss kompetensnivå\r\noch sagt att riksdagsmän skall ha mindre betalt. Det\r\nskulle vara en signal ut till det ekonomiska livet. Då\r\ntycker jag att det också är en signal ut till det\r\nekonomiska livet hur riksdagen själv behandlar sin\r\nbudget. Då är det inte något bra argument att få\r\nmer pengar på tilläggsstat och att man konstaterar\r\natt riksdagens bostäder är 24 år gamla. Det kan\r\nman inte, eftersom de var 23,5 år gamla vid\r\npetitatillfället.</pre><pre>Jag har efteråt erfarit att behovet av den nya tjänst\r\nsom skall inrättas inte bara har dykt upp plötsligt,\r\nutan det finns ett behov av att placera en av\r\nriksdagens tjänstemän. Det stod mycket högtidligt\r\natt det var fråga om framtidsinriktade utredningar\r\navseende inriktning, resursutnyttjande och\r\nsamordning på skilda områden inom den inre\r\nriksdagsförvaltningen. Jag tycker att det kan vara\r\nett argument, eftersom den tjänstemannens\r\nförhållanden kan ha förändrats. Men varför icke\r\nberätta det för riksdagen? Jag anser att det finns ett\r\nbehov av att samhället skall vara öppet även inom\r\nden här kåken. Varför kan man inte säga att man\r\nvill ha ett arbete till den här personen? Personen\r\nfinns och man får skapa ett jobb efteråt. Om det är\r\npå det sättet, varför kan man inte säga det?</pre><pre>Herr talman! Den här motionen är litet märklig på\r\nett sätt. Jag har motionerat om saker som har gällt\r\nmiljarder. Men det finns ingen motion som på\r\nsamma sätt som denna har fått kolleger och\r\nledamöter från olika partier att komma och\r\nuppmuntrande säga att det är skoj att jag har\r\nmotionerat om detta och att det är bra att jag har\r\ngjort det. Det är en intressant iakttagelse.</pre><pre>Jag har dessutom fått uppmärksamhet genom att\r\nvårt eget lilla veckoblad har ägnat en hel sida åt\r\nmotionen. I artikeln talas det i och för sig inte om\r\nprinciperna i motionen, men det påpekas att jag på\r\nen lång rad punkter har helt fel. Jag får i artikeln\r\nockså så att säga en liten klapp på axeln om att detta\r\ninte innebär att man inte får kritisera men att allt\r\nsom sägs i motionen är fel. När jag har gått igenom\r\nmotionen kan jag konstatera att en uppgift i\r\nmotionen förmodligen är fel. Jag har nämligen\r\nskrivit att det inte går att ringa till utlandet när\r\ntelefonväxeln inte är öppen, alltså efter kl. 22.00 på\r\nvardagar och på lördagar och söndagar. Men det\r\nstår i detta veckoblad att det är självklart att detta\r\när möjligt. Det anges också vilket nummer man\r\nskall slå. Jag tror att det är sant att man kan ringa\r\ntill utlandet. Men jag visste inte det. Och jag har\r\ninte heller hittat någon annan ledamot som visste\r\ndet. Vi får en telefonkatalog som innehåller 78\r\nsidor. I den får vi mycket information. Där finns\r\nbl.a. information om telefonnummer till\r\nBangladesh ambassad, fideikommissnämnden,\r\nhundskolan, Jernkontoret, Liberias honorära\r\ngeneralkonsulat, Västerås domkapitel och andra\r\nställen som är angelägna för riksdagsledamöter att\r\nfå kontakt med.</pre><pre>Vad som hände mig var nämligen följande. Jag\r\nskulle på riksdagens stipendium åka till USA. Efter\r\nnio timmars väntan visade det sig att flyget blev\r\ninställt. Jag kom tillbaka till riksdagen och ville\r\nmeddela de människor som skulle ta emot mig att\r\njag inte kommer. Jag försökte ringa och fann att det\r\ninte var möjligt. Jag ringde till larmcentralen, för\r\nden fungerar ju som växel för inkommande samtal.\r\nDär förklarades att det var omöjligt att ringa ut.\r\nDet går inte efter växelns stängning, fick jag höra.\r\nJa, sade man sedan på larmcentralen, du kan väl ta\r\ndig in på någon av partiledarnas rum. Det tyckte jag\r\ninte var sådant som jag normalt skulle vilja göra.\r\nDet var bara att gå till Sheraton och be att få låna\r\ntelefon. Men här i huset gick det alltså inte att\r\nordna saken.</pre><pre>Det intressanta i det här fallet är -- det är egentligen\r\nkonklusionen i min motion -- att det finns för\r\nmycket chefsfixering i riksdagen, besluten fattas på\r\nen alldeles för hög nivå. Det går att ringa ut. Men\r\nledamöterna vet det inte. Larmcentralen vet det\r\ninte, men man vet det på en ganska hög nivå här i\r\nhuset.</pre><pre>Det här är en liten sak men den visade att jag har\r\nmer rätt än jag trodde. Att man inte kan ringa ut\r\nkan tyckas vara negativt, men att det går att ringa\r\nmen inte få reda på det är värre. Tjänstemännen vet\r\ndet inte. Det får de inte reda på. Det här är faktiskt\r\nbevis på att jag inte har fel när jag säger att besluten\r\ni huset fattas på en för hög nivå. Jag trodde att det\r\nvar tvärtom.</pre><pre>Konstitutionsutskottet i samband med en\r\ngrundlagsproposition och finansutskottet har vid\r\nflera tillfällen sagt när det gäller petitor att man\r\nskall föra fram sakerna då och inte på tilläggstaten.\r\nJag är glad över att utskottet har skärpt motiven när\r\ndet gäller min argumentation i motionen. Att min\r\nmotion sedan har avstyrkts är inte konstigare än att\r\ndet brukar bli så här i riksdagen.</pre><pre></pre><pre>Anf. 140 OLLE SVENSSON (s):</pre><pre>Herr talman! Det är alltid uppfriskande att lyssna\r\ntill riksdagskollegan och journalistkollegan Hans\r\nLindblad. Det är ungefär som att läsa hans kåserier\r\nibland i Gäfle Dagblad. Jag tycker inte att vi skall\r\nbehöva vara så oense här. Jag noterar att Hans\r\nLindblad inte yrkade bifall till sin motion, som ju\r\nändå innehöll dels yrkande om avslag på\r\nförvaltningskontorets förslag om tilläggsanslag,\r\ndels förslag om att riksdagen skulle uppdra åt\r\nriksdagens förvaltningskontor att till kommande\r\nbudgetår presentera en plan för neddragning av den\r\ninterna riksdagsbyråkratin med 10 %. Jag är glad\r\növer att utskottet har kunnat övertyga motionären\r\nom att han inte skall vidhålla sina förslag. Jag yrkar\r\ndärför bifall till utskottets hemställan.</pre><pre>Om jag då skall bedöma det sakliga innehållet i\r\nmotionen kan jag väl säga så här: Vad som helst\r\nserveras i finalen på Luciadagen. Det innehåller\r\nömsom vin, ömsom vatten, en del väl genomtänkt,\r\nen del mindre bra smaksatt.</pre><pre>Jag vill säga följande. Jag tycker att det är litet\r\norättvist att påstå att den utbyggnad som har skett\r\ninom förvaltningskontoret ingalunda har något\r\nsammanhang med de önskemål om en bättre\r\nservice som riksdagsledamöterna har kommit med.\r\nHär finns i föreliggande förslag en del som berör\r\ndataservice. Där har det faktiskt skett något av en\r\nrevolution de senare åren. Det har förändrat\r\nriksdagsledamöternas arbetsformer. Det är\r\nsjälvklart att en sådan väsentlig utbyggnad bör\r\nföljas upp med en väsentlig utbyggnad av\r\nverksamheten också.</pre><pre>Sedan noterar jag att Hans Lindblad och utskottet\r\när överens om att man inte skall använda\r\ntilläggsbudgeten på det sätt som här har gjorts. Man\r\nbör gå in för att ha en ökad diciplin, att liksom i\r\nförväg kunna överblicka vilka anslag man vill få\r\nfram. Man bör kunna komma med en mindre del\r\nav förslagen i tilläggsbudgeten. Det gäller inte bara\r\nförvaltningskontoret utan även regeringen och\r\nmotionärerna. Vi kommer säkert att få krav på\r\nökad diciplin på det här området. Om vi så\r\nsmåningom får ett treårigt budgetperspektiv, får vi\r\nvara ganska noggranna med den här saken.</pre><pre>Samtidigt vill jag säga att det har finns frågor som\r\nger uttryck för en ambition från\r\nförvaltningskontorets sida att tillgodose ledamöters\r\nönskemål.</pre><pre>Med detta ber jag att få yrka bifall till utskottets\r\nhemställan. Såvitt jag vet föreligger inget annat\r\nförslag.</pre><pre>Anf. 141 HANS LINDBLAD (fp):</pre><pre>Herr talman! Mina skäl för att väcka den här\r\nmotionen är egentligen två. För det första kan det\r\nvara bra att beskriva hur ledamöterna upplever det\r\nhär huset. Det skrivs så mycket om riksdagen, så\r\ndet kan vara bra också att skriva hur vi ledamöter\r\nsjälva upplever det. För det andra gäller inte alla de\r\nexempel som jag har redovisat sådant som jag själv\r\nhar haft problem med. Det är andra också som\r\nförsökt göra vissa saker men det har inte gått.\r\nDärför har jag framfört saken motionsvägen.</pre><pre>Det är egentligen ingenting konstigt med den här\r\nbeslutsordningen. Det är det normala -- man\r\nbehöver bara gå tillbaka till Max Webers teorier om\r\nrationell byråkrati. Den bygger på att klokheten\r\nblir större ju högre i hierarkin vi kommer. Det är\r\ndet normala i och för sig inom statlig förvaltning.\r\nMan har chefer som vet mer än nivån under, och\r\nde längst ner får mycket reglerat uppifrån. Så var\r\nbyråkratier uppbyggda, väldigt hierarkiska och\r\nmed väldigt strikta gränser mellan saker och ting.\r\nDet här är alltså ett utslag av en sådan modell: hård\r\nchefsfixering och väldigt strikta gränser.</pre><pre>Sedan har vi ett specialproblem. Den enhet som\r\nfungerar dygnet runt sysslar bara med bevakning\r\noch kan alltså inte vara oss till hjälp med andra\r\nsaker. Det blir en obalans mellan bevakning och\r\nservice här i huset. Det blir också en väldigt stor\r\nobalans mellan det som har att göra med dörrar och\r\nfönsterdekorationer och det som har att göra med\r\natt bereda våra ärenden. Se bara på hur liten\r\nutskottsorganisationen är! Den är betydligt mindre\r\nän vad intendenturenheten är. Det här är\r\nprincipiella frågor, och jag ser motionen som en\r\nprincipiell motion. Sedan har jag tagit exempel ur\r\nverligheten. Det är precis som när man motionerar\r\nom andra frågor. Man motionerar om principer och\r\ntar exempel ur verkligheten. Jag tycker inte att det\r\när konstigt att motionera om riksdagshuset, precis\r\nsom man motionerar om världen i övrigt.</pre><pre>Jag tror precis som Olle Svensson att det är en\r\nskärpning på gång när det gäller anslagen. Jag tror\r\nockså att en decentralisering är på gång inom\r\norganisationen. Sådana system som är hårt\r\nhierarkiska fungerar inte. Det kan jag säga efter att\r\nha sysslat med organisationsteorier -- egentligen\r\ndet enda jag har hållit på med förutom politik --\r\nbåde på militär- och på civilsidan. Vi har i huset ett\r\nlärorikt exempel på hur hierarkiska organisationer\r\nfungerar dåligt, därför att kunskapen inte når ut till\r\nde enskilda befattningshavarna.</pre><pre>Anf. 142 OLLE SVENSSON (s):</pre><pre>Herr talman! Bara ytterligare en synpunkt. Jag\r\ntycker visst att Hans Lindblad skall kunna\r\nmotionera om riksdagshuset och föra fram sina\r\nsynpunkter. Vi har diskuterat det här i\r\nkonstitutionsutskottet och i arbetsgruppen. Det har\r\nförekommit enkäter, och förvaltningsstyrelsen har\r\nbehandlat frågan. Det viktiga att komma ihåg -- det\r\nvill jag gärna säga -- är att vi har en organisation,\r\ndär våra förtroendemän har en insyn i\r\nverksamheten. Vi kan genom dessa förtroendemän\r\nframföra våra synpunkter. Vi bör ta bort varje\r\nintryck av att vi anser att den här kritiken är riktad\r\nmot dem som är anställda som våra tjänstemän. Vi\r\nhar ett ansvar för den här organisationen, och vi bör\r\nockså uttala ett tack för den service som vi får här i\r\nhuset. Den är i alla fall rätt hygglig. Vi får inte dra\r\nfelaktiga slutsatser. Det har skett en förändring på\r\nsistone, vilket är värt beröm.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande kulturutskottets\r\nbetänkande 1990/91:KrU9,\r\narbetsmarknadsutskottets betänkande\r\n1990/91:AU15, konstitutionsutskottets\r\nbetänkanden 1990/91:KU15, KU19 och KU20 samt\r\nutbildningsutskottets betänkande 1990/91:UbU3.</pre><pre>Kulturutskottets betänkande KrU9</pre><pre>Mom. 6 (användningen av anvisade medel till\r\nbevakning och utvecklingsverksamhet vid de\r\ncentrala museerna samt anvisande av ytterligare\r\nmedel till bevakning)</pre><pre>Utskottets hemställan bifölls med 175 röster mot\r\n132 för reservation 1 av Ingrid Sundberg m.fl.</pre><pre>Mom. 12 (framtida mark- och/eller\r\nsatellitsändningar av finländsk TV-kanal)</pre><pre>Utskottets hemställan bifölls med 272 röster mot\r\n35 för reservation 4 av Jan Hyttring och Stina\r\nGustavsson. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU15</pre><pre>Mom. 1 (5 § och 33 § första stycket lagen om\r\nanställningsskydd)</pre><pre>Utskottets hemställan bifölls med 250 röster mot\r\n58 för reservation 1 av Sonja Rembo m.fl.</pre><pre>Mom. 6 (ny lönegarantilag)</pre><pre>Utskottets hemställan -- som ställdes mot\r\nreservation 6 av Elver Jonsson m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande 15</pre><pre>Utskottets hemställan bifölls.</pre><pre>Konstitutionsutskottets betänkande 19</pre><pre>Utskottets hemställan bifölls.</pre><pre>Konstitutionsutskottets betänkande 20</pre><pre>Utskottets hemställan bifölls.</pre><pre>Utbildningsutskottets betänkande 3</pre><pre>Utskottets hemställan bifölls.</pre><pre>15 § Vissa normgivningsfrågor rörande\r\nriksbanken m.m.</pre><pre>Föredrogs</pre><pre>konstitutionsutskottets betänkande</pre><pre>1990/91:KU20 Vissa normgivningsfrågor rörande\r\nriksbanken m.m.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 16 §.)</pre><pre>16 § Vissa bidrag till forskningsverksamhet,\r\nm.m.</pre><pre>Föredrogs</pre><pre>utbildningsutskottets betänkande</pre><pre>1990/91:UbU3 Vissa bidrag till\r\nforskningsverksamhet, m.m. (prop. 1990/91:25\r\ndelvis)</pre><pre>Andre vice talmannen konstaterade att ingen talare\r\nvar anmäld.</pre><pre>17 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:65 Ändring i regeringsformen med\r\nanledning av ett europeiskt ekonomiskt\r\nsamarbetsområde</pre><pre>1990/91:67 Ändring i övergångsbestämmelserna till\r\nregeringsformen</pre><pre>Motionerna</pre><pre>med anledning av prop. 1990/91:55 Statlig garanti\r\nför anordnande av olympiska vinterspelen i Sverige\r\når 1998</pre><pre>1990/91:Kr6 av Lars-Ove Hagberg m.fl. (v)</pre><pre>1990/91:Kr7 av Inger Schörling m.fl. (mp)</pre><pre></pre><pre>18 § Anmälan om interpellationer</pre><pre>Anmäldes att följande interpellationer framställts</pre><pre>den 13 december</pre><pre>1990/91:115 av Jan-Olof Ragnarsson (v) till\r\nstatsrådet Maj-Lis Lööw om asylsökande som\r\nkommit till Sverige via Polen:</pre><pre>Statens invandrarverk beslutade den 21 mars 1990\r\natt ''i hög utsträckning sända tillbaka asylsökande\r\nsom reser in i Sverige via Polen''. Även sådana\r\nasylsökande som haft för avsikt att resa igenom\r\nPolen och fortsätta till Sverige för att söka asyl där\r\nhar blivit avvisade till Polen som s.k. första\r\nasylland. Eftersom Polen inte skrivit under\r\nGenèvekonventionen och i det närmaste saknar\r\nasyllagstiftning är det ytterst tveksamt om dessa\r\nåtgärder står i samklang med Sveriges åtaganden\r\nenligt Genèvekonventionen. Regeringen har\r\nemellertid gjort en utfästelse, bekräftad av\r\nstatssekreterare Bo Göransson i en TV-film sänd i\r\nSveriges Televisions kanal 1 den 4 december 1990.\r\nUtfästelsens innebörd är att asylsökande som\r\navvisats från Sverige till Polen som första asylland,\r\ndärefter i Polen intervjuats genom FNs\r\nflyktingkommissariat och befunnits vara flyktingar\r\nenligt Genèvekonventionen samt har släkt med\r\nuppehållstillstånd i Sverige skulle tillåtas återvända\r\ntill Sverige.</pre><pre>FNs flyktingkommissariat har den 3 oktober 1990\r\ntill den svenska regeringen överlämnat en lista med\r\növer 77 ärenden representerande 124 personer som\r\nuppfyller kriterierna i regeringens utfästelse.</pre><pre>Jag vill med anledning av ovanstående fråga\r\nstatsrådet:</pre><pre>1.  Har regeringen besvarat\r\nflyktingkommissariatets framställan och om så är\r\nfallet vilket svar avgav man?</pre><pre>2.  Om svar ej avgivits, när avser regeringen att\r\nbesvara framställningen?</pre><pre>1990/91:116 av Håkan Hansson (c) till\r\nindustriministern om riskkapitalförsörjningen i\r\nsvenskt näringsliv på 90-talet:</pre><pre>Efter ett 80-tal med en mycket expansiv\r\nkapitalmarknad och en god tillgång på\r\nplaceringsvilligt kapital tenderar 90-talet att i detta\r\navseende bli det omvända decenniet.</pre><pre>En dramatisk konjunkturavmattning och ett\r\nfortsatt högt ränteläge kombinerat med fortsatt\r\nbetydande utlandsinvesteringar från svenska\r\nindustriföretag som inte motsvaras av utländska\r\ninvesteringar i Sverige bidrar till en snabb brist på\r\nriskvilligt kapital. I en nyligen presenterad studie\r\nredovisar Aktiefrämjandet de betydande behov av\r\nriskkapital som svenskt näringsliv kommer att\r\nbehöva på 90-talet.</pre><pre>Under 80-talet är det främst de börsnoterade\r\nbolagen som via den publika aktiemarknaden haft\r\nen god tillgång på riskvilligt kapital. De icke\r\nbörsnoterade bolagen och de mindre företagen har\r\ndäremot för sin kapitalförsörjning i all huvudsak\r\nvarit hänvisade till kreditmarknaden och\r\nlånefinansierat kapital.</pre><pre>I början av 80-talet inleddes under de centerledda\r\nregeringarna ett arbete för att skapa förutsättningar\r\nför en utökad riskkapitalmarknad till att omfatta\r\näven de icke börsnoterade bolagen. Tillkomsten av\r\nutvecklingsfonderna, gynnsammare skatteregler\r\nför aktiesparande och tillkomsten av OTC-\r\nmarknaden var några exempel på denna politik.\r\nEfter regeringsskiftet 1982 upphörde detta arbete.</pre><pre>90-talet kommer att ställa stora krav på det svenska\r\nnäringslivets förnyelse. Trots ett expansivt 80-tal\r\nledde devalveringspolitiken 1982 till att svensk\r\nindustris konkurrenskraft ökade. Den paradoxala\r\neffekten av den tredje vägens devalveringspolitik\r\nblev också att presumtiva krisindustrier vändes till\r\nvinstföretag. Strukturomvandlingen och förnyelsen\r\nav svensk industri som hade påbörjats under de\r\ncenterledda regeringarna avstannade. Detta gör att\r\nden svenska industristrukturen i dag framstår som\r\nexceptionellt konjunkturkänslig. Den låga\r\nproduktivitetsutvecklingen kombinerat med en\r\nalltför snabb löne- och kostnadsutveckling leder till\r\natt svensk industris konkurrenskraft nu snabbt\r\nförsämras.</pre><pre>Mycket tyder på att 90-talet för svenskt näringsliv\r\nkommer att ställa stora krav på nyinvesteringar\r\nmen också en aktiv medverkan i den\r\nstrukturomvandling europeisk industri står inför.\r\nDenna strukturomvandling har redan börjat.</pre><pre>En avgörande fråga blir dels i vilken utsträckning vi\r\ni vårt land kommer att kunna mobilisera en\r\nriskkapitalmarknad, dels hur vi förmår öka\r\nintresset från internationellt investeringskapital för\r\natt medverka till svenskt näringslivs\r\nkapitalförsörjning.</pre><pre>Enligt Aktiefrämjandets beräkningar har\r\naktiemarknaden under 80-talets senare del kunnat\r\nförmedla ca 10--12 miljarder kronor per år i nytt\r\nriskkapital. Detta skall då ses mot bakgrund av en\r\nexpansiv period av den svenska aktiemarknaden.\r\nNettokapitaltillförseln för närvarande är ca 13\r\nmiljarder kronor. Det totala behovet är enligt\r\nAktiefrämjandets beräkningar ca 25--35 miljarder\r\nkronor per år under 90-talet. Bakgrunden till det\r\nökade behovet grundar sig främst på svenskt\r\nnäringslivs betydande företagsförvärv utomlands\r\nsom gjorts under 1990 och som kan förväntas ske de\r\nnärmaste åren.</pre><pre>Med hänsyn till det kapitalbehov som dessutom\r\nkommer att finnas bland statliga, kommunala,\r\nkooperativa företag samt inom småföretagssektorn\r\nkan 90-talets behov av nytt riskkapital beräknas bli\r\navsevärt större än vad den nuvarande marknadens\r\nkapacitet tillåter.</pre><pre>80-talets goda kapitaltillgång håller nu dramatiskt\r\npå att försämras. Konjunkturavmattningen\r\nkombinerat med betydande investeringsbehov gör\r\natt ett ackumulerat kapitalbehov nu skapas. De\r\nredan betydande investeringsinsatserna i\r\nVästeuropa som skett från svenska företag\r\nförstärks av det fortsatt höga kostnadsläget i\r\nSverige, men också att EG-marknaden utgör vårt\r\nlands största exportmarknad. Med tanke på det\r\nförsämrade kostnadsläget i Sverige minskar svensk\r\nindustris möjligheter att tilldra sig det\r\ninternationella investeringskapitalets intresse.</pre><pre>Allt talar för att 90-talets riskkapitalmarknad\r\nkommer att ha betydande svårigheter att tillgodose\r\ndet svenska näringslivets behov av kapital. I princip\r\ninträdde denna situation redan under 1989. Skälen\r\ngår att dels hänföra till de brister i aktiemarknadens\r\nsätt att fungera som politiska interventioner på\r\nmarknaden såsom omsättningsskatten bidragit till,\r\ndels den bristande tilltron till det allmänna\r\nekonomiska läget i Sverige.</pre><pre>Under 1990 bedöms svenska placerare köpa\r\nsvenska aktier för ca 14 miljarder kronor. 2\r\nmiljarder av dessa beräknas vara svenska återköp\r\nfrån utlandet. Det motsvarar ett tillflöde\r\nmotsvarande dagens öppna behov av riskkapital,\r\nmen täcker knappast det ökade behovet under 90-\r\ntalet.</pre><pre>De svenska hushållen svarar under detta år för\r\ncirka hälften av nettokapitaltillskottet på den\r\nsvenska riskkapitalmarknaden. Företrädesvis sker\r\ndetta via kollektiva värdepappersplaceringar såsom\r\nallemansfonderna.</pre><pre>För de mindre och medelstora företagen som hittills\r\nvarit i all huvudsak hänvisade till kreditmarknaden\r\nbidrar nu ett högt ränteläge till dramatiskt\r\nförsämrad soliditet.</pre><pre>Den allvarliga grundorsaken till den låga andelen\r\nutländska investeringar i svenska företag går att\r\nhärröra från att de större institutionella placerarnas\r\nlångsiktiga placeringspolitik känner misstro mot\r\nden svenska ekonomin, valutan, svenska aktier och\r\nden ekonomiska politik som förts i landet.</pre><pre>Den bristande tilltron gör att riskkapitalmarknaden\r\ndräneras trots att de legala hindren för\r\ninternationellt riskkapital att investera i svenskt\r\nnäringsliv successivt avvecklas.</pre><pre>Detta hjälper dock föga om tilltron till en\r\nfungerande och marknadskonform penning- och\r\nfinanspolitik fortsättningsvis sviktar. För de icke\r\nbörsnoterade företagen är det snarare en\r\notillräcklig och småföretagsfientlig näringspolitik --\r\ni synnerhet avseende företagsbeskattningen -- som\r\nutgör det primära hindret för tillgången på\r\nriskkapital.</pre><pre>Otvetydigt utgör frågan om hur behovet av\r\nriskkapital för svenskt näringsliv skall kunna\r\ntryggas på 90-talet av vital betydelse för den\r\nlångsiktiga konkurrenskraften, tillväxten och\r\nförnyelsen i det svenska samhället. Utan en\r\nfungerande riskkapitalmarknad och därmed en\r\ntillräcklig investeringsnivå i näringslivet bibehålls\r\ndet höga ränteläget. De höga räntorna drabbar inte\r\nbara företag, utan även hushållen.\r\nRäntekostnaderna är i dag ett av de allra största\r\nekonomiska problemen för många hushåll. Detta\r\när ännu en anledning att snabbt förbättra\r\nriskkapitalförsörjningen.</pre><pre>Förutsättningarna för att detta skall lyckas är att\r\nkapitalbeskattningen utformas så att sparandet i\r\nden svenska ekonomin stimuleras och att\r\nföretagsbeskattningen bidrar till att öka\r\negenfinansieringen och därmed soliditeten i\r\nföretagen. Här gäller det att gå vidare på att\r\nreformera skattesystemet.</pre><pre>Självfallet kan riskkapitalförsörjningen till svenskt\r\nnäringsliv genereras eller formas på olika sätt. En\r\nväg är att som socialdemokratin konstatera den\r\nväxande bristen på riskkapital kombinerat med ett\r\nnegativt hushållssparande utan att åtgärda de\r\ngrundläggande systemfelen för att uppnå en mera\r\nmarknadskonform kapitalmarknad. Ett sådant\r\nsynsätt leder naturligt till åtgärder som frisläppande\r\nav AP-fondernas placeringsrätt, statliga regionala\r\nriskkapitalbolag och ett statligt investmentbolag\r\nsom Fortia. Alla åtgärder i en fortsatt statligt\r\nreglerad riskkapitalmarknad där antalet aktörer på\r\nmarknaden blir få och stora. Resultatet blir en\r\nriskkapitalmarknad utan dynamik, mångfald och\r\nett fortsatt lågt intresse från internationella\r\nplacerare.</pre><pre>Från centerns sida förespråkar vi en annan väg som\r\nbygger på att stimulera det enskilda sparandet och\r\ndärmed riskkapitalförsörjningen till näringslivet.\r\nHärigenom skapas de bästa förutsättningarna för\r\nmångfald och ett spritt ägande. Det personliga\r\nägandet -- oavsett om det gäller i det egna företaget\r\neller i form av en aktiepost i ett större företag --\r\nutgör enligt vår uppfattning drivkraften och\r\nincitamentet för en positiv utveckling av det\r\nsvenska näringslivet. Pluralism i stället för statlig\r\neller privat maktkoncentration minskar riskerna för\r\nmarknadsdominans och monopol. Därför måste\r\ndet personliga ägandet i svenskt näringsliv få en\r\nstarkare ställning på 90-talet. Detta kan ske genom\r\nen fast och konsekvent ekonomisk politik, men\r\nockså att politiska beslut fattas som stimulerar det\r\nenskilda sparandet och personliga ägandet.</pre><pre>Med anledning av ovanstående vill jag fråga:</pre><pre>Vilka industri- och näringslivspolitiska åtgärder\r\ntänker regeringen vidta för att möta näringslivet,\r\noch då främst småföretagens riskkapitalbehov?</pre><pre>Vilka åtgärder avser regeringen vidta för att öka det\r\nenskilda sparandets roll i riskkapitalförsörjningen i\r\nsvenskt näringsliv?</pre><pre>Är regeringen beredd att vidta åtgärder avseende\r\nföretags- och kapitalbeskattningen för att stimulera\r\nriskkapitalförsörjningen i svenskt näringsliv?</pre><pre>19 § Anmälan om fråga</pre><pre>Anmäldes att följande fråga framställts</pre><pre>den 13 december</pre><pre>1990/91:304 av Gudrun Schyman (v) till\r\nutrikesministern om Liberia:</pre><pre>I slutet av november besökte ordföranden i MOJA\r\n(Movement for justice in Africa) Sverige. Besöket\r\nvar en del i en västeuropeisk rundresa med syfte att\r\nfå internationellt stöd för en\r\ndemokratiseringsprocess i Liberia.</pre><pre>Bakgrunden är det senaste halvårets tragiska\r\nutveckling med massakrer, massvält och stora\r\nflyktingströmmar.</pre><pre>För att få ett slut på den destruktiva utvecklingen\r\noch för att förmå den nuvarande militära ledningen\r\natt överlämna makten till demokratiska organ, har\r\nsamtliga politiska partier i Liberia bildat en\r\ninterimsregering. Den söker nu internationellt\r\nerkännande och ber om stöd och hjälp för att få i\r\ngång en demokratisk process med allmänna val.</pre><pre>Min fråga är:</pre><pre>-- avser regeringen att vidta några åtgärder för att\r\nfrämja en demokratisk utveckling i Liberia?</pre><pre>20 § Kammaren åtskildes kl. 21.58.</pre><pre>Förhandlingarna leddes</pre><pre>av  tredje vice talmannen från sammanträdets\r\nbörjan t.o.m. 4 § anf. 16,</pre><pre>av  andre vice talmannen därefter t.o.m. 6 § anf. 51\r\n(delvis),</pre><pre>av  talmannen därefter t.o.m. anf 77,</pre><pre>av  förste vice talmannen därefter t.o.m. 9 § anf. 91\r\n(delvis),</pre><pre>av  talmannen därefter t.o.m. ajourneringen kl\r\n17.56.,</pre><pre>av  tredje vice talmannen därifrån t.o.m. 11 § anf\r\n125 och</pre><pre>av  andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}