{"dokumentstatus":{"dokument":{"hangar_id":"2349359","dok_id":"GH0994","rm":"1993/94","beteckning":"94","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"94","slutnummer":"0","datum":"1994-04-22 00:00:00","systemdatum":"2005-10-27 13:41:44","publicerad":"1994-04-22 00:00:00","titel":"Riksdagens snabbprotokoll 1993/94:94 Fredagen den 22 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{7D197A75-7A44-4009-8EB2-C97D983C7365}","dokument_url_text":"http://data.riksdagen.se/dokument/GH0994/text","dokument_url_html":"http://data.riksdagen.se/dokument/GH0994","dokumentstatus_url_xml":"http://data.riksdagen.se/dokumentstatus/GH0994","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:94</div>\r\n<div class=\"sidhuvud_datum\">Fredagen den 22 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Avsägelse</pre><pre>Tredje vice talmannen meddelande att Christer\r\nWindén (nyd) avsagt sig uppdraget att vara\r\nsuppleant i finansutskottet.</pre><pre>Kammaren biföll denna avsägelse.</pre><pre>2 §  Anmälan om kompletteringsval till\r\nfinansutskottet</pre><pre>Tredje vice talmannen meddelade att Ny\r\ndemokratis riksdagsgrupp på grund av uppkommen\r\nvakans anmält Bo G Jenevall som suppleant i\r\nfinansutskottet efter Christer Windén.</pre><pre>Tredje vice talmannen förklarade vald till</pre><pre>suppleant i finansutskottet</pre><pre>Bo G Jenevall (nyd)</pre><pre>3 §  Beslut rörande utskottsbetänkanden som\r\nslutdebatterats den 21 april</pre><pre>BoU15 Vissa anslag till bostadsförsörjningen m.m.</pre><pre>Mom. 1 (en utredning om bostadpolitiken)</pre><pre>1. utskottet</pre><pre>2. res. 1 (s)</pre><pre>Votering:</pre><pre>155 för utskottet</pre><pre>123 för res. 1</pre><pre>1 avstod</pre><pre>70 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>67 m, 23 fp, 24 c, 24 kds, 16 nyd, 1 -</pre><pre>För res. 1:</pre><pre>112 s, 10 v, 1</pre><pre>Avstod:</pre><pre>1 c</pre><pre>Frånvarande:</pre><pre>26 s, 13 m, 10 fp, 6 c, 2 kds, 7 nyd, 4 v, 2 -</pre><pre>Mom. 2 (en utredning om samhällsförändringen\r\nm.m.)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>263 för utskottet</pre><pre>16 för res. 2</pre><pre>70 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 67 m, 23 fp, 25 c, 24 kds, 10 v, 2 -</pre><pre>För res. 2:</pre><pre>16 nyd</pre><pre>Frånvarande:</pre><pre>26 s, 13 m, 10 fp, 6 c, 2 kds, 7 nyd, 4 v, 2 -</pre><pre>Mom. 3 (reduktion av räntebidragen)</pre><pre>1. utskottet</pre><pre>2. res. 3 (s)</pre><pre>Votering:</pre><pre>156 för utskottet</pre><pre>124 för res. 4</pre><pre>69 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>67 m, 23 fp, 24 c, 24 kds, 17 nyd, 1 -</pre><pre>För res. 4:</pre><pre>112 s, 1 c, 10 v, 1</pre><pre>Frånvarande:</pre><pre>26 s, 13 m, 10 fp, 6 c, 2 kds, 6 nyd, 4 v, 2 -</pre><pre>Mom. 4 (bostadskreditmarknaden)</pre><pre>1. utskottet</pre><pre>2. res. 4 (s)</pre><pre>Votering:</pre><pre>158 för utskottet</pre><pre>123 för res. 4</pre><pre>68 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>67 m, 23 fp, 25 c, 24 kds, 18 nyd, 1 -</pre><pre>För res. 4:</pre><pre>112 s, 10 v, 1</pre><pre>Frånvarande:</pre><pre>26 s, 13 m, 10 fp, 6 c, 2 kds, 5 nyd, 4 v, 2 -</pre><pre>Mom. 8 (utredning om en ny bostadsanvisningslag\r\nm.m.)</pre><pre>1. utskottet</pre><pre>2. res. 6 (s)</pre><pre>Votering:</pre><pre>158 för utskottet</pre><pre>123 för res. 6</pre><pre>68 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>67 m, 23 fp, 25 c, 24 kds, 18 nyd, 1 -</pre><pre>För res. 6:</pre><pre>112 s, 10 v, 1</pre><pre>Frånvarande:</pre><pre>26 s, 13 m, 10 fp, 6 c, 2 kds, 5 nyd, 4 v, 2 -</pre><pre>Mom. 9 (utformningen av kommunernas budgetar)</pre><pre>1. utskottet</pre><pre>2. res. 7 (nyd)</pre><pre>Votering:</pre><pre>262 för utskottet</pre><pre>18 för res. 7</pre><pre>1 avstod</pre><pre>68 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 67 m, 23 fp, 25 c, 23 kds, 10 v, 2 -</pre><pre>För res. 7:</pre><pre>18 nyd</pre><pre>Avstod:</pre><pre>1 kds</pre><pre>Frånvarande:</pre><pre>26 s, 13 m, 10 fp, 6 c, 2 kds, 5 nyd, 4 v, 2 -</pre><pre>Mom. 12 (bostadsbyggandet i Stockholms län)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Mom. 13 (ekonomiskt stöd till delning av stora\r\nlägenheter)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Mom. 14 (en utredning om segregationen i\r\nboendet)</pre><pre>1. utskottet</pre><pre>2. res. 10 (s)</pre><pre>Kammaren biföll utskottets hemställan med\r\nacklamation.</pre><pre>Mom. 15 (hyresnivån i nyare bostäder)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Mom. 17 (ekologiskt byggande)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Mom. 18 (organisationen av de bostadspolitiska\r\nfrågorna i regeringens kansli)</pre><pre>1. utskottet</pre><pre>2. res. 11 (m, fp, c, kds)</pre><pre>Votering:</pre><pre>146 för utskottet</pre><pre>133 för res. 11</pre><pre>70 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>111 s, 1 m, 3 fp, 3 c, 17 nyd, 10 v, 1 -</pre><pre>För res. 11:</pre><pre>66 m, 19 fp, 22 c, 24 kds, 1 nyd, 1 -</pre><pre>Frånvarande:</pre><pre>27 s, 13 m, 11 fp, 6 c, 2 kds, 5 nyd, 4 v, 2 -</pre><pre>Britta Bjelle och Sigge Godin (båda fp) anmälde att\r\nde avsett att rösta nej men markerats ha röstat ja.</pre><pre>Mom. 19 (anslag till räntebidrag)</pre><pre>1. utskottet</pre><pre>2. res. 12 (s)</pre><pre>Votering:</pre><pre>157 för utskottet</pre><pre>123 för res. 12</pre><pre>69 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>67 m, 23 fp, 25 c, 23 kds, 18 nyd, 1 -</pre><pre>För res. 12:</pre><pre>112 s, 10 v, 1 -</pre><pre>Frånvarande:</pre><pre>26 s, 13 m, 10 fp, 6 c, 3 kds, 5 nyd, 4 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>BoU14 Reparation, om- och tillbyggnad av\r\nbostäder m.m.</pre><pre>1. utskottet</pre><pre>2. res. i motsvarande del (s)</pre><pre>Votering:</pre><pre>156 för utskottet</pre><pre>124 för res.</pre><pre>69 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>66 m, 23 fp, 24 c, 24 kds, 18 nyd, 1 -</pre><pre>För res.:</pre><pre>113 s, 10 v, 1</pre><pre>Frånvarande:</pre><pre>25 s, 14 m, 10 fp, 7 c, 2 kds, 5 nyd, 4 v, 2 -</pre><pre>BoU08 Kulturstöd vid ombyggnad m.m.</pre><pre>Mom. 3 (anslag till kulturstöd vid ombyggnad)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>264 för utskottet</pre><pre>18 för res. 1</pre><pre>67 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>113 s, 67 m, 23 fp, 25 c, 24 kds, 10 v, 2 -</pre><pre>För res. 1:</pre><pre>18 nyd</pre><pre>Frånvarande:</pre><pre>25 s, 13 m, 10 fp, 6 c, 2 kds, 5 nyd, 4 v, 2 -</pre><pre>Mom. 4 (beslutsramen till konstnärlig utsmyckning\r\nm.m.)</pre><pre>1. utskottet</pre><pre>2. res. 2 (s)</pre><pre>Votering:</pre><pre>138 för utskottet</pre><pre>125 för res. 2</pre><pre>18 avstod</pre><pre>68 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>66 m, 23 fp, 24 c, 24 kds, 1 -</pre><pre>För res. 2:</pre><pre>113 s, 1 m, 10 v, 1</pre><pre>Avstod:</pre><pre>18 nyd</pre><pre>Frånvarande:</pre><pre>25 s, 13 m, 10 fp, 7 c, 2 kds, 5 nyd, 4 v, 2 -</pre><pre>Mom. 5 (bidraget till konstnärlig utsmyckning efter\r\nutgången av budgetåret 1994/95)</pre><pre>1. utskottet</pre><pre>2. res. 4 (s)</pre><pre>Votering:</pre><pre>140 för utskottet</pre><pre>124 för res. 4</pre><pre>18 avstod</pre><pre>67 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>67 m, 23 fp, 25 c, 24 kds, 1 -</pre><pre>För res. 4:</pre><pre>113 s, 10 v, 1 -</pre><pre>Avstod:</pre><pre>18 nyd</pre><pre>Frånvarande:</pre><pre>25 s, 13 m, 10 fp, 6 c, 2 kds, 5 nyd, 4 v, 2 -</pre><pre>Mom. 9 (beslutsram till icke-statliga kulturlokaler)</pre><pre>1. utskottet</pre><pre>2. res. 10 (s)</pre><pre>Votering:</pre><pre>157 för utskottet</pre><pre>124 för res. 10</pre><pre>68 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>67 m, 23 fp, 24 c, 24 kds, 18 nyd, 1 -</pre><pre>För res. 10:</pre><pre>113 s, 10 v, 1</pre><pre>Frånvarande:</pre><pre>25 s, 13 m, 10 fp, 7 c, 2 kds, 5 nyd, 4 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>BoU09 Allmänna samlingslokaler</pre><pre>Mom. 1 (beslutsramen)</pre><pre>1. utskottet</pre><pre>2. res. 1 (s)</pre><pre>Votering:</pre><pre>156 för utskottet</pre><pre>124 för res. 1</pre><pre>69 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>67 m, 22 fp, 24 c, 24 kds, 18 nyd, 1 -</pre><pre>För res. 1:</pre><pre>113 s, 10 v, 1</pre><pre>Frånvarande:</pre><pre>25 s, 13 m, 11 fp, 7 c, 2 kds, 5 nyd, 4 v, 2 -</pre><pre>Mom. 3 (anslag)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>264 för utskottet</pre><pre>18 för res. 2</pre><pre>67 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>113 s, 67 m, 23 fp, 25 c, 24 kds, 10 v, 2 -</pre><pre>För res. 2:</pre><pre>18 nyd</pre><pre>Frånvarande:</pre><pre>25 s, 13 m, 10 fp, 6 c, 2 kds, 5 nyd, 4 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>NU20 Kommerskollegium</pre><pre>Mom. 5 (auktorisation och godkännande av\r\nrevisorer)</pre><pre>1. utskottet</pre><pre>2. res. (s)</pre><pre>Votering:</pre><pre>137 för utskottet</pre><pre>140 för res.</pre><pre>72 frånvarande</pre><pre>Kammaren biföll res.</pre><pre>Partivis fördelning av rösterna:</pre><pre>För utskottet:</pre><pre>67 m, 23 fp, 24 c, 24 kds, 1 -65 m, 23 fp, 24 c, 24\r\nkds, 1</pre><pre>För res.:</pre><pre>113 s, 1 c, 18 nyd, 10 v, 1 -112 s, 1 c, 18 nyd, 8 v, 1</pre><pre>Frånvarande:</pre><pre>25 s, 13 m, 10 fp, 6 c, 2 kds, 5 nyd, 4 v, 2 -26 s, 15\r\nm, 10 fp, 6 c, 2 kds, 5 nyd, 6 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>4 §  Internationellt utvecklingssamarbete</pre><pre>Föredrogs</pre><pre>utrikesutskottets betänkande</pre><pre>1993/94:UU15 Internationellt\r\nutvecklingssamarbete (prop. 1993/94:100 delvis).</pre><pre>Anf. 1  KRISTINA SVENSSON (s):</pre><pre>Herr talman! I går genomfördes en manifestation\r\nför biståndet här i riksdagen. Många namnkunniga\r\nmedverkande och deltagare diskuterade de\r\nförändringar som skett och som sker i vår omvärld\r\noch vilka konsekvenser detta får för behovet av\r\nbiståndsinsatser. Här fanns representanter för\r\nregering och riksdag, kyrkan, enskilda\r\norganisationer, näringslivet och medierna.</pre><pre>Det var den andra stora utvecklingsdebatten i\r\nriksdagshuset denna vår. I mitten av mars hade\r\nNationalkommittén för befolkningsfrågor anordnat\r\nen stor hearing och debatt som ett led i arbetet för\r\natt fastställa den svenska positionen inför FN-\r\nkonferensen om befolkning och utveckling i Kairo\r\ni september.</pre><pre>Sådana här debatter är nödvändiga för att återföra\r\nbiståndsfrågorna högt upp på den politiska\r\ndagordningen. De är nödvändiga för att skapa en\r\nfruktbärande dialog mellan beslutsfattare,\r\nbiståndsadministratörer, enskilda organisationer\r\noch biståndsengagerade.</pre><pre>Vid de här två tillfällena har det stått alldeles klart\r\natt det finns en insikt om nödvändigheten av att nya\r\nkrav och nya behov av bistånd kräver nytt\r\ntänkande.</pre><pre>1989 förändrades världen. När det stora\r\nSovjetimperiet fallit sönder och nya nationalstater\r\nfötts fick vi börja fundera kring vilka länder som\r\negentligen är utvecklingsländer. En annan\r\nkonsekvens berörde länder i tredje världen och\r\ninnebar att det bistånd som tidigare lämnats av\r\nSovjetunionen nu upphörde. Afghanistan, Angola,\r\nCambodja, Etiopien, Nicaragua och Vietnam\r\ndrabbades alla. Hur skulle det bortfallet\r\nkompenseras?</pre><pre>Demokratiseringsvågen nådde även\r\nenpartistaterna i Afrika. Övergång till politisk\r\npluralism och marknadsekonomi ställde nya och\r\nandra krav än tidigare på biståndsinsatser.</pre><pre>De militära konflikterna och politiska\r\noroligheterna -- inbördeskrigen -- har ökat, och ofta\r\nhar de etniska och religiösa motiv. Bosnien,\r\nSomalia och Rwanda/Burundi är tragiska exempel.\r\nI inbördeskrigens spår flyr människor. Men de\r\nflesta människor på flykt är människor på flykt\r\ninom sitt eget lands gränser. Behoven av\r\nkatastrofinsatser och fredsbevarande insatser på\r\ngrund av interna och nationella konflikter har ökat\r\nunder de senaste åren.</pre><pre>Fredsuppgörelsen mellan Israel och PLO är skör\r\nmen ger ändå hopp om en fredlig och demokratisk\r\nutveckling i Mellanöstern. Den utvecklingen\r\nbehöver stöd, och behovet av bistånd på\r\nVästbanken och Gaza är stort.</pre><pre>Just nu vänds våra blickar mot Sydafrika, och stora\r\nförväntningar knyts till det val som kommer att\r\nhållas i nästa vecka. Bättre bostäder, utbildning,\r\nhälsovård, arbeten till de arbetslösa -- behoven är\r\noändliga, och förväntningarna är stora på snabba\r\nförbättringar. De förväntningarna kommer att\r\nkunna infrias endast om givarsamfundet ställer upp\r\nmed bistånd inom olika samhällssektorer.</pre><pre>Jag har lyft fram de här exemplen på förändringar\r\ni vår omvärld för att fokusera två förhållanden. För\r\ndet första växer kraven på vad bistånd skall\r\nåstadkomma. För det andra är behoven mycket\r\nmer komplexa än tidigare.</pre><pre>Finns det då resurser för att uppfylla de växande\r\nkraven? Svaret är tyvärr nej. FN:s mål att 0,7 % av\r\nBNP skall avsättas av de utvecklade länderna för att\r\nbistå u-länderna är långt ifrån uppfyllt. Biståndet\r\ntill de fattiga länderna uppgick förra året till 60\r\nmiljarder dollar, och det är endast 0,35 % av\r\ngivarländernas BNP. Många givarländer skär\r\ndessutom ned sina biståndsbudgetar på grund av\r\nnationella ekonomiska problem. Andra, t.ex.\r\narabländerna, har minskat till lägsta anslag\r\nnågonsin -- 2 miljarder dollar, att jämföra med 8\r\nmiljarder i början av 80-talet. Enda glädjeämnet är\r\natt Danmark och Japan har ökat sina anslag.</pre><pre>Som vi alla vet har det svenska biståndet också\r\nminskat. Vi låg tidigare i topp vid en internationell\r\njämförelse. Men de neddragningar som skett\r\ngenom krisuppgörelsen och minskningen av\r\nbiståndets värde med upp till 25 % genom kronans\r\nfall innebär att biståndet urholkats.</pre><pre>Vi socialdemokrater anser att enprocentsmålet\r\nsnarast möjligt bör återuppnås. Regeringen har\r\ndeklarerat ambitionen att Sverige inom en\r\nfemårsperiod åter skall nå enprocentsmålet. Det är\r\nvår förhoppning att det skall bli möjligt\r\ndessförinnan.</pre><pre>Att uppfylla de växande kraven på biståndsinsatser\r\när naturligtvis för närvarande en av de stora\r\nutmaningarna för de utvecklade länderna.</pre><pre>Jag har också med mina exempel velat visa på den\r\nkomplexa verklighet i vilken biståndet skall\r\nmedverka till en demokratisk, social och\r\nekonomisk utveckling.</pre><pre>Min slutsats blir att det är absolut nödvändigt att i\r\ndenna omvärldsförändring tänka i nya banor. Vi vet\r\natt resurserna är knappa, och vi vet att behoven är\r\nnärmast omätliga. Vi vet också att behoven ser\r\nannorlunda ut i dag än för bara några år sedan. I\r\nmånga fall handlar det om att humanitära, politiska\r\noch fredsbevarande insatser måste integreras för att\r\nman skall nå resultat.</pre><pre>Kanslihusets svar på de nya utmaningarna består i\r\natt man lägger fram det ena förslaget efter det\r\nandra i syfte att förändra organisationen och styra\r\nbiståndet. Det verkar litet fattigt, tycker jag. På\r\nUD diskuterar man form och organisation i stället\r\nför innehåll. Jag saknar verkligen visioner i\r\nbiståndsdebatten. Om det finns några sådana -- låt\r\noss höra det i dag! Hur ser biståndsministern på de\r\nnya utmaningarna? Hur ser Daniel Tarschys på de\r\nnya utmaningarna?</pre><pre>I onsdags publicerade UNCTAD sin rapport om\r\nLDC-länderna, dvs. de fattigaste länderna i\r\nvärlden. Bland dessa länder är den ekonomiska\r\nsituationen i de afrikanska länderna fortfarande\r\nsärskilt bekymmersam. Tillväxten är försumbar och\r\nnår endast upp till en halv procent. Med\r\nbefolkningsökning innebär det att den faktiska\r\ntillväxten är negativ.</pre><pre>Orsakerna är flera: militära och politiska\r\nkonflikter, torka som förvärrade\r\nlivsmedelssituationen, fallande råvarupriser på\r\nbomull och kaffe, brist på resurser för att täcka\r\nelementära behov som hälsa och utbildning,\r\nutlandsskuld och minskande exportintäkter.</pre><pre>För en tredjedel av de fattigaste länderna är\r\nutlandsskulden högre än ländernas respektive\r\nbruttonationalprodukt. De åtgärder som\r\nUNCTAD föreslår i rapporten är satsningar på\r\nutbildning och hälsovård. Det är\r\nmarknadsekonomiska reformer och ekonomisk\r\neffektivitet inom offentliga sektorn. En sådan\r\nutveckling kräver mer stöd från omvärlden. Men\r\nvad gör regeringen och den borgerliga\r\nutskottsmajoriteten? De minskar biståndet till\r\ndessa länder -- det gäller t.ex. Tanzania, Angola,\r\nMoçambique.</pre><pre>En annan rapport publicerades nyligen av OECD:s\r\nDAC-kommitté. I den redovisas att bistånd har givit\r\nresultat. I ett trettioårigt perspektiv har\r\nbarnadödligheten minskat, medellivslängd ökat,\r\nutbildningsnivån förbättrats. Familjestorlekarna i\r\nAsien och Latinamerika har minskat -- så också i en\r\ndel länder i Afrika. Tidigare biståndsberoende\r\nländer är nu jämbördiga handelspartner.</pre><pre>För oss socialdemokrater står det\r\nfattigdomsinriktade biståndet i förgrunden. Kärnan\r\ni solidaritetens idé är de fattigas rätt till\r\nmänniskovärdighet, till frihet från armod och\r\nförtryck. Biståndets huvudmål är att höja de fattiga\r\nfolkens levnadsnivå.</pre><pre>Om biståndet skall leva upp till dessa ambitioner\r\nmåste det vara långsiktigt. För oss är det av största\r\nvikt att biståndet koncentreras till de fattigaste\r\nländerna och att det utformas så effektivt som\r\nmöjligt med sikte på de mest angelägna behoven.\r\nDet är dock uppenbart att fattigdom inte kan hävas\r\nenbart genom bistånd. Det krävs också att länderna\r\nsjälva utformar en bärkraftig utvecklingspolitik och\r\nbygger de institutioner som krävs. I den processen\r\nkan ett väl utformat bistånd spela en stödjande roll.</pre><pre>En framgångsrik kamp mot fattigdomen kräver att\r\nbiståndet medverkar till en socialt och ekologiskt\r\nansvarsfull marknadsekonomi och ett gott\r\nstyresskick. Dogmatiska marknadsekonomiska\r\nrecept är enligt vår mening ingen lösning.</pre><pre>En viktig del av biståndsarbetet består i att föra en\r\ndialog med mottagarländerna. Särskilt viktig är\r\ndialogen med de länder med vilka Sverige bedriver\r\nett omfattande, långsiktigt samarbete. Det är\r\nnaturligt att i en sådan dialog ta upp frågan hur en\r\ngod samhällsförvaltning kan utvecklas.</pre><pre>Vi socialdemokrater vill särskilt framhålla tre\r\nområden inom biståndet:</pre><pre>--Biståndet skall utgå från mottagarlandets egna\r\nansträngningar och resurser. Biståndet till ett land\r\nmåste utformas mer som process och program än\r\nsom enstaka projekt. En bättre samordning mellan\r\ngivarna kan bidra till att öka effektiviteten.\r\nBiståndet får inte bli alltmer fragmenterat.</pre><pre>--Biståndet skall stödja utvecklingen av\r\ndemokratiska samhällen. Demokratin och\r\nrespekten för mänskliga rättigheter är särskilt\r\nviktiga för de fattiga som saknar andra medel för att\r\nhävda sina intressen.</pre><pre>--Biståndet måste vara starkt kvinnoinriktat.\r\nKvinnans ställning, hennes makt och rättigheter är\r\nockså avgörande för att höja de fattigas\r\nproduktivitet.</pre><pre>Vi anser som tidigare att den förändring av\r\nanslagsstrukturen som genomfördes våren 1993 är\r\ntill nackdel för mottagarländerna, och vi avvisar\r\nden förändringen. Vi anser att samarbetsavtal och\r\nlandramar skall återinföras, eftersom det ger\r\nmottagarlandet en långsiktig planeringstrygghet\r\noch flexibilitet. Med nuvarande system kommer\r\nmottagarländerna i en osäkrare position i\r\nförhållande till givaren. Förutsättningarna för en\r\nkritisk dialog försämras, och det strider mot ett\r\neffektivt bistånd. Det visar all erfarenhet.</pre><pre>Jag beklagar att den politiska samsyn som har\r\nfunnits i fråga om biståndspolitiken inte längre är\r\nen realitet. Det är tydligt att det numera går en\r\nskiljelinje mellan regeringens politik och vår. Det\r\nsyns t.ex. i vår syn på anslagen till enskilda\r\nmottagarländer. Det syns på våra olika\r\nprioriteringar. Som jag har nämnt vill vi ha ett\r\nlångsiktigt bistånd som angriper orsakerna till\r\nfattigdomen och inte ett plåsterbistånd som bara\r\nplåstrar om akuta sår. Vi är inte heller överens om\r\ngrundläggande principer för beredning och\r\nrollfördelning. Jag beklagar verkligen den\r\nutvecklingen.</pre><pre>Låt mig slutligen säga att bistånd är svårt. Det vet\r\nvi alla som arbetar med de här frågorna. Det gäller\r\natt inta en ödmjuk hållning och inte misströsta när\r\nresultaten låter vänta på sig. Ett effektivt bistånd är\r\nberoende av kompetenta myndigheter. Det har vi i\r\nSverige.</pre><pre>Herr talman! Vi socialdemokrater står bakom\r\nsamtliga s-reservationer i betänkandet, men jag\r\nyrkar enbart bifall till reservationerna 2, 3 och 24,\r\nmed hänsyn till kammarens tid.</pre><pre>Anf. 2  LARS MOQUIST (nyd):</pre><pre>Herr talman! Många svenskar ifrågasätter i dag det\r\nsvenska biståndet, både vad avser omfattning och\r\ninnehåll.</pre><pre>I mitten av december 1993 publicerades en ny\r\nundersökning om den svenska biståndsviljan.\r\nUndersökningen visade att 91 % av de tillfrågade\r\nsvenskarna ville ha samma eller lägre bistånd. Av\r\nde tillfrågade ville 9 % öka biståndet, medan 37 %\r\nville minska det. I gruppen på 37 % ville 9 % helt\r\nslopa biståndet. Hela 59 % av dem som ansåg att\r\nbiståndet var ungefär lagom svarade att riksdagen\r\ngjorde rätt när man minskade biståndet med 1 500\r\nmiljoner kronor innevarande budgetår.</pre><pre>Biståndsbehoven är enorma, men vi behöver inte\r\nleta i fjärran länder för att finna dem. De finns på\r\nandra sidan Östersjön. U-hjälpen måste ändras,\r\nbåde till omfattning och inriktning. Vi anser att\r\nSverige skall verka för en global frihandel och att i-\r\nländerna skall avskriva u-ländernas skulder.</pre><pre>Vårt långsiktiga biståndsmål bör vara det av FN\r\nuppsatta målet, nämligen 0,7 % av BNI. Inom\r\ndenna ram skall allt bistånd rymmas -- både det till\r\nfjärran länder och det som går till våra grannar på\r\nandra sidan Östersjön.</pre><pre>Det bilaterala biståndet bör i större utsträckning än\r\nnu ges i bunden form, dvs. i form av svenska\r\nprodukter, tjänster och kunskaper. Vi kräver också\r\nen bättre kontroll av att hjälpen når fram.</pre><pre>Herr talman! Vi vill fördela biståndspengarna på\r\nföljande sätt:</pre><pre>En tredjedel skall vara multilateralt stöd, dvs. gå till\r\nolika världsorganisationer. En tredjedel skall gå till\r\nkatastrofinsatser och folkrörelsebistånd, och en\r\ntredjedel skall gå till våra grannländer på andra\r\nsidan Östersjön.</pre><pre>Sverige fortsätter att vara en av de största\r\nbiståndsgivarna i världen. Vi fortsätter att ha ett\r\nbistånd som ligger kring det s.k. enprocentsmålet.\r\nUtbetalningarna under år 1992 motsvarade drygt\r\n1 % av BNI. Om vi räknar in samarbetet med Öst-\r\noch Centraleuropa uppgår biståndet till det mål\r\nsom riksdagen har uppsatt -- enprocentsmålet.</pre><pre>Statsbudgeten för budgetåret 1994/95 visar på ett\r\nberäknat underskott på 172 miljarder och ett\r\nlånebehov på 220 miljarder. Att i en budget med ett\r\nså enormt underskott fortsätta att upprätthålla ett\r\nbistånd på ungefär 1 % av bruttonationalinkomsten\r\när orimligt. Vi anser att Sverige bör ha det av FN\r\nfastställda målet 0,7 % av BNI som långsiktigt\r\nriktmärke för biståndet, men med hänsyn till våra\r\nbedrövliga finanser bör vi i avvaktan på en budget\r\ni balans sänka vår ambitionsnivå. Vi föreslår att det\r\ntotala biståndet till utvecklingsländerna och till\r\nvåra grannar på andra sidan Östersjön skall uppgå\r\ntill 7,4 miljarder kronor.</pre><pre>Regeringen fortsätter att behandla biståndet till\r\nCentral- och Östeuropa under en särskild titel,\r\nSamarbete med Central- och Östeuropa. Vi\r\nupprepar i år på nytt att alla biståndsanslag borde\r\nsamlas under en enda anslagstitel. Att uppdela\r\nbiståndsanslagen på utomeuropeiska länder, dvs.\r\nutvecklingsländer, och europeiska länder, s.k.\r\nsamarbetsländer, är märkligt -- inte minst mot\r\nbakgrund av att åtta länder i det forna\r\nSovjetunionen numera har ''status'' som\r\nutvecklingsländer.</pre><pre>Uppdelningen synes mera vara ett sätt att förvilla\r\nbegreppen. Det totala biståndet, inklusive till\r\nCentral- och Östeuropa, uppgår till eller överstiger\r\ndet s.k. enprocentsmålet. I förhållande till vår BNI\r\nlåg vi på en delad andraplats med Danmark vad\r\navser biståndsutbetalningar under år 1992. Vi\r\nbetalade ut 1,03 % av BNI. Genomsnittet för de 21\r\nmedlemsländerna i DAC var samma år 0,33 %.\r\nNorge betalade mest -- 1,16 % av sin BNI.</pre><pre>Herr talman! I Asien och Latinamerika har den\r\nekonomiska tillväxten varit stark. Asien hade\r\nunder år 1992 en ekonomisk tillväxt på 6 %, medan\r\nbefolkningstillväxten låg på knappt 2 %. Asiens\r\ngenomsnittliga exportvärde ökade med 8 %. I östra\r\noch sydöstra Asien ökade det långt mer.\r\nMotsvarande siffror för Latinamerika var en\r\nekonomisk tillväxt på 3 % och en\r\nbefolkningsökning på 2 %. Exportvärdet ökade\r\nmed 3 %.</pre><pre>I Afrika är framtidsutsikterna dystrare. Den\r\nekonomiska tillväxten var 1,5 %, medan\r\nbefolkningsökningen var 3 %. Fattigdomen ökade\r\ntrots ett massivt internationellt bistånd, inte minst\r\nfrån Sverige. Värdet av exporten sjönk med 1 %.</pre><pre>Biståndsberoende, svaga styrmedel och\r\nsamhällsstrukturer som försvårar tillväxt i\r\nekonomin är några av orsakerna till att det mesta\r\nhar gått snett. Ytterligare bistånd måste\r\nifrågasättas. Först och främst måste man få bukt\r\nmed befolkningsexplosionen. Den ekonomiska\r\nutvecklingen måste baseras på landets egna\r\nförutsättningar och ske i en takt som landet klarar\r\nav. I dag är biståndsberoendet förödande. Det\r\nmotverkar en utveckling som bygger på landets\r\negna förutsättningar.</pre><pre>I slutet av 1800-talet sprängde jordens befolkning\r\nenmiljardsvallen. 1930 var den 2 miljarder. 1960 var\r\nden 3 miljarder. 1975 var den 4 miljarder, och 1987\r\nvar den 5 miljarder. Med samma takt blir den 6\r\nmiljarder år 1998.</pre><pre>Fördubblingstakten för världens befolkning är nu\r\n42 år. Afrikas befolkning fördubblas på 23 år. I\r\nenskilda länder går det ännu snabbare. När den\r\nekonomiska tillväxten är lägre än\r\nbefolkningstillväxten får människor det sämre och\r\nsämre. 80 % av världens befolkning lever i de s.k.\r\nutvecklingsländerna. Dessa 80 % förbrukar endast\r\n20 % av världens resurser. Det måste ändras.\r\nProblemet är att de regioner som har den snabbast\r\nväxande befolkningen också har de sämsta\r\nförutsättningarna vad avser tillgång till vatten och\r\nbra jord. Vi går helt enkelt mot en enorm katastrof\r\nom inget görs.</pre><pre>Det finns dock ljusglimtar i mörkret. I länder där\r\nman har satsat på familjeplanering har födelsetalen\r\ngått ner från i genomsnitt 6 till 3,5 barn per kvinna\r\ni fertil ålder.</pre><pre>OECD:s biståndsavdelning anger att över 300\r\nmiljoner tillfrågade par saknar tillgång till\r\npreventivmedel. Det är då synnerligen\r\nanmärkningsvärt och beklagligt att endast ca 1,2 %\r\nav det internationella biståndet går till\r\nfamiljeplanering. U-länderna står själva för 80 %\r\nav kostnaderna för familjeplaneringsinsatserna.\r\nKostnaderna för att stoppa\r\nbefolkningsexplosionen -- dvs. att ge hela världens\r\nbefolkning tillgång till preventivmedel, information\r\noch service -- är 7--10 miljarder USD. Dessa pengar\r\nmåste fram.</pre><pre>Sverige bör verka för att frågan förs högst upp på\r\nden politiska internationella agendan, men något\r\nmåste göras genast -- inte sedan, inte längre fram\r\nutan nu.</pre><pre>För internationella åtaganden bör Sverige inte åta\r\nsig en större budgetandel än vad som uttaxeras av\r\nSverige för FN:s ordinarie budget, dvs. för\r\nnärvarande 1,11 %. Det är märkligt att Sverige\r\nfortsätter att ge bistånd till fattiga länder runt om i\r\nvärlden när vi har en ekonomi som är sämst i\r\nvästvärlden. Vi föreslår att alla internationella\r\nåtaganden omprövas och att samma\r\nfördelningsnyckel tillämpas som gäller för FN:s\r\nreguljära budget.</pre><pre>Om vi anser att något område skall prioriteras\r\ngenom högre åtaganden än 1,11 %, skall detta\r\nkunna ske om en motsvarande neddragning sker på\r\nannat område.</pre><pre>Inom området skuldlättnadsåtgärder måste\r\nvärldens rika länder få rätsida på de fattigaste\r\nländernas skuldbörda genom att avskriva sina\r\nfordringar. Sverige har föregått med gott exempel\r\ngenom att efterskänka fordringar. Vi bör\r\ninternationellt verka för att givarländerna avskriver\r\nsina fordringar på de fattiga mottagarländerna och\r\natt handelshindren mellan rika och fattiga länder\r\nminskar. Att pytsa ut bistånd över fattiga länder\r\noch sedan motverka mottagarlandets ekonomiska\r\nutveckling genom handelshinder för\r\nutvecklingsländernas produkter eller genom att\r\nkräva tillbaka enorma lånefordringar är ett\r\ngigantiskt hyckleri.</pre><pre>Ny demokrati anser att vi i ett läge där vi själva\r\nlånar pengar utomlands inte skall ge bistånd i form\r\nav skuldlättnadsåtgärder, eftersom mottagarlandet\r\ni princip använder dessa medel för att avbetala\r\nskulder till utländska banker. Man kan förenklat\r\nuttryckt säga att våra biståndspengar går till andra\r\ni-länders banker. Det vill vi inte vara med om. Det\r\nhar vi inte råd med. Låt varje i-land sörja för sin u-\r\nlandsfordran.</pre><pre>Många mottagarländer lägger en orimligt stor andel\r\nav sin budget på militära utgifter. Ett lands höga\r\nmilitära utgifter borde sätta större spår i den\r\nsvenska budgeten i form av ett reducerat bistånd än\r\nvad som nu sker.</pre><pre>Vi anser att områdena kunskapsöverföring och\r\nkompetensutveckling skall prioriteras än mer än\r\nvad som sker i dag. Det är viktigt att\r\nutvecklingsländerna får ta ett utökat ansvar för sin\r\negen utveckling. Kunskapsöverföring och\r\nkompetensutveckling skall skapa förutsättningar\r\nför utveckling i den takt man klarar av.</pre><pre>Främja investeringsbehovet i ländernas\r\ninfrastruktur genom u-krediter. U-krediterna --\r\nsom är förbehållna u-länder -- bör inriktas på\r\ninfrastruktur och miljö. Vi anser att u-krediterna\r\nockså skall kunna nyttjas för projekt i de baltiska\r\nstaterna, i Polen och i samtliga OSS-stater. Om u-\r\nkrediter kunde nyttjas även för projekt i Baltikum,\r\nPolen och Ryssland skulle detta också leda till\r\npositiva effekter för svenskt näringsliv.</pre><pre>Vi anser att biståndsanslagen i större utsträckning\r\nskall avse samarbetet med Baltikum, Öst- och\r\nCentraleuropa. Bistånd förmedlat genom\r\nfolkrörelser och enskilda organisationer bör vara\r\nett viktigt inslag i biståndsprogrammet. Vi föreslår\r\nånyo att man inför principen 70--30 i stället för 80--\r\n20 i ekonomisk fördelning mellan staten och\r\norganisationen. Folkrörelsernas andel ökar --\r\nstatens minskar.</pre><pre>Vi önskar också en avsevärt bättre redovisning av\r\nbiståndet. Allmänheten måste få en saklig\r\ninformation om olika utvecklingsprojekt -- både\r\növer sådana som gått bra och över sådana som\r\nmisslyckats.</pre><pre>Herr talman! När det gäller det multilaterala\r\nbiståndet vill jag nämna följande beträffande vissa\r\norganisationer, fonder och banker.</pre><pre>FN:s utvecklingsprogram, UNDP, är FN-systemets\r\ncentrala organ för finansiering av tekniskt bistånd.\r\nSverige är den sjunde största biståndsgivaren.\r\nSveriges ekonomi är inte sådan att vi kan fortsätta\r\natt vara en av de största biståndsgivarna. Bördorna\r\nmåste fördelas på ett sätt som motsvarar\r\ngivarländernas ekonomi.</pre><pre>FN:s kapitalutvecklingsfond, UNCDF, ger\r\nfinansiellt och tekniskt bistånd till småskaliga\r\ninvesteringsprojekt. Sverige är en av de största\r\nbiståndsgivarna. Vi kan inte fortsätta med detta.</pre><pre>För FN:s befolkningsfond, UNFPA, föreslår vi en\r\nhöjning av anslaget med 40 miljoner kronor till 180\r\nmiljoner kronor. Befolkningsfrågan är, som jag\r\ntidigare nämnt, utvecklingsländernas största\r\nproblem. FN måste på allvar ta itu med denna fråga\r\noch ge den högsta prioritet.</pre><pre>FN:s barnfond, UNICEF, erhöll för budgetåret\r\n1992/93 sammanlagt 765 miljoner kronor. Flera\r\neuropeiska stormakter finns inte med bland de\r\nstörre givarna. Sverige kan inte vara bäst i allt. Vi\r\nföreslår en reducering till 100 miljoner kronor.</pre><pre>Världslivsmedelsprogrammet, WFP, spelar en\r\nbetydelsefull roll för samordningen av\r\nlivsmedelsleveranser. Det är dock viktigt att\r\nsamtidigt erinra sig de konsekvenser i det\r\nmottagande landets jordbruksproduktion som kan\r\nbli följden av långvarig livsmedelshjälp.\r\nLivsmedelsleveranserna bör inriktas på akuta\r\nkriser. Vi föreslår att anslaget reduceras med 220\r\nmiljoner kronor till 50 miljoner kronor.</pre><pre>Anslaget till FN:s flyktinghjälp för\r\npalestinaflyktingar, UNRWA, bör slopas. Sverige\r\nvar år 1991 den tredje största givaren. Avtalen den\r\n13 september 1993 mellan PLO och Israel\r\nförändrade förutsättningarna för fortsatt\r\nflyktinghjälp. Vi föreslår att det svenska biståndet\r\nhelt upphör fr.o.m. budgetåret 1994/95.</pre><pre>Vi föreslår en höjning av anslaget till FN:s\r\nflyktingkommissarie, UNHCR, med 100 miljoner\r\nkronor i förhållande till regeringens förslag.\r\nUNHCR har genom flyktingproblematiken på\r\nBalkan fått än större finansieringsbekymmer. Vår\r\nföreslagna höjning räcker för att ge ytterligare\r\n100 000 flyktingar mat och tak över huvudet.</pre><pre>Herr talman! Jag skall också säga några ord om det\r\nbilaterala biståndet. ''Målet är noll procent''. Den\r\nrubriken är hämtad från Svenska Dagbladets\r\nledarsida sommaren 1993. I artikeln konstateras\r\nnog så riktigt att ''Det finns samma risk med bistånd\r\nsom med all socialpolitik -- att bidragen\r\npassiviserar -- att de subventionerar ett destruktivt\r\nbeteende''.</pre><pre>Vi föreslår att det bilaterala biståndet helt slopas\r\nvad avser Asien och Central- och Sydamerika och\r\natt det länderfördelade biståndet till Afrika\r\nreduceras med ca 96 % i förhållande till\r\nbudgetförslaget. Inte minst rationaliseringseffekter\r\ninom svensk administration -- hemma och\r\nutomlands -- gör att biståndet bör koncentreras till\r\nett färre antal länder. På sikt vill vi avveckla hela\r\nländerbiståndet genom SIDA. Vi vill att det\r\nbilaterala biståndet i stort sett endast skall bestå av\r\nkatastrofbistånd och bistånd genom folkrörelser\r\noch andra enskilda organisationer.</pre><pre>Inom anslaget ''Demokrati, mänskliga rättigheter\r\noch humanitärt bistånd'', anser vi att inga medel\r\nlängre bör avsättas till organisationer inom\r\nSydafrika.</pre><pre>En höjning av anslaget ''Katastrofer och\r\nåteruppbyggnad m.m.'' är motiverad. Men med de\r\nusla finanser Sverige för närvarande har föreslår vi\r\noförändrat anslag, dvs. 1 181 miljoner kronor,\r\njämfört med innevarande budgetår. Större delen av\r\nanslaget, eller 700 miljoner kronor, bör avsättas för\r\ninsatser i Central- och Östeuropa, främst då i det\r\nforna Jugoslavien.</pre><pre>Herr talman! Litet senare under dagen kommer\r\nSimon Liliedahl att närmare beröra vårt förslag om\r\nen katastrof- och biståndsbataljon, Swedaid, varför\r\njag inte går in på den frågan här.</pre><pre>Herr talman! Avslutningsvis vill jag yrka bifall till\r\nvåra reservationer 1, 4, 8, 11, 12, 22, 23, 25, 26, 27,\r\n28, 30 och 35 och motsvarande avslag på utskottets\r\nhemställan.</pre><pre>Anf. 3  BERTIL MÅBRINK (v):</pre><pre>Herr talman! Det nya GATT-avtalet skrevs under i\r\nMarrakech förra veckan. Avtalet är enligt en enig\r\nexpertis mycket bra för världens rika länder och för\r\ntillväxtländerna i Sydostasien. Samma expertis är\r\nenig om att de fattigaste staterna är avtalets\r\nförlorare. Beräkningar visar bl.a. att Afrikas BNP\r\nkommer att sjunka år 2002 på grund av avtalet.</pre><pre>Den ekonomiska världsordningens dom mot de\r\nfattigaste staterna understryks nu ytterligare av en\r\nfärsk rapport från UNCTAD. Den ekonomiska\r\nnedgången i världens 47 fattigaste stater har\r\nbromsats något, men någon ekonomisk\r\nåterhämtning kan man inte tala om. UNCTAD\r\nkonstaterar att de sociala och ekonomiska villkoren\r\ni dessa länder förblir ytterst besvärliga. Det finns\r\nsåledes inget nytt under solen. Det rika blir rikare,\r\noch de fattiga blir fattigare.</pre><pre>Den fattiga delen av jordens totala befolkning\r\nuppgår numera till 80 %. Dessa 80 % delar på\r\nendast 16 % av jordens totala produktion av varor\r\noch tjänster. Den rika delen av befolkningen, 15 %,\r\nnjuter frukterna av 70 % av jordens BNP.</pre><pre>Det är i det här sammanhanget man skall se\r\nregeringens biståndspolitik, som fått majoritet i\r\nutskottet och som vi nu skall fatta beslut om här i\r\nkammaren. Utskottet betonar särskilt\r\nfattigdomsinriktningen av det svenska biståndet.\r\nNågon sådan fattigdomsinriktning är emellertid\r\nsvår att se i regeringens biståndspolitik.</pre><pre></pre><pre>Regeringen oroar sig lika mycket, eller mer, för att\r\nsvenska företag inte i tillräcklig utsträckning deltar\r\npå den multilaterala biståndsmarknaden som för\r\nfattigdomen i tredje världen.</pre><pre>Afrika, världens fattigaste kontinent, föreslås få\r\n122,5 miljoner kronor mindre i svenskt bistånd\r\njämfört med innevarande budgetår. Största delen\r\nav den nedskärningen drabbar Angola -- ett land\r\nsom står i ett gränslöst behov av utländsk hjälp.\r\nGuinea Bissau -- ett utfattigt land som gjort stora\r\nframsteg mot demokrati -- föreslås få noll och intet\r\ni basprogrambistånd.</pre><pre>Detta kallar inte Vänsterpartiet för\r\nfattigdomsinriktat bistånd. Till skillnad från\r\nregeringen vill vi höja biståndet till världens\r\nfattigaste kontinent -- den kontinent som är den\r\nstora förloraren i GATT-avtalet och som på grund\r\nav den orättvisa ekonomiska världsordningen\r\nfortsättr att sjunka djupare in i fattigdomen. Vi\r\nyrkar därför i vår -- eller min -- meningsyttring bl.a.\r\npå höjningar till i stort sett samtliga mottagarländer\r\ni Afrika.</pre><pre>Sverige var länge ett föregångsland i fråga om u-\r\nlandspolitik. Det som gjorde oss till ett\r\nföregångsland och gav oss respekt i tredje världen\r\nvar bl.a. att vi gav minst 1 % av våra samlade\r\ninkomster i u-landsbistånd. Den borgerliga\r\nregeringen, med socialdemokraternas oförklarliga\r\nstöd, gjorde emellertid så kraftiga nedskärningar\r\nförra året att enprocentsnivån inte längre\r\nuppnåddes. Årets höjning med 400 miljoner, som\r\nbiståndsministern under moderat motstånd lyckats\r\nfå igenom, räcker inte på långa vägar för att\r\nåterställa nivån.</pre><pre>I urholkningen av biståndet ingår dessutom att\r\nbetrakta asylkostnader och bidrag till FN:s\r\nfredsbevarande verksamhet som\r\nutvecklingsbistånd. Detta är inte\r\nutvecklingsbistånd och skall därför inte belasta\r\nbiståndsbudgeten. Räknas dessa kostnader på 800\r\nmiljoner bort, vilket Vänsterpartiet anser bör\r\ngöras, blir regeringens förslag 12,5 miljarder\r\nkronor. Det motsvarar endast 0,87 % av BNI.</pre><pre>Den kraftiga nedskärningen av biståndet har fått\r\nnegativa konsekvenser för svensk\r\nbiståndsverksamhet. Vänsterpartiet yrkar därför\r\npå en återställning till enprocentsnivån i två steg.\r\nDet första steget innebär enligt Vänsterpartiet ett\r\nanslag på ca 13,5 miljarder exklusive asylkostnader\r\noch bidrag till FN-styrkor.</pre><pre>Utskottsmajoriteten har ställt sig bakom\r\nregeringens förslag att skapa en ny post under\r\nbiståndsanslaget, det s.k. C 4-anslaget, Stöd till\r\nekonomiska reformer och skuldlättnad. Med det\r\nförslaget vill regeringen slå två flugor i en smäll.\r\nMan vill dels genom att lyfta ut importstödet från\r\nSIDA:s domäner öka den politiska styrningen av\r\nbiståndet, dels ytterligare strömlinjeforma svenskt\r\nbistånd efter den modell för utveckling som\r\nVärldsbanken och Internationella valutafonden\r\nstår för.</pre><pre>Det mesta av pengarna under detta anslag kommer\r\natt gå via Världsbankens\r\nstrukturanpassningsprogram för Afrika. Dessa\r\nstrukturanpassningsprogram sker på mycket hårda\r\nmarknadsliberala villkor -- devalvering, minskning\r\nav statsutgifterna eller med andra ord den\r\noffentliga sektorn, slopande av\r\nlivsmedelssubventioner. Allt detta sker för att\r\nländerna skall tvingas föra den exportledda\r\nutvecklingspolitik som Världsbanken, IMF och den\r\nsvenska regeringen tror är den ''enda vägen'' mot\r\nutveckling.</pre><pre>Effekterna av denna politik är dock\r\nväldokumenterade: drastisk försämring av hälso-\r\noch sjukvård, skolväsende och social service.\r\nObservera att detta sker i länder där dessa sociala\r\nsektorer sedan tidigare är ytterst outvecklade.</pre><pre>Två exempel på länder där\r\nstrukturanpassningsprogrammen haft negativa\r\neffekter på människors sociala standard är\r\nZimbabwe och Ghana. I Zimbabwe har\r\nprogrammet lett till en neddragning inom\r\nhälsovården med 30 % per person och som en följd\r\nav det en fördubbling av antalet dödsfall i barnsäng.\r\nDet har också orsakat en kraftig minskning av\r\nantalet skolelever i grundskolan. I Ghana kan man\r\nnumera skryta med att man inte längre har några\r\nköer till skolorna och sjukvården. Förklaringen är\r\nenkel: De höga avgifter som regeringen fastställt\r\nför att kunna minska statsutgifterna och därmed få\r\nVärldsbankslån har gjort att inga fattiga längre har\r\nråd att betala. Hur skall dessa länder kunna\r\nutvecklas när barnen inte ens få gå i skolan?</pre><pre>Det är sådana här konsekvenser som fått UNCTAD\r\natt i sin rapport, som jag tidigare refererade till,\r\nuppmana regeringarna i de fattigaste staterna att\r\nsatsa mer resurser på utbildning och hälsovård. Gör\r\nde inte det, så kommer de skador som\r\nmarknadsekonomins brister skapat att få svåra\r\nkonsekvenser och hämma utvecklingen\r\nutvecklingen.</pre><pre>Det är dags för Sveriges regering och riksdag att\r\nockså inse vilka skadliga effekter\r\nmarknadsekonomi A  la Världsbanken har för de\r\nfattiga länderna. Riksdagen borde som ett led i det\r\nuppvaknandet avslå regeringens förslag att anslå 1\r\nmiljard under det nya C 4-anslaget.</pre><pre>Herr talman! I biståndssammanhang har den\r\nborgerliga regeringen försökt göra demokrati och\r\nmänskliga rättigheter till en biståndsfråga. Man har\r\nockså tillsatt en mänskliga-rättighets-minister, som\r\när biståndsministern. I konkret politik märks dock\r\ninte MR-intresset speciellt mycket. Exempelvis\r\nföreslår regeringen -- och utskottsmajoriteten -- en\r\nsänkning av biståndsanslaget för demokrati och\r\nmänskliga rättigheter från 650 till 595 miljoner\r\nkronor. Det är naturligtvis ett förslag som\r\nVänsterpartiet inte kan ställa upp på. Vi vill i stället\r\nse en ordentlig satsning på denna form av bistånd\r\noch föreslår en höjning till 700 miljoner.</pre><pre>Regeringen visar inte bara bristande vilja till\r\nsatsning på demokrati- och MR-bistånd. Den visar\r\nockså en dubbelmoralens politik. Länder som\r\nKina, Indonesien och Marocko har erhållit eller\r\nkommer att erhålla svenskt statligt bistånd i form av\r\nu-krediter. Utskottet, som tillstyrker regeringens\r\nförslag, försvarar detta med att biståndsnärvaro\r\nskall ses som ett viktigt påverkans- och\r\ndialoginstrument i en samlad svensk politik\r\ngentemot dessa länder. Det är ett oacceptabelt\r\nförsvar som luktar bortförklaring lång väg.</pre><pre>Regimerna i dessa tre länder bryter mot de\r\nmänskliga rättigheterna genom att systematiskt\r\nfängsla, tortera och mörda politiskt oppositionella.\r\nDessutom bryter de på det grövsta mot folkrätten\r\ngenom att ockupera andra länder -- Kinas\r\nockupation av Tibet, Indonesiens ockupation av\r\nÖsttimor och Marockos ockupation av Västsahara.</pre><pre>Det är obegripligt hur u-kreditgivning till dessa\r\nstater kan ses som en del av en dialog som skall leda\r\nfram till en förbättring av MR-situationen. U-\r\nkrediter är ju den mest kommersiella form av\r\nbistånd vi har. När sådana ges handlar det om\r\naffärer och ingenting annat. Vad menar regeringen\r\noch utskottsmajoriteten egentligen? Menar de att\r\nSverige inte kan utöva påtryckningar på regimerna\r\ni dessa stater annat än med hjälp av u-krediter som\r\nutpressningsmedel? Nej, givetvis ligger det inte till\r\nså. Utskottets formulering litet längre fram i\r\nbetänkandet ger svaret på vad u-kreditgivningen till\r\ndessa länder i själva verket handlar om.</pre><pre>Utskottet säger angående u-kreditgivning till\r\nutvecklingsprojekt att då ''ges svenska företag\r\nmöjlighet att konkurrera på likvärdiga villkor med\r\nföretag från andra OECD-länder''. Det är\r\nsanningen bakom det hela.</pre><pre>Herr talman! Jag har avgivit en omfattande\r\nmeningsyttring. Det skulle ta väldigt lång tid att\r\nvotera på varje moment. Det besväret tänker jag\r\ninte orsaka kammaren. Men om jag inte yrkar bifall\r\ntill hela meningsyttringen betyder det inte att jag\r\ninte skulle stå bakom alla punkter. För att spara\r\nkammarens tid yrkar jag bifall till min\r\nmeningsyttring under mom. 1, 53--110 och 117--\r\n121.</pre><pre>Anf. 4  DANIEL TARSCHYS (fp):</pre><pre>Herr talman! Det är en splittrad bild som vi möter\r\nnär vi i dag ser ut över världen. Vi ser länder där\r\nbefolkningen fortfarande lever i yttersta armod. Vi\r\nser att levnadsstandarden faktiskt sjunker genom\r\nen snabb befolkningsökning. Men vi ser också\r\nländer som har börjat att utvecklas mot ökad\r\nvälfärd. Vi ser länder där utvecklingen kraftigt har\r\nskjutit fart under de senaste åren och där man kan\r\nskönja, inte en välfärd som är av svensk nivå men\r\nändå en avsevärt högre livskvalitet än vad man hade\r\nför bara 5--10--15--20 år sedan.</pre><pre>Den splittrade bilden visar att det finns olika\r\nutvecklingsvägar, att länderna kan lära av\r\nvarandra, att de utvecklingsansträngningar som\r\ngörs inom de olika samhällena kan bära frukt. Det\r\när självfallet inte framför allt bistånd som leder till\r\nutveckling, utan det är de\r\nutvecklingsansträngningar som görs i de olika\r\nländerna. Biståndet har en oerhört viktig roll för att\r\nstimulera, för att bidra till att stödja, men den\r\navgörande kraftutvecklingen måste ske inom de\r\nolika länderna.</pre><pre>Vad är det då som utmärker de länder som det går\r\nnågorlunda bra för? Ja, det är många olika faktorer.\r\nMen en viktig faktor är att den ekonomiska\r\naktiviteten har blivit livligare inom dessa länder, att\r\ndet har skett ett ökat handelsutbyte inom\r\nsamhällena, men också en starkare anknytning till\r\nvärldsekonomin. Jag tror att man kan generalisera\r\ni detta hänseende och säga att de länder som har\r\nlyckats få fart på sin utveckling har i allmänhet fått\r\nen starkare anknytning till världsekonomin och ett\r\nstörre internt ekonomiskt utbyte.</pre><pre>Det är faktiskt så, Bertil Måbrink, att det är\r\nframgångsrika marknadsekonomier som har\r\nlyckats få fart på utvecklingen, inte framgångsrika\r\nplanekonomier. Det är inte planekonomin som har\r\nfått fart på den här processen, utan det är handel\r\noch ekonomiskt utbyte som är den riktigt stora\r\nmotorn i utvecklingsprocessen.</pre><pre>Detta är en utveckling som vi på många olika sätt\r\nsjälvfallet skall stödja genom vårt bistånd. Jag är\r\nglad över att det råder en mycket bred samsyn i\r\nriksdagen som omfattar nästan alla partier om att\r\nutvecklingsbiståndet är en viktig del av svensk\r\nutrikespolitik. Jag kan inte se att det är annat än\r\nkonstlade skyttegravar som Kristina Svensson\r\nförsöker att gräva när hon beskriver debattläget\r\nmellan partierna som sådant att det skulle råda\r\nstora skillnader på detta område. Tvärtom visar det\r\nbetänkande som vi nu behandlar att det råder ett\r\nmycket brett samförstånd om de grundläggande\r\nfrågorna inom biståndet.</pre><pre>Vi är på det hela taget överens om målet för det\r\nsvenska biståndet. När jag läser den\r\nsocialdemokratiska reservationen och lyssnar till\r\nKristina Svensson i vad gäller målet för biståndet\r\noch jämför detta med vad som står i majoritetens\r\nskrivning och i regeringens proposition, hittar jag\r\nfaktiskt ingen skillnad av betydelse. Vi är överens\r\nom att det stora målet för svenskt bistånd är att det\r\nskall syfta till att häva fattigdomen i världen. Det\r\nkräver självfallet många olika strategier.</pre><pre>Det finns en mängd olika metoder som kan\r\nanvändas för att häva fattigdomen. Jag reagerar\r\nskarpt när jag hör Kristina Svensson tala\r\nnedsättande om plåsterbistånd. Plåsterbistånd,\r\nkatastrofbistånd, är nödvändigt som en ingrediens\r\ni vårt biståndspaket. Vi måste kunna ha\r\nmöjligheten att hämma ett aktut blodflöde där det\r\npågår. Vi måste ha beredskap för insatser i Somalia,\r\ni Jugoslavien och i många andra länder där det\r\nverkligen krävs akut bistånd. Vi har självfallet inte\r\nden illusionen att detta har långsiktiga effekter på\r\nfolkens levnadsnivå -- för detta krävs just\r\nlångsiktigt bistånd. Den stora huvuddelen av det\r\nsvenska biståndet syftar till att stödja långsiktiga\r\nutvecklingsansträngningar. Men katastrofbiståndet\r\nkan icke avvaras. Det är en viktig och nödvändig\r\ndel i våra samlade biståndsansträngningar.</pre><pre>Om man studerar det socialdemokratiska\r\nalternativet finns det då en del skillnader i vad\r\ngäller budgetteknik. Man har andra föreställningar\r\nom hur budgeten skall vara uppställd, hur pengarna\r\nskall fördelas på det stadium som vi nu diskuterar,\r\nnämligen under riksdagsbehandlingen. När man\r\nsedan kommer fram till hur mycket pengar som når\r\nde olika länderna är det ingalunda säkert att\r\nregeringens alternativ leder till mindre anslag till\r\nTanzania, till Angola och till de övriga länder som\r\nKristina Svensson räknade upp. Jag frågar mig bara\r\nhur mycket pengar som vi på det här stadiet\r\nöronmärker och hur mycket som kommer dessa\r\nländer till godo genom andra mera\r\nändamålsbestämda anslag som regeringen föreslår.</pre><pre>Socialdemokraterna går emot förslaget om att man\r\nskall inrätta ett anslag på 1 miljard för att stödja\r\nekonomiska reformer och skuldlättnader.\r\nSocialdemokraterna vill i stället fördela ungefär\r\nmotsvarande pengar på olika länderanslag.\r\nSjälvfallet blir då länderanslagen större, men\r\npoängen med regeringens uppläggning är att den\r\nskapar en större flexibilitet. Den gör det möjligt att\r\ngöra prövningar och att använda pengarna så, att\r\nde kommer till bäst nytta när anslagen så\r\nsmåningom skall hanteras.</pre><pre>Det finns självfallet en viss motsättning mellan\r\nmottagarländernas önskemål att veta precis hur\r\nstora anslagen skall vara och Sveriges behov av att\r\nkunna förhandla med staterna, att kunna fördela\r\nmedlen så, att de kommer till störst nytta, att kunna\r\nta hänsyn till i vilken utsträckning som villkor\r\nuppfylls. Denna motsättning avspeglas i budgetens\r\nuppställning. Vi måste skapa en trygghet hos våra\r\nmottagarländer att vår satsning är långsiktig. Vi\r\nmåste å andra sidan behålla en handlingsfrihet, så\r\natt resurserna kan anpasas på det sätt att de\r\nkommer till störst nytta. De olika bedömningar i\r\ndet här avseendet som avspeglas i propositionen\r\nrespektive i den socialdemokratiska reservationen\r\nuppfattar jag inte som principiella skillnader utan\r\nsom praktiska och tekniska meningsskiljaktigheter\r\nom vad som är den optimala budgettekniken.</pre><pre>Herr talman! Klockan tickar, och jag hinner inte gå\r\nin så mycket på Lars Moquists anförande. Jag vill\r\nbara ta upp en enda punkt. Lars Moquist sade att\r\nNy demokrati önskar främja kompetensutveckling\r\noch kunskapsöverföring. Jag har väldigt svårt att få\r\ndetta att gå ihop med det som jag år efter år har sett\r\ni Ny demokratis alternativ. Det brukar nämligen gå\r\nut på att radikalt minska svenskt forskningsbistånd,\r\natt avskaffa Nordiska Afrikainstitutet och att över\r\nhuvud taget lägga en våt svamp över allt det som\r\nhar med kunskaper om u-länder att göra. Hur kan\r\nman, Lars Moquist, åstadkomma\r\nkunskapsöverföring och kompetensutveckling om\r\nman i Sverige drastiskt vill reducera resurserna till\r\nkunskaper om u-länder?</pre><pre>Herr talman! Jag yrkar bifall till utskottets\r\nhemställan i alla delar.</pre><pre>Anf. 5  KRISTINA SVENSSON (s) replik:</pre><pre>Herr talman! Vi kan konstatera att vi är överens om\r\ndet övergripande målet att bistånd skall vara\r\nfattigdomsinriktat. En nyckelfråga där vi når olika\r\nslutsatser är när det gäller långsiktigheten. Vi\r\nsocialdemokrater menar att bistånd måste vara\r\nlångsiktigt för att det skall göra nytta och vara\r\neffektivt. Mottagarländerna måste kunna planera\r\npå lång sikt i fråga om det bistånd som de får från\r\nSverige. Det kan de inte göra längre i och med det\r\nnya systemet som har införts. Vi kan inte se att det\r\nnya systemet främjar långsiktigheten, och vi är\r\nmycket kritiska till detta. Det är viktigt att det\r\nkommer fram här att det finns den skiljaktigheten\r\nmellan oss.</pre><pre>Jag har inte påstått att katastrofbiståndet skall\r\navvaras. Självfallet kan vi inte göra det. Jag var\r\nmycket tydlig i min inledning för att visa just att\r\nbehoven är så otroligt stora. Men man måste också\r\nse att katastrofbiståndet inte löser problemen på\r\nlång sikt. Det är självklart att det inte gör det. Man\r\nmåste analysera orsakerna och fördela större\r\nbelopp på sådana åtgärder som främjar utbildning,\r\nhälsovård osv.</pre><pre>Beträffande framgångsrika marknadsekonomier är\r\nvi överens. Men jag vill tillägga att det är mycket\r\nviktigt att det är sociala marknadsekonomier som\r\nutvecklas, marknadsekonomier som tar sociala\r\nhänsyn. Man får inte glömma bort att ett land med\r\nframgångsrik marknadsekonomi också kräver en\r\nstark stat som står för utbildning, hälsovård,\r\nrättsväsende osv. Detta är en nyanserad\r\nframställning som vi måste hålla i minnet.</pre><pre>Anf. 6  DANIEL TARSCHYS (fp) replik:</pre><pre>Herr talman! Långsiktigt bistånd kan inte bara\r\nhandla om att mottagarlandet långsiktigt skall\r\nkunna lita på att en viss summa pengar eller en viss\r\nsamling resurser kommer landet till del.\r\nLångsiktighet är ett mycket vidare begrepp som\r\ninrymmer en bestämd vilja att göra nytta och att\r\nockså kunna ställa villkor för hur biståndet skall\r\nutnyttjas.</pre><pre>Om ett mottagarland vet att resurserna kommer,\r\noavsett hur man hanterar dem, uppstår inte den\r\neffektivitet som vi alla önskar för biståndet.\r\nTvärtom kan det då bli en mycket ineffektiv\r\nanvändning av resurserna. Det är därför viktigt att\r\nlöftena inte görs så rundhänta att de i\r\nmottagarlandet kan lita på att de får sina resurser,\r\noavsett hur de hanteras. Det är viktigt att vi skall\r\nkunna ställa villkor när vi ger bistånd. Det kräver\r\natt vi också på svensk sida faktiskt bibehåller en viss\r\nhandlingsfrihet och att vi inte ger löften som måste\r\ninfrias, oavsett hur resurserna hanteras.</pre><pre>Jag uppfattade det så, att Kristina Svensson tog\r\ntillbaka det olyckliga ordet plåsterbistånd. Vi är\r\ntydligen överens om det behövs plåster vid akut\r\nblodflöde. Vi är för vår del benägna att ge ett litet\r\nstörre utrymme för katastrofbiståndet än vad\r\nKristina Svensson och socialdemokraterna är i sin\r\nreservation. Här finns skillnader mellan\r\nsocialdemokraterna och regeringen.\r\nSocialdemokraterna vill ge mindre pengar till\r\nenskilda organisationer, forksningsbiståndet och\r\nkatastrofbiståndet. Ni menar att det stora anslaget\r\nför betalningsbistånd och för skuldsanering inte bör\r\ninrättas.</pre><pre>Jag har mycket svårt, Kristina Svensson, att få det\r\nsistnämnda att gå ihop med det som också efterlyses\r\ni er reservation, nämligen en radikal skuldstrategi.\r\nHur kan man kräva en radikal skuldstrategi om\r\nman inte är beredd att avsätta anslag för en sådan?</pre><pre>Anf. 7  KRISTINA SVENSSON (s) replik:</pre><pre>Herr talman! Det är viktigt att ha respekt för\r\nmottagarlandet. Den dialog som skall föras mellan\r\ngivare och mottagarland måste bygga på ömsesidig\r\nrespekt.</pre><pre>Jag blir litet rädd när Daniel Tarschys så klart och\r\ntydligt säger att bistånd skall villkoras. Vilka villkor\r\när det man skall ställa? Jag är rädd att detta kan\r\nbära i väg i oönskad riktning. Självfallet skall\r\nbistånd vara effektiva, vilket jag förmodar att vi är\r\nhelt överens om. Men vilka villkor är det egentligen\r\nsom vi talar om?</pre><pre>För att nå en jämbördig plattform i diskussionerna\r\nmellan givar- och mottagarland bör vi behålla det\r\ngamla systemet med programländer, där\r\nmottagarländerna vet att de kan lita på att biståndet\r\när långsiktigt, så att man inte förleds till snabba\r\nresultat som kan ge oönskade effekter. Jag tycker\r\natt villkorade bistånd binder upp mottagarländerna\r\npå ett icke önskvärt sätt.</pre><pre>När det gäller mindre pengar till enskilda\r\norganisationer vill jag klart och tydligt markera att\r\njag har sett mycket goda resultat av enskilda\r\norganisationers arbete. De gör en ovärderlig insats\r\ni biståndsarbetet. Men enskilda organisationer\r\nplanerar sitt arbete på sikt och har också en\r\nbegränsad mottagarkapacitet. Man kan inte bara\r\nösa pengar över enskilda organisationer och tro att\r\nde helt plötsligt skall kunna genomföra en massa\r\nprojekt. Det går nämligen inte, för de har också\r\nbegränsade möjligheter. Det skall man hålla i\r\nminnet. Därmed vill jag inte på något sätt\r\nunderkänna det arbete som enskilda organisationer\r\nutför i våra samarbetsländer.</pre><pre>Anf. 8  DANIEL TARSCHYS (fp) replik:</pre><pre>Herr talman! Jag tror inte alls att enskilda\r\norganisationer har förnimmelsen att staten öser\r\npengar över dem. Det är tvärtom så, att en mycket\r\nstor del av vårt bistånd bedrivs i frivilliga former\r\ngenom olika frivilliga organisationer. De utvecklar\r\nmycket kompetenta program och projekt som\r\nsjälvfallet också måste kontrolleras på samma sätt\r\nsom det offentliga statliga biståndet.</pre><pre>Det är viktigt att ställa villkor även för frivilliga\r\norganisationer, precis som det är viktigt att ställa\r\nvillkor för mottagarländerna. Det skall inte vara så,\r\natt man kan lita på att få pengar från Sverige, helt\r\noavsett hur projekt och samarbete utvecklas.\r\nTvärtom är det oerhört väsentligt att biståndet är\r\nförknippat med villkor. Vi skall kunna tala om för\r\nskattebetalarna i Sverige att biståndet är effektivt,\r\natt det ger resultat och effekt och att det verkligen\r\nleder till de mål som vi har satt upp.</pre><pre>Jag vill på det bestämdaste försvara idén om ett\r\nvillkorat bistånd. Vi måste se till att målen uppfylls,\r\natt effektiviteten kontrolleras och att ingenting\r\nförslösas. Därför måste vi, enligt min uppfattning,\r\nsjälvfallet behålla en betydande del av flexibiliteten\r\npå svensk sida när vi ingår avtal med utländska\r\nparter. Det har inte alls någonting att göra med\r\nlångsiktigheten. Vår långsiktighet ligger i att vi år\r\nför år oförtrutet fortsätter att stödja\r\nutvecklingsansträngningarna. Vi är pålitliga\r\npartner. Men vi är pålitliga partner som ställer krav,\r\nvilket vi bör fortsätta att göra.</pre><pre>Anf. 9  BERTIL MÅBRINK (v) replik:</pre><pre>Herr talman! Jag är inte motståndare till\r\nmarknadsekonomi, Daniel Tarschys. Men det skall\r\nvara en social marknadsekonomi. I dag är det så att\r\ndet både i marknadsekonomier och i synnerhet i\r\ntredje världen finns stora orättvisor och en\r\nhänsynslös marknadsekonomi som slår hårt mot de\r\nfattiga grupperna. Det är detta jag har reagerat på.\r\nDet har också utskottet gjort, om jag har uppfattat\r\ndet som står på s. 51 i betänkandet rätt. Visserligen\r\ngäller det strukturanpassningsprogrammet, men\r\ndet ingår ju i förändringen mot marknadsekonomi.</pre><pre>Vad jag har reagerat mot är att Världsbanken och\r\nInternationella valutafonden driver\r\nstrukturanpassningsprogrammen och\r\nmarknadsreformerna så hårt att det slår mot de\r\nmiljoner som befinner sig längst ner på botten.\r\nDaniel Tarschys och jag kan väl vara överens om att\r\ndetta inte är acceptabelt. På s. 51 i betänkandet\r\nerkänner utskottet att detta är ett problem:\r\n''Utskottet vill undstryka att strukturanpassning\r\nmåste ske i socialt acceptabla former med särskilt\r\nhänsynstagande till svaga grupper.''</pre><pre>Men hitintills har inte de stora internationella\r\norganen, Världsbanken och Valutafonden, tagit\r\nnågon större hänsyn till detta. Jag menar att vi inte\r\nskall använda den vägen för att demokratisera och\r\ninföra marknadsekonomi i u-länderna. Vi måste\r\nvälja en annan väg.</pre><pre>Sedan vill jag ställa en fråga till Daniel Tarschys om\r\ndetta med u-krediter. Jag tror inte att vi har fört\r\nnågon debatt i frågan, så jag vet inte riktigt vilken\r\nuppfattning Daniel Tarschys har. Han kanske står\r\nbakom utskottsbetänkandet när det gäller u-\r\nkrediterna till exempelvis Kina och Marocko. Nu\r\nöppnar man också möjligheterna för Indonesien.\r\nHur kan Daniel Tarschys som liberal försvara detta\r\ninslag i den svenska biståndspolitiken, dvs. att man\r\nger biståndsmedel till tre förtryckarländer?</pre><pre>Det skulle vara värdefullt om Daniel Tarschys\r\nkunde ge en kommentar till det också.</pre><pre>Anf. 10  DANIEL TARSCHYS (fp) replik:</pre><pre>Herr talman! När man lyssnar till Bertil Måbrink\r\nundrar man om han har noterat att den socialistiska\r\nekonomiska modellen har gjort bankrutt runt om i\r\nvärlden. Världsbanken håller ju på med att bistå\r\nländer som har hamnat på fel spår i den\r\nekonomiska politiken, länder som, genom att följa\r\nde socialistiska recept som för övrigt Bertil\r\nMåbrinks parti länge har förespråkat, har hamnat\r\ni en ohållbar ekonomisk utveckling. Det gäller att\r\nförsöka rädda levnadsstandarden och det lilla som\r\nfinns av välfärd i dessa länder genom att genomföra\r\nen ekonomisk sanering så att man lägger grunden\r\nför ett samhälle med alla de välfärdsanordningar\r\nsom utbildning, sociala förmåner och hälsovård\r\nsom är nödvändiga för ett samhälle. Det är därför\r\nsom man nu gör räddningsinsatser runtom jorden,\r\nbåde i det forna östblocket, i länder i Afrika och på\r\nannat håll, som har följt den här olyckliga\r\nutvecklingsmodellen. Det är väl klart att detta är en\r\nomställning som inte sker utan betydande\r\npåfrestningar?</pre><pre>Det finns också länder i u-världen som över huvud\r\ntaget inte har varit inbegripna i en bytesekonomi,\r\ndär det huvudsakligen handlar om att utveckla en\r\nagrar ekonomi för att nå ökad välfärd, och där\r\nvälfärdsanordningarna huvudsakligen har varit\r\nknutna till hushållen. Där måste självfallet de\r\nsociala framstegen vad det gäller utbildning,\r\nhälsovård och liknande komma successivt och i takt\r\nmed att de ekonomiska resurserna tilltar. Det är\r\njust för att de ekonomiska resurserna tilltar som vi\r\ngenom Världsbanken söker stödja den ekonomiska\r\nutvecklingen.</pre><pre>När det gäller den del av det svenska biståndet som\r\nvetter mot arbetstillfällen i Sverige har jag hört ett\r\nannat tonläge i Vänsterpartiets inlägg i\r\nsysselsättningsdebatterna än det som jag nu hör av\r\nBertil Måbrink.</pre><pre>Bertil Måbrink ironiserade i sitt första inlägg över\r\natt Sverige gör ansträngningar för att svenska\r\nföretag skall ha chansen att delta i konkurrens om\r\norder när multilaterala biståndsorgan ställer\r\nresurser till förfogande. Är det en felaktig tanke,\r\nBertil Måbrink, att arbetstillfällen i Sverige skall\r\nkunna skapas genom Världsbankens lån, genom\r\ninsatser av UNDP och andra multilaterala organ?\r\nNär jag hör t.ex. Hans Andersson och andra\r\nföreträdare för Bertil Måbrinks parti i\r\nsysselsättningsdebatten hör jag inte det tonfallet.</pre><pre>Anf. 11  BERTIL MÅBRINK (v) replik:</pre><pre>Jag noterar att Daniel Tarschys inte svarade på\r\nfrågan om u-krediterna, men det kanske han gör i\r\nsin sista replik, när jag inte har någon replik kvar.\r\nJag får väl återkomma i andra sammanhang.</pre><pre>Jag förstår nödvändigheten av att man måste göra\r\ngenomgripande förändringar i många u-länder,\r\näven i många av de u-länder som tidigare har haft\r\nplanekonomi. Jag har inte ifrågasatt det. Vad jag\r\nhar ifrågasatt och vad Daniel Tarschys inte\r\nkommenterade är under vilka villkor de här\r\ngenomgripande förändringarna skall ske. Skall de\r\nske på de villkor som Världsbanken och\r\nValutafonden ställer upp och som har fått sådana\r\nhemska konsekvenser i Zimbabwe och Ghana? Jag\r\ntog upp dessa problem.</pre><pre>Daniel Tarschys står här i kammaren och talar om\r\ngammal skåpmat och om Måbrink som tidigare har\r\ntalat för det här och det där. Jag har väl också gjort\r\nmina fel en gång i världen, men jag tycker inte att\r\nDaniel Tarschys nu skall stå här och också han göra\r\nsådana fel. Svara konkret på mina frågor! Jag\r\ntycker att det är viktigt att man diskuterar.</pre><pre>Det finns bevisligen marknadsekonomier också i\r\nden tredje världen som är förfärande exempel och\r\nsom efter vad jag förstår aldrig har varit\r\nplanekonomier. De är förfärande exempel på\r\nländer där det finns grova orättvisor och sker\r\növertramp. Vi får vara litet försiktiga också när vi\r\ntalar om marknadsekonomierna. Jag tror att det\r\nockså är väsentligt i sammanhanget. Det är riktigt\r\natt marknadsekonomier har haft en god tillväxt,\r\nmen då kommer ett annat problem in i bilden,\r\nnämligen hur den tillväxten hittills har fördelats\r\nmellan människorna i de länderna. Inte har den\r\ngoda tillväxten kommit alla människor till godo.\r\nTrots god tillväxt har de i gruppen fattiga blivit\r\nfattigare och fler och de i gruppen rika blivit rikare\r\noch färre.</pre><pre>Anf. 12  DANIEL TARSCHYS (fp) replik:</pre><pre>Herr talman! Bertil Måbrink angriper mig för att\r\ntitta på hans gamla skåpmat, men han får väl ändå\r\nerkänna att skåpet är ovanligt välfyllt. Jag har också\r\nlitet grand i mitt skåp som jag skulle vilja ta fram.\r\nFör 30 år sedan var jag mycket skeptisk till dammen\r\ni Cabora Bassa. Det bedrevs en ganska skarp kritik\r\nfrån de svenska ungdomsförbunden mot att\r\nbiståndsmedel i en eller annan form, jag vill minnas\r\natt det var krediter, kunde användas för den damm\r\nsom byggdes i dåvarande Sydrhodesia, nuvarande\r\nZimbabwe.</pre><pre>Kritiken riktades mot att ett land som hade en\r\ntvivelaktig regim kom i åtnjutande av bistånd. I dag\r\när Cabora Bassa oerhört väsentligt för\r\nkraftförsörjningen i både Zimbabwe och\r\nMoçambique. Det visar kanske att sneglandet på\r\nregimer och regimers egenskaper ibland kan leda\r\nvilse. Biståndsverksamhet handlar om\r\nlångsiktighet. Det handlar om att långsiktigt stödja\r\nde fattig folkens utvecklingsansträngningar. I\r\nefterklokhetens backspegel kan t.o.m. satsningen\r\npå Cabora Bassa visa sig vara mycket klok.</pre><pre>Anf. 13  LARS MOQUIST (nyd) replik:</pre><pre>Herr talman! Daniel Tarschys sade i sitt anförande\r\natt vårt förslag om prioritering av\r\nkunskapsöverföring och kompetensutveckling inte\r\ngår ihop med vårt förslag om minskade resurser till\r\nforskning m.m. Han tar också upp frågan om\r\nAfrikainstitutet.</pre><pre>Vi vill t.ex. utnyttja u-krediterna för att främja\r\nhandel och därigenom på sikt främja ökad välfärd.\r\nVi vill också ha en större exportkreditgarantiram.\r\nDet har vi behandlat i ett tidigare\r\nbiståndsbetänkande som heter Samarbete med Öst-\r\noch Centraleuropa. Vi ville ha en höjning från 1 till\r\n4 miljarder. De satsningar som vi vill göra bl.a.\r\ninom u-krediter och genom större\r\nexportkreditramar skulle leda till att länderna får\r\nmöjlighet att av egen kraft främja sin egen\r\nutveckling.</pre><pre>Vi anser också att det satsas alldeles för mycket på\r\nannan del av bistånd som finns med i\r\nkunskapsöverföring och kompetensutveckling,\r\nnämligen seminarier, kurser m.m. Vi vill ha mer\r\nhårdvara, dvs. ökat svenskt bundet bistånd.\r\nGenom biståndet vill vi också ge draghjälp till\r\nsvensk industri och svenska företag.</pre><pre>Det som är väsentligt och som Daniel Tarschys\r\nfrämst vänder sig emot är att vi vill halvera själva\r\nbiståndsbudgeten till ungefär drygt 7 miljarder\r\nkronor. Vi gör det därför att vi anser att Sverige inte\r\nhar råd. Det mesta som vi ger måste lånas och så\r\nsmåningom skall ju saker och ting återbetalas. Det\r\när kommande generationer, dvs. mina och Daniel\r\nTarschys barn och barnbarn som skall vara med och\r\nbetala detta. Det är vad som egentligen är\r\nbakgrunden till att vi framför förslagen om minskat\r\nbistånd. Någon skall betala och det får kommande\r\ngenerationer göra. Det är lätt att ge när man inte\r\nsjälv skall stå för återbetalningen. Det är alltid\r\ntrevligt att vara givare när någon annan skall stå för\r\nåterbetalningen. I dagsläget är det faktiskt våra\r\nbarn och barnbarn som skall betala tillbaka det som\r\nvi i vår generositet tycker att vi har råd med.</pre><pre>Anf. 14  DANIEL TARSCHYS (fp) replik:</pre><pre>Herr talman! Ja, det är också våra barn och\r\nbarnbarn som skall leva i den här världen. Det är\r\nockså de som skall leva i en värld där de globala\r\navstånden krymper, där vi alltmer är beroende av\r\nvarandra. Det är också de som skall leva med\r\nklyftan mellan fattiga och rika. Det är också de som\r\nskall leva i en värld där befolkningstrycket ökar.</pre><pre>Jag tycker att vi gör en väldigt klok insats om vi i\r\ndenna kammare ställer upp för ett generöst, för ett\r\naktivt och för ett effektivt svenskt bistånd för att\r\ngöra världen bättre -- den värld där våra barn och\r\nbarnbarn och deras barn och barnbarn skall leva\r\ntillsammans.</pre><pre>Ny demokratis linje i den här frågan, om jag har\r\nförstått den rätt, består i följande:</pre><pre>1.  Skär ner biståndet till hälften!</pre><pre>2.  Använd den hälft som blir kvar huvudsakligen\r\ntill bistånd till svenska företag!</pre><pre>Anf. 15  LARS MOQUIST (nyd) replik:</pre><pre>Herr talman! Jag skall inte förlänga den här\r\ndiskussionen särskilt mycket. Men det var ganska\r\nbefängt av Daniel Tarschys att säga att vi bara vill\r\nfrämja svenska företag. Daniel Tarschys vet\r\negentligen var vi så att säga har lagt våra förslag,\r\ninte minst på det multilaterala området.</pre><pre>Sedan får man inte vara så egoistisk att man bara\r\ntänker på kommande generationer i Sverige,\r\nDaniel Tarschys! Naturligtvis måste man tänka på\r\nhela världens befolkning, på barn som föds överallt\r\ni världen. Ett av våra förslag är just att FN:s\r\nresurser prioriteras mycket mera distinkt till\r\nbefolkningsfrågan.</pre><pre>I och för sig kan det vara en droppe i havet att vi\r\nhar visat att vi vill öka anslaget just till de organ\r\ninom FN som sysslar med befolkningsfrågan. Men\r\ndet visar i varje fall att det är den inriktning som\r\nvi vill ha. Självklart innebär våra förslag en kraftig\r\nreducering på en mängd områden. I varje fall borde\r\nDaniel Tarschys inse att det är befolkningsfrågan\r\nsom vi vill främja. Vi tror att det är grunden när det\r\ngäller att få så att säga en utjämning mellan fattiga\r\noch rika länder.</pre><pre>Anf. 16  Statsrådet ALF SVENSSON (kds):</pre><pre>Herr talman! Jag vill gärna, som Daniel Tarschys\r\ngjorde, börja med att uttrycka min tillfredsställelse\r\növer det stora mått av samsyn som råder i denna\r\nkammare beträffande vårt utvecklingssamarbete.</pre><pre>Trots att de olika partierna uttrycker skilda\r\nuppfattningar i vissa detaljfrågor har vi, med ett\r\nenda undantag, en likartad bedömning av\r\nproblemen i utvecklingsländerna och en i stort sett\r\nlikartad uppfattning om hur vi skall hjälpa till med\r\natt lösa de här problemen.</pre><pre>Detta är en styrka för den svenska\r\nbiståndspolitiken. Och, som sagt, även om\r\ndebattens vågor kan, och skall, gå höga i enskilda\r\nfrågor är denna principiella samsyn värd att hålla i\r\nminnet.</pre><pre>Själv vill jag i dag gärna framhålla den betoning\r\nregeringen har gett åt grundläggande principer som\r\ndemokratiutveckling, respekt för mänskliga\r\nrättigheter och utveckling av en marknadsekonomi\r\nmed sociala och ekologiska hänsyn.</pre><pre>Jag blir mer och mer övertygad om vikten av att\r\ndessa värden får slå rot på djupet i de fattiga länder\r\nsom kämpar för sin utveckling. I linje med detta ser\r\njag det som allt viktigare att satsa mera på det\r\nmänskliga kapitalet -- på utbildning och hälsovård\r\nsamt på uppbyggnad av fungerande\r\nsamhällsinstitutioner, regelsystem och rättsväsen --\r\nför att bidra till en samhällsmiljö som främjar\r\narbete och initiativkraft.</pre><pre>Till denna satsning på det mänskliga kapitalet hör\r\nockså en dialog kring etikens stora betydelse för\r\nekonomi och utveckling, något som övertygande\r\npåvisats av förra årets nobelpristagare i ekonomi,\r\nDouglass C North.</pre><pre>De behov som vårt utvecklingssamarbete riktar sig\r\ntill har inte minskat. Även om vissa u-länder har\r\ngjort goda ekonomiska framsteg har andra, fattiga,\r\nländer tillkommit i spåren av det sönderfallna\r\nSovjetväldet. Klyftorna mellan världens fattiga och\r\nrika fortsätter, dess värre, att öka.</pre><pre>De katastrofer som blir följden av det växande\r\nantalet väpnade konflikter ställer också sina ökade\r\nkrav på vår solidaritet och på våra ekonomiska\r\nhjälpinsatser. Vårt största enskilda mottagarland\r\nfinns inte längre i Afrika utan i Europa. Det är det\r\nsvårt sargade Bosnien, som redan fått över 720\r\nmiljoner kronor av svenska biståndsmedel. När\r\nvanvettets tid där förhoppningsvis snart får ett slut\r\nkommer ännu större internationella resurser att\r\nkrävas för att bidra till återuppbyggnaden.</pre><pre>Till detta kommer att de ökade behoven skall\r\ntäckas i en tid av stagnerande resurser. Sådan ser i\r\nkorthet biståndets verklighet ut detta nådens år\r\n1994. Låt mig därför få bekänna att det trots allt var\r\nmed viss stolthet som jag i januari presenterade en\r\nbiståndsbudget där anslagen ökar med totalt 400\r\nmiljoner kronor.</pre><pre>Mot denna bakgrund blir det för mig dubbelt så\r\nangeläget att skärpa kraven på att biståndsmedlen\r\nanvänds så klokt och effektivt som möjligt. Vi\r\nmåste lära oss att prioritera hårdare. Vi måste ställa\r\nökade krav på mottagarländerna, så att våra\r\nresurser blir ett komplement till deras egna\r\nansträngningar -- och inte en ersättning. Vi måste\r\nställa betydligt större krav på mål- och\r\nresursstyrning.</pre><pre>Inom biståndet, lika väl som inom alla andra\r\nområden där staten är engagerad, har regeringens\r\nkrav på myndigheternas resultatredovisningar\r\nskärpts. Hösten 1993 lämnade SIDA och BITS för\r\nförsta gången årsredovisningar i en ny, mer\r\nutvecklad form till regeringen. Regeringens\r\nredovisning till riksdagen har också utvecklats\r\ngenom publikationen Svenskt bistånd 1992/93.\r\nSåväl myndigheternas som regeringens\r\nredovisningar har också bemötts positivt i mera\r\npublika sammanhang och utgör en viktig grund för\r\nen ökad kunskap om och förståelse för biståndet.</pre><pre>För insatser djupare och på längre sikt har\r\nregeringen tillkallat en särskild kommitté för analys\r\nav biståndets effekter, Kommittén för analys av\r\nutvecklingssamarbetet. Dess sekretariat, SAU,\r\nsom knutits till den har en viktig roll i regeringens\r\narbete med att bedöma effektiviteten i biståndet.</pre><pre>Kommittén kommer i sommar att lämna ett\r\nbetänkande till regeringen, vilket bl.a. skall\r\nbehandla hur och i vilka former en fördjupad\r\nanalysverksamhet på det biståndspolitiska området\r\nbör bedrivas. Under våren och hösten 1994\r\nkommer också ett antal rapporter från olika\r\ndelstudier som kommittén initierat att publiceras.\r\nRegeringens ställningstagande till en eventuell\r\nfortsättning av detta arbete kommer att redovisas i\r\nnästa års budgetproposition.</pre><pre>En annan framgångsfaktor i ett effektivt bistånd är\r\nden organisation som vi har för att löpande hantera\r\nuppgifterna. Den nuvarande\r\norganisationsstrukturen har vissa brister. Min\r\nbedömning är att vi har nått en gräns för successiva\r\noch partiella förändringar i denna struktur och att\r\nvi behöver resonera om hur organisationsformerna\r\nskall se ut i framtiden.</pre><pre>Det nyligen avlämnade betänkandet ''Rena roller i\r\nbiståndet'' behandlar också frågan om biståndets\r\nmyndighetsstruktur. Tanken är en renodling av\r\nbiståndsmyndigheternas uppgifter och\r\norganisation. Detta tål självfallet att diskuteras.\r\nMen vi skall först analysera remissvaren, som skall\r\nvara inne i dag, innan vi kan börja peka ut riktlinjer\r\nför framtiden.</pre><pre>I det bilaterala biståndet har vi, ofta på ett\r\nsmärtsamt och dyrbart sätt, lärt oss att bistånd\r\naldrig blir effektivt om mottagarlandet självt inte\r\nför en rimlig och ansvarsmedveten ekonomisk\r\npolitik och verkligen anstränger sig för att\r\nmobilisera de egna resurserna för att utvecklas av\r\negen kraft.</pre><pre>Vårt viktigaste instrument för att styra det framtida\r\nbiståndet kommer att vara de landstrategier som U-\r\navdelningen nu arbetar med på basis av riksdagens\r\nbeslut för ett år sedan om styrnings- och\r\nsamverkansformer i biståndet, den s.k.\r\nEngblomska utredningen.</pre><pre>En av de mer olyckliga effekterna av de fixa\r\nlandramarna var, tror jag, att mottagarländerna\r\nansåg sig kunna räkna med att automatiskt och\r\nvillkorslöst samt utan hänsyn till effektivitet och\r\nresultat få minst samma belopp år efter år. Genom\r\natt i stället arbeta med indikativa planeringsramar\r\nger vi en tydlig signal till mottagarlandet: Ni\r\nansvarar för er egen utveckling. Det är ni som äger\r\nprocessen. Vi är beredda att hjälpa till med ett\r\nlångsiktigt bistånd, reglerat i insatsavtal som\r\nkommer att bli t.o.m. ännu mera långsiktigt\r\ninriktade än i dag. Men det är hos er som mottagare\r\nsom ansvaret ligger.</pre><pre>Herr talman! En sida av biståndsverksamheten som\r\nvi inte talar så ofta om är återflödet. Jag är varm\r\nanhängare av ett obundet bistånd. Men också det\r\nobundna biståndet skapar ett återflöde i form av\r\nupphandling av voror och tjänster i vårt eget land.</pre><pre>Beträffande det bilaterala biståndet är återflödet ca\r\n45 %. I fråga om det multilaterala biståndet är\r\nåterflödet betydligt mindre, ca 10 % av det årliga\r\nsvenska stödet på omkring 400 miljoner US-dollar.</pre><pre>De svenska företagen har inte varit särskilt\r\nframgångsrika på denna marknad, som fram till\r\nsekelskiftet beräknas omsätta minst 300 miljarder\r\nUS-dollar. Därför gav jag en projektgrupp i\r\nuppdrag att inom ramen för de svenska bistånds-\r\noch handelspolitiska målen lägga fram förslag till\r\neffektiva, koordinerade och långsiktiga\r\nfrämjandeinsatser för att öka den svenska andelen\r\nav upphandlingen.</pre><pre>Gruppens rapport Satsa på utveckling har just\r\nfärdigställts och presenterats. Bl.a. föreslås en\r\nprojektsamrådsgrupp för samverkan mellan\r\nnäringsliv och statliga organ samt att ett nytt\r\nprojektexportsekretariat inrättas inom UD.\r\nIntresset från företagen har varit stort, och som ett\r\nförsta steg i genomförandet av projektets slutsatser\r\narrangerar UD tillsammans med\r\nHandelshögskolan i Stockholm en konferens för\r\nstora och medelstora exportföretag för att väcka\r\nytterligare intresse för de multilaterala organens\r\nverksamhet.</pre><pre>Herr talman! I december förra året beslöt FN:s\r\ngeneralförsamling om reformer av FN:s\r\nbiståndsverksamhet. Beslutet innebär att ett första\r\nviktigt steg har tagits för att effektivisera FN:s\r\nbiståndsverksamhet. Beslutet var också en stor\r\nseger för de nordiska länderna, eftersom många av\r\nde grundläggande principerna som vi har arbetat\r\nför i det nordiska FN-projektet var basen i\r\nförsamlingens beslut.</pre><pre>Utgångspunkten i det nordiska FN-projektets\r\nförslag var att FN:s biståndsverksamhet måste\r\nstärkas. Förslag presenterades om ett effektivare\r\nbeslutssystem för FN:s program och fonder, liksom\r\nom ett nytt finansieringssystem. Genom beslutet\r\nom förändrade styrformer har ett första viktigt steg\r\ntagits för at få ett effektivare FN-bistånd. Det är ett\r\ngrundläggande och avgörande steg för att stoppa\r\nfragmentiseringen av FN-biståndet liksom för att\r\nhejda den marginalisering som pågått under senare\r\når.</pre><pre>Herr talman! En av de avgörande politiska\r\nhändelser som ligger framför oss i år är\r\nfolkomröstningen om medlemskap i EU. En av de\r\nfrågor som jag ofta möter i detta sammanhang\r\ngäller vad ett medlemskap betyder för vårt bistånd.\r\nJag vill gärna säga att också på detta område ser jag\r\nett svenskt medlemskap som positivt för både vårt\r\noch EU:s biståndsarbete. Konkret innebär det dels\r\natt vi skall vara med och bidra till det gemensamma\r\nbistånd som förmedlas genom EU-kommissionen,\r\ndels att vi skall delta i den biståndspolitiska\r\ndialogen inom EU. Det bistånd som kanaliseras\r\ndirekt genom EU-kommissionen utgör endast en\r\nmindre del av medlemsländernas samlade bistånd.</pre><pre>Maastrichtavtalet utgör emellertid ett viktigt steg\r\nmot en ökad samordning också av det nationella\r\nbiståndet. Det är mycket viktigt att vi från svensk\r\nsida på ett aktivt sätt påverkar denna process. Som\r\nen grund för detta pågår inom departementet ett\r\nanalysarbete där vi jämför inriktningen och\r\neffektiviteten i EU:s bistånd med det svenska\r\nbiståndet i dag.</pre><pre>En viktig utgångspunkt när det gäller fördelningen\r\nav den svenska biståndsbudgeten är att biståndet\r\ngenom EU skall vara ett komplement till övrigt\r\nsvenskt bistånd. Överlappningar bör naturligtvis i\r\nså stor utsträckning som möjligt undvikas.\r\nResultatet av analysarbetet förväntas föreligga i\r\ngod tid före höstens budgetarbete.</pre><pre>Herr talman! Stöd till de ekonomiska\r\nreformprocesser som genomfördes i våra\r\nmottagarländer fortsätter att vara ett prioriterat\r\nområde för svenskt utvecklingssamarbete. Det\r\ngäller inte minst för de fattigaste, mest skuldtyngda\r\nländerna i Afrika. För flera av dessa länder börjar\r\nnu ekonomiska reformer tillsammans med ett\r\nfinansiellt stöd få effekt i termer av ökad\r\nekonomisk tillväxt. Men vi har en lång väg kvar\r\ninnan detta kan avspeglas i en ökad levnadsnivå för\r\nalla människor i dessa länder. Det är därför av\r\nstörsta vikt att vi fortsätter att stödja den\r\nekonomiska omvandlingen i riktning mot\r\nmarknadsekonomi, som möjliggör ekonomisk\r\ntillväxt och på sikt en hållbar utveckling.</pre><pre>Genom betalningsbalansstöd kan vi ge finansiellt\r\nstöd till import- och skuldlättnad, vilket är\r\nnödvändigt för att reformerna skall kunna\r\ngenomföras. Genom att betalningsbalansstödet nu\r\nsamlas i ett anslag har vi ökade möjligheter att\r\nsamordna vårt stöd internationellt för att uppnå\r\nbättre effekter av våra insatser.</pre><pre>Ett allvarligt utvecklingshinder för flera av de\r\nfattigaste länderna är deras mycket betungande\r\nskuldbörda. Sverige har därför tillsammans med\r\nSchweiz tagit initiativet till ett internationellt\r\nseminarium för att diskutera de fattigaste ländernas\r\nskuldsituation. Seminariet äger rum den 19--20 maj\r\ni Genève. Syftet är att höja den internationella\r\nprioriteten vad gäller skuldlättnadsåtgärder för de\r\nfattigaste länderna och medverka till att\r\nskuldlättnad medges för dessa länder.</pre><pre>Herr talman! Regeringen tillsatte 1992 en\r\nutredning för att utröna behovet av ett\r\ninternationellt institut för valövervakning.\r\nUtredningen överlämnade sitt betänkande Free\r\nand fair elections and beyond i oktober förra året.\r\nBakgrunden till utredningen är det starkt ökade\r\nbehovet av internationell övervakning av val i\r\nskilda länder och världsdelar. De nuvarande\r\ninsatserna för valövervakning är kortsiktiga och har\r\nprojektkaraktär. Behovet är emellertid långsiktigt.\r\nDet finns också ett behov av internationellt\r\növerenskomna regler och normer, bl.a. för\r\nvalövervakning. Härtill kommer att det föreligger\r\nen brist på opartiska insatser som alla parter kan\r\nkänna förtroende för.</pre><pre>Det ligger i sakens natur att en pluralistisk\r\ndemokrati också för samman aktörer med skilda\r\nmandat och roller: regering, parlament, enskilda\r\norganisationer och experter på valfrågor. Det finns\r\ni dag inget forum som gör det möjligt för alla dessa\r\natt samverka på sina egna villkor och mandat.</pre><pre>Utredningen har mot denna bakgrund funnit att det\r\nfinns både ett belagt behov av ett nytt\r\ninternationellt institut för stöd till valprocesser och\r\nett betydande internationellt stöd för tanken att\r\nupprätta ett sådant institut. Bl.a. har FN:s\r\ngeneralsekreterare och hans medarbetare\r\nvälkomnat och stött tanken på ett fristående institut\r\noch har lovat ett fortsatt stöd för ansträngningar att\r\nfå ett sådant till stånd.</pre><pre>I u-världen har vi funnit en stark politisk\r\nuppbackning för våra idéer. Regeringen har ställt sig\r\nbakom utredningens förslag och i syfte att föra\r\narbetet med bildandet av institutet ytterligare ett\r\nsteg framåt har vi inbjudit till en internationell\r\nkonferens i Stockholm den 18 och 19 maj. Målet är\r\natt förvandla det som hittills varit ett svenskt\r\ninitiativ till någonting som en grupp av länder,\r\norganisationer och individer aktivt vill föra vidare.</pre><pre>Herr talman! En annan viktig fråga där vi har tagit\r\nett betydelsefullt initiativ gäller miljön i u-länderna\r\noch betoningen av miljöaspekterna i vårt bistånd.\r\nEn särskild arbetsgrupp kommer inom kort att\r\ntillsättas för att lämna förslag till principer,\r\nriktlinjer och arbetsmetoder för hur de globala\r\nmiljöfrågorna och besluten vid FN:s konferens om\r\nmiljö och utveckling, UNCED, i Rio de Janeiro\r\n1992 kan integreras i det svenska\r\nutvecklingssamarbetet.</pre><pre>Gruppen skall också lämna förslag till\r\narbetsmetoder och beredningsformer och göra\r\nbedömningar av kapacitets- och resursbehov i det\r\nframtida utvecklingssamarbetet med sikte på\r\nhållbar utveckling i UNCED-beslutens anda. Inom\r\nramen för arbetsgruppens arbete utreds även\r\nförutsättningarna för svenska insatser till stöd för u-\r\nländernas åtgärder för att bevara och hållbart nyttja\r\nden biologiska mångfalden mot bakgrund av de nya\r\nförutsättningar som konventionen om biologisk\r\nmångfald medför. Arbetet beräknas vara avslutat\r\nunder hösten 1994.</pre><pre>Herr talman! Befolkningsfrågan har under\r\nårtionden kastat en hotfull skugga över världens\r\nframtid. Folkökning pågår med en takt som saknar\r\nmotstycke i historien, och ca 90 % av ökningen sker\r\ni u-länderna, främst i de allra fattigaste. FN:s\r\nkonferens i september i år om befolkning och\r\nutveckling äger alltså rum vid en mycket kritisk\r\ntidpunkt. Det är av yttersta vikt att denna\r\nkonferens blir mer än ord. Den måste leda till\r\nhandling som på sikt kan skapa en hållbar och\r\nvaraktig balans mellan befolkning och resurer.</pre><pre>Från svensk sida har det gjorts ett mycket grundligt\r\nförberedelsearbete inför konferensen, särskilt\r\ninom ramen för den av regeringen tillsatta\r\nnationalkommittén för befolkningsfrågor. Inom\r\ndenna kommitté har det utarbetats ett viktigt\r\npositionspapper, som blir vägledande för Sveriges\r\nagerande i befolkningskonferensen. Vi lägger ett\r\nbrett perspektiv på befolkningsfrågan. Det innebär\r\nen fokusering av de många fattigdomsrelaterade\r\nproblemen i u-länderna och en kraftfull betoning av\r\natt de mänskliga rättigheterna respekteras.</pre><pre>En avgörande del i denna inriktning är givetvis\r\ninsatser för att höja kvinnans ekonomiska, sociala\r\noch rättsliga status och ge henne möjlighet att själv\r\nforma sitt liv och påverka sin egen fertilitet.\r\nBarnens rätt i samhället hänger intimt samman med\r\ndenna fråga, likaså frågan om utbildning och\r\nhälsovård för flickor och kvinnor. Vi bör alltså öka\r\nstödet till de sociala sektorerna och inom\r\nhälsosektorn särskilt till sexuell och reproduktiv\r\nhälsa.</pre><pre>Herr talman! Regeringen föreslår i\r\nbudgetpropositionen att ett biståndskreditsystem\r\ninförs på försöksbasis under en priod av två år.\r\nBiståndskrediterna kommer att ges på mycket\r\nförmånliga villkor och huvudsakligen till\r\nlåginkomstländer med liten eller medelstor\r\nskuldbörda. Normalt skall krediterna ges i obunden\r\nform, men koncentreras till sektorer där svenkt\r\nnäringsliv är konkurrenskraftigt.\r\nBiståndskrediterna skall ses som ett komplement\r\ntill BITS u-kreditgivning och gåvobiståndet genom\r\nSIDA. Genom det nya systemet ökar flexibiliteten\r\noch bredden i det svenska biståndet inom\r\ninfrastruktursektorn.</pre><pre>Herr talman! Det har i biståndsdebatten hörts vissa\r\nkritiska röster som menar att regeringen är på väg\r\natt minska det långsiktiga utvecklingsbiståndet till\r\nförmån för kortsiktiga katastrofinsatser. Inget,\r\nmenar jag, kan vara felaktigare.</pre><pre></pre><pre>Vad som hänt är att katastrofala händelser i vår\r\nomvärld på ett drastiskt sätt ökat behovet av\r\nkatastrofhjälp och minskat möjligheterna att\r\nbedriva ett långsiktigt utvecklingsbistånd. Det bör\r\nräcka att jag nämner Angola, Somalia,\r\nMocambique och Bosnien för att alla skall förstå\r\nvad jag menar. Det är naturligtvis min förhoppning\r\natt fredliga förhållanden snart skall göra det möjligt\r\natt föra över mer resurser till\r\nutvecklingssamarbete.</pre><pre>Jag kan i sammanhanget nämna att en\r\ninterdepartemental styrgrupp med företrädare för\r\nutrikes-, kultur-, försvars- och finansdepartementet\r\nför närvarande arbetar med att förbereda den\r\npolitik som Sverige bör föra i ett läge där det råder\r\nfred i f.d. Jugoslavien. Denna politik bör bl.a. syfta\r\ntill att uppnå en stabil lösning av konflikten, att\r\nbidra till återupprättandet av ett multi-etniskt och\r\ndemokratiskt samhälle med respekt för mänskliga\r\nrättigheter, att bidra till återuppbyggnaden och\r\nunderlätta för flyktingar från f.d. Jugoslavien som\r\nvill återvända att göra det.</pre><pre>Det är en styrka att det i det svenska samhället finns\r\nen vilja att hjälpa till när det behövs. Många\r\nmänniskor lägger ned stort ideellt arbete på att\r\nsamla in varor för att hjälpa till vid katastrofer. De\r\norganisationer de representerar får efter prövning,\r\ni de fall hjälpen är relevant i förhållande till\r\nbehoven, bidrag från staten till transporter.\r\nTransportbidraget är normalt endast en liten del av\r\nhela gåvan. Att kalla detta för klosterbistånd\r\nvittnar om förakt för människor som vill hjälpa till\r\noch om stor okunnighet om hur hjälpen fungerar.</pre><pre>De enskilda organisationerna är värda stor respekt\r\nför sina biståndsinsatser. Det är inte bara jag som\r\ntycker det. UNDP skrev i sin Human Development\r\nReport 1993 bl.a. att en av de starkaste sidorna hos\r\nde enskilda organisationerna är deras förmåga att\r\nsnabbt och effektivt gripa in vid katastrofer. Därför\r\när det naturligt att jag har föreslagit en ökning av\r\nanslaget till de enskilda organisationerna i\r\nbudgeten för 1994-1995.</pre><pre>Herr talman! Avslutningsvis vill jag kommentera\r\nden stora och positiva förändring som nu håller på\r\natt ske i Sydafrika. Nästa vecka går det\r\nsydafrikanska folket för första gången till\r\nvalurnorna för att utse landets första demokratiskt\r\nvalda regering. Bland alla nedslående händelser i\r\nvärlden är det oerhört glädjande och\r\nhoppingivande att detta ögonblick äntligen har\r\nkommit för Sydafrikas svarta befolkning. Vi vet hur\r\ndetta folk har plågats och kämpat. Nu randas en ny\r\ndag. Apartheids förnedring byts i självständighet\r\noch frihet. Förvandlingen av det sydafrikanska\r\nsamhället blir säkert inte någon problemfri process,\r\nmen med det ledarskap som visats av både Mandela\r\noch de Klerk finns det anledning att hoppas att\r\nförändringen skall kunna genomföras under\r\nfredliga former.</pre><pre>Inom UD bedriver vi sedan mer än ett år ett\r\nplaneringsarbete i samråd med\r\nbiståndsmyndigheter och enskilda organisationer\r\nför att skapa ett framtida utvecklingssamarbete\r\nmed ett demokratiskt Sydafrika. Jag räknar med att\r\nnär valen genomförts kan vårt humanitära bistånd\r\nomstöpas till ett bredare utvecklingssamarbete.\r\nDen nya afrikanska regeringen måste ta itu med en\r\nreformprocess som skall förvandla\r\napartheidpolitikens strukturer och konsekvenser i\r\nett samhälle där skillnaderna i inkomster och\r\nlevnadsvillkor är bland de största i världen.\r\nBiståndet genom SIDA kan, genom att inriktas på\r\nde fattigaste grupperna, medverka i denna process.\r\nFramväxten av ett breddat sydafrikanskt näringsliv\r\nkan också främjas genom att BITS och Swedecorp\r\nmedverkar i uppbyggnaden av ett näringsliv för\r\ndem som motarbetats genom\r\nrasåtskillnadspolitiken. Det svenska näringslivet\r\nbör ha möjligheter att medverka i dessa\r\nansträngningar. En landstrategi för Sydafrika\r\nkommer att utarbetas under budgetåret 1994-1995.</pre><pre>Herr talman! Jag inledde med några ord om vår\r\nsamsyn i biståndspolitiken. Låt mig få sätta punkt\r\ngenom att påminna om att detta är något som\r\npräglar också den allmänna opinionen. Den senaste\r\nattitydundersökningen av biståndsviljan, från\r\ndecember i fjol, visar en glädjande ökning av\r\nuppslutningen kring den svenska biståndspolitiken.\r\n63 % anser att biståndet är lagom stort eller bör\r\nökas. Det är 9 % fler än 1992. Allra tydligast är\r\nökningen bland ungdomar i åldern 18--24 år. Där\r\nhar 75 % denna positiva inställning till biståndet --\r\nen ökning med hela 18 %. Detta är naturligtvis\r\nsynnerligen glädjande. Om det är ett gott betyg åt\r\nregeringens biståndspolitik vill jag låta vara osagt.\r\nMen det är ett gott betyg åt svenska folket och\r\nsvenska ungdomar. Det vittnar om ett medvetande\r\noch en vilja som det är vår förmån att förvalta till\r\nkonkreta beslut i denna kammare.</pre><pre>Anf. 17  BERTIL MÅBRINK (v):</pre><pre>Herr talman! Jag kan instämma i mycket av det som\r\nAlf Svensson sade, inte minst det han sade om\r\nSydafrika. Samtidigt vill jag säga att jag tycker att\r\ndet är litet dåligt att minska anslaget till Sydafrika\r\nmed 20 miljoner just när de befinner sig i denna\r\nsvåra process och verkligen behöver stöd. Detta\r\ngäller i första hand den svarta befolkningen, som\r\nlever i en oerhörd misär. Demokratiseringen är ju\r\nnu inne i ett känsligt läge.</pre><pre>Jag tycker att man skall framhålla Alf Svenssons\r\ninsats när det gäller att höja biståndet med 400\r\nmiljoner det kommande budgetåret. Jag förstår att\r\ndet inte har varit så lätt för Alf Svensson att få\r\nigenom detta hos regeringen.</pre><pre>Misstanken kan ju uppstå att det handlar om att ta\r\noch ge. Är det så att moderaterna har fått ge efter\r\nför dessa 400 miljoner och Alf Svensson har fått ge\r\nefter för eventuella U-krediter till Indonesien?</pre><pre>Skuldproblematiken är ju en av de stora\r\nbromsklossarna när det gäller möjligheterna att\r\nutveckla länder i tredje världen. Det initiativ till ett\r\nmöte som bl.a. Sverige har tagit tillsammans med\r\nSchweiz tycker jag är mycket bra. Det kommer\r\nsåvitt jag vet att ske den 19--20 maj någonstans i\r\nEuropa.</pre><pre>Frågan är vad regeringens och biståndsministerns\r\nmål är när det gäller skuldproblematiken. Anser\r\nAlf Svensson att det enda rätta är att skriva av\r\nskulden, åtminstone för områdena söder om\r\nSahara som är de svårast utsatta även när det gäller\r\nskulderna? Det har UNICEF föreslagit och det har\r\nSIDA föreslagit. Är det det som är målet för\r\nbiståndsministern och den svenska regeringen? Om\r\nAlf Svensson inte ställer upp bakom detta, vore det\r\nintessant att veta vad målet är.</pre><pre>Jag tror nämligen att det inte skadar någon om man\r\nskriver av skulderna. Snarare hjälper det såväl u-\r\nländerna som den rika världen.</pre><pre>Anf. 18  Statsrådet ALF SVENSSON (kds):</pre><pre>Herr talman! Jag tror att Bertil Måbrink väl känner\r\ntill att sydafrikanerna och i synnerhet ANC är väl\r\nförtrogna med den satsning som görs och att de är\r\növerens med oss om att den är tillfyllest just nu.</pre><pre>Som jag sade förbereder vi för närvarande\r\nfortsättningen på ett humanitärt biståndsarbete. Vi\r\nkan väl inte vara annat än överens om att\r\nbiståndsarbetet gentemot Sydafrika måste in i nya\r\nhjulspår. Jag kan försäkra Bertil Måbrink om att\r\nSverige inte kommer att hålla sig vid sidan om när\r\ndet gäller att stärka den positiva humanitära\r\nutvecklingen i Sydafrika.</pre><pre>Bertil Måbrink lyfter fram frågan om u-krediter till\r\nIndonesien mer än en gång. Det är bra. Jag har sagt\r\ntidigare i dialoger vi har haft och jag säger också i\r\ndag att det är regeringen som skall fatta beslut om\r\nu-krediter till Indonesien. Besluten kan alltså inte\r\nfattas direkt av BITS.</pre><pre>Jag har respekt för den problematik och det\r\nmoraliska dilemma det innebär att ge u-krediter.\r\nJag har i resonemang med Måbrink åtskilliga\r\ngånger sagt att jag tror att det är positivt att den\r\nmöjligheten står till buds. Syftet är ju att\r\ndemokratisera och hålla fönster och dörrar öppna\r\ntill regimer som i det långa loppet ändå inte\r\nkommer att kunna hålla fast vid sina diktatoriska\r\nfasoner.</pre><pre>Jag tackar för det erkännande regeringen fick av\r\nBertil Måbrink när det gäller skuldproblematiken.\r\nSeminariet skall som mycket riktigt sades äga rum\r\ni Genève i maj. Vår målsättning är naturligtvis att få\r\növriga västländer med oss för att inte behöva känna\r\noss så ensamma som vi många gånger kanske gör\r\nnär det gäller arbetet att ta itu med de fattiga\r\nländernas skulder.</pre><pre>Anf. 19  BERTIL MÅBRINK (v) replik:</pre><pre>Herr talman! Alf Svensson och jag har haft många\r\ndebatter om Indonesien. Min avsikt är inte att\r\nfortsätta debatten om u-krediterna till Indonesien\r\nmed Alf Svensson i dag. Jag bara nämnde den\r\nmisstanke om hur det kan ha gått till att få igenom\r\n400 miljoner mot Moderaternas vilja som jag har.\r\nJag har sagt att det var bra men vad fick Alf\r\nSvensson ge i stället?</pre><pre>När det gäller Sydafrika är jag överens med Alf\r\nSvensson om att man så småningom måste söka nya\r\nbiståndsformer. Självfallet måste det bli så när\r\nvalen och demokratiseringen har genomförts och\r\ndet fungerar.</pre><pre>Jag tror säkert att man i ANC är nöjd med de\r\npengar man fått. Men jag tror inte att ANC skulle\r\ntacka nej till de 20 miljoner ytterligare som skulle\r\nha kommit om Sverige inte hade skurit ned. Jag\r\ntycker att det var fel att skära ned på\r\nSydafrikabiståndet just i det oerhört viktiga och\r\nkänsliga läge som nu råder i Sydafrika. Det är det\r\njag reagerar emot.</pre><pre>Jag har ytterligare en liten fråga. Den gäller de\r\nstrukturanpassningsprogram vi deltar i nära nog på\r\nVärldsbankens och IMF:s villkor. Det står längst\r\nned på s. 51 i utskottets betänkande att Sverige och\r\nde övriga nordiska länderna med framgång har\r\nverkat för en utökad social inriktning i\r\nVärldsbankens utlåningsverksamhet. Det är\r\nkopplat till strukturanpassningsprogrammet.</pre><pre>Det är viktigt för mig att få veta vad det är Sverige\r\noch de övriga nordiska länderna har lyckats\r\nåstadkomma när det gäller ett\r\nstrukturanpassningsprogram med större sociala\r\ninslag. Vad är det för framgångar?</pre><pre>UNCTAD, Unicef, UNDP och andra har ju\r\nkritiserat IMF och Världsbanken hårt. UNCTAD-\r\nrapporten kom nu i veckan. Man kritiserar dessa\r\nstrukturanpassningsprogram. Vad är det Sverige\r\noch de andra nordiska länderna har åstadkommit\r\nsom tydligen är så avancerat?</pre><pre>Anf. 20  Statsrådet ALF SVENSSON (kds):</pre><pre>Herr talman! Jag har inte hållit på med någon\r\nbyteshandel med 400 miljoner och u-krediter. Det\r\nkan jag försäkra Bertil Måbrink. Jag tyckte att det\r\nvar rim och reson i att återuppta u-\r\nkreditverksamheten till Kina. Som jag har sagt\r\ntidigare tycker jag att det finns anledning att någon\r\ngång resonera om hur sammanhängande eller\r\nkonsistent vår Asienpolitik är om vi säger att vi kan\r\nge u-krediter till Kina. Nu har i och för sig Bertil\r\nMåbrink sagt att han inte tycker att vi skall göra det\r\nheller. Eftersom jag nu har sagt att jag tycker att\r\nman kan göra det i vissa specifika fall har jag litet\r\nsvårt att förstå varför man inte åtminstone skulle\r\nkunna pröva om det också skall kunna ges u-\r\nkrediter till Indonesien.</pre><pre>Bertil Måbrink nämnde biståndet till södra Afrika\r\nigen. Mitt anförande var så långt att jag inte kunde\r\nbegära komplett uppmärksamhet under hela\r\nanförandet. Jag nämnde Genève, och jag nämnde\r\nfaktiskt också ett datum för seminariet. Jag\r\npåpekade också apropå våra relationer till\r\nSydafrika att jag hoppas och tror att både BITS och\r\nSwedecorp kommer att gå in där mer än vad de har\r\nkunnat tidigare.</pre><pre>Det skulle förvåna mig mycket, herr talman, om\r\ninte totalsumman när man räknar med fler\r\nmyndigheter kommer att nå upp till den magiska\r\nfjolårssiffran på 240 miljoner kronor. Jag tror att\r\nden kommer att bli högre. Jag tror att Bertil\r\nMåbrink kan känna sig helt lugn i det avseendet.</pre><pre>Herr talman! När det gäller\r\nstrukturanpassningsprogrammen vågar jag\r\npåståendet att Världsbanken på senare tid har\r\nintresserat sig mer just för de sociala sektorerna.\r\nMan tar faktiskt också upp sådana kostnader i\r\nmottagarländerna och i de länder där\r\nstrukturanpassning skall ske som handlar om\r\nexempelvis militära utgifter. Det tycker jag är\r\npositivt. Det finns naturligtvis en lång rad studier\r\nom hur dessa program fungerar eller inte fungerar,\r\nmen det finns också studier som gör gällande att\r\nsatsningarna på de sociala sektorerna icke minskar.</pre><pre>Det är klart att ekonomierna är bräckliga och svåra.\r\nDet är inte så att det råder frid och fröjd och\r\nharmoni bara för att det finns ett\r\nstrukturanpassningsprogram. Vad har vi för\r\nalternativ? Måste vi inte gå in på något sätt och\r\nhjälpa till? Måste vi inte se till att dessa länder mer\r\nän vad de har gjort tidigare kommer bort från\r\nsatsningar som är improduktiva?</pre><pre>Anf. 21  KRISTINA SVENSSON (s) replik:</pre><pre>Fru talman! Jag tycker att det var litet synd att\r\nstatsrådet Svensson inte berörde något av det nya\r\ntänkande som jag tycker måste etableras nu. Vi har\r\nkonstaterat att behoven hela tiden ökar och att\r\nresurserna minskar. Vad gör vi i den situationen?\r\nRedovisningen av olika biståndsinsatser och\r\nåtgärder var väldigt traditionell.</pre><pre>Vi måste se framåt, och vi måste möta dessa nya\r\nbehov. Då håller inte det gamla traditionella\r\ntänkandet. Det finns ingenting av visioner. Man\r\nstannar vid organsiationstänkande och former. Hur\r\när det med innehållet då? Jag efterlyser fortfarande\r\nen kommentar om det. Jag tycker att det var väldigt\r\nsynd att Alf Svensson inte använde sig av tillfället\r\noch startade en sådan debatt här i riksdagen i dag.</pre><pre>Vi är naturligtvis överens när det gäller krav på\r\neffektivitet. Det skall vara ett bistånd som når de\r\nmål vi har uppsatt. Det är det centrala. Dessutom\r\nskall det naturligtvis vara biståndsinsatser som inte\r\nläcker. Utvärderingssekretariatet arbetar utifrån\r\ndessa förutsättningar.</pre><pre>Vi är emot landstrategier och att man går ifrån\r\nlandprogrammen. Det har väl framgått väldigt\r\nklart. Det handlar om att vi är rädda för att\r\nmottagarländerna hamnar i en beroendeställning.\r\nAlf Svensson sade också mycket klart att det finns\r\nen risk för sammanblandning av roller. Det verkar\r\nfaktiskt som att det är departementet och inte\r\nmyndigheterna som står för beredningsinsatserna\r\njust nu. Det är en mycket märklig förskjutning i\r\nrollfördelningen mellan departement och\r\nmyndighet.</pre><pre>Frågan om vad EU-medlemskapet innebär för det\r\nsvenska biståndet är intressant. Jag skulle vilja ha\r\nett svar från Alf Svensson när det gäller frågan om\r\nhur man tänker.</pre><pre>Vi skall alltså, om vi nu blir medlemmar, bidra med\r\nen del till den gemensamma EU-budgeten för\r\nbiståndet. Varifrån skall det tas? Det är en mycket\r\nviktig och mycket central fråga. Är det fråga om ett\r\nkompletterande bistånd, dvs. pengar som går\r\nutanför vår biståndsbudget, eller skall det tas från\r\nden svenska biståndsbudgeten? Den frågan vill jag\r\nha svar på.</pre><pre>Jag vill också nämna skuldfrågan. Jag tar för givet\r\natt Sverige driver kravet på en fullständig\r\navskrivning av de fattigaste ländernas skulder.</pre><pre>Valinstitutet är alldeles utmärkt. Det var en fråga\r\nsom förbereddes och drevs av den\r\nsocialdemokratiska regeringen. Många gånger är\r\nde insatser vi gör alltför kortsiktiga. Man måste se\r\nett val som en del i den demokratiska processen.\r\nDet är ett bra synsätt.</pre><pre>Anf. 22  Statsrådet ALF SVENSSON (kds):</pre><pre>Fru talman! Det är litet förvånande att Kristina\r\nSvensson här menar att det jag stod för i talarstolen\r\när det traditionella, eller litet annorlunda uttryckt:\r\ndet gamla vanliga. Själv håller hon benhårt fast vid\r\nde gamla systemen med landramar. De skall inte\r\nändras. Det skall vara som det alltid har varit, säger\r\nKristina Svensson.</pre><pre>De nya idéer och initiativ som regeringen har\r\nkommit med -- jag räknade upp dem ganska\r\nutförligt -- är fel. När det handlar om framtida\r\ntänkande gäller det som Kristina Svensson tänkt sig\r\nmen inte presenterat. Vi hade inte heller inbillat oss\r\natt det som regeringen har presenterat skulle duga.</pre><pre>Det är det framtida systemet som är presenterat i\r\npropositionen och som jag här under åtskilliga\r\nminuter försökt utveckla. Det är inte minst fråga\r\nom att hjälpa till att bygga upp demokratiska\r\ninstitutioner i mottagarländerna, ha ett mer\r\nflexibelt bistånd och få mottagarländerna att\r\nuppleva sitt ansvar, vilket är mer än vad de många\r\ngånger tidigare har upplevt.</pre><pre>Det uttryck som Kristina Svensson använde i sitt\r\nuttalande, ''biståndsberoende'', är inte något bra\r\nuttryck. Det är ett gammalt uttryck. Vi ser vad det\r\nhar lett till i väldigt många länder. Det är\r\nsannerligen inte bara positiva resultat och följder.</pre><pre>Jag tror att vi skall våga att litet mer frejdigt och\r\nmindre ängsligt tänka i nya banor också vad gäller\r\norganisationen och nya relationer. Det var detta\r\nsom jag presenterade, Kristina Svensson. Men\r\nKristina Svensson vill tillbaka till det gamla\r\ntraditionella med landramar där mottagarländerna\r\nhar biståndet liksom i en liten ask och inte behöver\r\nfrukta att de utsätts för positiva resonemang för\r\nlandet och landets befolkning.</pre><pre>Hur det sedan går med de 5--10 % av det svenska\r\nbiståndet som skall gå via EU:s budget får vi\r\nfortsätta att resonera om. Det är självfallet min\r\nförhoppning att vi kan ta det vid sidan om den\r\nnuvarande biståndsbudgeten. Men det kan jag inte\r\nstå här och lova. Vi vet, eller tror oss veta, att\r\nnågonstans mellan 5 och 10 % av vårt bistånd skall\r\nkanaliseras via EU:s biståndsbudget</pre><pre>Anf. 23  KRISTINA SVENSSON (s) replik:</pre><pre>Fru talman! Det är nödvändigt att vi lyfter blicken\r\nnågot utanför de egna organisationsmodellerna och\r\nser till innehållet och vad det är som händer i\r\nvärlden just nu. Det tycker jag inte att\r\nbiståndsministern har gjort under denna debatt.</pre><pre>Den väsentligaste frågan i dag är att behoven hela\r\ntiden ökar och att de är annorlunda. Vi måste\r\nintegrera insatser på ett annat sätt än tidigare. Man\r\nkan inte se smalt och bara tänka i biståndstermer.\r\nDet handlar också om fredsbevarande insatser. De\r\nskall in i det integrerade tänkandet. Det är fråga om\r\npolitiska lösningar, biståndsinsatser,\r\nfredsbevarande insatser, ekonomiska lösningar,\r\nosv.</pre><pre>Jag saknar verkligen den debatt de tankarna från\r\nbiståndsministern och departementet. Det är synd.\r\nJag beklagar att vi inte har fått ta del av det i dag.</pre><pre>Alf Svensson berörde tidigare befolkningsfrågan\r\noch konferensen i Kairo. Det är bra att man lyfter\r\nfram kvinnans situation och att man på bred front\r\nangriper problematiken. Det ställer jag helt och\r\nfullt upp på.</pre><pre>I detta betänkande finns en formulering som hela\r\nutskottet, utom kds-representanter, står bakom.\r\nBland de krav som skall drivas hör rätten till fri och\r\nlegal bort. Det kommer riksdagen att kräva senare\r\ni dag.</pre><pre>Anf. 24  Statsrådet ALF SVENSSON (kds):</pre><pre>Fru talman! Jag tycker att det skulle vara litet trist\r\nom inte Kristina Svensson noterat hur starkt vi för\r\nframtiden betonar just uppbyggnaden av\r\ndemokratiska institutioner och respekten för\r\nmänskliga fri- och rättigheter i mottagarländer.</pre><pre>Jag tycker också att det skulle vara trist om det jag\r\nlyfte fram om miljöbistånd inte alls snappades upp.\r\nJag tror nämligen att vi mer än vad vi tidigare gjort\r\nmåste inrikta biståndet på att värna vår\r\ngemensamma miljö. Jag underströk dessutom i\r\nsamband med resonemanget om befolkningsfrågan\r\natt just kvinnans och barnens situation ytterligare\r\nmåste komma mer i fokus.</pre><pre>Jag tror att vi för litet har inriktat oss på ett bistånd\r\nsom hjälper flickor, kvinnor och deras barn ur deras\r\nsvåra belägenhet. Jag menar att vi för framtiden\r\ntillsammans måste ta oss an detta litet mer\r\nengagerat.</pre><pre>Man försöker att göra befolkningsfrågan till något\r\nslags skiljelinje mellan partier. Kristina Svensson\r\ngjorde det här i sin senaste replik. Det är väl ingen\r\nav oss som tror att man i de fattiga länderna på\r\nnågot sätt skulle komma åt\r\nbefolkningsproblematiken genom att vi i Sveriges\r\nparlament förkunnar rätten till legal abort i dessa\r\nländer.</pre><pre>Det är alldeles självklart att en abort som måste\r\nutföras skall ske på ett legalt, medicinskt, rimligt\r\noch riktigt sätt. Jag kan inte tänka mig att det finns\r\nnågon som hellre vill ha illegala aborter. Men det är\r\ninte på den vägen som vi kommer åt\r\nbefolkningstillväxten. Då måste vi gemensamt\r\ntränga undan fattigdomen.</pre><pre>Anf. 25  LARS MOQUIST (nyd) replik:</pre><pre>Fru talman! Jag skall ta upp tre frågor som Alf\r\nSvensson berörde, nämlingen att alla utom ett parti\r\när överens om biståndspolitiken, Sydafrika och\r\nenkäten om synen på bistånd.</pre><pre>Biståndsministern sade i början av sitt anförande\r\natt alla utom ett parti är överens. För att inte andra\r\npartier skall få klä skott vill jag bara tala om att det\r\när fråga om Ny demokrati, som vill halvera\r\nbiståndet. Jag vill göra detta klarläggande,\r\neftersom partiet inte var nämnt med namn.</pre><pre>Nästa fråga gäller Sydafrika. Där tycker jag till att\r\nbörja med att biståndsministerns uttalande inte är\r\nobjektivt korrekt. Han säger att man sätter sin\r\ntilltro till att De Klerk och Mandela skall få en bra\r\nlösning på Sydafrikas problem. De senaste\r\nveckorna och även tidigare har det visat sig att man\r\nockså måste ha med Inkatha i det hela. Man bör i\r\nett sådan sammanhang också nämna att Buthelezi\r\noch Zulukungen definitivt måste vara involverade i\r\nprocessen att få Sydafrika att bli ett enat land.</pre><pre>Jag skall ta upp en annan fråga beträffande\r\nSydafrika. Fram till för någon vecka sedan var det\r\nmeningen att jag skulle delta i\r\nvalobservationsresan. I det sammanhanget var jag\r\nmed på ett möte på Utrikesdepartementet, där Alf\r\nSvensson i vart fall var med under den första delen\r\nav sammanträdet.</pre><pre>Då yttrades någonting som gjorde mig ganska\r\nbestört men som många kanske inte har funderat\r\npå. Vi tror att vi svenskar har ett mycket gott rykte\r\ni världen. Att man är svensk ses nästan som ett\r\nkvitto på att ingen egentligen skall komma åt oss.</pre><pre>Det talades under mötet om just kopplingen med\r\nANC. Sverige har allierat sig med ANC och gett\r\nmycket bistånd till ANC. Det har gjort att det\r\nverkligen inte är något positivt att komma ner som\r\nvalövervakare och tala om att man är svensk. Jag\r\nvill bara påpeka det när nu Alf Svensson vidhåller\r\natt lösningen i Sydafrika ligger hos de Klerk och\r\nMandela.</pre><pre>Till sist vill jag ta upp synen på svenskt bistånd.\r\nMan kan använda siffror precis hur som helst. Jag\r\ngjorde likadant som Alf Svensson gjorde för en\r\nliten stund sedan. Jag talade om hur det är med den\r\nsvenska biståndsviljan. 91 % av det svenska folket\r\nvill ha ett oförändrat eller sänkt bistånd. Alf\r\nSvensson vände på det hela. Man kan inte använda\r\nsiffrorna vare sig som Alf Svensson gör eller som\r\njag gör.</pre><pre>Om man utgår ifrån att 90 % tycker att biståndet\r\nskall vara oförändrat, att 5 % tycker att det skall\r\nvara lägre och att 5 % tycker att det skall vara högre\r\nkan ju de båda sista grupperingarna säga att 95 %\r\nvill ha minskningar eller att 95 % vill ha höjningar.\r\nBåda uttalandena är lika sanna.</pre><pre>Anf. 26  Statsrådet ALF SVENSSON (kds):</pre><pre>Fru talman! Det är alldeles riktigt att jag inte\r\nnämnde Ny demokrati vid namn. Det berodde på\r\nmin försynta läggning. Jag tycker att det måste vara\r\nlitet genant för ett parti att stå för den\r\nbiståndspolitik som Lars Moquist står för.</pre><pre>Att skära ner biståndet eller att halvera det skulle\r\ngivetvis innebära katastrof för många\r\nmedmänniskor som bor långt borta. Men Lars\r\nMoquists världsbild innebär att gränserna för hur\r\nlångt vi skall bry oss går på andra sidan Baltikums\r\nöstgräns. Afrika, som ligger längre bort, behöver vi\r\ntydligen inte alls tänka på.</pre><pre>Jag har mycket svårt att tro att nydemokraterna\r\negentligen menar allvar med den här typen av\r\nförslag. Jag kan tänka mig att det, utifrån diverse\r\nstatistiska beräkningar, kanske tilltalar en del\r\nväljargrupper att säga att man skall dra in ett antal\r\nmiljarder och satsa dem på något annat. Det är\r\naldrig svårt att gå egoismens ärenden. Jag tycker att\r\nLars Moquist gör det.</pre><pre>Sedan pläderar Lars Moquist starkt för global\r\nfrihandel. Det är bra. Där är vi överens. Men vi får\r\ninte tro att det inte kommer att kosta västvärlden\r\noch i-världen någonting. Ibland har jag en känsla av\r\natt man talar om frihandel för att slippa ge\r\nmultilateralt och bilateralt bistånd. Då förvirrar\r\nman lätt begreppen och får kanske folk att tro att\r\ndet inte medför några uppoffringar för oss, om man\r\nnu skall se det så.</pre><pre>Fru talman! Jag måste få säga en sak till. Vi hörde\r\ntidigare att vi lånar till allt. Vi lånar alltid när vi\r\nskall hjälpa de arma och fattiga. Vi kan likaväl säga\r\natt vi lånar till vår konsumtion av godis, chips och\r\nläsk. Den kostar ungefär lika mycket som\r\nbiståndet. Vi kan också säga att vi lånar till det spel\r\noch dobbel vi sysslar med. Där omsätter vi svenskar\r\ndubbelt så mycket varje år jämfört med\r\nbiståndsbudgeten. Den omsättningen ligger på 24--\r\n25 miljarder. Men när vi spelar på tips eller triss\r\nlånar vi inte. Det är alltid när vi skall hjälpa de\r\nriktigt fattiga och eländiga som vi lånar.</pre><pre>Tycker inte Lars Moquist att det är något märkligt\r\natt presentera hjälpen till de medmänniskor som\r\nverkligen befinner sig på livets skuggsida på detta\r\nsätt?</pre><pre>Anf. 27  LARS MOQUIST (nyd) replik:</pre><pre>Fru talman! Biståndsministern undrar om det inte\r\nkänns genant att föra fram våra åsikter beträffande\r\nbiståndet. Jag anser inte att det är genant att tala\r\nom att Ny demokrati står för vissa uppfattningar.\r\nJag tycker att det är ärligt att här i kammaren tala\r\nom att vi står för de här uppfattningarna eller i alla\r\nfall var jag står i de här frågorna, om jag skall vara\r\nlitet försiktig i dessa dagar.</pre><pre>Alf Svensson nämnde inte ordet valfläsk, men\r\negentligen gick väl resonemanget ut på det.\r\nResonemanget handlade om att vi skulle ha haft\r\nnågra taktiska funderingar på att det skulle vara\r\npopulärt hos svenska folket att säga att vi skall\r\nhalvera biståndet. Detta har inte med det att göra.\r\nDet är möjligt att det är populärt, men vad jag vet\r\nhar vi inte undersökt det.</pre><pre>Det hör mera samman med något annat som jag\r\nförstår att Alf Svensson också ogillar, nämligen den\r\nmera egoistiska synen. Vi i Sverige har inte råd med\r\ndetta. Jag har hela tiden hävdat att det är lätt att\r\nvara givare när man inte själv skall vara med och\r\nbetala tillbaka. Vi skjuter över den här skulden på\r\nvåra barn och barnbarn. Jag tycker också att det är\r\ntrevligt att vara generös och kunna hjälpa många\r\nandra länder. Men har vi verkligen våra barns och\r\nbarnbarns mandat att tycka på det sättet.</pre><pre>Anf. 28  Statsrådet ALF SVENSSON (kds):</pre><pre>Fru talman! Det är klart att det är mest tilltalande\r\natt vi vill hjälpa våra medmänniskor därför att vi\r\nkänner ansvar för varandra och vill bry oss om\r\nvarandra så mycket vi mäktar. Men även om det\r\ninte är av solidaritet som vi engagerar oss för den\r\nmiljard medmänniskor som inte har något tycker\r\njag att vi måste inse att det handlar om vår egen\r\növerlevnad, som Daniel Tarschys var inne på förut.\r\nDet handlar om vilken värld våra barn och\r\nbarnbarn skall leva i.</pre><pre>Det stora problemet för våra barn och barnbarn\r\nkommer utan tvekan att vara just de enorma\r\nskillnader som råder mellan norra och södra\r\nhalvklotet och vad fattigdomen på södra halvklotet\r\nkommer att leda till. Det gäller\r\nbefolkningsomflyttningar och miljöslitage. T.o.m.\r\nutifrån rent egoistiska bevekelsegrunder -- även om\r\ndet egentligen inte borde vara motivet -- och\r\nomtanken om barn och barnbarn borde faktiskt\r\nLars Moquist kunna skaffa sig en annan\r\nbiståndspolitisk inställning.</pre><pre>Anf. 29  ALF WENNERFORS (m):</pre><pre>Fru talman! Utskottets kansli har som vanligt gjort\r\nett gott arbete. Ledamöterna i utskottet kan också\r\nvara nöjda med sina insatser. Betänkandet om\r\nbiståndspolitiken är inte riktigt så digert som\r\ntidigare. Antalet reservationer är 35. För några år\r\nsedan var det 152.</pre><pre>Jag vill ge Kristina Svensson en extra blomma. Hon\r\nmeddelade att det bara blir knapptryckningar på tre\r\nreservationer. Bertil Måbrink meddelade också att\r\nhan bara skulle begära knapptryckningar på tre\r\nmeningsyttringar efter vad jag förstod. Men så har\r\nvi då denna Lars Moquist som har 25 reservationer\r\noch tänker begära 13 rösträkningar. Och även om\r\ninte själva rösträkningen begärs tar det onödig tid\r\nnär talmannen måste läsa upp att det yrkas bifall hit\r\neller dit. Om jag kommer ihåg rätt var det väl Ny\r\ndemokrati som i valrörelsen 1991 pläderade för att\r\ngöra riksdagsarbetet effektivare. Gör det då i dag!</pre><pre>Det är glädjande och tillfredsställande att vi är så\r\nsams om biståndspolitiken. Den stora och mycket\r\nbreda majoriteten när det t.ex. gäller de\r\nbiståndspolitiska målen och sättet att samarbeta\r\nmed våra samarbetsländer ger styrka och tilltro. Jag\r\ntycker att vi särskilt skall poängtera att alla fyra\r\nregeringspartierna tillsammans med den\r\nsocialdemokratiska riksdagsgruppen står för\r\nmedelsramen på 12,4 miljarder.</pre><pre>Vänstern vill anslå 750 miljoner mer. De har\r\ntydligen gott om pengar i sin budget. Ny demokrati\r\nvill anslå 5,3 miljarder. Det är mindre än hälften.\r\nDetta är alltså dessa nydemokratiska riksdagsmäns\r\nsvar till en miljard människor som lever i djupaste\r\nfattigdom, som dagligen svälter och som dör i\r\nsvältsjukdomar.</pre><pre>35 000--40 000 barn dör varje dag. 200 000 kvinnor\r\ndör varje år efter abort. Hundratusentals kvinnor\r\nfår men för livet. Nästan 1 miljard människor är\r\nanalfabeter. Två av tre analfabeter är kvinnor.\r\nVäpnade konflikter skakar mer än 50 länder. 35\r\nmiljoner människor är på flykt.</pre><pre>Jag har tidigare i debatter lyft fram några av mina\r\nkäpphästar i biståndspolitiken. Det har t.ex. varit\r\ndemokrati och mänskliga rättigheter, bl.a. kravet\r\npå att Sverige skall ompröva samarbetet med ett\r\nland som vägrar införa demokrati och\r\nflerpartisystem eller som obekymrat fortsätter att\r\nha politiska fångar -- t.ex. Vietnam.</pre><pre>Vår ordförande i utrikesutskottet, Daniel Tarschys,\r\nuttryckte detta med villkorat bistånd på ett alldeles\r\nutmärkt sätt. Jag instämmer i det han sade.\r\nSamtidigt bör man också säga att vi kan vara nöjda\r\nmed utvecklingen i stort. Det går i rätt riktning.</pre><pre>Nästa punkt är befolkningsfrågan. Etiopen är ett av\r\nde fattigaste länderna. I dag är befolkningen 52\r\nmiljoner; om 20 eller 30 år har den fördubblats. Det\r\när lätt att förstå vad detta innebär för\r\nlivsmedelsförsörjningen, miljön eller vad\r\nexempelvis en ny torkkatastrof skulle innebära.</pre><pre>Allt fler biståndspolitiker är i dag medvetna om\r\nbefolkningsfrågans betydelse. Inte minst har\r\nbefolkningskonferensen i Kairo i år tvingat\r\npolitikerna att sätta sig in i nutidens ödesfråga och\r\nkomma med förslag till lösningar. Vår jord klarar 5\r\nmiljarder människor, men klarar den 10 miljarder,\r\nsom det kan bli om 25--30 år?</pre><pre>Alf Svensson markerade detta väldigt bra i sitt\r\ninlägg. Jag tycker också att saken uttrycks på ett\r\nalldeles utomordentligt sätt i propositionen på\r\ns. 51: ''Under den tid som det tar att läsa detta\r\nstycke'' -- det är väl fråga om 10-15 sekunder --\r\n''föds det hundra barn, 96 i u-länder och fyra i i-\r\nländer''. Den lilla meningen säger mycket.</pre><pre>Det finns en annan fråga som jag också länge har\r\nfått tjata om i SIDA:s styrelse och på andra håll,\r\nmen som jag nu har fått gehör för. I den senaste\r\npetitan från SIDA till regeringen för budgetåret\r\n1994/95 finns det kravet med. Vad jag avser är\r\nkravet på koncentration i biståndet.</pre><pre>I dag har vi samarbete med 19 programländer, och\r\nvi har ett ganska omfattande samarbete med\r\nytterligare ett tiotal länder. Men sammanlagt\r\nopererar vi i nära hundra länder. Detta innebär en\r\nofantlig splittring. Lägg sedan till att vi inom varje\r\nland, framför allt i programländerna, arbetar i olika\r\nsektorer och med olika projekt.</pre><pre>Visst är det lovvärt att vi knogar med\r\ntrafiksäkerhetsprojekt i ett par länder, men vad är\r\nviktigast? Att analfabeterna lär sig att läsa och\r\nskriva? Eller att kvinnoproblemen lyfts fram ännu\r\nmer?</pre><pre>Fru talman! Sverige kan inte vara överallt. Vi kan\r\ntyvärr inte hjälpa alla. Vi måste koncentrera oss. Vi\r\nmåste satsa på en bättre kvalitet, än bättre\r\neffektivitet.</pre><pre>Jag vill gärna ge biståndsministern och hans\r\nmedarbetare en blomma för gott arbete under den\r\ngångna mandatperioden. Men när det gäller\r\nkoncentration i biståndet har verkligen inte mycket\r\nhänt. Jag vet att det är mycket svårt att prioritera --\r\nför mig, för biståndsministern, för oss alla. Vi är\r\nväldigt duktiga på att hitta nya programländer och\r\nnya projekt, men vi måste koncentrera arbetet.</pre><pre>Om detta står det i SIDA:s petita på s. 8 att SIDA\r\nanser att antalet sektorområden i varje\r\nmottagarland måste minskas väsentligt under de\r\nnärmaste åren. Även för mottagarlandets\r\nförvaltning betyder en koncentration av biståndet\r\nen arbetsbesparing. På nästa sida står det att\r\nbiståndsmyndigheten förordar att regeringen på\r\nlämpligt sätt låter analysera denna situation med\r\nsikte på att minska antalet samarbetsländer.</pre><pre>Den 12 oktober i höstas hade jag en frågedebatt\r\nmed biståndsministern, då jag frågade vilka\r\nåtgärder han skulle vidta för att koncentrera\r\nbiståndet. Hur tror ni att Alf Svensson svarade?\r\nMycket positivt. Alf Wennerfors har helt rätt, sade\r\nhan. Sverige kan inte vara överallt. Vi måste\r\nkoncentrera biståndet.</pre><pre>Jag vet att SIDA till nästan 100 % vill ha en\r\nkoncentration; det vill jag understryka. Jag tror att\r\nAlf Svensson också vet att varje biståndsarbetare\r\ninser att vi måste koncentrera biståndet.</pre><pre>Nå, hur gick det då med denna stora tanke i\r\npropositionen? Dåligt! Nu frågar jag\r\nbiståndsministern: Varför?</pre><pre>Många kanske inte vet att biståndsministern också\r\när en mycket trevlig historieberättare. För några\r\ndagar sedan hörde jag honom berätta om två\r\ngubbar som satt på en bänk och tittade ut i\r\nuniversum. Den ene säger: Bäste broder, hur ser du\r\npå utvecklingen i världen? Den andre petade sig i\r\nögat och sade: Det är väldigt svårt, för jag har fått\r\nnågot smolk i ögat!</pre><pre>Har biståndsministern möjligen fått något smolk i\r\nögat, så att han inte riktigt kan se den stora frågan\r\nhär? Vi båda är överens om att det är bra att\r\ndiskutera detaljer, men de större frågorna är nog\r\nockså väldigt viktiga.</pre><pre>Om nu Alf Svensson får förnyat förtroende i valet\r\noch kanske får fortsätta att arbeta med dessa frågor,\r\nvad tänker han då göra åt detta? Jag vet att det är\r\nsvårt, men jag tror att vi måste göra något, inte\r\nminst med tanke på samarbetslandet.</pre><pre>Tjänstemän på departement och myndigheter som\r\nvi samarbetar med har mycket låga löner. Det talas\r\nom att de har 200--400 kronor i månaden om man\r\nräknar i svenska pengar. Det betyder att de inte kan\r\nvara på sin arbetsplats utan måste syssla med\r\nextraknäck av olika slag för att få ihop pengar till\r\nsin familj. Detta rör sig ofta om nyckelpersoner och\r\nchefer. De driver boskapsskötsel eller jordbruk,\r\nåker på konferenser och får traktamenten eller\r\nskriver artiklar som de får en slant för. Detta är\r\nnaturligtvis inte bra.</pre><pre>På regeringens begäran fick SIDA i uppdrag att\r\nundersöka om man skulle kunna inrätta något slags\r\nlönefond i Moçambique. SIDA avfattade också en\r\nskrivelse där det föreslogs hur detta skulle kunna\r\nutformas, men regeringen sade blankt nej.\r\nRegeringen skrev i sitt svar t.o.m. att starka skäl\r\ntalar för att det inte skall gå till på detta sätt. Jag\r\nkan ha förståelse för vissa farhågor som regeringen\r\nhar, men problemet kvarstår. Världsbanken ligger\r\nlångt framme och likaså Norge och andra länder. På\r\nvarje CG-möte i Paris diskuteras detta problem. Vi\r\nkan inte blunda för detta.</pre><pre>Fru talman! Jag ber till slut att få yrka bifall till\r\nutskottets hemställan.</pre><pre>Anf. 30  LARS MOQUIST (nyd) replik:</pre><pre>Fru talman! Jag skall ta upp två saker som Alf\r\nWennerfors berörde, nämligen effektiviteten i\r\nkammarens arbete och Ny demokratis svar till\r\nmänniskor i fattiga länder.</pre><pre>När det gäller effektiviteten nämnde Alf\r\nWennerfors att vi har avgivit 25 reservationer. Vi\r\nhar t.o.m. 26 reservationer, vilket gör förtreten\r\nännu större för Alf Wennerfors. Jag har yrkat bifall\r\ntill 13 av dessa, men det innebär kanske inte att vi\r\nkommer att begära omröstning om alla 13.</pre><pre>\r\nJag tycker inte att jag har ett uppdrag av väljarna\r\natt främja att riksdagsledamöterna skall få\r\nhelgledigt några minuter tidigare genom att jag inte\r\nställer yrkanden i kammaren. Vi har ett uppdrag av\r\nväljarna, men jag anser inte att jag har väljarnas\r\nmandat att tillgodose Alf Wennerfors behov av att\r\nfå helgfritt en kvart tidigare.</pre><pre>När det gäller vårt svar till människor i fattiga\r\nländer vill jag säga att vi har föreslagit en\r\nneddragning av biståndsbudgeten med ungefär\r\nhälften, nämligen till ca 7 miljarder. Det är vårt svar\r\ntill de svenska skattebetalarna. Jag har inte något\r\nuppdrag från FN eller någon annan\r\nvärldsorganisation att tycka rent allmänt om detta,\r\nmen jag sitter i utrikesutskottet och har naturligtvis\r\nsynpunkter på hur vi skall bistå människor i andra\r\ndelar av världen.</pre><pre>Som Alf Wennerfors vet säger vi inte blankt nej,\r\nmen jag kan för att göra det enkelt säga att min\r\ngenerositet är bara hälften så stor som Alf\r\nWennerfors, eftersom vi vill ge bara hälften så\r\nmycket bistånd. En sådan beskrivning kan jag\r\nacceptera.</pre><pre>Jag är vald för att ta till vara väljarnas intressen, och\r\njag tror att svenska skattebetalare tycker att det är\r\nen bra avvägning att det svenska biståndet till\r\nfrämmande länder skall halveras till drygt 7\r\nmiljarder kronor. Det är därför som jag framför\r\nden ståndpunkten här i Sveriges riksdag.</pre><pre>Anf. 31  ALF WENNERFORS (m) replik:</pre><pre>Fru talman! Det är inte alls fråga om när vi får\r\nhelgledigt. Det gäller en fråga som vi har\r\nbekymmer med varje gång som vi skall trycka på\r\nknapparna här i kammaren. I dag kan ni inte vara\r\nstödparti till Socialdemokraterna. Om ni är det i\r\nandra voteringar, kan jag förstå att ni begär\r\nknapptryckningar, och det står jag ut med. Men\r\nvarför skall ni yrka bifall till 13 av era 26\r\nreservationer? Det räcker väl med 3.</pre><pre>Det är, som jag sagt, inte alls fråga om att vi vill få\r\nhelgledigt, för det får vi inte. Både Lars Moquist\r\noch jag sitter säkert på någon konferens i morgon\r\neller på söndag, för sådan är politikernas lott. Men\r\njag tycker att det är viktigare att jag ringer till mina\r\nväljare eller klarar av alla papper på mitt skrivbord\r\nän att ständigt se på kammarens voteringstavla att\r\ndet finns 22 nydemokrater här.</pre><pre>Anf. 32  LARS MOQUIST (nyd) replik:</pre><pre>Fru talman! Jag vill bara -- om det är det som Alf\r\nWennerfors är rädd för -- deklarera att jag inte\r\nkommer att ge något stöd till några\r\nsocialdemokrater. Våra reservationer och de\r\nyrkanden som jag har ställt här i kammaren är ett\r\nsätt för nydemokraterna att visa vad vi egentligen\r\ntycker. När dessa frågor behandlas i\r\nutrikesutskottet får jag helt enkelt aldrig något\r\ngehör för mina synpunkter. Det får jag acceptera,\r\nmen jag har ytterligare en chans att föra fram till\r\nsvenska folket vad Ny demokrati i allmänhet och\r\nkanske Lars Moquist i synnerhet tycker.</pre><pre>Anf. 33  ALF WENNERFORS (m) replik:</pre><pre>Fru talman! Lars Moquist är en nydemokrat som\r\njag uppskattar mycket. Han har en mängd goda\r\negenskaper. Han är en god kamrat och en duktig\r\nriksdagsman i utrikesutskottet. Men här har han\r\nfel. Tänk efter!</pre><pre>Anf. 34  Statsrådet ALF SVENSSON (kds):</pre><pre>Fru talman! Alf Wennerfors erinrar mig om en\r\ninterpellationsdebatt som vi förde om\r\nkoncentrationsfrågor, och jag vill gärna med några\r\nord svara på det som han sade. Eftersom jag här\r\nutnämndes till något av en historieberättare, kan\r\njag kanske också få föredra en kort historia.</pre><pre>Det har från en socialdemokratisk grupp här i\r\nriksdagen berättats mig att det kom in en ung\r\nriksdagsman i gruppen och klagade på de gamla\r\närevördiga ministrarna och socialdemokraterna i\r\növrigt. Jag är själv inte ärevördig, men jag talar här\r\nom socialdemokrater. Den unge entusiasten\r\nfrågade varför man inte hade gjort det och det. Då\r\nlär Per Edvin Sköld ha svarat: Vi har väntat på dig!</pre><pre>Det är nästan så man känner det när man hör Alf\r\nWennerfors, en gammal ärevördig parlamentariker\r\noch ledamot av SIDA:s styrelse. Vi har väntat på\r\nAlf Wennerfors!</pre><pre>Tala om vilka av de 19 programländerna som vi\r\nskall ta bort eller vilka av de 30 som vi skall sortera\r\nundan! Vi väntar på de förslagen. Det skulle\r\nförmodligen föranleda en mycket lång debatt om vi\r\nbörjade gå in på sådant här i dag. Vi vet hur känsligt\r\ndetta är.</pre><pre>Det är vidare i och för sig sant att vi har relationer\r\ntill 100 länder, men mycket av detta består av\r\nenskilda organisationers relationer och\r\nverksamhet. Detta tycker jag inte att vi skall styra.\r\nDet är mycket länge sedan som vi införde ett nytt\r\nprogramland. Kanske skulle vi kunna avisera\r\nEritrea som ett nytt sådant.</pre><pre>Det är också viktigt att säga att koncentrationen\r\nkan åstadkommas inte bara i ländervalet utan också\r\ninom landet. Jag är i princip -- det kan man alltid\r\nsäga -- överens med Alf Wennerfors om att\r\nkoncentration är av nöden, och vi hoppas att vi så\r\nsmåningom skall kunna åstadkomma en sådan.</pre><pre>När det sedan gäller lönerna till statsanställda i\r\nMoçambique är det faktiskt så att Moçambique\r\nfår ett betalningsbalansstöd. Detta må deras\r\nstyrande omvandla till höjda löner, om de så\r\nönskar, men vi tycker faktiskt inte att vi skall skriva\r\ndetta på näsan på dem. Jag tycker att de bör sköta\r\nden prioriteringen själva.</pre><pre>Anf. 35  ALF WENNERFORS (m) replik:</pre><pre>Fru talman! Om jag fattade biståndsministern rätt\r\nvar det länge sedan som vi fick nytt programland.\r\nJag tycker inte att det var länge sedan. Uganda\r\nföreslogs för bara några år sedan. Eritrea är ett\r\nannat exempel. Men biståndsministern har inte\r\nkommit med några förslag om att vi skulle avveckla\r\nnågot programland. Man skulle mycket väl kunna\r\navveckla Botswana. Det kan göras långsamt -- jag\r\nmenar inte att det skall ske snabbt -- men jag menar\r\nändå att vi kan fatta sådana beslut.</pre><pre>Det finns också samarbetsprojekt som jag tycker\r\natt man kunde avveckla. Här finns mycket att göra.\r\nSamtidigt är jag mycket medveten om att det är\r\nsvårt. Men vi måste prioritera.</pre><pre>Anf. 36  Statsrådet ALF SVENSSON (kds):</pre><pre>Fru talman! Vi tackar för tipset om Botswana.\r\nEritrea nämnde jag faktiskt. Där råder speciella\r\nförhållanden, och jag kan tänka mig att det finns en\r\nmycket stark majoritet här i kammaren för att det\r\nskall göras särskilda insatser för den bräckliga\r\ndemokratin i Eritrea. Jag nämner detta därför att\r\njag vet hur svårt det är. Inget parti här i kammaren\r\nhade klarat att säga nej till Eritrea.</pre><pre>Jag vill inte påstå att vi var på väg att avveckla\r\nbiståndet i Laos, men det blev i varje fall mera\r\nutvecklat än vad vi hade tänkt oss.</pre><pre>Anf. 37  ALF WENNERFORS (m) replik:</pre><pre>Fru talman! Biståndsministern sade att det fanns ett\r\nmycket starkt stöd här i kammaren. Ja, gubevars,\r\npolitikerna är värst!</pre><pre>Anf. 38  Statsrådet ALF SVENSSON (kds):</pre><pre>Fru talman! Eritrea är speciellt.</pre><pre>Anf. 39  PÄR GRANSTEDT (c):</pre><pre>Fru talman! Det ämne som vi diskuterar nu är\r\nfaktiskt ett av våra viktigaste politikområden. Det\r\nkanske inte är det politikområde som är mest ägnat\r\natt värva väljare, om man inte gör som Ny\r\ndemokrati och använder människors egoism som\r\nett argument för att rösta på just dem. Men det är\r\nett område som handlar om allas vår framtid. Om\r\nvi och våra efterkommande skall ha en möjlighet till\r\nen dräglig tillvaro på den här jorden, då måste vi\r\nskapa en större rättvisa mellan människor och folk.\r\nDå måste vi kunna råda bot på de växande\r\nfattigdomsproblemen. Då måste vi kunna möta den\r\nmiljöförstörelse i tredje världen som innebär att\r\nman drar undan själva grundvalen för människors\r\nförsörjning och överlevnad.</pre><pre>Det är därför kortsiktigt och cyniskt när man\r\nhävdar att om man skall företräda svenska folkets\r\nintresse, då skall man dra ner biståndet. Det är allas\r\nvår nödvändighet att vi kan möta de stora problem\r\nsom man brottas med i tredje världen och få en\r\nvärld med mindre klyftor än vi har i dag. Annars\r\nhar ingen av oss någon framtid.</pre><pre>Därför är det naturligtvis sorgligt att det svenska\r\nbiståndet i dag inte har samma styrka, samma\r\nköpkraft som det hade för några år sedan. Det är\r\nsorgligt att vi kände oss tvingade att göra\r\nnerskärningar och gå ifrån enprocentsmålet. Det\r\nhar naturligtvis förvärrats av den svenska kronans\r\nminskade styrka. Desto viktigare är det att vi så fort\r\nsom möjligt återgår till åtminstone den traditionella\r\nenprocentsnivån.</pre><pre>Jag noterar med tillfredsställelse den\r\nsamstämmighet som jag upplever finns här i\r\nkammaren -- med undantag förstås av Ny\r\ndemokrati -- om att detta verkligen skall ske snarast\r\nmöjligt.</pre><pre>Jag vill gärna notera att vi nått en stor framgång i\r\noch med att även Moderata samlingspartiet numera\r\nstår bakom den ambitionen. Så har det ju inte alltid\r\nvarit. Det var faktiskt en fröjd att höra Alf\r\nWennerfors läxa upp Ny demokrati för deras\r\nbristande internationella solidaritet. Då har det\r\nhänt något. Det kanske beror på det faktum att\r\nModeraterna numera regerar ihop med gamla\r\npålitliga internationellt engagerade partier som\r\nFolkpartiet, Kristdemokraterna och Centerpartiet\r\noch har varit tvungna att anpassa sig till dem. Det\r\när en nyttig effekt av den koalitionsregering vi nu\r\nhar.</pre><pre>Nu gäller det att också se till att det här får en\r\nmateriell effekt, dvs. att vi verkligen inom några få\r\når kommer tillbaka till enprocentsmålet. Vi får\r\nhoppas att en klok politik samtidigt stärker den\r\nsvenska kronan, så att vårt bistånd verkligen får ett\r\ninnehåll.</pre><pre>Det är naturligtvis sant som ofta påpekas att det\r\ninte räcker med volym, med kvantitet. Det är\r\nkvaliteten i vårt bistånd, det ändamål det har, de\r\nverksamheter vi stöder som är det viktiga.</pre><pre>Det är väl värt att understryka det som jag tror\r\nDaniel Tarschys sade tidigare i debatten, nämligen\r\natt det faktiskt är de utvecklingsansträngningar\r\nman har i u-länderna själva som är det viktigaste.\r\nMen vi måste veta vad det är vi stöder, och vi måste\r\nse till att stödet går till rätt utveckling.</pre><pre>Här är det naturligtvis inte alldeles säkert att vi i\r\ndag träffar rätt. Bistånd är svårt och utrymmet för\r\nmisstag är stort.</pre><pre>Det centrala måste naturligtvis vara\r\nfattigdomskriteriet. Vi måste se till att vårt bistånd\r\nverkligen når de fattigaste och att vi stöder en\r\nutveckling på basplanet.</pre><pre>Jag ser en viss risk i den utveckling vi haft inom vårt\r\nbistånd mot att vi alltför mycket ägnar oss åt att\r\nstödja överbyggnader i u-länderna. Det är klart vi\r\nmåste göra det också. Vi måste också främja en\r\neffektiv administration i biståndsländerna. Men det\r\när vad som händer ute i byarna och i\r\nstorstadsslummen och den möjlighet vi har att\r\nförändra verkligheten där som är avgörande och\r\nmåttstocken på vårt bistånds effektivitet.</pre><pre>En annan viktig prioritet är det ekologiska. För\r\nnärvarande har vi en utveckling där själva grunden\r\nför försörjningsmöjligheterna successivt förstörs i\r\nmånga fattiga länder. Vi ser ökenutbredning,\r\nskogsskövling, jordförstörelse, föroreningar av\r\nvattendrag, växande luftföroreningar, hygienisk\r\nmiljöförstörelse i storstadsslummen osv. Det måste\r\nvara en fråga av allra högsta prioritet för oss att\r\nstödja åtgärder för att rädda jorden, rädda naturen,\r\nrädda miljön och därmed också förutsättningarna\r\nför framtida utveckling för människorna.</pre><pre>Demokrati är också ett huvudområde för våra\r\nbiståndssträvanden. Inte därför att det i och för sig\r\när så viktigt med parlament, flerpartisystem och\r\nsådant, även om det är betydande förutsättningar.\r\nMen också där är vad som händer på basplanet det\r\nallra viktigaste. Det gäller att de vanliga\r\nmänniskorna får möjligheter att påverka politiken\r\ni respektive länder. Det måste bli de vanliga, fattiga\r\nmänniskornas behov som blir utgångspunkten för\r\nden politik som förs i u-länderna.</pre><pre>Så är det inte alltid i dag. Elitvälde finns i alla typer\r\nav länder, men det är inte minst vanligt i fattiga\r\nländer, där klyftan mellan eliten och de stora\r\nmänniskogrupperna är desto större. Om man inte\r\nkan få politiska system där de stora\r\nmänniskogruppernas intressen har den största\r\ngenomslagskraften, då kommer vi inte heller att\r\nkunna överbrygga de stora klyftorna.</pre><pre>Det är därför demokratimålet är så viktigt i vårt\r\nbistånd. Inte därför att vi tycker att alla\r\nnödvändigtvis exakt måste kopiera våra politiska\r\nsystem, utan därför att demokrati är det som ger\r\nförutsättningar för att de många människornas\r\nintressen skall kunna prägla den politik som förs.</pre><pre>På det multilaterala planet är det i dag\r\nVärldsbanken och Internationella valutafonden\r\nsom är tongivande. Detta präglar också vårt bistånd\r\nganska mycket. Jag är inte alldeles övertygad om\r\natt det alla gånger är bra. Det är naturligt att\r\nVärldsbanken har ett monetaristiskt synsätt på\r\nutveckling. Den är en bank, även om jag också\r\ntycker att det har skett en positiv utveckling när det\r\ngäller Världsbankens benägenhet att ta sociala och\r\nekologiska hänsyn. Vi har dock ett ansvar att driva\r\nde aspekterna ännu hårdare. Vi får inte alltid vara\r\nbundna till världsbanksgruppens bedömningar och\r\nprioriteringar. Vi måste göra också självständiga\r\nbedömningar för att se till att vårt bistånd verkligen\r\nnår de rätta målen.</pre><pre>Sedan är det naturligtvis också så att vi inte klarar\r\natt skapa ekonomisk rättvisa i världen endast med\r\nvår biståndsbudget. Det krävs en totalsyn på\r\nrelationerna mellan rika och fattiga länder. Ännu\r\nviktigare än biståndsflödet är förmodligen de\r\ninternationella spelreglerna när det gäller handel,\r\nkapitalströmmar, tekniköverföring osv. Där\r\nåterstår mycket att göra.</pre><pre>Många har påpekat att det GATT-avtal som vi\r\nlyckligtvis kunnat slutföra för inte så länge sedan\r\ninte tillgodoser u-ländernas behov på ett rimligt\r\nsätt. Det är naturligtvis vårt och andras ansvar att\r\nse till att förhandlingsprocessen fortsätter och att\r\nman får spelregler för den internationella\r\nekonomin som är bättre anpassade för u-ländernas\r\nförutsättningar.</pre><pre>Vi bör naturligtvis använda alla de internationella\r\norgan som vi är med i, eller kan bli med i, för att\r\nfrämja rimligare internationella spelregler.</pre><pre>Om Sverige kommer med i den europeiska unionen\r\nmåste en viktig uppgift för Sverige vara att främja\r\nen mer solidarisk internationell politik från den\r\nunionens sida. Det är viktigt eftersom den\r\neuropeiska unionen är en av huvudaktörerna i alla\r\nglobala frågor. Men vi bör också självständigt låta\r\nSveriges röst bli hörd i FN, UNCTAD, UNEP osv.</pre><pre>Relationerna mellan de rika och de fattiga länderna\r\när en av de viktigaste framtidsfrågorna. Sverige har\r\nen tradition när det gäller att vara pådrivande för\r\natt skapa en rättvisare värld. Den är en tradition\r\nsom vi bör föra vidare.</pre><pre>Fru talman! Jag yrkar bifall till utrikesutskottets\r\nhemställan.</pre><pre>Anf. 40  TALMANNEN:</pre><pre>Innan jag ger Lars Moquist ordet för replik vill jag\r\nmeddela att det är uppenbart att kammaren inte\r\nkan fatta beslut i detta ärende i dag. Beslutet\r\nkommer i stället att fattas på onsdag i nästa vecka.</pre><pre>Anf. 41  LARS MOQUIST (nyd) replik:</pre><pre>Fru talman! De senast sagda orden förtog min\r\nreplik. Jag hade tänkt säga: Jag skall för att glädja\r\nAlf Wennerfors och kammarens övriga ledamöter\r\ninte debattera med Pär Granstedt för att därmed\r\nmedverka till att kammaren skall hinna rösta före\r\nkl. 14. Men möjligheten har tydligen redan fallit.</pre><pre>Det räcker nämligen med att upprepa att jag anser\r\natt ca 7 miljarder kronor är vad Sverige som mest\r\norkar med i biståndsbidrag i dagens ekonomiska\r\nläge.</pre><pre>Anf. 42  PÄR GRANSTEDT (c) replik:</pre><pre>Fru talman! Eftersom det tydligen inte är fråga om\r\nhemresa eller inte hemresa kan jag besvara\r\nMoquists synpunkt, som ju inte är förvånansvärd.</pre><pre>Vi vet var Ny demokrati står i denna fråga, och det\r\när bara att beklaga. Visst har vi ekonomiska\r\nproblem, och visst känner vi ibland att plånboken\r\ninte är så full som vi skulle önska. Men att på något\r\nsätt jämföra den typ av ekonomiska problem som\r\nvi brottas med i Sverige med verkligheten på den\r\nafrikanska savannen eller i den latinamerikanska\r\nstorstadsslummen är antingen orealistiskt eller\r\ncyniskt. Det kan ju inte vara så, att man inom Ny\r\ndemokrati anser att det finns någon svensk som har\r\ndet så besvärligt att det kan jämföras med den\r\nverklighet som de fattigaste människorna lever i i u-\r\nländerna.</pre><pre>Anf. 43  KARL-ERIK SVARTBERG (s):</pre><pre>Fru talman! Ny demokrati odlar också i dag alla\r\ntänkbara fördomar om svenskt bistånd. Allt det\r\nnegativa som man kan ta fram tar man fasta på.\r\nMan putsar det och kör vidare med det i den\r\npolitiska propagandan. Så odlar man ett politiskt\r\nmissnöje. Man tar ju aldrig chansen, Lars Moquist,\r\natt försöka rätta till alla felaktigheter som är i\r\nomlopp. Man tar inte chansen att motarbeta de\r\nfördomar som existerar, utan man blåser i stället\r\nunder dem.</pre><pre>Detta är beklagligt. Jag skulle vilja rekommendera\r\nLars Moquist och alla andra nydemokrater i denna\r\nkammare, även utanför kammaren, att fundera\r\nlitet extra när ni åker tunnelbana nästa gång. Sedan\r\nen tid tillbaka bjuder SL, bland all reklam, på små\r\ntänkvärda dikter.</pre><pre>En av de verkligt tänkvärda dikterna i detta\r\nsammanhang är Stig Dagermans dikt med titeln En\r\nbroder mer.</pre><pre>f413 &gt; Jorden kan du inte göra om</pre><pre>Stilla din häftiga själ.</pre><pre>Bara en sak kan du göra</pre><pre>En annan människa väl.</pre><pre>Men detta är redan så mycket</pre><pre>att själva stjärnorna ler.</pre><pre>En hungrande människa mindre</pre><pre>betyder en broder mer.</pre><pre>Jag tycker faktiskt, Lars Moquist, att ni\r\nnär ni nu bytt er tidigare partiledning\r\nmot en ny skulle ompröva Ny demokratis\r\nbiståndspolitik. Jag refererade förra året\r\nUNDP:s rapport om mänsklig utveckling\r\nfrån 1992. Den visar att av världens\r\ninkomster delar vi som utgör den rikaste\r\nmiljarden människor på detta jordklot på\r\n82,7 % av inkomsterna. Den fattigaste\r\nmiljarden människor -- vi svenskar hör\r\nju till den rikaste -- får nöja sig med\r\n1,4 %. Det betyder att när vi tar hand\r\nom 82:70 kr av en hundralapp, får de\r\nfattigaste nöja sig med 1:40 kr. Det är\r\nproportionerna. Därför tycker jag att ni\r\ni Ny demokrati skall ta till er Stig\r\nDagermans ord om att försöka\r\nåstadkomma en hungrande människa\r\nmindre. Så får ni en broder mer, också ni.</pre><pre>Fru talman! I övrigt skulle jag vilja göra\r\nnågra reflexioner. Jag skulle vilja ta upp\r\nresonemanget som förts om krav, med\r\nutgångspunkt från en företrädare för\r\nen enskild organisation i Zimbabwe.\r\nSIDA hade i januari månad samlat\r\nenskilda organisationer för att delta i ett\r\nseminarium. Bland deltagarna fanns en\r\nkvinna från Zimbabwe. När hon fick\r\nfrågan om vem hon företrädde deklarerade\r\nhon själv: Jag kommer från en rik familj.\r\nMin far är hövding. Han har tio hustrur\r\noch vi är 144 syskon. Men det innebär att\r\njag inte behöver acceptera vilket\r\nbistånd som helst när det gäller att\r\nutveckla min by, området runt omkring och\r\nmänniskorna där. De ''gosig-gosiga'',\r\nsom hon sade, som kommer och vill allt\r\nväl kommer aldrig över min tröskel. De\r\nsom redan på tröskeln talar om för mig hur\r\njag skall utveckla min by och\r\nmänniskorna där kommer heller aldrig\r\növer min tröskel. Men de som vill vara\r\nmed och bistå oss på våra villkor och i\r\nsamarbete med oss bjuder jag in i mitt\r\nhus. Dem sätter jag mig ned med och\r\ndiskuterar med. Så kan vi åstadkomma\r\nbra bistånd tillsammans.</pre><pre>Det är detta det är fråga om. Jag tror inte\r\natt vi skall ställa orimliga krav på\r\nbiståndet. Jag har i många sammanhang\r\npåpekat att jag ogillar vissa uttryck\r\nsom figurerar i FN, vilka regeringen och\r\nockså vi i oppositionen använder, nämligen\r\nord som givarsamfund, givarländer m.m.</pre><pre>Jag tror alltså att vi snarast möjligt måste\r\nkomma bort från givarattityden. Det är\r\nsamarbete i utveckling som vi måste\r\nfrämja. Samarbetet ställer krav, på\r\ndem som vi samarbetar med men också\r\npå oss, på att vi gör ett bistånd på deras\r\nvillkor. Det finns ju många exempel på\r\ndetta.</pre><pre>Daniel Tarschys utvecklade en hel del om\r\njust detta samarbete som jag tycker är\r\nväldigt fint. Han talade om villkor, men\r\njag vill inte acceptera det ordet, därför att\r\njag tror att det är i samförstånd och i\r\nsamarbete med våra biståndsländer\r\nsom vi kan åstadkomma någonting.</pre><pre>Sedan fördes det ett resonemang om\r\nplåsterbistånd och utvecklande bistånd. Ja,\r\nplåster är bra i många sammanhang.\r\nKatastrofbistånd är helt nödvändigt, så\r\nlänge som världen ser ut som den gör.\r\nMen också katastrofbistånd måste ha\r\nen utveckling i sig. Det är detta som är\r\nviktigt.</pre><pre>Jag skall ge ett konkret exempel på ett\r\nSIDA-stött katastrofbistånd till\r\nMellanöstern, till Libanon. Där bygger\r\nman upp bombskadade hus med stöd från\r\nSIDA. Där får familjerna resurser nog\r\nför att sätta ett rum i stånd. De får tak\r\növer huvudet, de kan laga sin mat osv.\r\nSedan får de undan för undan på egen hand\r\nbygga huset färdigt med övriga rum.\r\nDetta är ett katastrofbistånd som jag\r\ntycker är föredömligt.</pre><pre>Jag tror att det på sikt måste vara just den\r\ntypen av bistånd som vi riktar till Bosnien,\r\nnär det gäller det ofantliga\r\nåteruppbyggnadsarbete som måste sättas\r\nin där. Jag tror att vi måste använda den\r\nmetoden, därför att det är en hjälp till\r\nsjälvhjälp. Först behöver människor tak\r\növer huvudet, så att de kan laga sin\r\nmat, men sedan får de åstadkomma\r\nresten själva. Detta är ett katastrofbistånd\r\nsom tar till vara människornas förmåga.</pre><pre>Det har varit diskussion om de svenska\r\nträhusen i f.d. Jugoslavien. Jag tror inte på\r\nden modellen. I Kroatien fanns det\r\ntidigare en omfattande småhusproduktion,\r\noch det viktigaste vi kan göra är ju att\r\nsätta den i stånd igen, så att den kan\r\nproducera de bostäder som behövs där.\r\nJag tar det som ett exempel.</pre><pre>Det finns mycket att kommentera. Jag\r\nhar alltid med stort intresse lyssnat på Alf\r\nWennerfors, och jag har aldrig upplevt\r\natt han har stått för den marknadsliberala\r\nlinjen i Moderata samlingspartiet, utan\r\nhan har stått mera för den gamla,\r\nkonservativa linjen. Vi har ofta, trots att\r\nvi tillhör skilda partier, haft\r\nsamstämmiga uppfattningar. Jag tycker\r\natt det är bra.</pre><pre>Det är möjligt att Alf Wennerfors\r\nregeringskolleger har påverkat Ny\r\ndemokrati att inta en mer positiv attityd\r\ntill biståndet. Annars är det\r\nbeklämmande att se hur moderata\r\nstatsråd åker till Sydafrika och höstar\r\nin beröm från ANC och övriga, när vi vet\r\nhur de motarbetade ANC här i Sveriges\r\nriksdag. Detsamma gäller Vietnam. I\r\nden första regeringsförklaringen sade\r\nman att biståndet skulle minskas och\r\navvecklas om inte vissa villkor uppfylldes.\r\nMen nu åker man dit och höstar in\r\nberöm. Man ställer dessutom krav på\r\nmotprestationer, därför att Sverige har\r\nstött Vietnam. Det där luktar litet illa.</pre><pre>Det är därför glädjande för mig att kunna\r\nsäga att Alf Wennerfors har stått för en\r\nlitet självständigare linje i\r\nbiståndspolitiken. Det hedrar honom.</pre><pre>Anf. 44  LARS MOQUIST (nyd)\r\nreplik:</pre><pre>Fru talman! Karl-Erik Svartberg startade\r\nsitt anförande med att säga att han tycker\r\natt Ny demokrati skall motarbeta de\r\nfördomar som existerar. Jag tycker att\r\njag har gjort det, bl.a. genom mitt tal här\r\ni dag, där jag anger att man bl.a. skall\r\nse till att svenska folket får en objektiv\r\nutvärdering som är hållen på ett sådant sätt\r\natt människor kan tillgodogöra sig den\r\nbeträffande både det som har varit positivt\r\noch det som har varit negativt med\r\nbiståndet.</pre><pre>Karl-Erik Svartberg läser upp en dikt av\r\nStig Dagerman. Jag har också Stig\r\nDagermans bok i bokhyllan hemma,\r\näven om jag inte kan deklamera så fritt ur\r\ndikterna som Karl-Erik Svartberg gör.\r\nDet hela gick ut på att vi skulle främja\r\nförståelse och inte föra vidare fördomar.</pre><pre>Jag kunde i mitt anförande här i dag ha\r\ntagit upp en massa av de galenskaper i\r\nfråga om biståndet som har förekommit\r\noch som har beskrivits i pressen bara\r\nunder år 1994. Jag har valt att inte ta ett\r\nenda sådant exempel. Det kan också\r\nvara ett sätt att visa att jag inte väljer\r\nkonfrontation. Galenskaperna får stå för\r\nsig själva, och Expressens och\r\nAftonbladets reportrar får stå för sina\r\nuppfattningar.</pre><pre>Karl-Erik Svartberg nämner den nya\r\npartiledningen och säger att jag skulle\r\nfrämja den. Men jag får säga att jag har\r\nså litet inflytande där att jag egentligen inte\r\nvet vilket beteende jag skall inta för att\r\nfrämja Karl-Erik Svartbergs intressen bäst.</pre><pre>Karl-Erik Svartberg kommer in på ett\r\nkronresonemang och resurserna i Sverige\r\nkontra u-länderna. Det är väl riktigt att\r\nta upp det resonemanget. Vi skall inte\r\nföra en flyktingdebatt nu, men vi kan\r\ntitta på kostnaderna och var pengarna\r\ngör mest nytta. 1992 var FN:s kostnad\r\n2:60 kr per dygn i Jugoslavienområdet.\r\nI Sverige var kostnaden drygt 200 kr. Jag\r\ntycker att det är väldigt bra att vi ser till\r\natt svenska skattebetalares pengar gör så\r\nstor nytta som möjligt.</pre><pre>Anf. 45  KARL-ERIK\r\nSVARTBERG (s) replik:</pre><pre>Fru talman! Det räcker inte att ha Stig\r\nDagermans bok med dikten En broder\r\nmer i bokhyllan, utan man måste ha\r\ndikten i hjärtat, oavsett vilka formuleringar\r\nman använder.</pre><pre>Det som Lars Moquist säger om\r\nkostnaderna för flyktingarna är\r\nmärkligt. Ja, vi har kostnader för\r\nflyktingarna här. Ni vill skära ner de\r\nkostnaderna, därför att ni tycker att\r\nflyktingarna skall vara i sitt närområde.\r\nMen ni vill ju skära ner kostnaderna där\r\nockså! Hur skall ni ha det egentligen?</pre><pre>Anf. 46  LARS MOQUIST (nyd)\r\nreplik:</pre><pre>Fru talman! Nu skall vi inte föra en\r\nflyktingdebatt, men jag vill påpeka att\r\nFN:s policy är att se till att lägga största\r\nmöjliga hjälp i närområdet. De resurser\r\nsom används skall ju komma länderna\r\noch människorna till godo så gott det\r\ngår. Stoltenberg uttalade när han var\r\nFN:s flyktingkommissarie, att om vi tar\r\nemot flyktingar från närområdet\r\nmotverkar det möjligheterna att ta\r\nemot dem som är verkliga flyktingar, dvs.\r\nde som är kvotflyktingar.</pre><pre>Anf. 47  TALMANNEN:</pre><pre>Jag instämmer i Lars Moquists uttalande\r\natt detta inte är en flyktingdebatt --\r\ndetta är en debatt om internationellt\r\nutvecklingssamarbete.</pre><pre>Anf. 48  KARL-ERIK\r\nSVARTBERG (s):</pre><pre>Fru talman! Ja, det är det. Men det hör\r\nihop. Det är bl.a. människorna i tredje\r\nvärldens länder som sätter sig i rörelse\r\ndärför att deras levnadsförhållanden är så\r\nsvåra som de är, på grund av fattigdom\r\neller på grund av krig. När Lars Moquist då\r\nförde in flyktingarna i debatten ansåg jag\r\natt det var nödvändigt att korrigera vad han\r\nsade; eftersom Ny demokrati vill skära\r\nned anslagen både här hemma och där nere\r\ntalar nydemokraterna här med dubbla\r\ntungor.</pre><pre>För övrigt, fru talman, tycker jag liksom\r\nAlf Wennerfors att Lars Moquist som\r\nperson är mycket trevlig och trivsam,\r\nmen hans åsikter gillar jag inte.</pre><pre>Anf. 49  INGER KOCH (m):</pre><pre>Fru talman! Arbetet för demokrati och\r\nför mänskliga rättigheter utgör en\r\nviktig del i dialogen med våra\r\nbiståndsländer. Som ett av huvudmålen för\r\ndet svenska utvecklingssamarbetet har\r\ndet legat till grund för bedömningen av\r\nländernas utvecklingspolitik. Vid\r\nfördelningen av biståndsmedlen är\r\nmottagarländernas vilja och förmåga när\r\ndet gäller agerandet för demokrati och\r\nrespekt för mänskliga rättigheter av\r\navgörande betydelse.</pre><pre>I förhandlingarna med\r\nsamarbetsländerna kommer också\r\nundertecknandet av överenskommelser\r\nom efterlevnaden av internationella\r\nkonventioner om skydd för mänskliga\r\nrättigheter att vägas in och tillmätas\r\nstor betydelse.</pre><pre>I förändringsarbetet inom det svenska\r\nbiståndet har demokratimålet en\r\ncentral roll. SIDA har därför av\r\nregeringen fått i uppdrag att för varje\r\nprogramland utarbeta en handlingsplan\r\nför hur en demokratisk\r\nsamhällsutveckling och respekten för de\r\nmänskliga rättigheterna bäst kan\r\nstödjas.</pre><pre>Dagens debatt visar att vi alla är överens\r\nom att det är inom ett demokratiskt\r\nstyrelseskick som medborgarna har de\r\nbästa möjligheterna att forma sitt\r\nsamhälle -- ett samhälle som värnar om\r\nrättsstaten och där yttrandefrihet, politisk\r\npluralism och flerpartisystem kan\r\nutvecklas.</pre><pre>I delar av Afrika går utvecklingen mot\r\nökad demokrati, och i Latinamerika styrs i\r\ndag nästan samtliga länder av civila\r\nregeringar. Även de fattigaste länderna i\r\nAsien befinner sig i ett demokratiskt\r\nuppbyggnadsskede. Allt fler av\r\nvärldens länder styrs redan av parlament\r\nsom utsetts av folken i fria val, och andra\r\nhåller på att förbereda sig för detta. Det\r\när därför viktigt att hos hela befolkningen\r\nskapa ett förtroende för själva den\r\ndemokratiska processen och förståelse\r\nför demokratins villkor. Ländernas\r\ninvånare måste kunna lita på att valen\r\nverkligen är fria och rättvisa. Annars\r\nrespekteras inte heller valresultatet och\r\nvalutgången.</pre><pre>Det finns också i dag ett stort och ökat\r\nbehov av internationell övervakning av val\r\ni skilda länder och världsdelar.\r\nInrättandet av ett internationellt institut\r\nför valövervakning och stöd till\r\nvalprocesser, som föreslås av den utredning\r\nsom regeringen tillsatt och som\r\nbiståndsministern nyss redogjorde för,\r\nhar därför tilldragit sig stort\r\ninternationellt intresse och stöd. Att\r\näven FN:s generalsekreterare stöder\r\ntanken på ett sådant fristående institut\r\när positivt. Han har ju också lovat att\r\nverka för att det kommer till stånd.</pre><pre>Även svenskt tekniskt stöd i samband\r\nmed allmänna val, bl.a. i form av stöd till\r\nvalförberedelser och valövervakning,\r\nefterfrågas alltmer av utvecklingsländerna\r\noch av FN. Vid valen i Sydafrika nästa\r\nvecka kommer t.ex. ett stort antal svenska\r\nvalobservatörer att delta. Det är viktigt\r\natt vi har beredskap för att i större\r\nutsträckning än tidigare bidra till detta.</pre><pre>Fru talman! Även vid uppbyggandet av\r\nett nytt rättsväsende, innefattande\r\ndomstolar och civilpolis, måste\r\ninvånarna kunna lita på att detta är ett\r\ninstrument för att stärka och skydda den\r\nenskilde mot övergrepp från staten och\r\nfrån andra medborgare. I de tidigare\r\ntotalitära regimerna var ju dessa\r\ninstitutioner ett medel för att förtrycka\r\nfolket och hålla det under kontroll.\r\nOmfattande utbildningsinsatser behövs\r\nför att skapa detta förtroende, och här\r\nkan Sverige genom sitt bistånd för\r\ndemokrati och mänskliga rättigheter spela\r\nen viktig roll.</pre><pre>Ett fortsatt stöd till olika internationella,\r\nregionala och nationella\r\norganisationers verksamheter för att\r\nsprida kännedom om mänskliga rättigheter\r\noch stöd till fristående, enskilda\r\norganisationer som bevakar regeringarnas\r\nuppträdande och praktiskt bistår\r\npolitiskt förföljda med bl.a. rättshjälp är\r\nockså en mycket angelägen uppgift.</pre><pre>Att hjälpa de framväxande\r\ndemokratierna i utvecklingsländerna\r\natt bygga upp sina rättsväsenden,\r\ninnehållande bl.a. lagar som reglerar\r\näganderätten och lagar som inom olika\r\nområden stärker den enskildes\r\nställning i samhället, är en viktig uppgift\r\nför svenskt bistånd.</pre><pre>Fru talman! I den extra bilagan till\r\nUtrikesdepartementets avsnitt av\r\nbudgetpropositionen redogörs på ett\r\növerskådligt och lättillgängligt sätt för\r\nalla de insatser som Sverige redan gör\r\ninom ramen för biståndet -- för att stödja\r\noch stärka uppbyggandet av ett\r\ndemokratiskt samhällsliv med de\r\ninstitutioner och regelverk som behövs\r\noch för att forma och upprätthålla\r\nrättsstaten. Att genom en ständig och\r\nfördjupad dialog med det svenska\r\nbiståndets mottagarländer diskutera hur\r\nvi även i framtiden bäst kan stödja\r\ndessa länder i den fortsatta\r\ndemokratiprocessen är nödvändigt.</pre><pre>Fru talman! Jag yrkar bifall till\r\nutrikesutskottets hemställan i\r\nbetänkande.</pre><pre>Anf. 50  KARL-GÖRAN\r\nBIÖRSMARK (fp):</pre><pre>Fru talman! Det skulle vara mycket lätt\r\natt måla upp en dyster framtidsbild.\r\nDet finns ju så många hot inför\r\nframtiden. Det är också risk att\r\nhopplösheten breder ut sig inför dessa\r\nhot. Vattnet tar slut i många områden. En\r\ndel påstår att det är vår nästa stora\r\nkrigsorsak. Befolkningsexplosionen\r\nhar vi berört här i dag. Andra stora\r\nfrågor är miljön, ökenspridningen, osv.\r\nSvårigheterna kan tyckas oöverstigliga.</pre><pre>Denna dystra framtid är vad kommande\r\ngenerationer har att se fram emot. Men jag\r\ntror att det är viktigt att man också ser på\r\nde möjligheter som finns. I dag får jag en\r\nkänsla av att t.o.m. biståndet ibland blir\r\nsyndabock i det här sammanhanget. Även\r\nSIDA -- ibland särskilt SIDA -- får vara\r\nnågot slags syndabock.</pre><pre>När man lyssnar på vissa debattörer kan\r\nman få uppfattningen att eländet i\r\nvärlden beror på just\r\nhjälpverksamheten, på biståndet och\r\npå biståndsarbetarna. Jag har här ett\r\nurklipp ur en av de tidningar som finns\r\nhemma i mitt län. Där formulerar sig en\r\nav tidningens medarbetare på det här\r\nsättet:</pre><pre>''Biståndspolitiken har haft klart\r\nrasistiska drag som först på senare år börjat\r\ndämpas. - - - Biståndet byggde på den\r\nuppriktiga -- men naturligtvis aldrig\r\nuttalade -- tron att mottagarna hade\r\noutvecklade hjärnor som Sida emellertid\r\nraskt kunde åtgärda medelst svenska\r\nskrivböcker och utsända ingenjörer.\r\nMiljarder kronor pumpades in i idiotiska\r\nprojekt som skulle demonstrera vår\r\ngenialitet.''</pre><pre>Sådant skriver alltså skribenter i seriösa\r\ntidningar i dag 1994.</pre><pre>Karl-Erik Svartberg sade att många odlar\r\nfördomar om biståndet. Det görs både i\r\noch utanför denna kammare. Karl-Erik\r\nSvartberg tillhör dem som under årens lopp\r\nhar ställt sig i denna talarstol och i många\r\nandra talarstolar för att försvara biståndet.\r\nDet har han gjort också i dag. Om jag\r\nförstår saken rätt är detta hans sista\r\nbiståndsdebatt i det här sammanhanget.\r\nJag skulle vilja tacka Karl-Erik Svartberg\r\nför alla kloka ord som han har sagt i\r\ndenna kammare. Jag vet att Karl-Erik\r\nSvartberg, när han går över till en\r\nverksamhet utanför det här huset, i sin\r\nfortsatta gärning blir en bra ambassadör\r\nför svenskt bistånd. Karl-Erik Svartberg\r\nskall ha tack.</pre><pre>Vi får inte glömma historien bakom\r\nsituationen i många av de biståndsländer\r\nsom vi arbetar med. Det är fråga om\r\ngamla kolonier som har blivit utsugna.\r\nDet tar naturligtvis tid att komma till\r\nrätta med de skador som har uppstått.\r\nLåt oss ha realistiska förväntningar på\r\nvad biståndet kan uträtta! Låt oss vara\r\nlitet ödmjuka när vi för fram kritik!</pre><pre>Det görs onekligen ett och annat misstag\r\nockså här hemma i Sverige när det gäller\r\nekonomi och utveckling. Det sker trots\r\natt vi har hög utbildning, god infrastruktur\r\noch borde ha helt andra förutsättningar.\r\nVi gör gigantiska misstag i Sverige. Jag kan\r\nnämna som exempel hur det en gång i\r\ntiden var med varven. Vi pumpade in\r\nmiljarder. Jag kan nämna Stålverk 80,\r\nVolvos nya fabrik som skulle bli så bra\r\nmen som inte har kommit i produktion\r\noch bankernas misshushållning på senare\r\ntid.</pre><pre>Om liknande situationer skulle uppstå i\r\nett biståndsland blir kritiken enorm.\r\nDet kan vara på plats med litet\r\nsjälvrannsakan.</pre><pre>Vi skall komma ihåg att biståndet ges till\r\nde länder där fattigdomen är som störst.\r\nDet är själva poängen med biståndet.\r\nBiståndet behövs mest där det är minst\r\neffektivt. Det blir följden av det hela.\r\nBiståndet skulle naturligtvis fungera bäst\r\ndär det behövs minst. Där finns ju andra\r\nförutsättningar. Men så fungerar det inte.</pre><pre>Detta är den miljö som biståndsarbetare\r\nverkar i, och det är utgångsläget för\r\nt.ex. SIDA:s, BITS, SAREC:s och\r\nSwedeCorps verksamhet. Detta är\r\nvardagen för frivilligorganisationernas\r\nalla uppoffrande biståndsarbetare.</pre><pre>Det yttersta syftet med biståndet är att\r\ngöra det överflödigt. Det kommer\r\nnaturligtvis att ta tid. Målet är att ersätta\r\nbiståndet med sedvanligt ekonomiskt\r\nsamarbete. Målet är naturligtvis att\r\nbiståndet skall vara 0 %, som Lars Moquist\r\nsade när han läste ett citat ur Svenska\r\nDagbladet. Vi ser alla fram emot den\r\ndag då det skulle kunna vara så.</pre><pre>Knappast aldrig tidigare i historien har så\r\nmånga länder samtidigt genomgått så\r\nstora och omvälvande förändringar som i\r\ndag. Dessa förändringar kan göra att\r\nfattigdomen minskar och att välfärden\r\nökar.</pre><pre>Centralstyrd planekonomi håller på att\r\nbli en parentes, och övergången till\r\nmarknadsekonomi sker nu snabbt på\r\nmånga håll i världen -- i land efter land.</pre><pre>En ökad förståelse och kunskap om\r\nmänskliga rättigheter sprider sig också,\r\näven om införandet av demokratiska\r\nstyrelseskick tar tid. Vår kunskap om hur vi\r\nkan bidra till bättre förhållanden i\r\nvärlden ökar också. Både det\r\ninternationella och svenska biståndet\r\ngenomgår kontinuerliga förändringar,\r\noch man drar slutsatser av både\r\nmisslyckade insatser och vunna segrar.</pre><pre>Det är hög tid att ge en motbild till den\r\nnegativa bild av tillståndet i världen\r\noch biståndets roll som alltför ofta målas\r\nupp. Dess bättre är det inte svårt att med\r\nhjälp av fakta ge en mer positiv och\r\nförhoppningsfull bild av världen. Det är\r\nviktigt att lyfta fram det positiva som\r\nsker. Vi får inte tappa det perspektivet\r\nbara för att vi lever i en ofullkomlig\r\nvärld.</pre><pre>Det sägs ibland att hälsan tiger still. Så är\r\ndet också i dessa sammanhang. Det\r\nsom lyckas behöver man inte tala så\r\nmycket om.</pre><pre>Biståndet är till för att stärka de positiva\r\nkrafter som finns, och det bidrar till att\r\nstimulera u-ländernas egna\r\nansträngningar för att minska fattigdomen.\r\nDet finns nu många bevis för att\r\nbiståndet når fram och ger resultat.</pre><pre>Låt mig bara ge några exempel:</pre><pre>Sedan 60-talet har medellivslängden i u-\r\nvärlden ökat från 40 år till 63 år. Det är\r\nen dramatisk förändring. Dödligheten\r\nbland barn under fem år har halverats\r\nsedan 60-talet.</pre><pre>På 70-talet hade 10 % av u-ländernas\r\nlandsbygdsfamiljer tillgång till rent vatten.\r\nI dag har nära 60 % rent vatten. Vad\r\nbetyder inte det för människors hälsa och\r\nlivskvalité? Sedan 70-talet har antalet\r\nanalfabeter i u-länderna minskat med\r\n25 %.</pre><pre>Jag är övertygad om att detta inte skulle\r\nha skett på så kort tid utan biståndets\r\nmedverkan. De insatser som vi har gjort\r\nhar gett resultat.</pre><pre>Det går naturligtvis inte att exakt säga\r\nvad biståndet har betytt i sammanhanget.\r\nDet finns många andra faktorer.\r\nLändernas utveckling beror i stor\r\nutsträckning på andra och mycket\r\nstarkare faktorer. Den beror på krig,\r\nnaturkatastrofer, landets egen\r\nekonomiska politik m.m. Biståndet är bara\r\nen liten del av allt som styr ett lands\r\nframtid. Låt oss vara medvetna om det!\r\nLåt oss ha det framför ögonen när vi\r\ndiskuterar biståndet!</pre><pre>Jag ser att tiden går. Jag skall inte\r\nförlänga debatten, men jag skulle\r\nkunna ge många exempel. Jag skulle\r\nkunna tala om förvaltningsbiståndet och\r\nom Sydafrika, som vi har hört talas om i\r\ndag och där man nu går till val. Där har vi\r\ngjort insater. När det gäller\r\nkvinnobiståndet finns det många\r\nexempel på lyckade projekt och lyckat\r\narbete.</pre><pre>Det är som sagt inte svårt att finna\r\nexempel på att biståndet gör nytta och\r\nkommer de fattiga till godo. Inte heller är\r\ndet svårt att finna exempel på regimer\r\noch stater där det verkligen börjar gå\r\nframåt. Biståndet behövs alltjämt för att ge\r\nfattiga människor en möjlighet till\r\nvärdigt liv och för att stärka u-\r\nländernas förmåga att ta sig ur\r\nfattigdomen.</pre><pre>Våra barn och barnbarn får betala, sade\r\nLars Moquist tidigare. Jag tänkte då på\r\nden svenska statsskulden. Notan blir\r\noerhört hög för våra barn och barnbarn om\r\nvi som nu har ansvar för utvecklingen,\r\nt.ex. här i riksdagen, inte investerar i\r\nframtiden i form av bistånd.</pre><pre>Jag har själv barnbarn. Min mor är 88 år\r\noch mycket pigg. Om mitt barnbarn lever\r\nlika länge som min mor är vi framme vid\r\når 2080. Det räknade jag ut\r\nhäromdagen. Vi planerar nu för våra\r\nbarnbarn. De skall leva år 2080. För att\r\nde skall ha en dräglig tillvaro fordras det\r\natt vi satsar på bistånd.</pre><pre>Anf. 51  NILS T SVENSSON (s):</pre><pre>Herr talman! Debatten här visar att det\r\nsvenska biståndet i dag utgör en\r\nmycket omfattande verksamhet och att\r\nhuvuddelen av vårt bistånd är inriktat på de\r\nfattigaste länderna. Syftet med det\r\nlångsiktiga stödet till u-länderna är att\r\nmedverka till en stabil utveckling. Därför\r\nbör man inte lämna länderna åt sig själva så\r\nsnart en ekonomisk utveckling kommer i\r\ngång. Därav följer att vi även bör ge\r\nbistånd till länder som redan har kommit\r\nen bit på väg i sin utveckling. Vi bör också\r\nmedverka till att u-länderna på sikt\r\nintegreras i världsekonomin. Det ställer i\r\nsin tur krav på att vi anpassar\r\nbiståndsverksamheten till de enskilda\r\nländernas skilda förutsättningar. Man\r\nbör då särskilt beakta två aspekter.</pre><pre>Vi bör arbeta för att länderna själva skall\r\nta ett allt större ansvar för den\r\nutvecklingsverksamhet som erhåller\r\nstöd. Det motverkar biståndsberoendet. Ju\r\nhögre utvecklingsnivå, desto större krav\r\nkan man ställa på landet. Vi bör också se\r\ntill att finansieringsvillkoren i biståndet\r\nanpassas till de enskilda u-ländernas\r\nutvecklingsnivåer. Bistånd i låneform bör\r\nvara en naturlig del av en sådan\r\nanpassning av biståndsgivningen. Lån,\r\nsnarare än gåvor, är särskilt lämpligt\r\nför vissa projekt. Det gäller inte minst\r\ninfrastrukturprojekt, som efter\r\nfärdigställandet ger mätbara inkomster\r\ntill landet och till den institution eller\r\nmyndighet i landet som ansvarar för\r\nprojektet i fråga.</pre><pre>Innom det svenska biståndet har vi i dag\r\nde s.k. u-krediterna. De är tillgängliga för\r\nlånefinansiering av\r\ninfrastrukturinvesteringar. I\r\nbudgetpropositionen har man föreslagit\r\natt ett begränsat utrymme skall skapas för\r\ns.k. biståndskrediter. När det gäller det\r\nhär förslaget att införa ett\r\nbiståndskreditsystem på försök i två år,\r\nhar vi i en socialdemokratisk motion sagt\r\natt frågan visserligen har utretts men att\r\nremissinstanserna inte fick särskilt lång tid\r\npå sig att svara. Detta förslag berör också\r\ni hög grad frågan om\r\nbiståndsmyndigheternas framtida roller.\r\nDen frågan är nu föremål för särskild\r\nutredning. Vi tycker emellertid att det\r\nfinns ett flertal intressanta aspekter i\r\nförslaget om biståndskrediter. Vi är\r\nsåledes allmänt positivt inställda till\r\nbiståndskrediter, men vi tycker att det\r\nbör finnas ett bättre underlag innan\r\nman inför ett sådant system.</pre><pre>Systemet med u-krediter har genom åren\r\nbehandlats återhållsamt inom\r\nbiståndsverksamheten. Anslaget har\r\nuppgått till i genomsnitt 400 miljoner\r\nkronor per år, dvs. några få procent av\r\nbiståndsanslaget. Totalt har 4,4\r\nmiljarder kronor anvisats sedan 1981.\r\nDessa medel har resulterat i en\r\nutlåning på 12 miljarder kronor för\r\nfinansiering av investeringar i högt\r\nprioriterade infrastrukturprojekt i ett 30-\r\ntal länder. Svenska företag har därmed\r\nkunnat leverera för 18 miljarder kronor\r\ntill de aktuella projekten.</pre><pre>På grund av u-kreditsystemets flexibilitet\r\nkan Sverige gå in med stöd till projekt som\r\när strategiska för ett u-lands utveckling\r\nutan att därmed binda upp sig för\r\nfortsatt bistånd på samma nivå.</pre><pre>Jag vill peka på fördelar med finansiering\r\nav infrastrukturinvesteringar. Uppbyggnad\r\nav infrastrukturen är av vital betydelse\r\nför att all annan samhällelig verksamhet\r\nskall kunna fungera. Det är dock, som vi\r\nvet, kostsamt. Det krävs ofta utländsk\r\nkompetens, teknologi och finansiering\r\nför att en sådan uppbyggnad skall\r\nkunna komma till stånd.</pre><pre>En annan fördel är att uppbyggnad av\r\ninfrastruktur har ett högt teknikinnehåll\r\nsom, jämfört med andra behov i u-\r\nländerna, är mindre beroende av djupa\r\ninsikter i andra länders kulturella och\r\nsociala förhållanden. Jag tror att det\r\nfinns anledning att reflektera en del över\r\nförutsättningarna för utländska\r\nbiståndsgivare att lämna ett relevant\r\nutvecklingsbistånd till olika ändamål i\r\nu-länderna. Internationellt använd\r\nteknik för infrastruktur torde vara lättare\r\natt förmedla än stöd. Stödet påverkar\r\noch kräver medverkan av enskilda\r\nmänniskor på ett sätt som vi har\r\nbegränsade möjligheter att leva oss in i.</pre><pre>Ytterligare en fördel är att om ländernas\r\npolitiska och ekonomiska förhållanden\r\nförändras till det sämre, finns den med\r\nbistånd uppbyggda infrastrukturen\r\nkvar. Med relativt begränsade medel kan\r\nden ofta underhållas och fortsätta att\r\nvara till gagn för landets befolkning.</pre><pre>Jag anser därför att vi skall fortsätta med\r\noch även utöka vårt stöd till\r\nuppbyggnad av infrastrukturen i u-\r\nländerna. Behovet på det här området\r\ntorde med stor sannolikhet öka i takt\r\nmed att många u-länder har påbörjat\r\nen sanering av sina ekonomier. För att en\r\nekonomisk tillväxt skall bli uthållig och\r\npå sikt kunna höja levnadsstandarden i u-\r\nländerna behövs omfattande samhälleliga\r\ninvesteringar i energiutbyggnad,\r\ntransportsystem och\r\ntelekommunikationer.</pre><pre>Miljövård är ett annat angeläget område\r\ndär investeringsstöd genom mjuka lån\r\när viktiga. U-länderna efterfrågar alltmer\r\nhjälp till utbyggnad av reningsanläggningar\r\noch för införande av en miljövänlig\r\nteknologi. Här utgör u-krediterna en\r\nutmärkt möjlighet att lämna svenskt stöd\r\ntill viktiga miljövårdande åtgärder.\r\nInfrastruktur och miljövård är områden\r\ndär Sverige har, internationellt sett,\r\nframstående teknik och kunskap. Jag\r\ntycker därför att vi bör se till att det\r\nfinns tillräckliga biståndsmedel för att\r\nmöta den efterfrågan på stöd som kan\r\nförväntas och samtidigt utnyttja de\r\nfördelar som ligger i att vi i Sverige har\r\nväl utvecklad kompetens och erfarenhet\r\natt ställa till förfogande. För det ändamålet\r\när en fortsatt utveckling av u-\r\nkreditsystemet och även av annat slags\r\nkreditgivning angelägen.</pre><pre>Jag instämmer i de yrkanden som\r\nKristina Svensson tidigare har\r\nframfört.</pre><pre>Anf. 52  BERTIL PERSSON (m):</pre><pre>Herr talman! Den här debatten visar\r\nvilken vikt vi alla lägger vid att vi får ett\r\nbra och effektivt bistånd. Jag vill uttrycka\r\nen betydande optimism vad gäller\r\nmöjligheten att också få ett effektivt\r\nbistånd. I Stilla havs-Asien har vi sett hur\r\nland efter land har utvecklats från\r\nabsolut fattigdom till ett relativt\r\nvälstånd under loppet av en enda\r\ngeneration, dvs. under 20--30 år. Det är\r\nexempel som, med riktiga insatser från\r\nvår sida, kan upprepas på andra håll i\r\nvärlden.</pre><pre>Det finns drygt en miljard fattiga\r\nmänniskor. 40 % av de fattiga bor i Stilla\r\nhavs-Asien. Där får man fem dollar per\r\ninvånare i bistånd. Där har man fått en\r\nmycket snabb tillväxt. Det är alltså ett av\r\nexemplen. I Kina har man visserligen\r\ngått över till marknadsekonomi och\r\ndärigenom fått en snabb tillväxt. Där har\r\nman dock kvar en enpartidiktatur precis\r\nsom i Vietnam. Utvecklingen i Stilla\r\nhavs-Asien ser mycket lovande ut,\r\nbortsett från demokratisidan. Men\r\näven därvidlag kommer nog problemen\r\natt lösas successivt.</pre><pre></pre><pre>I Sydasien bor 30 % av de fattiga. Där får man\r\nockså 5 dollar om året per invånare. Det är länder\r\ndär feodalismen och den demokratiska socialismen\r\nhållit tillbaka utvecklingen väldigt länge men där\r\nman nu faktiskt är på väg upp, även om det är svårt\r\natt säga om tillväxten verkligen kommer att förbli\r\nuthållig.</pre><pre>Mellanöstern och Nordafrika är de områden som\r\nfår mest bistånd. Där bor 6 % av de fattiga, men\r\nman får 60 % av biståndet, eller 40 dollar per\r\ninvånare. Det är i många fall länder som har stora\r\noljeresurser, får mycket bistånd men som hämmas\r\ndels av den arabiska socialismen, dels av den\r\nmuslimska utvecklingsfientligheten. Men här finns\r\nresurser för att få en utveckling, om man kan få en\r\nvettig politisk lösning.</pre><pre>I södra Afrika bor 14 % av de fattiga. Man får 35\r\ndollar per invånare i bistånd. Här har man ett tungt\r\narv av kolonialism och senare socialism. Men man\r\nkan hoppas att ett demokratiskt Sydafrika möjligen\r\nblir den motor som kan dra i gång en tillväxt även i\r\nden regionen.</pre><pre>I Latinamerika bor 10 % av de fattiga, och\r\nbiståndet totalt är 11 dollar per invånare. Det var\r\ntidigare mycket rika länder. Uruguay och\r\nArgentina hörde mellan världskrigen till världens\r\nfem rikaste länder. Men där har statsfixering och en\r\nomfattande statsekonomi hämmat utvecklingen\r\noch lett till en direkt tillbakagång. Det här är länder\r\nmed väldigt goda naturförutsättningar. Dessa\r\nländer var tidigare en tidsinställd bomb för hela den\r\nfinansiella sektorn i världen men har nu generellt --\r\ndet finns undantag -- blivit magneter för\r\ninternationellt kapital. Mot denna bakgrund kan vi\r\nkonstatera att man bör försöka nå en tillväxttakt på\r\n8--10 % per år.</pre><pre>Av exemplet Stilla havs-området kan man lära\r\nläxan att vad som behövs är demokrati med\r\nflerpartisystem, respekt för mänskliga rättigheter\r\noch marknadsekonomi samt en tillväxt som blir\r\nuthållig.</pre><pre>Enligt min uppfattning är det viktigaste vi kan göra\r\nför dessa länder att erbjuda dem möjligheter till\r\nfrihandel. Handelsvolymen i de här länderna är tio\r\ngånger större än biståndsvolymen. Jag tror därför\r\natt det är väldigt viktigt att vi ger dem möjlighet att\r\nbygga upp det jag talade om. Vi behöver hjälpa\r\nfram marknadsekonomin genom att stödja\r\ntillkomst av börsverksamhet, banksystem. Det är\r\nviktigare än de direkta företagsstöden. Vi behöver\r\nhjälpa dem att bygga upp ett rättssamhälle med\r\nlagstiftning, domstolar och skatteväsende. Vi\r\nbehöver hjälpa fram demokratin och hjälpa till med\r\nutbildning men också att skapa en fri press. I det\r\nfallet tror jag att man måhända som Tyskland\r\nsnarare skall gå till väga genom stiftelser än genom\r\ndirekt statligt stöd.</pre><pre>Det är viktigt att stödet når människorna. Jag tror,\r\ntill skillnad från en del talare här, att katastrofstöd\r\när väldigt viktigt. Men det är också viktigt att man\r\nt.ex. vid skördekatastrofer ersätter den skörd som\r\nfaller bort men sedan inte fortsätter med att slå ut\r\ndet interna jordbruket. Det fordrar ett mycket\r\nförsiktigt handlag.</pre><pre>Det är viktigt att skapa basal utbildning och basal\r\nhälsovård i dessa länder för att ge ett bra stöd direkt\r\ntill människorna. Här tror jag NGO, Non-\r\nGovernmental Organizations, har en mycket större\r\nroll i framtiden är de har i dag. Jag tror att man\r\nsuccessivt mer och mer kommer att gå över till ett\r\nbeställar--utförar-förfarande, där UD och\r\nambassaderna köper upp insatserna och sedan\r\nutövar kontroll.</pre><pre>Det är viktigt att vi ställer krav -- det har sagts här\r\nmånga gånger -- på demokrati, marknadsekonomi,\r\nmänskliga rättigheter och att vi ingriper med kraft\r\nnär det förekommer grövre korruption. Själv tror\r\njag -- det är min personliga åsikt -- att det ibland är\r\nbättre att en korrupt regering faller än att man\r\nhåller den vid liv till skada för folket under många\r\når.</pre><pre>Skuldlättnad har vi talat mycket om. Jag tror att det\r\när alldeles speciellt viktigt att kunna hjälpa till med\r\nskuldlättnader när en korrupt regim har fallit och\r\nen ny regim skall träda till och försöka städa upp\r\nsituationen. Då tror jag att det är av mycket stor\r\nbetydelse att man slipper ha en alltför stor\r\nskuldbörda efter den tidigare regimen.</pre><pre>Befolkningsfrågan är viktig. Befolkningsökningen\r\när det största hot vi har mot miljö och välfärd i\r\nframtiden. Här är det viktigt att dels slå vakt om\r\nkvinnornas ställning och utbildning, dels också\r\nhjälpa till med insatser på\r\nfamiljeplaneringsområdet inklusive säkra och\r\nlegala aborter.</pre><pre>De insatser som vi gör direkt är att stötta upp\r\nsmåföretagen -- det är där tillväxten skapas\r\ninitialt -- stödja jordbruket, hjälpa med\r\nutbildningen och bygga upp infrastrukturen. Där\r\ntror jag att vi gör de viktigaste insatserna på\r\nvatten-, el-, avlopps- och vägsystemen. Det är dessa\r\ndelar av infrastrukturen som är svåra att finansiera\r\ndärför att de ofta inte ger någon avkastning.</pre><pre>Jag vill sluta med att säga att biståndet är och skall\r\nvara oljan i motorn och inte bensinen i tanken. Jag\r\nyrkar bifall till utskottets förslag.</pre><pre>Anf. 53  FANNY RIZELL (kds):</pre><pre>Herr talman! Respekten för mänskliga rättigheter\r\när en naturlig följd av den kristdemokratiska\r\nmänniskosynen. Det är en tidlös idé och för många\r\nså självklar att det tycks onödigt att ständigt\r\npåminna om den. Men kampen för den upphör\r\naldrig. Därför måste vi ständigt påminnas och\r\npåminna om den. Om det verkar någorlunda\r\nsjälvklart i Västeuropa är det inte så i stora delar av\r\nvärlden. Mänskliga rättigheter är grunden för det\r\ncivila samhället och därmed för bestående\r\nutveckling.</pre><pre>Jag är glad att kunna konstatera att\r\n''biståndsdepartementet'' medvetet och konsekvent\r\nhävdat mänskliga rättigheter och att man genom\r\nutformningen av biståndet har stimulerat det\r\ninternatinella utvecklingssamarbetet.</pre><pre>Vi har talat mycket om fattigdomsinriktat bistånd,\r\noch det är viktigt och riktigt. Men det innebär också\r\nsvårigheter -- som Karl-Göran Biörsmark\r\npåpekade. De fattiga länderna är också fattiga på\r\nförutsättningar. Det finns inte heller så mycket att\r\nstimulera, och ändå är det stimulans som krävs.</pre><pre>För den fattiga u-landskvinnan och hennes mer än\r\n600 miljoner medsystrar runt om i världen är\r\nmänskliga rättigheter en livsnödvändighet. För de\r\nländer där dessa kvinnor lever är det en fråga om\r\nsocial och samhällelig överlevnad om kvinnans\r\nsituation förbättras eller ej.</pre><pre>Som situationen ser ut i dag står kvinnorna för\r\nmerparten av hushållens försörjning, trots att de i\r\nstor utsträckning förvägras utbildning och\r\nsjukvård. På toppen av detta kommer den\r\nprenatala könsdiskrimineringen. Fosterdiagnostik\r\ndär man sorterar bort döttrar, sämre vård till flickor\r\nm.m. har inneburit att det saknas flera hundra\r\nmiljoner kvinnor i dag. De demografiska och\r\nsociala konsekvenserna är oöverblickbara.</pre><pre>En liten del av den rika världens bistånd går till\r\nfamiljeplanering, trots att detta är effektivt bistånd\r\nur både humanitär och ekonomisk synpunkt.\r\n500 000 kvinnor dör varje år av komplikationer vid\r\ngraviditet eller av förlossningskomplikationer.</pre><pre>De flesta aborter är illegala. Det är få länder som\r\nhar fri abort. Många länder anser dessutom att\r\nabort är ett brott mot de mänskliga rättigheterna.\r\nEftersom en majoritet av världens länder uppfattar\r\ndet som ett brott mot mänskliga rättigheterna att\r\nstödja fri abort, tycker jag att utskottets\r\nformulering är en aning olycklig. Jag yrkar bifall till\r\nreservation nr 6.</pre><pre>Trots de svåra tider som svensk ekonomi genomgår\r\nhar klara förbättringar genomförts inom det\r\nsvenska biståndet. Trots förändringar i kvantitet\r\nhar man erhållit en ökad kvalitet. Att behålla\r\nkvantiteten, dvs. att ligga nära enprocentsmålet,\r\nhar emellertid visat sig vara svårt.</pre><pre>Trots allt tillhör Sverige en priviligierad del av vår\r\njord. Vårt land tillhör de rikaste länderna och de\r\nländer som har varit mest föskonade från krig och\r\nkatastrofer. Enligt FN tillhör Sverige den femtedel\r\nav jordens befolkning som disponerar cirka fyra\r\nfemtedelar av jordens inkomster. Av\r\nsolidaritetsskäl och rättviseskäl bör därför\r\nenprocentsmålet vara ett naturligt mål. På sikt vill\r\nkds att målet höjs till 2 %.</pre><pre>Ytterligare ett skäl för att uppnå målet 1 % av BNI\r\när att man då kan utöva ett större inflytande vid ett\r\nEU-medlemskap. Social omsorg, miljö, industriellt\r\nkunnande och även biståndspolitik är några\r\nområden inom vilka Sverige definitivt kan bidra till\r\natt skapa ett bättre Europa. Genom att föregå med\r\ngott exempel skulle Sverige tillsammans med t.ex.\r\nNederländerna kunna förmå övriga europeiska\r\nländer att öka deras biståndsandel av respektive\r\nBNP från nuvarande 0,42 % till den av FN\r\nrekommenderade nivån 0,70 %. En sådan höjning\r\nskulle för utvecklingsländerna innebära extra\r\nbiståndsresurser värda åtminstone 100 miljarder\r\nkronor per år.</pre><pre>Jag talade tidigare om kvalitet. I debatten om\r\nbiståndets effektivisering finner man både\r\nförespråkare av landramar och de som hävdar\r\nlandstrategins fördelar. Med facit i hand finner man\r\natt landramen i alltför stor utsträckning har\r\ncementerat fast icke önskvärda strukturer i\r\nbiståndsländerna genom att behovet av reformer\r\nuteblir. I gengäld skall landstrategin uppfattas som\r\nett praktiskt uttryck för subsidiaritetsprincipen,\r\ndvs. en modell i biståndspolitiken som inte tar bort\r\nansvarstagandet hos mottagarlandet. Vad som\r\nhänder är att det mellan biståndsgivare och\r\nmottagare etableras ett mera jämställt samarbete\r\nmed inriktning på effektivitet och resultat. Med\r\nandra ord: Initiativet och beslutsfattandet sker\r\nnärmare behovet.</pre><pre>Ett annat uttryck för subsidiaritetsprincipen är den\r\nväxande roll som de enskilda och ideella\r\norganisationerna har fått. De har varit föregångare\r\ni biståndssammanhang -- redan på 1800-talet\r\nbörjade missionen sin verksamhet. De ideella\r\norganisationernas lokala förankring ökar\r\nbiståndsviljan och engagemanget hos allmänheten.\r\nMen framför allt bedrivs deras arbete nära\r\nmottagarna. De ideella organisationernas bidrag är\r\novärderligt och bör även i fortsättningen öka i\r\nomfattning.</pre><pre>Anf. 54  KRISTINA SVENSSON (s) replik:</pre><pre>Herr talman! Jag vill bara markera att vi alla står\r\nbakom utskottstexten, med undantag av kds\r\nrepresentant i utskottet. Utskottet anser att kravet\r\npå rätt till säker och legal abort skall drivas av\r\nSverige vid befolkningskonferensen i Kairo i\r\nseptember. I sin reservation säger kds att det skall\r\nfinnas en ''möjlighet'' till säker och legal abort. Det\r\när en stor skillnad. Det är tråkigt att kds inte ställer\r\nsig bakom majoritetsskrivningen i betänkandet. Jag\r\nvill markera den skiljaktighet som föreligger.</pre><pre>Anf. 55  FANNY RIZELL (kds) replik:</pre><pre>Herr talman! Jag tror inte att skillnaden är så stor\r\nsom den förefaller att vara. När man arbetar i u-\r\nländer är det viktigt att man har den mjukare\r\nskrivningen bakom sig. Alf Svensson talade\r\ntidigare om att man skall visa respekt för\r\nmottagarlandet, och det är det som det handlar om.\r\nJag tycker att man skall respektera andra länder.\r\nIbland har man åsikter som strider direkt mot u-\r\nländernas kultur och traditioner, men i det här fallet\r\när det viktigt att lägga beslutet hos de kvinnor som\r\nanser att det är nödvändigt med abort.</pre><pre>Anf. 56  KRISTINA SVENSSON (s) replik:</pre><pre>Herr talman! Fanny Rizells inlägg visar att kds inte\r\nanser att skillnaden är så stor. Men då borde ni ha\r\nvarit tydliga och ställt er bakom\r\nmajoritetsskrivningen, eftersom detta är en viktig\r\nfråga för oss att driva i Kairo. Genom er skrivning\r\ni reservationen försvagar ni utskottets skrivning,\r\nsamtidigt som ni ställer er utanför. Det är bara att\r\nkonstatera att ni har en annan hållning i den här\r\nfrågan.</pre><pre>Anf. 57  FANNY RIZELL (kds) replik:</pre><pre>Herr talman! Det är kanske är fråga om en\r\ngrundläggande skillnad. Men jag vill lägga beslutet\r\nhos kvinnan själv, och det tycker jag att Kristina\r\nSvensson inte borde motsätta sig. Det är svårt att\r\ndriva denna fråga i andra länder. Jag tycker att man\r\nskall ha respekt för ländernas egna kulturer. Vi kan\r\ndock påverka, och detta är en mycket viktig del när\r\ndet gäller att arbeta för mänskliga rättigheter. Men\r\nformuleringen borde ha varit annorlunda. Vi skall\r\ninte kräva rätt, utan vi skall kräva möjlighet. Jag\r\nvill att kvinnan på egen hand skall besluta om\r\nabort. Så är det i Sverige och det bör vi också arbeta\r\nför i de länder där vi verkar.</pre><pre>Anf. 58  MAJ-LIS LÖÖW (s):</pre><pre>Herr talman! Det råder inget tvivel om att det pågår\r\nnågot slags systemskifte också på biståndspolitikens\r\nområde. Det pågår ett systemskifte i den inhemska\r\norganisationen av biståndsprocessen och ett\r\nsystemskifte i dialogen med u-länderna.</pre><pre>Det är självklart att metoder, inriktning och olika\r\nkonkreta insatser måste förändras tid efter annan.\r\nDet finns många exempel i svensk biståndshistoria\r\npå att så har skett, både genom politiska initiativ\r\nmen också genom att biståndsorganen, främst\r\nSIDA, har tagit initiativ till omorganisation och\r\nförändring av biståndets metoder och innehåll. Att\r\nså inte skulle ha skett, dvs. att man stelbent skulle\r\nha trampat på i gamla hjulspår i ett enda stort\r\nmisslyckande, är en myt som gärna odlas. Det har\r\nhär i dag talats mycket om fördomar, men det odlas\r\nockså myter i den biståndspolitiska debatten. Det\r\när en myt som odlas av dem som gärna vill\r\nifrågasätta hela nyttan av biståndet. Jag tyckte\r\nockså att det fanns en underton av denna myt i\r\nbiståndsministerns anförande.</pre><pre>Precis som Kristina Svensson sade tidigare i\r\ndebatten är det ju vad som händer i världen och\r\nvilka olika behov som finns som måste styra\r\nbiståndet. Ett bra exempel från den svenska\r\nbiståndshistorien är att vi avsatte, och avsätter än i\r\ndag, stora belopp av biståndet till s.k.\r\nbetalningsbalansstöd. Det blev ett nytt inslag i\r\nbiståndet som en logisk konsekvens av att\r\nskuldbördan hos u-länderna blev en alltmer\r\nuppenbar och utvecklingshämmande faktor. Detta\r\när ju en synbar förändring från den ena\r\nbiståndsbudgeten till den andra som är lätt att peka\r\npå. Det har naturligtvis skett en ständigt pågående\r\nprocess inom biståndsorganen, där man hela tiden\r\nvinnlagt sig om att utvärdera och dra lärdom.\r\nFörändringar och nya behov har hela tiden fått\r\nstyra.</pre><pre>Ett bra exempel på detta är frågan om hur biståndet\r\nnår kvinnorna. Det gäller både biståndet som riktar\r\nsig direkt till kvinnorna och frågan om hur vi\r\nintegrerar kvinnornas och barnens behov inom\r\nolika sektorer av biståndet. Här har det\r\nuppenbarligen skett förändringar under det senaste\r\nårtiondet -- det är den tid som jag noga har följt\r\ndetta och kan överblicka. Det har varit en mängd\r\nstora eller små förändringar som inte är så lätt att\r\nsnabbt sammanfatta. Men detta tydliggörs kanske\r\nbäst genom att det i dag inte finns ett enda\r\nlandprogram eller en enda sektor av biståndet som\r\ndiskuteras i SIDA:s styrelse utan att man också\r\nbelyser effekterna för kvinnor. Därmed inte sagt att\r\nvi har gjort vad vi skall eller bör göra. Det finns\r\nsäkert mycket som återstår att göra, vilket jag tror\r\nkommer att framstå med all önskvärd tydlighet\r\nbåde vid befolkningskonferensen i Kairo och så\r\nsmåningom vid Kvinnokonferensen i Peking. Det\r\nkommer säkert också att framgå av den översyn\r\nsom departementetet nu förutskickat.</pre><pre>Jag är glad över att så många av herrarna i debatten\r\nhär i dag har tagit upp kvinnofrågan. Alf\r\nWennerfors, som nu är på väg att gå ut ur\r\nkammaren, har visat sig ha blivit en riktig\r\nkvinnokämpe i SIDA:s styrelse. Jag är också glad\r\natt utskottet så tydligt ger Kvinnorådet, som är\r\nknutet till SIDA, sitt stöd i betänkandet. Som\r\nframgår av betänkandet är jag ju något av en\r\n''morsa'' -- för att inte säga mormor snart, eftersom\r\nbåde Kvinnorådet och jag börjar bli till åren\r\nkomna -- till att Kvinnorådet bildades en gång i\r\ntiden. Det är självklart att man efter cirka tio år\r\nbörjar fundera över rådets både politiska och\r\norganisatoriska roll. Men jag tycker att jag i dag har\r\nstöd i utskottsbetänkandet för att det vore\r\nutomordentligt märkligt om det inte skulle visa sig\r\natt Kvinnorådet behövs på ett eller annat sätt.</pre><pre>Herr talman! Jag anmälde mig faktiskt till\r\ntalarlistan för att tala om någonting helt annat än\r\nvad jag nu har gjort. Det här är något som har\r\nrunnit till medan jag har lyssnat på debatten. Jag\r\nhade för avsikt -- och jag skall också mycket kort\r\nförsöka göra det -- att peka på två lokala konflikter\r\nsom inte har så mycket med pengaanslagen att göra\r\nmen som behandlas i utskottsbetänkandet. Det är\r\ntvå politiska konflikter som äger rum på varsin sida\r\nav Atlanten, Cuba och Västsahara. Det är inte så\r\nmycket man i dag kan göra med svenska\r\nbiståndspengar för att lösa problemen. Inte desto\r\nmindre viktigt är det ändå med ett svenskt\r\nagerande. Vi har en moralisk och humanitär plikt\r\natt agera politiskt i olika internationella forum för\r\natt lösa konflikterna.</pre><pre>De två konflikterna har inte så många likheter, men\r\nde har det gemensamt att det är en starkare nation\r\ni grannskapet som anser sig ha rätt att blanda sig i\r\noch bestämma över ett litet folks framtid. För\r\nSverige, vars främsta drivkraft i internationellt\r\nagerande alltid har varit små nationers rätt till frihet\r\noch självbestämmande, är det naturligt att\r\nuppmärksamma denna fråga.</pre><pre>Detta lilla folk -- det västsahariska -- som har drivits\r\nut till en del av den algeriska öknen och vars\r\nförmåga att kämpa och överleva där man inte annat\r\nkan än beundra, har fått sin framtid blockerad av\r\nMarocko. Marocko är ett land som till yttermera\r\nvisso kommer i åtnjutande av svenska u-krediter.\r\nOm det är någonstans vi borde villkora biståndet så\r\när det väl här, med koppling till att man verkligen\r\nmedverkar till att FN:s ansträngningar för att få i\r\ngång en folkomröstning och en lösning på\r\nkonflikten kommer till stånd.</pre><pre>Det är också bra att utskottet så tydligt tycks dela\r\nuppfattningen att vi måste säkra kanaler för att\r\nfortsätta det humanitära biståndet till Polisario.</pre><pre>Slutligen, herr talman, Cuba -- denna sista rest av\r\nUSA:s gamla svårbegripliga bakgårdspolitik i\r\nMellan- och Sydamerika. Jag tänker inte diskutera\r\nkraven på ökat samarbete med Cuba, vilket också\r\ntas upp i betänkandet. Jag tänker inte heller\r\ndiskutera utvecklingen av demokrati och mänskliga\r\nrättigheter på Cuba utan bara peka på det faktum\r\natt USA:s embargopolitik, som det heter i\r\nutrikesutskottets betänkande, enligt min och\r\nmångas mening helt och hållet motverkar sitt syfte,\r\nförutsatt att syftet nu skulle vara att verkligen få till\r\nstånd en demokratisk utveckling på Cuba.</pre><pre>Det är obegripligt att man kan tro att demokrati\r\nkan tvingas fram genom att dels försöka svälta ut\r\nett folk, dels göra allt för att isolera detta folk från\r\nomvärlden. Inte ens exilkubanerna, de s.k.\r\ndissidenterna, tror på detta. Lyckligtvis växer\r\nopinionen både inom och utanför USA. Vi har\r\nblivit mer aktiva och Sverige har också aktivt\r\ndeltagit i omröstningar i FN mot USA-embargot.\r\nEG-kommissionen har också till USA riktat stark\r\nkritik mot detta. Inom Amerika finns en\r\norganisation som heter Interamerican Dialog, som\r\nleds av förre försvars- och justitieministern Elliot\r\nRichardson. Han hävdar att ''USA:s\r\nsanktionspolitik är otidsenlig, onödig, skadlig och\r\nkanske farlig''. Han säger också att man i stället\r\nborde ''aktivt främja det fria flödet av information\r\noch idéer till det kubanska folket''.</pre><pre>Som sagt växer lyckligtvis opinionen både inom och\r\nutanför USA. Kanske kan Clintonadministrationen\r\nlösa upp denna gamla knut liksom man nu äntligen\r\nkommit ur blockeringen gentemot Vietnam. Men\r\ndå krävs det ytterligare ett aktivt agerande från den\r\ninternationella opinionen.</pre><pre>Herr talman! Jag vill med detta inlägg bara\r\nunderstryka hur viktigt det är att Sverige deltar i\r\nden internationella opinionsbildningen.</pre><pre>Anf. 59  BERITH ERIKSSON (v):</pre><pre>Herr talman! Inledningsvis vill jag säga att jag\r\nställer mig bakom Maj-Lis Lööws anförande\r\nangående Cuba och Västsahara, som jag tycker var\r\nväldigt bra. I övrigt skall jag i mitt anförande ta upp\r\nkatastrofbiståndet och bistånd för\r\ndemokratiutveckling.</pre><pre>Herr talman! Vi lever alla på samma planet. Endast\r\nom vi inser att vi globalt är beroende av varandra\r\noch att vi har ansvar för varandra, kan vi bygga en\r\nbättre och mer rättvis värld. Det var som ett hån att\r\ni dag i kammaren lyssna till Ny demokratis\r\nrepresentanter som i sina krav på nedskärningar i\r\nbiståndet hänvisar till Sveriges dåliga ekonomi.\r\nTrots ett växande behov av en mer rättvis\r\nfördelning av jordens resurser tycker Ny demokrati\r\natt vi inte ens skall dela med oss av smulorna från\r\nvårt rika bord.</pre><pre>I samband med frågan om katastrofbiståndet vill\r\njag uttala min undran över utskottsmajoritetens\r\nbetänkande och biståndsministerns anförande här i\r\ndag, där man påpekar att det från\r\nkatastrofbiståndet behövs och kommer att behövas\r\nstora insatser till Bosnien när den fruktansvärda\r\nmardrömmen där är slut. Hur kan man med denna\r\ninsikt samtidigt skära ned katastrofbiståndet med\r\n10 miljoner kronor? Skall de övriga länderna, som\r\nnu har fått del av Sveriges katastrofbistånd, betala\r\nför denna snålhet?</pre><pre>Mycket av vårt katastrofbistånd har ju gått genom\r\nFN. Även om man vet att FN:s styrka, effektivitet\r\noch handlingskraft är just så stor som FN:s\r\nmedlemsländer medger, kan vi nu bevittna FN:s\r\nsvagheter i samband med händelserna i Gorazde,\r\ndär det gäller att få slut på människoslakten.</pre><pre>Man kan också konstatera att katastrofhjälp genom\r\nFN inte alltid har fungerat så väl. FN:s bistånd till\r\nkurderna i Irak är ett talande exempel. En väldigt\r\nstor del av det bistånd som var menat för kurderna\r\nhar kommit Saddamregimen till del.</pre><pre>Jag kan förstå problemet med att vara ett land som\r\ndels vill stärka FN:s roll och därmed bidra till FN-\r\norganens olika arbetsområden, dels försöker se till\r\natt biståndet blir så effektivt som möjligt.</pre><pre>Jag har varit aktiv i organisationen Svenska\r\nkommittén för kurdernas mänskliga rättigheter och\r\narbetat med dess biståndsprogram. Det är med sorg\r\ni hjärtat som jag konstaterar att om alla de miljoner\r\ni bistånd som Sverige har bidragit med genom FN,\r\nsom var avsedda för kurderna i den skyddade\r\nzonen, verkligen hade kommit fram till kurderna,\r\ndå hade många fler hus kunnat byggas, många fler\r\nmunnar hade kunnat mättas och många fler\r\nmänniskor hade kunnat få sjukvård än vad som nu\r\nblev fallet. Jag välkomnar att mer av\r\nkatastrofbiståndet går genom enskilda\r\norganisationer.</pre><pre>Minor är ett stort problem i många länder. Minor\r\ndödar och lemlästar människor långt efter att kriget\r\när slut. Förekomsten av minor innebär en stor\r\nbelastning på sjukvården, de dödar böndernas\r\nboskap och ockuperar stora arealer av jordbruks-\r\noch betesmarker. Minor har katastrofala effekter\r\npå alla nivåer i ett samhälle; för individen, för byn\r\noch för hela landets ekonomi.</pre><pre>Utskottet skriver i betänkandet ungefär att\r\nminröjning är en för stor uppgift för ett land, och\r\nhänvisar till FN. Jag tycker att det är en något för\r\nuppgiven skrivning. Det som FN hittills har gjort i\r\nden skyddade zonen i norra Irak, i Kurdistan, är att\r\nsätta ut varningsflaggor och skyltar vid olika\r\nminfält. Det som behövs i ett land med minor är en\r\nsystematisk minröjningsverksamhet av en inhemsk\r\norganisation som kan verka planmässigt,\r\nkontinuerligt och på lång sikt.</pre><pre>Vad Kurdistan nu behöver är hjälp till självhjälp.\r\nDet behövs hjälp att utbilda minröjare och att\r\norganisera en minröjning. Den basen skulle även\r\nett enskilt land kunna bidra till.</pre><pre>Sedan till frågan om bistånd för\r\ndemokratiutveckling. Trots vårt uttalade mål att\r\nstödja demokratiutveckling genom biståndet har\r\ndet varit omöjligt att få regeringens välsignelse när\r\ndet gäller demokratistöd till den sköra, av folket\r\nvalda lokala administrationen i den skyddade\r\nzonen i Irak. När man läser betänkandet kan man\r\nförledas att tro att det är SIDA som har till uppgift\r\noch alltid kan bestämma om ett sådant stöd, vilket\r\ninte är fallet.</pre><pre>I januari besökte en delegation för den samlade\r\noppositionsfronten i Irak Sverige. Efter att jag hade\r\nerfarit regeringens motvilja mot att stödja\r\ndemokratiutvecklingen i Kurdistan i Irak ställde jag\r\nmotionskravet att undersöka hur man skulle kunna\r\nstödja den samlade irakiska oppositionen.\r\nUtskottet hänvisar till en utredning som pågår om\r\nhur ett sådant bistånd eventuellt skall kunna\r\nkanaliseras. Vi har inte begärt någon\r\nmeningsyttring på den här punkten, men jag vill\r\nändå påpeka att reglerna för SIDA enligt min\r\nmening bör ändras så att det blir möjligt att stödja\r\noch främja framväxten av ett fungerande\r\ndemokratiskt styrelseskick i nya demokratier.</pre><pre>Tonvikten i ett sådant demokratibistånd skulle vara\r\nkunskapsöverföring, ledarskap, folkbildning,\r\nerfarenhetsutbyte och rådgivning, men kanske\r\näven engångsinsatser för tekniska hjälpmedel som\r\nkan behövas för t.ex folkbildning. När det gäller\r\nmotionskravet om att stödja just\r\noppositionsfronten i Irak vill jag hänvisa till det\r\nstöd som vi tidigare har gett och ger till PLO och\r\nANC. Jag anser att det finns en viss likhet.</pre><pre>Herr talman! Med detta ställer jag mig bakom\r\nBertil Måbrinks anförande och yrkanden.</pre><pre>Anf. 60  YLVA ANNERSTEDT (fp):</pre><pre>Herr talman! Jag skall först ta upp frågan om Tibet.\r\nI flera omgångar har riksdagens Tibetkommitté\r\nmotionerat till förmån för Tibet. Vi har motionerat\r\nom stöd till Dalai Lamas fredsplan, stöd till arbete\r\npå MR-området och vi har hävdat att Sverige i olika\r\nsammanhang bör ta upp och uttala kritik mot de\r\nkinesiska övergreppen som förekommer i Tibet.</pre><pre>Vi har också motionerat om biståndsinsatser till\r\nTibet men också till de tibetanska flyktingläger som\r\nfinns i Indien. Mot bakgrund av detta är årets\r\nbiståndsbetänkande en framgång för riksdagens\r\nTibetkommitté. För första gången har man nu tagit\r\nupp och behandlat frågan om biståndet i\r\nbiståndsbetänkandet. Tidigare har det klumpats\r\nihop med MR-betänkandet. Nu finns det alltså som\r\nett särskilt biståndsbetänkande, och det är vi\r\nväldigt glada för.</pre><pre>Man kan se att det faktiskt händer något. SIDA har\r\nbörjat stödja den svensk-tibetanska skolföreningen\r\nsom nu håller på att bygga upp en skola under\r\nmycket svåra omständigheter. Betänkandet\r\nredovisar också de svårigheter som finns för att\r\nhitta svenska kanaler för biståndsinsatserna i Tibet.\r\nI det sammanhanget vill jag peka på att Médecins\r\nsans frontières är verksamma i Tibet och mycket väl\r\nkan stå som mottagare för svenska humanitära\r\ninsatser.</pre><pre>Man redovisar också att man nu undersöker\r\nmöjligheten att på olika sätt hitta\r\nsamarbetspartner. I det sammanhanget vill jag\r\nnämna det schweiziska Röda korset som redan är\r\nverksamt i Tibet och har möjlighet att verka där. I\r\nbetänkandet sägs också att man från kinesisk sida\r\när positiv till utökade svenska biståndsinsatser i\r\nTibet. Jag tycker att det är viktigt att man tar till\r\nvara den här inställningen därför att behovet av\r\nbistånd är oändligt. Det är viktigt att se upp så att\r\nbiståndsinsatserna inte bara medverkar till att ge\r\nfler arbetstillfällen åt de allt fler kineser som väller\r\nin över Tibets gränser.</pre><pre>SIDA skulle t.ex. kunna bli mer aktivt\r\ninitiativtagande när det gäller biståndsinsatser i\r\nTibet. Det gäller utbildning, hälsa och miljö.</pre><pre>Helt nyligen deltog jag i en stor parlamentarisk\r\nkonferens i New Dehli för Tibet. Inte mindre än\r\nungefär 30 parlament var representerade på den\r\nhär konferensen. Där lade vi fast ett\r\ntiopunktsprogram för hur vi på olika sätt skall\r\nkunna stödja Tibet och tibetanerna genom\r\npåverkan i våra egna parlament.</pre><pre>En viktig punkt i det programmet är\r\nmiljöinsatserna. I Tibet pågår en kinesisk\r\nskogsskövling och dumpning av radioaktivt avfall,\r\ns.k. atomsopor. Allt det här bidrar till att man inte\r\nbara förstör Tibet utan också underminerar\r\nmöjligheterna för vår egen överlevnad. I det här\r\nsammanhanget skulle jag önska en mera aktiv linje\r\nfrån SIDA.</pre><pre>Efter ett initiativ från riksdagens Tibetgrupp har\r\nockså en grupp jurister och samhällsvetare nu\r\nbesökt både Kina och Tibet för att studera framför\r\nallt de mänskliga rättigheterna. Det är positivt att\r\nman har åstadkommit detta. Men med tanke på den\r\nfullständigt formidabla tystnad som har omgett den\r\nhär gruppens besök är det alldeles uppenbart att de\r\nkrav som vi ställde på att också parlamentariker\r\nskulle ingå i den här gruppen borde ha\r\ntillmötesgåtts. Parlamentariker brukar det inte vara\r\nså lätt att tysta. Vi pratar när vi kommer hem, och\r\ndet är det som behövs. Vi behöver alltså sprida mer\r\ninformation om förhållandena i Tibet, om den\r\nbristande respekten för mänskliga rättigheter och\r\nom det oändliga behovet av biståndsinsatser.</pre><pre>Här finns det alltså utrymme för ett stort antal\r\ninsatser i fortsättningen. Jag vill ändå säga att jag är\r\nmycket glad över denna början, som faktiskt\r\ninnebär att riksdagen nu tydligt placerar Tibet på\r\nbiståndskartan.</pre><pre>Det andra området som jag skulle vilja tala om är\r\nIndonesien. Jag tycker att det är mycket positivt att\r\nregering och riksdag nu öppnar för ett samarbete\r\nmed Indonesien. Mycket kan kritiseras i\r\nIndonesien, men det finns faktiskt också\r\nljuspunkter att peka på. Jag vill då särskilt\r\nframhålla två. Den ena är\r\nfattigdomsbekämpningen, och den andra är\r\nfamiljeplaneringen.</pre><pre>Jag gjorde nyligen ett besök i Indonesien och skulle\r\ngärna vilja dela med mig av mina erfarenheter\r\ndärifrån och av den information som jag fick. Jag\r\nträffade dels ansvariga på myndighetsnivå, dels\r\nMR-aktivister och dels biståndsansvariga inom\r\nflera biståndsverksamma organisationer.</pre><pre>Den som i Indonesien har varit ansvarig för\r\nfattigdomsbekämpningen i 20 år är professor\r\nMubyarto från Jakartas universitet. Det här arbetet\r\nhar varit mycket framgångsrikt. På 20 år har\r\nandelen fattiga, enligt Världsbankens kriterier,\r\nminskat från 60 % till 15 % av befolkningen.\r\nSamtidigt har indonesierna blivit 70 miljoner fler.\r\nDet här har skett genom en mycket medveten\r\nsatsning på jordbruksbefolkningen, på införandet\r\nav en sexårig obligatorisk grundskola och på\r\nhälsovården.</pre><pre>Samtidigt har programmet för\r\nfattigdomsbekämpning också innefattat en mycket\r\neffektiv familjeplanering. Man har då uppenbart\r\nundvikit de mycket brutala inslag som sådana\r\ninsatser brukar kännetecknas av i tredje världen.\r\nFamiljeplaneringen stöds helhjärtat av den till 90 %\r\nmuslimska befolkningen och har inneburit att\r\nIndonesien nu har en födelsesiffra på 1,7 % för 90-\r\ntalet -- dvs. genomsnittet i Europa. I Sverige är\r\nmotsvarande siffra nu 2,1 %.</pre><pre>För nästa 25-årsperiod kommer\r\nfattigdomsbekämpningen att inriktas mindre på\r\nekonomisk utveckling och mera på en förstärkning\r\nav grundutbildningen och hälsovården ute på\r\nlandsbygden. Målet för utbildningen är nioårig\r\ngrundskola för alla. På dessa områden skulle\r\nSverige kunna göra mycket goda insatser med de\r\nerfarenheter som vi har från framgångsrika sådana\r\ninsatser i andra delar av tredje världen.</pre><pre>En av de MR-aktivister som jag träffade är advokat\r\nMulia Lubis. Han är en internationellt erkänd\r\nadvokat, som tidigare har haft ett mycket begränsat\r\naktivitetsutrymme men som nu har fått större\r\nrörelsefrihet. Mulia Lubis har startat ett\r\nrättshjälpscenter för personer som har blivit offer\r\nför det korrupta rättssystemet. Det här centret får\r\nnumera verka ganska fritt, dock under mycket\r\nknappa ekonomiska omständigheter. Man får alltså\r\nhelt klara sig på stöd utifrån. Bl.a. stöder Svenska\r\nAdvokatsamfundet det här centret.</pre><pre>Advokat Lubis försöker nu starta ett center för\r\nmänskliga rättigheter, där arbetet för att stärka\r\nrespekten för de mänskliga rättigheterna skulle\r\nkunna drivas mera systematiskt och med ett tydligt\r\nansikte utåt.</pre><pre>Advokat Lubis anser att situationen på det här\r\nområdet har blivit lugnare liksom att\r\nyttrandefriheten har vidgats något. Inga\r\narresteringar har t.ex. skett på Östra Timor under\r\ndet senaste året, och möjligheten att i pressen\r\nkritisera regeringen har vidgats. Advokat Lubis har\r\nvid flera tillfällen ganska frispråkigt kunnat\r\nkritisera regeringen på första plats i tidningen The\r\nJakarta Post.</pre><pre>Katolska kyrkan har varit verksam på Östra Timor\r\nunder många år. Man driver ett stort\r\nkollektivjordbruk med hundra familjer och flera\r\nprojekt på hälso- och sjukvårdsområdet. Man\r\ninstämmer i synpunkten att situationen för MR har\r\nblivit något bättre och att yttrandefriheten på Östra\r\nTimor och i Indonesien i övrigt har vidgats något.</pre><pre>Herr talman! Gemensamt för dessa båda, och även\r\nandra, kritiker var att de ansåg att Sverige skulle\r\nkunna göra en mycket god insats för att förbättra\r\nMR-situationen och respekten för demokratiska\r\nfri- och rättigheter. Men, som man sade, det\r\nförutsätter att Sverige upphör med sin bojkott av\r\nIndonesien och engagerar sig här.</pre><pre>Herr talman! Avslutningsvis: Förhållandena i\r\nIndonesien kan kritiseras på många punkter när det\r\ngäller demokratiska fri- och rättigheter och\r\nmänskliga rättigheter. Den indonesiska ledningen\r\när inte okänslig för kritik. Men kritik och påverkan\r\nsker bäst på plats. Jag instämmer därför i MR-\r\naktivisternas och hjälparbetarnas åsikt att Sverige\r\nbör verka i Indonesien för att förstärka deras arbete\r\nför utvecklingen både av de demokratiska fri- och\r\nrättigheterna och av respekten för de mänskliga\r\nrättigheterna.</pre><pre>Jag yrkar bifall till hemställan i betänkandet.</pre><pre>Anf. 61  BERTIL MÅBRINK (v) replik:</pre><pre>Herr talman! Jag är också en av dem som deltar i\r\nTibetkommitténs arbete, och jag kan instämma i\r\nYlva Annerstedts kommentarer om vad som nu är\r\nviktigt att göra för Tibet.</pre><pre>Det skall vara en aktiv linje nu, säger Ylva\r\nAnnerstedt. Ylva Annerstedt sitter med i BITS\r\nstyrelse, och jag utgår från att hon har reserverat sig\r\nnär det gäller biståndspengar till Kina, för annars är\r\ndet fråga om en dubbelmoral från Ylva Annerstedts\r\nsida som är oacceptabel. Jag vill ha ett svar på den\r\npunkten.</pre><pre>När det gäller Indonesien är det intressant att höra\r\nregimens försvarsadvokat helt plötsligt stå här i\r\nriksdagens talarstol.</pre><pre>Har Ylva Annerstedt varit på Östra Timor och talat\r\nmed biskop Belo -- ja eller nej?</pre><pre>Har Ylva Annerstedt träffat prinsen, denne kämpe\r\nför mänskliga rättigheter i Indonesien?</pre><pre>Har Ylva Annerstedt träffat de advokater som är\r\norganiserade i LBH och som aktivt driver frågorna\r\nom mänskliga rättigheter och talat med dem?</pre><pre>Har Ylva Annersted hört talas om att man förra\r\nveckan sköt ihjäl en facklig demonstrant på\r\nSumatra? Arbetarna demonstrerade för rätten att\r\nbilda fria oberoende fackföreningar.</pre><pre>Har Ylva Annerstedt hört talas om att för ett par\r\nmånader sedan slog regimen till i Jakarta och\r\nspärrade in 20 fackliga ledare för att de också\r\nkrävde rätten att organisera sig i fria\r\nfackföreningar?</pre><pre>Anf. 62  YLVA ANNERSTEDT (fp) replik:</pre><pre>Herr talman! Jag bestrider bestämt att jag skulle stå\r\nhär som någon regimens företrädare, vilket Bertil\r\nMåbrink vill pådyvla mig.</pre><pre>Som jag sade i mitt anförande finns det väldigt\r\nmycket att kritisera. Jag sticker inte alls under stol\r\nmed det. Tvärtom. Här finns mängder av saker att\r\nkritisera, och vi kan hjälpa MR-aktivisterna i\r\nIndonesien och på Östra Timor så att de får ett mer\r\naktivt stöd. Det är det jag talar för.</pre><pre>Jag har träffat företrädare både för katolska kyrkan\r\noch för MR-aktivisterna samt rättskämpar för\r\ndemokratiska fri- och rättigheter. Deras\r\ngemensamma bedömning är att vi skall vara där och\r\npåverka. Det är min bestämda uppfattning att om\r\nde som är i Indonesien och arbetar för en bättre\r\nsituation för mänskliga rättigheter, en bättre\r\nsituation för möjligheten att organisera sig fackligt\r\nhar åsikten att vi skall vara där och påverka, då\r\nskall vi självfallet vara det. Det tycker jag är ett sätt\r\natt samarbeta aktivt med de MR-aktivister som\r\nfinns i landet.</pre><pre>Jag tycker inte heller att det finns anledning att inte\r\nsäga något om det har skett förbättringar i ett land.\r\nJag tycker t.ex. att fattigdomsbekämpningen i\r\nIndonesien är värd respekt. Inget annat land i\r\ntredje världen har faktiskt lyckats så väl med\r\nfattigdomsbekämpning för vida delar av\r\nbefolkningen.</pre><pre>Men, som jag sade, det finns mängder av saker att\r\nkritisera. Men det gör vi bäst där. Vi kan hjälpa till\r\natt stödja och utveckla de delar av befolkningen\r\nsom fortfarande hör till de allra fattigaste.</pre><pre>Anf. 63  BERTIL MÅBRINK (v) replik:</pre><pre>Herr talman! Det är självklart att det finns mycket\r\natt kritisera. Det skall vi hjälpas åt att göra. Men\r\ndet Ylva Annerstedt står här i talarstolen och\r\nförsöker säga är att det har blivit bättre i Indonesien\r\noch på Östra Timor. Det är precis vad regimen\r\nsäger att det har blivit. Diktaturregimer brukar\r\nibland släppa litet grand på sitt tryck, för att i nästa\r\nandetag slå till ännu hårdare mot dem som slåss för\r\ndemokratiska fri- och rättigheter.</pre><pre>Jag frågade Ylva Annerstedt vilka representanter\r\nför mänskliga rättigheter hon har träffat, och jag\r\nräknade upp ett antal namn. Jag frågar: Har Ylva\r\nAnnerstedt varit på Östra Timor, som Hans Göran\r\nFranck och Ingela Mårtensson bl.a. var i september\r\nförra året? De har lämnat en rapport som inte alls\r\nstämmer överens med det Ylva Annerstedt nu\r\nförsöker säga här, när hon liksom förskönar\r\nregimen, militärerna, i Indonesien.</pre><pre>Biskop Belo, kyrkans överhuvud på Östra Timor,\r\nsom bäst känner till förhållandena, säger att Östra\r\nTimor är ett fängelse där man har skrämt\r\nmänniskorna till tystnad. För två år sedan mördade\r\nman 200 östtimoreser för att de demonstrerade för\r\nsin rätt att få säga sin mening. Men man inte bara\r\nmördade dem. Man såg också till att de försvann.\r\nYlva Annerstedt säger att yttrandefriheten även\r\ndär har blivit större.</pre><pre>Ylva Annerstedt svarar inte på frågan: Har Ylva\r\nAnnerstedt varit med i BIT:s styrelse och beviljat\r\nbiståndspengar till den kinesiska regimen, som\r\nmördar, fängslar och förföljer oliktänkande? Inte\r\nminst har man kuvat och förtryckt det tibetanska\r\nfolket.</pre><pre>Anf. 64  YLVA ANNERSTEDT (fp) replik:</pre><pre>Herr talman! Jag vänder mig definitivt emot att jag\r\nskulle stå här och försköna regimen på något sätt.\r\nJag gör inte det.</pre><pre>Jag har vid ett flertal tillfällen sagt att vi skall\r\nkritisera de övergrepp som sker. Det finns ett\r\nkorrupt rättssystem. Det är mycket stora\r\nsvårigheter att engagera sig fackligt och hävda de\r\nrättigheter i arbetslivet som vi tar för självklara. Jag\r\nförskönar inte det, inte ett ögonblick. Men jag\r\ntycker att vi skall vara där och hjälpa dem som\r\nkämpar för fackliga rättigheter och för mänskliga\r\nrättigheter både i Östra Timor och i Indonesien. Jag\r\ntycker att vi skall vara där.</pre><pre>Jag har inte träffat den biskop som Bertil Måbrink\r\nnämnde vid namn, däremot hans närmaste man,\r\nsom är ansvarig för biståndsverksamheten. Både\r\nhan och övriga MR-aktivister och företrädare för\r\nNJO som jag har träffat är eniga. Det har blivit\r\nnågot lugnare. Var här och hjälp oss! Det är deras\r\nbudskap till oss. Då tycker jag att vi skall\r\nefterkomma det och vara där och hjälpa dem på\r\nplats.</pre><pre>Anf. 65  INGELA MÅRTENSSON (fp):</pre><pre>Herr talman! Jag skulle vilja börja mitt anförande\r\nmed att beklaga att det svenska biståndet inte\r\nuppgår till 1 %, som vi har beslutat här i riksdagen\r\natt det skall göra. Det kommer inte att göra det\r\nnästa budgetår heller om vi fattar beslut enligt det\r\nförslag som nu har förelagts riksdagen. Det är\r\nverkligen beklagansvärt. En ljuspunkt är att\r\nregeringen har ökat biståndet med 400 miljoner och\r\nsäger att man successivt skall återgå till\r\nenprocentsmålet. Det finns en motion från två\r\nfolkpartister som jag instämmer i. Jag tycker att\r\nman redan nästa budgetår borde kunna komma upp\r\ntill enprocentsmålet.</pre><pre>I övrigt skulle jag vilja ägna mitt anförande åt\r\ndemokrati och mänskliga rättigheter. Glädjande\r\nnog pågår en demokratisering i en mängd länder\r\nvärlden över i dag, inte minst på grund av den\r\nupplösning som har skett av Sovjetunionen. Men\r\ndemokrati kan inte bara införas genom att man\r\ninför ett flerpartisystem och att människor får rätt\r\natt rösta på många olika partier. Det måste också\r\ntill att de här partierna utvecklas i demokratisk\r\nriktning och att de står för olika synpunkter och\r\nrepresenterar olika grupper i samhället.</pre><pre>Här ser jag att svenska partier har en mycket viktig\r\nuppgift att fylla. Vi kan stödja ett utvecklande av\r\nolika politiska partier i andra länder. Därför tycker\r\njag att det är märkligt att SIDA har avslagit en\r\nansökan om att få stödja partier i en gryende\r\ndemokrati på det här viset. Man gör en hänvisning\r\noch säger att man inte kan ge partistöd till partier\r\ni andra länder. Men det är inte fråga om att ge ett\r\nekonomiskt stöd till de här partierna. Man ger\r\nmöjlighet för svenska partier att i samarbete\r\ndiskutera och hjälpa till att utveckla partier även i\r\nländer där man inte alls har de här traditionerna.</pre><pre>Regeringen har tagit ett initiativ och tillsatt en\r\nenmansutredning med Hadar Cars, som skall se\r\növer frågan om att ge bistånd till en demokratisk\r\nutveckling. Detta skall kanaliseras via de politiska\r\npartierna. Det tycker jag är mycket positivt, och jag\r\nser fram emot utredningen som kommer någon\r\ngång under våren.</pre><pre></pre><pre>Nyligen var jag och några andra riksdagsledamöter\r\ni Jerusalem och diskuterade demokrati och\r\nmänskliga rättigheter i en kommande palestinsk\r\nstat. Det är mycket positivt att regeringen har\r\nreagerat så snabbt efter handslaget mellan Israel\r\noch PLO att man är beredd att ge bistånd till Ghaza\r\noch Jeriko och att man skall bidra till den\r\ndemokratiska utvecklingen där. Ett problem som\r\nman särskilt tog upp i de diskussioner vi hade med\r\npalestinierna var att man behöver pengar till de\r\npoliser som behövs för att kontrollera säkerheten\r\noch ordningen i området. Det är ju svårt att få in\r\npoliserna i den ekonomiska utvecklingen, men de\r\nbehövs. Jag hoppas att svenska staten kan hjälpa till\r\näven på det området.</pre><pre>Biståndet skall ju kopplas till mänskliga rättigheter.\r\nDet finns en hel del fläckar på den svenska\r\nbiståndspolitiken. Jag tänker då framför allt på\r\nKina. Man kan ju inte påstå att det där sker någon\r\ndemokratisk utveckling, eller att förhållandena när\r\ndet gäller mänskliga rättigheter har gjort sådana\r\nframsteg att man kan ge bistånd. Jag delar inte den\r\nuppfattningen. Genom att man har gett bistånd till\r\nKina har man sänkt ribban, tycker jag. Det är\r\ndärför svårt att säga vilka länder man inte skall\r\nkunna ge bistånd eller U-krediter till.</pre><pre>Ylva Annerstedt talade om Indonesien, som jag\r\ninte heller tycker kvalificerar sig när det gäller\r\nsvenskt bistånd eller U-krediter. Det råder ingen\r\nrespekt för mänskliga rättigheter i Indonesien.</pre><pre>Jag reagerade starkt på det Ylva Annerstedt tog\r\nupp eftersom jag själv besökte Östtimor och\r\nIndonesien i september förra året. Ylva Annerstedt\r\nsäger att yttrandefriheten har ökat. Det råder ingen\r\nyttrandefrihet i Indonesien. Det är censur. Det\r\nfinns en självcensur bland journalisterna eftersom\r\nde vet vad som händer om de skulle kritisera\r\nregeringen eller regimen över huvud taget. Det är\r\nen omöjlighet. När det gäller de mänskliga\r\nrättigheterna hade vi långa samtal med biskop Belo\r\nsom ju är den person som folket på Östtimor\r\nvänder sig till. På en direkt fråga om situationen\r\nförbättras säger han att den inte har det.</pre><pre>Ylva Annerstedt säger också att Sverige skall sluta\r\nbojkotta. Jag vet inte vilken bojkott hon menar.\r\nNär det gäller vapenexporten finns ingen egentlig\r\nbojkott, men man har beslutat sig för en restriktiv\r\nvapenexport. Jag tycker inte att man över huvud\r\ntagit skall exportera några vapen till Indonesien\r\nsom ju är en militärregim.</pre><pre>När det gäller bistånd till Indonesien finns en stor\r\nrisk att en ansenlig del av biståndspengarna hamnar\r\ni makthavarnas egna fickor. I Indonesien har man\r\ninte någon marknadsekonomi eftersom politiker\r\noch militärer äger i stort sett hela näringslivet. Det\r\när sagt att man skall stödja en marknadsekonomi\r\noch en utveckling i den riktningen. Jag har inte hört\r\natt makthavarna i Indonesien är på väg att släppa\r\nifrån sig någon makt och införa en\r\nmarknadsekonomi. Det är familjer som äger stora\r\ndelar av näringslivet i Indonesien. Det finns mycket\r\natt kritisera när det gäller Indonesien.</pre><pre>Ylva Annerstedt talade om biskop Belos närmaste\r\nman. Det är ju inte samma katolska kyrka i\r\nIndonesien som på Östtimor. De är skilda åt\r\neftersom Östtimors kyrka vänder sig mot Portugal.\r\nOm det var i Indonesien som Ylva Annerstedt\r\nträffade den kyrkans man hon talar om, är det\r\nknappast biskop Belos närmaste man.</pre><pre>Man får inte kritisera någonting i Indonesien. Vi\r\nträffade Röda korsets representant på Östtimor,\r\noch vi träffade UNICEF:s representant i\r\nIndonesien som var på tillfälligt besök på Östtimor.\r\nDe vågade inte svara på några som helst frågor om\r\nsituationen på Östtimor eftersom det råder sådan\r\ntotal kontroll. Det finns över huvud taget ingen\r\nmöjlighet vare sig för folket eller organisationerna\r\ndär att uttala sig eftersom man då riskerar att få åka\r\ndärifrån. Att verka på plats låter för mig som en\r\nomöjlighet. Man kan naturligtvis hjälpa med\r\nbistånd, men om man kritiserar för bristande\r\nrespekt för mänskliga rättigheter får man nog packa\r\nihop och åka därifrån. Man är välkommen endast\r\nom man instämmer i den politik som bedrivs och\r\ntalar väl om Indonesien.</pre><pre>Jag skulle ha sagt något om Västsahara och\r\nPolisario. Men eftersom det inte finns utrymme för\r\ndet vill jag instämma i det som Maj-Lis Löw sade.\r\nDet stämmer helt med min uppfattning i frågan.\r\nDet är viktigt att Sverige även fortsättningsvis ger\r\nbistånd till Västsaharas folk.</pre><pre>I detta anförande instämde Hans Göran Frank (s).</pre><pre>Anf. 66  YLVA ANNERSTEDT (fp) replik:</pre><pre>Herr talman! Jag konstaterar att Ingela Mårtensson\r\noch jag inte har skilda uppfattningar när det gäller\r\natt det finns mycket att kritisera i Indonesien. Jag\r\nhar faktiskt inte sagt något annat. Men vi har olika\r\nsyn på hur man bäst är med och påverkar. Jag\r\nlyssnar på MR-aktivisterna och de kyrkliga\r\nföreträdarna. Den katolske fader jag träffade har\r\narbetat i åtta år på Östtimor och känner mycket väl\r\ntill förhållandena där.</pre><pre>När man möter människor i förtryckta länder finner\r\nman alltid olika uppfattningar om hur man bäst\r\npåverkar. En del tycker att man skall skära av alla\r\nkontakter, andra tycker att man skall öka\r\nkontakterna och i dem påverka på olika sätt. Det\r\nfaktum att man nu prövar gränserna för\r\nyttrandefriheten i Indonesien är ju ändå ett tecken\r\npå att det finns vissa möjligheter att påverka. Ingela\r\nMårtensson har fått en artikel av mig som visar att\r\nman kan vara ganska frispråkig i pressen.</pre><pre>Det blir naturligtvis hela tiden bakslag. Men jag\r\ntycker att vi skall vara på plats och stödja de modiga\r\nmänniskor som vågar tänja gränserna och som\r\nvågar påverka. Jag tror att man genom samarbete\r\noch genom att möta människor och tala med dem\r\noch ge dem tillfälle att träffa representanter för\r\ndemokratiska stater hjälper till att påverka i positiv\r\nriktning när det gäller mänskliga rättigheter och\r\ndemokratiska fri- och rättigheter.</pre><pre>Anf. 67  INGELA MÅRTENSSON (fp)\r\nreplik:</pre><pre>Herr talman! Om det vore så att man på plats kunde\r\ntala med människor och framföra kritik skulle jag\r\nkunna hålla med Ylva Annerstedt, men det är ju\r\ninte så. När vi var på Östra Timor var vi totalt\r\nomgärdade av säkerhetspolis och vanlig polis. Vi\r\nhade aldrig möjlighet att röra oss fritt eller tala med\r\nvem vi ville. Motorcykelpoliser stannade genast\r\noch stack fram huvudet för att höra vad vi sade och\r\nskingrade folket. De hade spärrat av Dili så att de\r\nsom man visste skulle ha synpunkter att framföra\r\ninte kom in i staden över huvud taget.</pre><pre>På det sättet kontrollerar man befolkningen. Man\r\nhar en effektiv apparat för detta. Att tala med folk\r\när alltså nästan omöjligt. Detta gäller Östtimors\r\nfolk och det gäller folket på Atjeh som man mycket\r\nbrutalt har slagit ned. Det gäller Västpapua, där det\r\nockså finns en motståndsrörelse som nästan är\r\ntillintetgjord, och där man inte visar någon respekt\r\nför Västpapuas kultur över huvud taget. Det visar\r\nsådan bristande respekt för mänskliga rättigheter\r\natt man inte kan ge bistånd eller exportera vapen\r\ntill sådana länder, om man menar något med att vi\r\nskall villkora hjälpen.</pre><pre>Anf. 68  YLVA ANNERSTEDT (fp) replik:</pre><pre>Herr talman! Jag försvarar inte alls den repression\r\nsom förekommer i Indonesien. Det har jag sagt\r\nminst tre gånger nu. Men det finns uppenbarligen\r\nolika uppfattningar om vad det är möjligt att tala\r\nmed människor om.</pre><pre>Flera biståndsorganisationer är verksamma i\r\nIndonesien och på Östra Timor. Katolska kyrkan,\r\ntyska biståndsorganisationer och Internationella\r\nröda korset finns där. Jag tycker att vi skall utnyttja\r\nde kanaler för påverkan som står till vårt\r\nförfogande för att medverka i en demokratisk\r\nutveckling och en förbättring av de mänskliga\r\nrättigheterna. För min del tror jag att man gör det\r\nbättre genom att vara där och verka mitt ibland\r\nmänniskorna.</pre><pre>Anf. 69  INGELA MÅRTENSSON (fp)\r\nreplik:</pre><pre>Herr talman! Om det vore så väl som Ylva\r\nAnnerstedt säger! Det är inte så. Amnesty, t.ex.,\r\nfår över huvud taget inte komma dit.</pre><pre>Ylva Annerstedt talade om MR-aktivister. Jag\r\ntycker att Ylva Annerstedt skulle ha träffat de\r\nadvokater som jobbar direkt med Östtimors folk\r\noch försöker försvara dem när de döms till mycket\r\nlånga fängelsestraff för att ha deltagit i en\r\ndemonstration. Såvitt jag förstår har Ylva\r\nAnnerstedt inte träffat dessa advokater. Däremot\r\nhar hon träffat en teoretiker, advokat Lubis, som\r\njag själv också har träffat.</pre><pre>Det sägs att det har förändrats till en viss del. Jag\r\nkan hålla med om att man i dag åtminstone får tala\r\nom mänskliga rättigheter, men det har inte\r\ninneburit något i praktiken. Det har inte blivit\r\nbättre. Den bristande respekten mot mänskliga\r\nrättigheter kvarstår. Det är det jag tycker är\r\navgörande. Det avgörande är inte vad man säger i\r\nteorin.</pre><pre>Man sade till oss att det var fritt fram för oss att röra\r\noss, gå runt och titta överallt. Hur var det när vi\r\nkom till Östtimor? Jo, vi var totalt kontrollerade.\r\nVi var precis lika kontrollerade som Östtimors folk\r\när. Då finns det ingen frihet.</pre><pre>Ylva Annerstedt nämner några organisationer,\r\nt.ex. Röda korset, som står till vårt förfogande. De\r\nkan inte ens svara på frågor om hur den politiska\r\nsituationen är! De vågar inte säga någonting om hur\r\ndet är. De vågar inte tala om hur människor har det,\r\nför då åker de ut ur landet. Det är samma med\r\nUnicef. De får hålla sig strikt till sitt hjälparbete.\r\nDe får icke säga någonting om den politiska\r\nsituationen. Gör de det får de åka därifrån. Det\r\nsägs att traditionerna i Indonesien är sådana att det\r\nråder enighet. Där kritiserar man inte några\r\nregimer eller regeringar. Där är man överens och\r\nstöder den regim som finns. Några andra\r\nmöjligheter finns inte.</pre><pre>Vi skall inte glömma att det handlar om en\r\nmilitärdiktatur. Parlamentet har 100 platser för\r\nmilitärer. De är inte folkvalda. I vilket parlament\r\nfinns det 100 platser för militärer? Dessutom har\r\nväldigt många av de som är valda militär bakgrund.</pre><pre>Det är ingen demokrati. Det är ingen\r\nmarknadsekonomi. Det finns ingen respekt för\r\nmänskliga rättigheter. Så länge det är så tycker jag\r\natt varken svenskt bistånd eller svenska vapen hör\r\nhemma i det landet.</pre><pre>Anf. 70  LENA BOSTRÖM (s):</pre><pre>Herr talman! Det har varit en mycket intressant\r\ndebatt som vi nu har lyssnat på i några timmar. Det\r\när glädjande att höra att vi i stort sett är eniga i\r\nutskottet och att vi alla har den goda viljan att\r\nhjälpa folk som har det svårt. Det finns visserligen\r\nvissa undantag i utskottet, men de skall vi kanske\r\nförbigå med tystnad just nu.</pre><pre>Så länge det finns en miljard människor i världen\r\nsom lever i djup fattigdom och inte har mat för\r\ndagen, och så länge ungefär en miljard människor\r\när analfabeter kan vi inte blunda och låtsas som om\r\nvår hjälp inte behövs. Väpnade konflikter skakar\r\nmer än 50 länder, och 35 miljoner människor är på\r\nflykt. Av analfabeterna är två av tre kvinnor.\r\nKlyftan mellan rika och fattiga länder har ökat\r\nstadigt sedan 1960.</pre><pre>Jag vill speciellt värna om två grupper. Det är\r\nbarnen och kvinnorna.</pre><pre>Vi har i den socialdemokratiska partimotionen\r\nU615 föreslagit en rad åtgärder inom\r\nbiståndspolitiken för att bygga ut stödet till just\r\nbarnen. Vi menar att nästan allt bistånd har en\r\nbarnaspekt, men att olika biståndsprogram i olika\r\nhög grad främjar barnens rättigheter. Vi anser att\r\nde ekonomiska reformer som nu genomförs i\r\nbiståndsländerna måste kompletteras med sociala\r\nskyddsnät för att förhindra att vissa grupper av barn\r\nblir strukturomvandlingsoffer. Barnperspektivet\r\nmåste ges utrymme i de landanalyser som ligger till\r\ngrund för planeringsdiskussionerna.</pre><pre>Det finns en konvention om barnens rättigheter.\r\nDen trädde i kraft i september 1990. Den kan man\r\nbetrakta som en uppmaning till alla länder att måna\r\nom barnens bästa. Det är ett av flera internationella\r\navtal som bl.a. förpliktar anslutna stater att främja\r\noch skydda barnens rättigheter. Samtidigt som\r\nbarnkonventionen är den konvention som flest\r\nstater har ratificerat ökar antalet arbetande barn i\r\nvärlden. Det är uppenbart att hoten mot barnens\r\növerlevnad, hälsa och utveckling är störst i de\r\nfattigaste och mest skuldtyngda och\r\nkonfliktdrabbade länderna. Situationen för barnen\r\nfortsätter att vara svår i många delar av världen.</pre><pre>Det är bl.a. två saker som vi vänder oss väldigt\r\nstarkt emot då vi får kännedom om dem via TV och\r\nandra massmedier. Det är barnarbete och\r\nbarnprostitution.</pre><pre>Unicef stöder också projekt som har till uppgift att\r\nge fattiga barn möjlighet att utföra ett arbete under\r\nkontrollerade former och få organiserad skolgång.\r\nDet måste man betrakta som en stor framgång.</pre><pre>Barnprostitutionen har samma grundorsak som\r\nbarnarbete: fattigdomen. Det är de oskolade och\r\nfattigaste barnen som i första hand blir föremål för\r\nsexuell exploatering. I barnkonventionen åläggs\r\nkonvetionsstaterna att skydda barnen mot alla\r\nformer av sexuellt utnyttjande och sexuella\r\növergrepp. Vidare skall staterna vidta alla lämpliga\r\nåtgärder för att förhindra att barn utnyttjas för\r\nprostitution eller annan olaglig sexuell verksamhet,\r\ni pornografiska föreställningar och i pornografiskt\r\nmaterial. Likväl bryter ett stort antal länder mot\r\nartiklar i den konvention de ratificerat.</pre><pre>Kvinnorna är den andra grupp det finns all\r\nanledning att hjälpa och stödja. En viktig\r\nangelägenhet i biståndsarbetet är en förstärkning\r\nav kvinnans rättigheter och en höjning av kvinnans\r\nlegala och sociala ställning genom utbildning och\r\nreformer i arvs- och äganderätt.</pre><pre>Aborter av flickfoster förekommer inte bara i\r\nIndien och Kina utan också i Sydkorea, Singapore,\r\nMalaysia och Taiwan. Stöd bör ges till\r\nkvinnoorganisationer, läkare och jurister som\r\nkämpar mot könsbestämning av foster. Frågan bör\r\nlyftas fram inom det bilaterala utvecklingsarbetets\r\nram.</pre><pre>Nöden i världen är stor. Den som står här i\r\ntalarstolen och säger att vi skall halvera\r\nbiståndsmedlen kan inte riktigt veta vad han talar\r\nom. Jag tycker däremot att vi skall försöka\r\nåterkomma till enprocentsmålet. Vi behöver medel\r\nför detta arbete. Därmed har jag inte sagt att enbart\r\nbiståndsarbete löser alla världens problem, men\r\nekonomiskt bistånd är en stor hjälp för dessa\r\nmänniskor.</pre><pre>Jag instämmer därmed i Kristina Svenssons\r\nyrkande.</pre><pre>Överläggningen var härmed avslutad.</pre><pre>(Beslut skulle fattas den 27 april.)</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att utrikesutskottets betänkande UU15\r\noch UU20 fick företas till avgörande vid\r\narbetsplenum onsdagen den 27 april.</pre><pre>5 §  Sverige och Europeiska unionen</pre><pre>Föredrogs</pre><pre>utrikesutskottets betänknade</pre><pre>1993/94:UU20 Sverige och Europeiska unionen.</pre><pre>Anf. 71  GUDRUN SCHYMAN (v):</pre><pre>Herr talman! Utgångspunkten för mitt anförande\r\när det betänkande som nu föreligger. Det står i\r\nbetänkandet att det finns två skäl till att man vill ha\r\nett medlemskap i Europeiska unionen. Det ena är\r\natt ett medlemskap på ett avgörande sätt förbättrar\r\nförutsättningarna för fortsatt utveckling av vårt\r\nlands välstånd och välfärd. Det andra skälet är att\r\nett svenskt medlemskap i unionen skulle säkra\r\nfreden och friheten i Europa.</pre><pre>Det låter naturligtvis bra. Frågan är om detta är\r\nsant. Jag påstår att det inte är sant. Det finns inte\r\nnågra faktiska belägg för detta. Det är snarare\r\nprecis tvärtom. Det är bl.a. det som är skälet till att\r\nVänsterpartiet säger nej till medlemskap i\r\nEuropeiska unionen.</pre><pre>Vi kan börja med att granska det första påståendet,\r\ndvs. att det på ett avgörande sätt skulle förbättra\r\nförutsättningarna för utveckling av välstånd och\r\nvälfärd. I argumentationen i betänkandet grundar\r\nman dessa ställningstaganden bl.a. och i huvudsak\r\npå de konsekvensanalyser som har gjorts av den\r\nekonomiska utvecklingen, den\r\nsamhällsekonomiska utvecklingen,\r\ninvesteringsläget i Sverige, osv.</pre><pre>Nu tror jag att åtminstone delar av utskottets\r\nledamöter är bekanta med att dessa\r\nkonsekvensanalyser har bedömts som mycket\r\nundermåliga, framför allt i de delar som pläderar\r\nför ett ja till medlemskap. Det finns en del\r\nberäkningar som inte är prognoser utan enbart\r\nräkneexempel på vad som vid ett medlemskap\r\nskulle kunna hända ekonomiskt för Sverige om\r\ntillväxten utföll på det ena eller andra sättet.</pre><pre>Det finns en del sifferexercis i dessa\r\nkonsekvensutredningar som inte har något\r\nfaktaunderlag, och det säger man också. Detta är\r\ninte prognoser, utan detta är räkneexempel. Jag\r\ntycker att det är märkligt att man bygger stora och\r\nviktiga ställningstaganden på räkneexempel, och\r\natt man tar dem till intäkt för att det skulle vara\r\nnågon form av vetenskaplig sanning i detta.</pre><pre>Dessa konsekvensanalyser har tvärtom -- och det\r\ngäller framför allt de som handlar om ekonomi --\r\nsågats jämns med fotknölarna, om man uttrycker\r\ndet litet brutalt, av ekonomer av alla de slag i\r\nSverige och även i omvärlden. Vid ett ganska stort\r\ninternationellt seminarium i New York för några\r\nveckor sedan fanns det nästan bara kritiska röster.\r\nMan menade att detta inte är riktigt, utan det är\r\nfråga om politiska beställningsverk.</pre><pre>Jag och Vänsterpartiet delar den uppfattningen inte\r\nbara vad gäller konsekvensutredningen om\r\nekonomin utan vad gäller samtliga\r\nkonsekvensutredningar. Man har haft en\r\npersonsammansättning som är fullständigt ensidig.\r\nAv 35 personer som har anlitats för att göra s.k.\r\noberoende konsekvensanalyser är 32 mig veterligen\r\nuttalade anhängare till ett medlemskap i unionen.\r\nMan kan göra liknelsen att det vore som att sätta\r\nkds att utreda om Gud finns eller inte. De skulle\r\nförmodligen komma fram till att Gud finns.</pre><pre>Vi har anmält detta för konstitutionsutskottet. Vi\r\nanser att det är otillbörligt av en regering att handla\r\npå detta sätt. Vi får väl se vad det ger för resultat.\r\nMen några faktiska ekonomiska belägg för att ett\r\nmedlemskap i Europeiska unionen skulle garantera\r\nett ökat välstånd och en ökad välfärd i Sverige\r\nexisterar inte. Det skall bli intressant att höra om\r\ndet kanske finns några andra grunder för varför\r\nman tror detta.</pre><pre>De flesta är överens om att allt det som gäller\r\nekonomin täcks av EES-avtalet. De eventuella\r\nekonomiska fördelar som kan komma av en\r\neventuell ökad handel och en eventuell ökad\r\nekonomisk tillväxt i denna region täcks för Sveriges\r\ndel i och med EES-avtalet. Det har i sin tur andra\r\nbrister, vilket jag skall återkomma till senare.</pre><pre>I stället innebär detta medlemskap, som ju också är\r\nett medlemskap i den ekonomiska och monetära\r\nunionen, att vi frånhänder oss möjligheten att här i\r\nriksdagen diskutera målet för den ekonomiska\r\npolitiken. Vi lyfter över de stora viktiga\r\nekonomiska besluten från den svenska riksdagen\r\ntill ett ekonomiskt ministerråd som skall styras av\r\nriksbankschefer från respektive medlemsland. Det\r\när ett ekonomiskt institut som inte skall ta direktiv\r\nfrån någon politisk församling -- inte från\r\nministerrådet och inte från några nationella\r\nparlament.</pre><pre>Den ekonomiska politik som dessa herrar skall föra\r\när redan fastslagen i termer av prisstabilitet, dvs. att\r\nman skall hålla nere priser och kostnader för att\r\nstärka den västeuropeiska industrins\r\nkonkurrenskraft i den internationaliserade\r\nekonomin och i kampen med USA och Japan. Vem\r\nskall sälja flest bilar, flest TV-apparater, flest\r\nkylskåp, osv. Där gäller det för EU att se till att föra\r\nen sådan ekonomisk politik att priserna och\r\nkostnaderna hålls nere, bl.a. genom hög\r\narbetslöshet och låga löner.</pre><pre>Denna ekonomiska politik med en ensidig\r\ninflationsbekämpning har i medlemsländerna lett\r\ntill en permanent arbetslöshet på över 10 %,\r\noavsett konjunkturens uppgång eller nedgång. Det\r\när det troliga resultatet också för Sveriges del om\r\nSverige skulle välja att ensidigt koppla sin\r\nekonomiska politik till den man för i unionen.</pre><pre>Det har den nuvarande regeringen bestämt sig för\r\natt göra. Det innebär att vi redan kan avläsa just de\r\nkonsekvenserna, dvs. en förhållandevis hög\r\npermanent arbetslöshet. Det innebär konkret att vi\r\nfrånhänder oss beslutanderätt om den ekonomiska\r\npolitiken, som ju är ett av de viktigaste medlen för\r\natt uppnå de politiska mål man har.</pre><pre>Så till frågan om detta innebär att vi säkrar freden\r\noch friheten i Europa. Jag skulle vilja formulera det\r\npå följande sätt. Om ett svenskt medlemskap skulle\r\ninnebära att vi gjorde detta skulle konsekvensen\r\nvara att vi ökar krigsrisken i Europa om vi säger\r\nnej. Jag undrar om det verkligen är med sanningen\r\növerensstämmande. Skulle ett svenskt nej till ett\r\nunionsmedlemskap öka krigsrisken i Europa? Jag\r\ntror faktiskt inte det.</pre><pre>Jag tror däremot att uppbyggnaden av en militär\r\nallians, som ju är den politiska målsättningen och\r\nambitionen med det gemensamma utrikes- och\r\nsäkerhetspolitiska samarbetet, i stället innebär att\r\nman ökar krigsrisken inte bara i Europa -- jag\r\nmenar då Västeuropa i förhållande till Östeuropa --\r\nutan framför allt i världen.</pre><pre>Enligt Vänsterpartiets uppfattning är frågan om\r\nfred och säkerhet en global fråga. Det finns inte\r\nsäkerhet och fred i Europa om det inte heller finns\r\nen global säkerhet. Ett av de stora hoten mot den\r\nglobala säkerheten är militärallianserna och\r\nvästvärldens intressen i andra delar av världen.</pre><pre>Tanken med den gemensamma militära alliansen är\r\njust att Västeuropa skall kunna bevaka det man\r\nbrukar kalla för ''sina'' intressen runt om i världen.\r\nDet sägs uttryckligen att syftet är att säkra\r\nfrihandeln och tillgången på råvaror i världen. Det\r\när självklart att man vill göra detta, eftersom flera\r\nmedlemsländer i unionen har varit kolonialmakter\r\noch fortfarande har koloniala band runt om i\r\nvärlden. Där finns just de råvaror som man vill\r\nsäkra tillgången till.</pre><pre>Jag anser inte att det här är någonting som Sverige\r\nskall delta i. Jag anser inte att Sverige skall ge upp\r\nsin militära alliansfrihet och gå in en västeuropeisk\r\nmilitär allians som har ambitionen att bevaka sina\r\nintressen runt om i världen. Jag anser att Sveriges\r\nroll i det internationella arbetet skall bygga på\r\nSveriges alliansfrihet. Vi skall kunna ha en egen\r\nröst i vårt arbete för fred och nedrustning, för\r\navskaffande av kärnvapen och för upplösning av\r\nmilitära allianser.</pre><pre>Om vi skall bygga en global fred och en global\r\nsäkerhet måste den också vila på ländernas\r\nsjälvständighet. Det internationella samarbetet\r\nmåste också ha utrymme för alternativa\r\nsäkerhetsbegrepp, och alliansfrihet är ett\r\nalternativt säkerhetsbegrepp som man kan använda\r\nsig av i stället för att gå in i militära allianser.</pre><pre>I och med att situationen i Europa har förändrats\r\noch Warszawapakten har upplösts kunde man ju\r\ntänka sig att utvecklingen också hade gått mot att\r\nupplösa NATO. Det hade varit fullt möjligt. Nu är\r\ndet inte den utvecklingen vi ser. Men\r\nuppbyggnaden av en militär allians som begränsar\r\nsig till Västeuropa och som har som ambition att ha\r\nhela världen som sitt arbetsfält är inte förenligt med\r\nen svensk alliansfrihet.</pre><pre>Jag vet att frågan om Sveriges alliansfrihet och\r\nneutralitet är förenlig med ett medlemskap i\r\nunionen eller inte har debatterats många gånger.\r\nJag har själv debatterat den många gånger.\r\nHäromdagen, jag tror att det var i går, det var en\r\ndebatt i den frågan. Då sade regeringen, och det får\r\nvi väl höra nu igen, att det inte är sant att vi tvingas\r\nin i ett militärt samarbete.</pre><pre>Men i praktiken kommer det nog att gå åt det\r\nhållet. Väldigt många som tolkar Maastrichtavtalet\r\nsäger att avtalets texter med nödvändighet innebär\r\natt länderna som är medlemmar också går in för att\r\nförverkliga planerna på en gemensam\r\nförsvarspolitik och en gemensam armé. Det finns\r\nväldigt många personer med lång och stor\r\nerfarenhet både av att tolka avtal och av ett\r\ninternationellt freds- och säkerhetspolitiskt\r\nsamarbete som vittnar om detta.</pre><pre>Jag skall ta ett enda exempel. Det är Frank\r\nBarnaby, som jag tror är väl bekant för alla här i\r\nkammaren. På ett seminarium som handlade om\r\nSveriges säkerhetspolitik och EU den 4 februari i år\r\nsade han: I praktiken är det helt uteslutet att\r\nSverige kan bli medlem i EU utan att också bli\r\nmedlem av militäralliansen VEU. Syftet med EU är\r\natt integrera Europa. Om Sverige går med kommer\r\ndet att utsättas för ett enormt tryck att också\r\nintegrera utrikes- och säkerhetspolitiken, dvs.\r\nförsvaret. Allt annat som sägs är politisk\r\npropaganda.</pre><pre>Jag håller med honom fullständigt. Allt annat som\r\nsägs är politisk propaganda och tjänar till att\r\nförsöka undanhålla det svenska folket den här\r\nupplysningen. Det tjänar till att lägga ut dimridåer\r\noch försöka få folk att tro att vi inte alls behöver\r\ndiskutera den här frågan nu. Det kan vi göra\r\nsenare, kanske någon gång i slutet på 90-talet och\r\nframför allt efter det att Sverige har valt\r\nmedlemskap. Det är ett mycket bedrägligt\r\nförfarande. Jag tror inte att det bidrar till att höja\r\nrespekten för politiker och politiken. Det går upp\r\nför allt fler att ett medlemskap faktiskt innebär att\r\nvi lämnar vår alliansfrihet.</pre><pre>Så till våra yrkanden som finns i den motion som\r\nbehandlas i det här betänkandet. De går ut på att\r\nvi vill ha alternativ. Vi vill att regeringen tar fram\r\nalternativ. Vi utgår nämligen från att det blir ett nej\r\ntill medlemskap i den folkomröstning som vi skall\r\nha. Eftersom den skall ske redan i november är det\r\nbråttom att få fram alternativ som utgår från just\r\ndetta nej.</pre><pre>Det innebär att vi måste ha en alternativ\r\nsäkerhetspolitik som förstärker alliansfriheten och\r\nsom definierar och utvecklar alliansfriheten utifrån\r\ndetta nej till medlemskap i unionen. Det innebär\r\nockså en utveckling av en ekonomisk politik som\r\nutgår ifrån att Sverige inte är med i den ekonomiska\r\nunionen utan att vi fortsätter att vara ett\r\nsjälvständigt land med en egen valuta och en egen\r\ncentralbank. Där kan vi diskutera vilka andra\r\nvalutor som den svenska kronan skall förhålla sig\r\ntill.</pre><pre>Dessa alternativ från regeringen lyser med sin\r\nfrånvaro och har gjort det hela tiden. Den\r\nfolkomröstning som vi skall ha verkar mycket\r\nmärklig om man inte kan tänka sig en framtid där\r\nSverige har sagt nej till ett medlemskap.</pre><pre>Vi har alltså efterlyst detta, och vi efterlyser det i\r\nvår motion. Den har avstyrkts. Majoriteten i\r\nutskottet anser inte att det behövs några sådana\r\nalternativ eftersom majoriteten i utskottet är\r\ninställd på att det blir ett ja i folkomröstningen. Vi\r\när mer realistiska och har därför krävt även ett\r\nalternativt tänkande från regeringen.</pre><pre>Med detta vill jag yrka bifall till den meningsyttring\r\nsom Vänsterpartiet har avgivit.</pre><pre>Anf. 72  DANIEL TARSCHYS (fp):</pre><pre>Herr talman! Det här betänkandet handlar inte,\r\nsom man möjligen skulle kunna tro av Gudrun\r\nSchymans inlägg, om huruvida Sverige skall gå med\r\ni Europeiska unionen eller inte. Det är en fråga som\r\nsvenska folket får ta ställning till den 13 november.</pre><pre>Betänkandet handlar däremot om ett stort antal\r\nmotioner som har väckts. De innehåller antingen\r\nförslag om vad Sverige bör beakta i\r\nförhandlingarna med EU eller synpunkter på\r\nvilken politik Sverige skall driva som medlem i\r\nEuropeiska unionen.</pre><pre>Utskottet har gått igenom motionerna noga och\r\nfunnit att de motioner som innehåller synpunkter\r\npå hur vi skall lägga upp förhandlingarna stämmer\r\nväl överens med den uppläggning som har skett.\r\nRiksdagen har också haft möjligheter att direkt\r\npåverka förhandlingarna genom den speciella\r\ndelegationen. Vi finner att de synpunkter som finns\r\ni motionerna är beaktade.</pre><pre>Vad gäller de motioner som handlar om Sveriges\r\nframtida hållning inom Europeiska unionen säger\r\nutskottet i stort sett att detta får bli en senare fråga.\r\nDet behöver riksdagen inte ta ställning till nu.</pre><pre>Jag skall inte gå in i en lång debatt om vi bör gå in\r\ni Europeiska unionen eller inte. Det får vi rikliga\r\nmöjligheter att diskutera vid senare tillfällen. Men\r\nlåt mig ändå säga att vi naturligtvis har precis det\r\nval som Bertil Måbrink antyder i sitt särskilda\r\nyttrande. Vi kan behålla ett samarbete inom ramen\r\nför EES-avtalet eller övergå till ett deltagande i\r\nEuropeiska unionen.</pre><pre>Vi har nu i vår fått en proposition från regeringen\r\nsom innehåller 500 rättsakter som riksdagen\r\nföreslås ställa sig bakom. Det är 500 rättsakter som\r\nbör godkännas om vi vill fortsätta samarbetet inom\r\nEES. Dessa 500 rättsakter får riksdagen pröva så\r\nsmåningom. Då har vi enbart tillfälle att säga ja\r\neller nej. Vi har inte möjlighet att gå in och ändra i\r\nrättsakterna. Vi har inte något särskilt stort\r\nmedinflytande.</pre><pre>Jag bedömer att det är en fördel att ha inflytande\r\növer saker som man är beroende av. Jag tror att vi\r\nbåde genom medlemskapet i EES och genom den\r\nallmänna ekonomiska utvecklingen har fått ett ökat\r\nberoende av vår omvärld. Europeiska unionen är\r\nen mycket viktig del i vår omvärld. Jag menar att\r\ndet ökar vår reella suveränitet, vår reella möjlighet\r\natt påverka vår egen tillvaro och vår omvärld om vi\r\nockså har medinflytande i de organ som fattar de\r\nrelevanta besluten. Det är för mig ett\r\ngrundläggande skäl till att säga ja till ett\r\nmedlemskap i Europeiska unionen.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 73  GUDRUN SCHYMAN (v) replik:</pre><pre>Herr talman! Jag har läst betänkandet, och jag vet\r\nvad det handlar om. Jag argumenterade emot den\r\nbeskrivning som utskottsmajoriteten har gjort av\r\nde fördelar som man anser finns med ett\r\nmedlemskap. Jag tyckte att det var viktigt att\r\nbemöta dem eftersom de är så fel.</pre><pre>Vår motion har den utgångspunkten att vi tycker att\r\ndet är fel att vi säger nej. Vi förmodar att den\r\nfolkomröstning som vi skall ha är ett uttryck för att\r\nman tänker tillåta både ja och nej till detta.</pre><pre>Därför efterlyser vi alternativ. Vi tycker att det vore\r\nrimligt att regeringen, som har ansvar för den här\r\npolitiken och som jag förmodar har tänkt ta ansvar\r\nockså efter ett nej i folkomröstningen, presenterar\r\nalternativ och inte framställer medlemskap som det\r\nenda goda. Då blir det ju ingen reell\r\nbeslutssituation. Om vad vi skall rösta, om det inte\r\nfinns några alternativ?</pre><pre>Vi brukar ofta bli anklagade från nej-sidan för att\r\ninte ha några alternativ, men visst visar vi på\r\nalternativ. I dag är alternativet EES-avtalet. Det\r\nhar uppenbara brister, som vi också har påpekat.\r\nDe bristerna gjorde att vi sade nej till EES-avtalet\r\nmed dess nuvarande utformning.</pre><pre>Då höjdes det till skyarna av samtliga andra partier.\r\nI dag används EES-avtalets uppenbara brister som\r\nargument för att vi skall träda in i unionen. Jag\r\ntycker att det vore bra om ni som var så väldigt\r\nentusiastiska inför EES-avtalet nu stod upp och\r\nförsvarade det och klart och tydligt talade om att\r\navtalet är ett alternativ till medlemskap och att det\r\nstår på egna ben.</pre><pre>Vi har i vår motion krävt en kontinuerlig\r\nutvärdering av avtalet, så att vi kan rätta till och\r\nomförhandla avtalet i de delar där det inte fungerar.\r\nDet gäller bl.a. frågan om inflytande. Jag hoppas\r\natt vi kan hjälpas åt att göra detta efter nejet i\r\nfolkomröstningen.</pre><pre>Anf. 74  DANIEL TARSCHYS (fp) replik:</pre><pre>Herr talman! EES-avtalet innebar ett mycket\r\nviktigt steg framåt, men i jämförelse med ett fullt\r\nmedlemskap är det självfallet ett otillräckligt steg\r\nframåt.</pre><pre>Alternativet vid en folkomröstning är mycket klart\r\noch framgår också tydligt av Bertil Måbrinks\r\nsärskilda yttrande. Bertil Måbrink säger att\r\nalternativen nu är medlemskap eller fortsatt EES-\r\navtal. Jag har påpekat, vilket Gudrun Schyman\r\nsäkert känner till, att EES-avtalet innebär betydligt\r\nmindre inflytande för Sverige än ett medlemskap\r\ngör.</pre><pre>Hur vi än beter oss är vi, med den öppna ekonomi\r\nsom vi har och såsom världen ser ut, beroende av\r\nen förskräcklig massa saker i vår omvärld. Jag\r\nmenar att det är en rationell strategi att försöka\r\nskaffa sig inflytande över det som vi ändå är\r\nberoende av, och därför finns det, enligt min\r\nmening, starka skäl för medlemskap i Europeiska\r\nunionen.</pre><pre>Gudrun Schyman sade att expertrapporterna har\r\nsågats jäms med fotknölarna. Jag är medveten om\r\natt det finns kritiker som är litet korta i rocken och\r\nsom siktar lågt i sin kritik.</pre><pre>Anf. 75  GUDRUN SCHYMAN (v) replik:</pre><pre>Herr talman! Jag anser mig nog ha den rätta\r\nlängden för att framföra den kritik som också\r\nframförs av så många andra när det gäller\r\nkonsekvensutredningarna.</pre><pre>Frågan om inflytandet är intressant, och det är den\r\navgörande frågan i hela frågekomplexet. Är det så\r\natt Sverige ökar eller minskar sitt inflytande vid ett\r\nmedlemskap?</pre><pre>EES-avtalet har ju inneburit att vi har minskat vårt\r\ninflytande på de områden som berörs av avtalet.\r\nDet handlar t.ex. om Systembolaget och en del\r\nsådant. I de frågorna kan vi inte lägre fatta beslut i\r\nden svenska riksdagen utan får finna oss i att\r\navgörandet fälls av juristerna i EU. Juridiken har\r\nalltså tagit över politiken, och det var det som\r\ngjorde att vi sade nej till EES-avtalet.</pre><pre>Men ett medlemskap i unionen innebär ju\r\ndessutom att vi flyttar de politiska besluten rörande\r\nden ekonomiska politiken och alla beslut som rör\r\nutrikes-, säkerhets- och försvarspolitik från den\r\nsvenska riksdagen. Det är mycket mer än vad som\r\nomfattas av EES-avtalet. Sveriges inflytande är\r\nnaturligtvis litet, eftersom vi är ett litet land. Men\r\nde andra länderna får ett stort inflytande över\r\nSveriges politik.</pre><pre>EU-vänner brukar säga att Sverige vid ett\r\nmedlemskap får rösträtt i Europa. Det handlar\r\negentligen om Västeuropa. Jag tror att det vore mer\r\nrätt att säga att Västeuropas stater -- med sin politik\r\noch sina politiska företrädare, exempelvis extrem\r\nhöger i Italien efter det senaste valet -- kommer att\r\nfå rösträtt i den svenska riksdagen. Det är inte vi\r\nsom får rösträtt i EU, utan det är EU som får\r\nrösträtt här.</pre><pre>Anf. 76  DANIEL TARSCHYS (fp) replik:</pre><pre>Herr talman! Nu driver Gudrun Schyman linjen\r\n''ensam är stark''. Men ensam är stark är en falsk\r\nparoll. Hela den politiska tradition som vi har haft\r\ni Sverige, folkrörelsernas, arbetarrörelsens och\r\ndemokratins tradition, bygger på den motsatta\r\nföreställningen, nämligen att det är tillsammans\r\nsom vi kan vinna inflytande och påverka vår\r\nframtid.</pre><pre>Detsamma gäller internationellt. Ett enda litet land\r\nhar mindre möjligheter att påverka sitt och sin\r\nomgivnings öde än flera länder har i samverkan. En\r\npolitisk union ger oss alltså möjligheter till en\r\nvidgad suveränitet och ett vidgat inflytande över\r\nvår egen tillvaro. Därför är det så angeläget att vi\r\ngår in i den europeiska unionen.</pre><pre>Såsom Vänsterpartiet nu lägger upp det hela finns\r\ndet två alternativ: ett fortsatt EES-avtal eller\r\nmedlemskap i den europeiska unionen. Då är det\r\nhelt uppenbart att det senare, medlemskapet, ger\r\noss större möjligheter till påverkan, inflytande och\r\ntill reell suveränitet. För min del är jag övertygad\r\nom att det blir slutsatsen som svenska folket drar\r\nden 13 november.</pre><pre>Anf. 77  PIERRE SCHORI (s):</pre><pre>Herr talman! Jag skall inskränka mig till att tala om\r\nen del av betänkandet där något som engagerar och\r\noroar många medborgare tas upp. Förhoppningsvis\r\nhar vi kunnat bemöta detta i betänkandet. Det\r\ngäller säkerhetspolitiken och den europeiska\r\nunionen.</pre><pre>Våra militärexperter, inklusive överbefälhavaren,\r\nhar nu officiellt deklarerat vad vi alla har anat,\r\nnämligen att Ryssland inte längre utgör något akut\r\nmilitärt hot mot vårt land. Faran för ett\r\növerraskande anfall från Warszawapaktsstyrkor i\r\nRyssland, Baltikum, Polen och DDR, som under\r\nårtionden betraktades som det allvarligaste och\r\nmest sannolika krigshotet, är ju borta. Därmed har\r\nockså villkoren för vår säkerhetspolitik och våra\r\nförsvarsutgifter förändrats.</pre><pre>Sveriges säkerhetspolitiska handlingsutrymme har\r\nökat kraftigt. Tidigare låg vi ju klämda mellan\r\nmilitärpakternas sköldar i terrorbalansens tid. Det\r\nhar i det här läget på ett sätt blivit lättare och\r\nmindre farligt att bedriva säkerhetspolitik. Men\r\nsamtidigt har nya, svårlösta och arbetskrävande\r\nproblem dykt upp. Det kalla kriget djupfryste\r\nhistoriska konflikter och stängde in världen i\r\nkonstlade block, i en del fall i onaturliga\r\nstatsbildningar. Vi ser det som grymmast i f.d.\r\nJugoslavien och i flera republiker i det forna\r\nSovjetunionen.</pre><pre>Just nu är Bosnien Europas blödande sår, och alla\r\nländer har en del av ansvaret för den utdragna\r\ntortyr som folket där utsätts för. Jag är varm\r\nanhängare av en union mellan Europas folk, men\r\njust nu känns det svårt att tala om en europeisk\r\nidentitet. Klockan är fem över tolv på Balkan, och\r\nalltför litet har gjorts alltför sent.</pre><pre>Jugoslavienkrisen fastnade, det är sant, mellan den\r\nvästeuropeiska integrationsprocessens\r\nsjälvupptagenhet och den överskuggande\r\nfokuseringen på Sovjetväldets upplösning. Ändå,\r\nherr talman, måste vi arbeta vidare, dels med\r\nomedelbara åtgärder för Bosniens folk, dels för en\r\nvaraktig fredsordning på Balkan.</pre><pre>Men ingen europeisk region går fri från faran av\r\naggressiv nationalism, internationell maffia,\r\nmiljöförstöring, rasism, massarbetslöshet eller\r\nsocial oro. Demokratin är hotad i Europa, både i\r\nöst och väst. Vi har Zjirinovskij i Ryssland och Fini\r\noch Berlusconi i Italien.</pre><pre>Vi vet skälen till Zjirinovskijs möjligheter att vinna\r\nframgång: den sociala oron, traumat över att ha\r\nförlorat ett fosterland i det forna Sovjetunionen,\r\nosv. Fini och Berlusconi representerar ett annat hot\r\nmot demokratin, nämligen det mot politiken -- och\r\ndetta mitt i Europas och EU:s hjärta. Jag menar att\r\ndet därför behövs en kraftsamling av Europas\r\ndemokrater och antifascister. Jag anser själv att den\r\nmest trovärdiga punkten för att samla krafterna i en\r\ndemokratisk motoffensiv ligger inom ramen för det\r\nsamarbete som bedrivs i den europeiska unionen.</pre><pre>De problem som jag har nämnt kan naturligtvis inte\r\nlösas med militära medel. De måste tacklas genom\r\nsamarbete över gränserna. Att väva samman folk\r\noch nationer genom allsidiga kontakter och\r\nfrivilliga avtal till ömsesidig nytta är den viktigaste\r\nfredsfaktorn i vår tid. Vi som vill att Sverige blir\r\nmedlem i den europeiska unionen ser i EU inte ett\r\nfärdigt projekt utan ett historiskt instrument för\r\nvåra sociala, politiska och kulturella ambitioner.</pre><pre>Ibland möter vi invändningar mot ett EU-\r\nmedlemskap som speglar en oro över att vi skulle\r\ntvingas in i militära äventyr och allianser. Mitt svar\r\när att vi varken kan tvingas till att eller bör ändra\r\nvår säkerhetspolitiska linje. Vår militära\r\nalliansfrihet har varit oerhört lyckosam. Den har\r\nuppfyllt sitt huvudsyfte: att hålla oss utanför krig\r\noch bevara vår handlingsfrihet.</pre><pre>Socialdemokratin har samtidigt under flera\r\nårtionden arbetat för en alleuropeisk fredsordning,\r\nför en framtid bortom murar, militärpakter och\r\nneutralitet. Men just nu vet ingen hur denna\r\nfredsordning kommer att gestalta sig i Europa.\r\nDärför gör vi rätt i att inte ändra vår huvudlinje: att\r\nstå utanför militära pakter och bidra aktivt överallt\r\ndär vi kan det till Europas gemensamma säkerhet.</pre><pre>I det betänkande från utrikesutskottet som vi nu\r\nbehandlar har utskottet i stor enighet slagit fast\r\nSveriges kurs när det gäller säkerhetspolitiken\r\nockså inför folkomröstningen. Vi framhåller i\r\nbetänkandet att det i Maastrichtavtalet inte finns\r\nnågra hinder för att varje land inom EU bibehåller\r\nkontrollen över sin utrikes- och säkerhetspolitik.\r\nDär finns inget som säger att ett medlemskap\r\nförpliktigar till något militärt samarbete.</pre><pre>Det råder vad man skulle kunna kalla dubbla veton\r\ninom EU när det gäller säkerhetspolitiken, av\r\nungefär samma art som i FN:s säkerhetsråd. Kravet\r\npå enhällighet i alla viktiga frågor är att likställa\r\nmed ett veto. Maastrichtavtalet skiljer på två olika\r\nslags beslut inom den gemensamma utrikes- och\r\nsäkerhetspolitiken. Det ena slaget av beslut\r\ninnebär att medlemsstaterna fastställer en\r\ngemensam ståndpunkt, vilken därefter skall vara\r\nvägledande för varje land. Sådana beslut fattas av\r\nministerrådet och alltid med enhällighet.</pre><pre>Det andra slaget av beslut avser s.k. samfällda\r\naktioner. Även beslut att inleda sådana aktioner\r\nfattas av ministerrådet med enhällighet. Frågor\r\nsom rör försvaret är uttryckligen undantagna från\r\ns.k. samfällda aktioner. Vid utformandet av den\r\ngemensamma utrikes- och säkerhetspolitiken\r\nstadgar Maastrichtavtalet att särskild hänsyn skall\r\ntagas till vissa medlemsländers speciella karaktär\r\npå det säkerhets- och försvarspolitiska området.</pre><pre>Vill man förändra rådande praxis eller avtalets\r\ninnehåll, t.ex. vid den planerade\r\nregeringskonferensen 1996, krävs det återigen\r\nenhällighet, dvs. varje land har veto. De\r\nförändringar av EU:s grundfördrag som kan bli\r\nföljden av konferensen kräver dessutom\r\ngodkännande av de nationella parlamenten. Allt\r\nannat som sägs är politisk propaganda.</pre><pre>Vår säkerhetspolitiska linje kan, herr talman,\r\nsammanfattas så här: Sveriges militära alliansfrihet\r\nbestår oförändrad. Samtidigt skall vi visa öppenhet\r\ni efterkommunismens tid med siktet inställt på\r\ngemensam, kollektiv säkerhet. Under tiden skall\r\nSverige vara en aktiv bidragsgivare till en\r\nalleuropeisk fredsordning i alla de sammanhang där\r\nvi kan vara det, inom den militära alliansfrihetens\r\nram. Ett sådant agerande stärker vår och Europas\r\nsäkerhet.</pre><pre>Jag yrkar bifall till utskottets hemställan.</pre><pre>Anf. 78  GUDRUN SCHYMAN (v) replik:</pre><pre>Herr talman! Jag skulle vilja ställa några frågor till\r\nPierre Schori, som är så övertygad om att ett\r\nmedlemskap inte innebär att Sverige behöver\r\növerge sin alliansfrihet.</pre><pre>Jag vill först fråga om Pierre Schori tycker att Frank\r\nBarnaby ägnar sig åt politisk propaganda när han\r\ngör den analys som jag redogjorde för i mitt inlägg.</pre><pre>Jag vill också fråga om den diskussion som pågår i\r\nIrland just nu. Man har där låtit jurister som är\r\nkunniga på internationell rätt se på\r\nMaastrichtfördraget utifrån den ställning som\r\nIrland kommer att inta och hur man skall göra med\r\nsin neutralitetspolitik. Man har där kommit fram\r\ntill att denna inte är förenlig med fördraget, och den\r\nirländska regeringen lutar nu åt att man på\r\nkonferensen 1996, när dessa frågor skall tas upp\r\nigen i EU, skall överge sin neutralitetspolitik.\r\nSkälet är alltså att man inte anser att det är förenligt\r\nmed den övergripande Maastrichtstadgan, som\r\nsäger att den gemensamma utrikes- och\r\nsäkerhetspolitiken skall omfatta alla frågor som\r\nberör unionens säkerhet.</pre><pre>Jag vill också gå in på diskussionen om att det krävs\r\nenhällighet. Detta kommer i konflikt med det\r\nfaktum att Sverige har lovat att inte bromsa\r\nutvecklingen mot ett gemensamt försvar. Men om\r\ndet krävs enhällighet och ett land skulle säga nej,\r\nbromsar det ju utvecklingen mot ett gemensamt\r\nförsvar och uppbyggandet av den försvarsallians\r\nsom de andra men inte Sverige vill ha. Detta går\r\ninte ihop, utan en konflikt uppstår.</pre><pre>I gårdagens debatt sade Carl Bildt att man kanske\r\nkan tänka sig att 1996 ha en folkomröstning till i\r\nSverige inför ett ställningstagande till den\r\ngemensamma försvarspolitiken. Men blir det då\r\nmöjligt att säga nej, när Sverige som land har lovat\r\natt inte bromsa och om det krävs enhällighet? Det\r\ngår inte ihop. Säger man att enhällighet skall krävas\r\noch samtidigt lovar att inte bromsa en utveckling,\r\nmåste man naturligtvis säga ja. Annars har man\r\ngjort bort sig.</pre><pre>Jag skulle vilja höra hur man inom\r\nsocialdemokratin resonerar i just dessa frågor.</pre><pre>Anf. 79  PIERRE SCHORI (s) replik:</pre><pre>Herr talman! Jag anser att jag var ganska klar i mitt\r\nställningstagande. Det må vara att Frank Barnaby,\r\npåven, Kalle Anka eller vem som helst -- t.o.m.\r\nIrlands regering -- kommer eller påstås komma till\r\nen viss slutsats. Vi har i utrikesutskottet i Sveriges\r\nriksdag dragit en slutsats som vi står för. Det är vår\r\nanalys och vårt betänkande, och om riksdagen\r\ngodkänner detta, blir det också det officiella\r\nSveriges position fram till regeringskonferensen\r\n1996. Det som är viktigt med detta betänkande är\r\natt vi där slår fast detta.</pre><pre>Detta har för övrigt också slagits fast av riksdagen\r\ni fjol och av två f.d. kabinettssekreterare i deras\r\nstudier av dokumenten från Maastricht osv. Det\r\nsom vi vill säga med betänkandet är att det nu\r\näntligen kan råda klarhet om detta enligt svenska\r\nbedömningar och utifrån svenska positioner, som vi\r\nstår fast vid. Detta är vårt åtagande -- sedan må\r\nandra tolka det på sitt sätt. Det är utrikesutskottets\r\noch i och med att riksdagen slår fast detta det\r\nofficiella Sveriges linje.</pre><pre>Försvarspolitiken är uttryckligen undantagen från\r\nden gemensamma utrikes- och säkerhetspolitiken.\r\nJag sade det i mitt anförande, och jag upprepar det\r\nmed anledning av den fråga som ställdes.</pre><pre>Det ankommer visserligen inte, herr talman, på mig\r\natt försvara Carl Bildt, men han sade faktiskt inte\r\natt han kan tänka sig att det utlyses en\r\nfolkomröstning om ändring av alliansfriheten. Han\r\nsade tvärtom att om man skulle ändra på den kurs\r\nsom riksdagen nu förhoppningsvis beslutar att slå\r\nfast, måste riksdagen kopplas in igen. Han kunde\r\nt.o.m. tänka sig att det då behövs en\r\nfolkomröstning. Det var alltså en\r\n''tvärtomförklaring''.</pre><pre>Anf. 80  GUDRUN SCHYMAN (v) replik:</pre><pre>Herr talman! Åtminstone en av de två\r\nkabinettssekreterare som Pierre Schori hänvisade\r\ntill hade en annan åsikt i denna fråga innan han blev\r\nutsedd att leda en konsekvensutredning med\r\nuppgift att komma fram till att förenlighet förelåg.\r\nTidigare hade Sverker Åström varit övertygad om\r\natt en alliansfrihet inte är förenlig med ett\r\nmedlemskap i unionen.</pre><pre></pre><pre>När han blev utredare i en konsekvensutredning\r\nsom var beställd av regeringen så ändrade han\r\nuppfattning i den frågan.</pre><pre>Jag är medveten om att detta är utrikesutskottets\r\nmajoritets analys och slutsats. Men frågan är hur\r\nden analysen och det ställningstagandet, liksom\r\nsenare riksdagens ställningstagande, håller i en\r\njuridisk och praktisk prövning mot\r\nMaastrichtavtalet. Vad kommer det att få för\r\nkonsekvenser i praktiken? Det är ju det\r\nintressanta.</pre><pre>Om det hade varit så självklart, som ni beskriver\r\ndet här, varför har då t.ex. Danmark förhandlat sig\r\ntill ett undantag, där man uttryckligen säger att man\r\ninte vill delta i det gemensamma militära försvaret?\r\nDet hade man inte behövt göra om det hade varit\r\nså enkelt som att man år 1996 bara sagt att man inte\r\nhade lust att vara med.</pre><pre>Varför har inte Sverige skaffat sig juridiskt\r\nbindande försäkringar om att det är just den analys,\r\nsom Pierre Schori nu har levererat, som är den som\r\ngäller? Det hade varit väldigt enkelt, om det\r\ntydligen inte heller hade stött på patrull. Varför gör\r\nman på ett sätt i Danmark och på ett annat sätt i\r\nSverige? Varför begär man inte juridiskt bindande\r\nförsäkringar om att vi inte behöver delta i en\r\ngemensam försvarspolitik och uppbyggandet av en\r\ngemensam armé?</pre><pre>När det gäller den frågan, offentlighetsprincipen\r\noch sista steget i den ekonomiska och monetära\r\nunionen så säger man: Vi tycker att det är på det\r\nhär viset. Men varför kan vi då inte få juridiskt\r\nbindande försäkringar om att det gäller också vid\r\nen prövning i praktiken när detta arbete sätts i\r\ngång?</pre><pre>Anf. 81  PÄR GRANSTEDT (c):</pre><pre>Herr talman! Motiven för att Sverige sedan en tid\r\nsträvar efter medlemskap i EU är uppenbara. Vi\r\ninser att det finns en lång rad för oss väldigt viktiga\r\nproblem som måste lösas på gemensam europeisk\r\nnivå. Det handlar om miljöfrågor, ekonomisk-\r\npolitiska frågor och frågor som gäller att\r\nkonsolidera demokratin i Europa och trygga\r\nfreden.</pre><pre>Dessa frågor kommer att avgöras genom\r\neuropeiskt samarbete. Huvudfaktorn när det gäller\r\natt lösa de gemensamma europeiska frågorna\r\nkommer att bli EU, vare sig vi är med eller inte.\r\nDen linje EU väljer när det gäller viktiga\r\nframtidsfrågor kommer att avgöra väldigt mycket\r\nav vår framtid, vare sig vi är med eller inte.</pre><pre>Till detta kommer naturligtvis att vi har valt att gå\r\nin i EU:s inre marknad. Numera tycks även\r\nVänstern i den här riksdagen stödja att vi är med i\r\nden inre marknaden.</pre><pre>Att vi är med där innebär naturligtvis också ett\r\nmycket starkt beroendeförhållande till EU:s\r\nutveckling och EU:s lagstiftning. Om vi ställer oss\r\nutanför den inre marknaden blir konsekvenserna\r\nför vår ekonomi och därmed för våra möjligheter\r\natt upprätthålla social trygghet och sysselsättning i\r\noch för sig så pass stora att vad jag förstår inte ens\r\nVänsterpartiet är berett att ta dem längre.</pre><pre>Den inre marknaden skapar alltså ett\r\nberoendeförhållande. Om vi vill vara med och stifta\r\nde lagar vi själva måste följa, då är det nödvändigt\r\nmed ett fullt medlemskap.</pre><pre>Det är alltså motiven för medlemskap. Detta måste\r\nsjälvklart vägas mot frågor om vilken\r\nhandlingsfrihet vi får att lösa egna problem vid ett\r\nmedlemskap. Det var därför Centern för en bra bit\r\növer ett år sedan lade fram en rad krav vi ville få\r\nbeaktade i förhandlingsprocessen. De kraven kom\r\nsedan att avspeglas väl i den\r\nförhandlingsuppläggning som regeringen gjorde.</pre><pre>Vi ville få säkerställt att vi kan behålla högre\r\nmiljökrav på varor. När det gäller andra miljökrav\r\ntillämpar EU som bekant minimiregler och det är\r\nlätt att ha en högre ambitionsnivå. Vi ville ha det\r\näven på varuområdet. Det har vi fått tillgodosett i\r\nförhandlingarna genom en fyraårig övergångstid.\r\nUnder denna tid har EU åtagit sig att se över sina\r\nregler i syfte att nå till vår nivå. Om inte det lyckas\r\nkan vi med hjälp av EU:s miljögaranti förlänga våra\r\nundantag.</pre><pre>Liknande regler har vi när det gäller andra\r\nsäkerhetskrav, alkoholbestämmelser osv.</pre><pre>Ett annat huvudkrav från vår sida var att vi inte nu\r\nskulle behöva binda oss vid en eventuell framtida\r\ngemensam valuta. Där kan vi konstatera att\r\neftersom vi själva råder över i vilken takt och i\r\nvilken omfattning som vi tillgodoser de\r\nkonvergenskriterier som är en förutsättning för att\r\nman skall få vara med om en gemensam valuta, så\r\nhar vi också god kontroll över om vi blir delaktiga\r\ni den gemensamma valutan eller inte.</pre><pre>Det är i praktiken omöjligt att tvinga Sverige in i en\r\ngemensam valuta. Vi har också klargjort i\r\nförhandlingarna att vi kommer att pröva den här\r\nfrågan i vår riksdag, precis som Nederländerna och\r\nTyskland har gjort -- Tyskland med stöd av ett\r\nutslag från den tyska författningsdomstolen.</pre><pre>Ett tredje huvudkrav från vår sida var att vi skulle\r\nkunna fortsätta att föra en ambitiös regionalpolitik\r\noch dessutom få del av EU:s regionala fonder.\r\nResultatet av förhandlingarna innebär att vi har fått\r\nförsäkringar om att de regionalpolitiska medel och\r\nden omfattning vi har på vår nationella\r\nregionalpolitik är förenliga med EU:s regelsystem.\r\nDessutom kommer vi att få ungefär två och en halv\r\nmiljard ur EU:s regionala fonder, vilket innebär att\r\nvid ett EU-medlemskap kommer våra resurser för\r\nregionalpolitiska insatser att i det närmaste\r\nfördubblas, jämfört med dagsläget.</pre><pre>Det blir alltså en kraftig förstärkning av\r\nregionalpolitiken. Som centerpartist kan man\r\nnaturligtvis inte annat än välkomna detta.</pre><pre>Ytterligare ett viktigt krav var att vi skulle kunna\r\nbehålla vår alliansfrihet. Där konstaterar vi att\r\navtalet inte innehåller några alliansförpliktelser, att\r\nEU inte har beslutat om att införa ett gemensamt\r\nförsvar, att varje steg i den riktningen -- gemensam\r\nförsvarspolitik, ombildande av EU till en allians\r\neller skapandet av ett gemensamt försvar -- skulle\r\nkräva ett nytt avtal mellan EU:s medlemsländer,\r\nnytt godkännande i alla EU:s medlemsländers\r\nparlament och i många fall, kanske också i fallet\r\nSverige, en folkomröstning. Vi har alltså en\r\nfullständig kontroll.</pre><pre>Jag tyckte att Pierre Schori benade ut de här\r\nfrågorna på ett ganska tydligt sätt.</pre><pre>Nu har man från Nej till EU valt att ändå försöka\r\növertyga svenska folket om att ett medlemskap\r\ninnebär att vi överger alliansfriheten. Därför är jag\r\nalldeles övertygad om att Gudrun Schyman och\r\nandra kommer att fortsätta att hävda att ett\r\nmedlemskap innebär att vi överger alliansfriheten,\r\ntrots att det inte finns någon punkt i avtalet som\r\nskulle kunna framläggas som bevis för detta och\r\ntrots att Sveriges riksdag och regering har klargjort\r\natt vi tänker bibehålla vår alliansfrihet. Nej till EU\r\nkommer säkert fortfarande att envist, månad efter\r\nmånad, hävda att vi överger alliansfriheten -- i hopp\r\nom att en osanning som upprepas tillräckligt många\r\ngånger till sist blir trodd. Det är redan många som\r\ntror på detta påstående. Det är inte desto mindre\r\nfel.</pre><pre>Vi konstaterar att våra förhandlingskrav -- och\r\nlistan är naturligtvis betydligt längre än så här -- har\r\nblivit väl tillgodosedda. Det är en viktig\r\nutgångspunkt när vi tar ställning. Personligen\r\ntycker jag att det är givet att ett ställningstagande\r\nbör bli att vi bör utnyttja de möjligheter som det här\r\nger oss att påverka vår egen framtid mera och att\r\nvara med och påverka Europas framtid mera.</pre><pre>Det är intressant att huvudalternativet från nej-\r\nsidan nu tydligen är ett fortsatt EES-avtal. Vad blir\r\ndå kvar av den stora skrämmande unionen? Vad\r\nblir det kvar av detta att vi avstår från vår\r\nbeslutanderätt?</pre><pre>Egentligen är det endast två områden där EU har\r\nhelt gemensam lagstiftning. Det ena området är det\r\nsom handlar om EU:s inre marknad. Där gäller den\r\ngemensamma lagstiftningen också oss i Sverige, vid\r\nett EES-avtal. Det andra området är det helt\r\nharmoniserade jordbruket. Om det är bra att vara\r\nmed i EU:s jordbrukspolitik eller inte kan man ha\r\nolika uppfattning om. Såsom centerpartist tycker\r\njag naturligtvis att det är bra, eftersom det ger\r\njordbruket betydligt bättre utvecklingsmöjligheter\r\nän den svenska jordbrukspolitiken gör.</pre><pre>Men därvid stannar det. Det är bara på dessa\r\nområden som vi avstår från vår nationella\r\nsjälvbestämmanderätt. På alla övriga\r\nbeslutsområden i EU gäller i dagsläget att man\r\nantingen tillämpar regeln om minimikrav eller om\r\nenhällighet. En minimikravstillämpning innebär att\r\ndet står Sveriges riksdag fritt att själv lagstifta när\r\ndet gäller miljö, sociala frågor m.m. -- så länge vi\r\nuppfyller minimikraven. Och det vore väl ynkligt\r\nom vi inte gjorde det. En enhällighetstillämpning\r\ninnebär att inget beslut fattas som Sverige inte är\r\nberett att gå med på. I dessa fall bibehåller vi\r\nkontrollen över de beslut som gäller oss.</pre><pre>När man nu från nej-sidan skall gå ut till svenska\r\nfolket och tala om att Sverige överger sin\r\nsjälvständighet och upphör som självständig nation\r\nom vi går med i EU, handlar det i grund och botten\r\nom att vi inte längre själva kan besluta om vår\r\njordbrukspolitik. Det är en dålig grund för en\r\nvåldsam propaganda om att den svenska\r\nsjälvständigheten överges.</pre><pre>Herr talman! Jag yrkar bifall till utrikesutskottets\r\nhemställan.</pre><pre>Anf. 82  GUDRUN SCHYMAN (v) replik:</pre><pre>Herr talman! Vänsterpartiet kritiserade inte EES-\r\navtalet utifrån den handel vi skulle ha, och som vi\r\nredan hade vad gäller varor, eller utifrån den\r\ngemensamma tjänstemarknad som öppnades, utan\r\nutifrån det faktum att vi inte längre kunde stifta\r\nvissa lagar. Lagar som berör de områden som\r\nomfattas av EES-avtalet kunde vi i denna\r\nförsamling, den svenska riksdagen, inte stifta. Det\r\när ett faktum att vi får ta över den lagstiftning som\r\nfinns i EU. En majoritet i denna kammare har\r\nockså lovat att Sveriges riksdag i fortsättningen\r\nskall stifta de lagar som man kommer att stifta inom\r\nEU -- vare sig vi tycker att de är bra eller inte. Vi\r\nhar inget inflytande.</pre><pre>Förhandlingspositionen var en annan när man\r\nbörjade förhandla. Tyvärr backade den svenska\r\nregeringen, så EES-avtalet blev ett lydstatsavtal --\r\nsom man brukar säga. Vi i Vänsterpartiet tyckte\r\ninte att det var någon bra lösning. Vi tycker\r\nfortfarande inte att det är någon bra lösning. Men\r\nEES-avtalet finns, och vi skall arbeta utifrån det\r\navtalet. Vi skall tillsammans, hoppas jag, resa\r\nprotester mot de delar av avtalet som inte är bra.\r\nVi skall försöka att tillsammans stärka Sveriges\r\ninflytande i EES-hanteringen, vilket vi naturligtvis\r\nkan göra, Pär Granstedt. Jag hoppas att vi kommer\r\natt göra det tillsammans, när det blir uppenbart hur\r\nstora de demokratiska bristerna är.</pre><pre>Men steget in i en union är någonting helt annat.\r\nDet innebär en ekonomisk och monitär union. Det\r\ninnebär en gemensam utrikes- och säkerhetspolitik\r\nsom omfattar gemensam handelspolitik,\r\nmiljöpolitik, biståndspolitik, flyktingpolitik,\r\npensionspolitik och försvarspolitik med siktet\r\ninställt på en gemensam armé. Detta är något\r\nväsensskilt från ett handelsavtal, vilket EES-avtalet\r\nju är. Att säga att skillnaden mellan EES och ett\r\nmedlemskap i en politisk union handlar om\r\njordbruk har passerat gränsen för politisk\r\npropaganda, måste jag säga.</pre><pre>Den jordbrukspolitik som förs inom EU, Pär\r\nGranstedt, är dessutom den typ av perverterad\r\njordbrukspolitik som vi här i den svenska riksdagen\r\nhar beslutat att befria Sverige från. Vi måste alltså\r\nbacka och återgå till en jordbrukspolitik fylld av ett\r\nsnårigt subventionssystem. En stor del av Sveriges\r\nmedlemsavgift -- som ju inte är så liten -- kommer\r\ndessutom att gå till att hålla de franska och tyska\r\nbönderna under armarna. Jag trodde inte att det\r\nvar en politik som Centern förordar, men det är\r\nmöjligt att det är det.</pre><pre>Anf. 83  PÄR GRANSTEDT (c) replik:</pre><pre>Herr talman! Det faktum att Gudrun Schyman och\r\nVänsterpartiet kritiserade EES-avtalet när beslutet\r\nom det fattades är historia. Det är inte så värst\r\nintressant just nu, än för historieskrivningens skull.</pre><pre>Det intressanta är att Gudrun Schyman och\r\nVänsterpartiet samt andra företrädare för nej-sidan\r\nsäger att vid ett nej vid folkomröstningen är\r\nalternativet att Sverige fortsätter med EES-avtalet.\r\nDet är i och för sig naturligt, eftersom alternativet\r\natt också säga upp EES-avtalet är betydligt värre.\r\nDå skulle vi också få se fram mot en fördjupad\r\nekonomisk kris i Sverige. Det är alltså bra att man\r\när beredd att hålla fast vid EES-avtalet. Men då\r\nmåste vi också vid ställningstagandet i\r\nfolkomröstningen jämföra Sverige, med ett EES-\r\navtal, med Sverige som fullvärdig medlem. Det är\r\nden jämförelsen vi har anledning att göra i\r\ndebatten. Jag konstaterar då att det enda område,\r\nutöver EES, där vi överlåter beslutanderätten till\r\nunionen, om vi går med som medlemmar, är\r\njordbruket.</pre><pre>Det gäller faktiskt ytterligare ett område, nämligen\r\nhandeln med tredje länder, eftersom vi också går\r\nmed i tullunionen -- det missade jag. Det är alltså\r\nde områden som rör jordbruk och handelsavtal\r\nutanför unionen som tillkommer och som vi inte\r\nlängre bestämmer själva över. På alla andra\r\nområden har vi själva fortfarande avgörandet i vår\r\nhand. Antingen genom att man tillämpar\r\nminimiregler, och då kan vi i Sverige lagstifta om\r\nhårdare regler -- om vi vill det -- eller tillämpar\r\nregeln om enhällighet. Hela det område som\r\nGudrun Schyman talar om, ekonomi och säkerhet,\r\nrör frågor där majoritetsbeslut inte fattas, utan där\r\ndet krävs enhällighet. På dessa områden fungerar\r\ninte EU som en union utan som vid ett vanligt\r\nmellanstatligt samarbete där alla länder kommer\r\nsamman och kommer överens.</pre><pre>Hela den kanonad som nej-sidan använder sig av\r\nriktar sig i huvudsak mot den del av EU-samarbetet\r\nsom ett vanligt mellanstatligt samarbete är byggd\r\npå, dvs. samstämmighet mellan alla\r\nmedlemsländer. Då kan man lika gärna skjuta på\r\nexempelvis Europarådet eller på GATT-\r\nförhandlingar som i princip bygger på samma\r\nprincip. Jag tycker uppriktigt sagt att den bild att vi\r\növerger vår nationella självständighet när vi går\r\nfrån samarbete genom ett EES-avtal till ett\r\nmedlemskap i en union inte är särskilt sann.\r\nDäremot innebär naturligtvis fullt medlemskap att\r\nvi också får större möjligheter att vara med och\r\nbesluta om våra egna angelägenheter än om vi står\r\nutanför och låter andra besluta.</pre><pre>Anf. 84  GUDRUN SCHYMAN (v) replik:</pre><pre>Herr talman! Det är bra om vi i alla fall kan vara\r\növerens om att folkomröstningen kommer att\r\nhandla om huruvida Sverige skall samarbeta\r\nekonomiskt, socialt, kulturellt på alla de sätt som vi\r\nredan gör med EU med EES som grund, eller om\r\nvi skall gå in som medlemmar i unionen. Låt oss\r\nalltså vara överens om det. Det är ju inget konstigt.\r\nDet är ju det som råder, så det är inte heller så\r\nkonstigt att jag säger det. Jag kan ta till mig\r\nverkligheten.</pre><pre>Bristerna i EES-avtalet hoppas jag att vi kommer\r\natt hjälpas åt att rätta till. Även Pär Granstedt är ju\r\nmedveten om att det finns stora brister och\r\nkritiserar dem. Även Daniel Tarschys och alla de\r\nsom var med och drev igenom EES-avtalet\r\nkritiserar i dag EES-avtalets brister och Sveriges\r\nbrist på inflytande i EES-processen. Jag hoppas då\r\natt vi tillsammans kan hjälpas åt att rätta till detta.</pre><pre>Låt oss komma till de andra frågorna.\r\nKonsekvenserna av ett medlemskap i den\r\nekonomiska och monitära unionen och\r\nkonsekvenserna av att EU skall tala med en röst i\r\nalla internationella sammanhang kan man ju inte\r\nvifta bort med påståenden som: Det spelar inte\r\nnågon roll, därför att om Sverige säger nej blir det\r\ninget. Det låter som att Sverige skulle träda in i\r\ndenna union med målsättningen och ambitionen att\r\nförhindra att unionen skall fungera över huvud\r\ntaget. Målet är ju att man i alla internationella\r\nsammanhang skall tala med en röst. Det gäller då\r\nalla de områden som jag räknade upp. Målet är en\r\nharmonisering av ställningstagandena på alla dessa\r\nområden. Då kan man inte säga: Men vi i den\r\nsvenska riksdagen har full beslutanderätt -- vi kan\r\nfatta vilka beslut vi vill. Det kan vi inte! Vi kan inte\r\nfatta beslut som strider mot de beslut som har\r\nfattats i EU eller i ministerrådet. Vi kan inte gång\r\nefter gång delta i debatten och sedan säga: Ni kan\r\ntycka så men så tycker inte vi. Vi kan ju inte gå med\r\ni den europeiska unionen med syftet att bromsa\r\nhela utvecklingen. Vi har ju också uttalat att det\r\ninte är därför vi går med. Vi skall gå med för att se\r\ntill att intentionerna blir verklighet i alla delar,\r\ninklusive slutsteget i den ekonomiska och monetära\r\nunionen med den gemensamma valutan och den\r\ngemensamma centralbanken, inklusive den\r\ngemensamma utrikes- och säkerhetspolitiken och\r\ndet militära försvaret. Allt annat är nonsens!</pre><pre>Anf. 85  PÄR GRANSTEDT (c) replik:</pre><pre>Herr talman! Det är riktigt att det finns en allvarlig\r\nbrist i EES-avtalet, nämligen att de lagar som sedan\r\nockså måste kunna tillämpas i EES för att det skall\r\nfungera naturligtvis stiftas i ministerrådet och i EU-\r\nparlamentet. Det enda sättet att rätta till den\r\nbristen är att se till att Sverige får säte och stämma\r\ni de lagstiftande församlingarna, i ministerrådet och\r\ni EU-parlamentet. Det är exakt den bristen som vi\r\nnu vill rätta till. Det gör man genom att gå fram till\r\nfullt medlemskap.</pre><pre>Att hävda att vi skulle kunna förhandla oss fram till\r\nnågot annat sätt än medlemskap att ge Sverige säte\r\noch stämma i EU:s lagstiftande församlingar tycker\r\njag är illusionsmakeri. Att gå ut till svenska folket\r\noch säga att vi vill förhandla om EES-avtalet så att\r\nvi får fullt inflytande utan att bli medlem är att slå\r\nblå dunster -- eller kanske litet rosa dunster -- i\r\nögonen på folk.</pre><pre>Det är naturligtvis riktigt att EU syftar till att man\r\nskall tala med en gemensam stämma. Det är för\r\nresten precis samma ambition som vi har i EFTA,\r\ndär vi är med. Även där eftersträvar vi ju att\r\nuppträda gemensamt på de områden som EFTA\r\nsysslar med. Men det som är viktigt för oss är att\r\nförutsättningen för att det skall bli en gemensam\r\nstämma faktiskt är att alla är med på det, dvs. att\r\ninget medlemsland tvingas in i en position som\r\nlandet inte självt accepterar.</pre><pre>Men det är klart att vi också har ett intresse av ett\r\ngemensamt uppträdande -- under förutsättning att\r\nman kan enas om bra ståndpunkter som vi kan\r\nställa upp på. Det är klart att vi inte kan sitta i\r\nriksdagen och motsätta oss en massa saker som man\r\nhar fattat beslut om i EU, eftersom beslut i EU i de\r\nhär fallen innebär att vi själva har gått med på det.\r\nVi kan naturligtvis inte först komma överens om en\r\npolitik och sedan motsätta oss den politiken. Det är\r\ni alla fall inte vår tradition att arbeta på det sättet.\r\nJag antar att det inte heller är Vänsterns tradition.</pre><pre>Därför är det viktigt att se till att de\r\nställningstaganden som Sverige gör i\r\nministerrådet -- där vi har vår vetorätt -- är\r\nförankrade i Sveriges riksdag. Vi skall också se till\r\natt det blir så genom den EU-nämnd som skall\r\ninrättas.</pre><pre>I själva verket kommer Sveriges riksdag genom\r\nEU-nämnden att få ett avgörande inflytande över\r\nden utrikes-, säkerhets- och handelspolitik samt\r\nden ekonomiska politik som EU för, eftersom\r\nSveriges ställningstaganden skall förankras här och\r\neftersom Sveriges medverkan är nödvändig för att\r\nEU skall få någon politik på de här områdena. Det\r\när den möjligheten till inflytande som ni vill att vi\r\nskall säga nej till.</pre><pre>Anf. 86  HANS GÖRAN FRANCK (s):</pre><pre>Herr talman! Min uppfattning är den att Sveriges\r\nriksdag inte före folkomröstningen skall ta ställning\r\ntill det förhandlingsresultat som föreligger. Jag\r\nuppfattade det också så att det egentligen var\r\nDaniel Tarschys önskemål att det här betänkandet\r\nskulle betraktas som ett ställningstagande till ett\r\nantal motioner men inte till förhandlingsresultatet.\r\nMen då tycker jag att skrivningarna i\r\nutskottsbetänkandet går för långt.</pre><pre>Jag fäster mig då särskilt vid vad som står på s. 7,\r\nnämligen att ett EU-medlemskap skulle ''på ett\r\navgörande sätt förbättra förutsättningarna för en\r\nfortsatt utveckling av vårt lands välstånd och\r\nvälfärd''. Och sedan säger man: ''Utskottet\r\nvälkomnar att Sverige, genom det resultat som\r\nuppnåtts i förhandlingarna - - -, nu har tagit ett\r\nviktigt steg för att möjliggöra ett svenskt\r\nmedlemskap i Europeiska unionen.'' -- Detta är\r\nuttalanden som jag tycker går för långt. Sedan\r\nförekommer det också att man i anslutning till\r\nmotioner talar om att man utgår från att\r\nmotionsönskemål kommer att tillmötesgås vid ett\r\nsvenskt medlemskap.</pre><pre>Jag tycker alltså att man i betänkandet inte håller\r\nsig strikt till det som jag anser vara viktigt. Nu skall\r\nsvenska folket yttra sig i den här saken. Jag för min\r\ndel är beredd att strikt följa det svenska folkets\r\nuppfattning i folkomröstningen, och i det läget skall\r\ndet inte förekomma några pekpinnar, några\r\npåtryckningar eller några förhandsuttalanden från\r\nriksdagen.</pre><pre>Jag är också orolig när det gäller en annan punkt,\r\nsom inte behandlas i det här betänkandet -- jag\r\nmåste ändå beröra det. Tendensen går där i samma\r\nriktning. Jag tänker på frågan om föreslagna\r\ngrundlagsändringar. Jag menar att man skall\r\navvakta med att ta ställning till de\r\ngrundlagsändringar som nu är på väg tills\r\nfolkomröstningsresultatet är klart.</pre><pre>Jag tycker över huvud taget att det här sättet att\r\nutöva påtryckningar -- direkt eller indirekt -- är\r\nolyckligt. Jag kan delvis förstå att det är på det här\r\nsättet -- det beror väl på att opinionssiffrorna är så\r\ndåliga. Men man får lov att ha litet is i magen nu\r\noch hålla sig strikt till principer som är viktiga i det\r\nhär sammanhanget.</pre><pre>Det finns en annan sak i betänkandet som\r\nintresserar mig. På s. 10 under Utskottets\r\növerväganden heter det: ''Sveriges militära\r\nalliansfrihet syftande till att vårt land skall kunna\r\nvara neutralt i händelse av krig i vårt närområde\r\nbestår.'' Det låter det!</pre><pre>Jag utgår från att detta är utskottets uppfattning.\r\nDet som oroade mig var att försvarsministern för en\r\ntid sedan sade att neutraliteten är ett passerat\r\nstadium. Det sade han den 10 oktober.</pre><pre>Ett annat frågetecken orsakas av det faktum att\r\nstatsministern vid en debatt med mig i går uttalade\r\natt formuleringen att vår säkerhet skall syfta till\r\nneutralitet i händelse av krig inte längre används\r\nutan ersätts av andra formuleringar. Det är väl inget\r\ntvivel om att i varje fall en rad ledande företrädare\r\nför regeringen är på väg ut i den frågan. Det skapar\r\nen viss oreda när det kommer olika budskap om\r\ndetta.</pre><pre>Det har här i dag talats med stor emfas om\r\nenhälligheten när det gäller beslut i sådana här\r\nfrågor inom Europaunionen. I går citerade jag en\r\nkommentar ur Svensk Juristtidning för\r\nstatsministern, men jag fick inget svar på den\r\npunkten. Det skulle vara intressant att höra om det\r\när någon som vill motsäga vad som sägs i den\r\nkommentaren; jag citerar den därför på nytt:</pre><pre>''Enligt en särskild förklaring om omröstning i\r\nsamband med den gemensamma utrikes- och\r\nsäkerhetspolitiken är man enig om att\r\nmedlemsstaterna, vad beträffar rådsbeslut som\r\nkräver enhällighet, så långt möjligt skall undvika\r\natt hindra ett enhälligt beslut, om en kvalificerad\r\nmajoritet för ett sådant beslut föreligger.''</pre><pre>Denna särskilda förklaring finns. De påtryckningar\r\nsom man blir utsatt för i samband med ett\r\nkvalificerat majoritetsbeslut kanske blir så stora att\r\ningen kan sätta sig emot det. Säkerligen finns det\r\nen sådan oro. Det är svårt att säga någonting annat.</pre><pre>Herr talman! Det finns en fråga som jag intresserar\r\nmig mycket för. Jag menar att den behandling som\r\nfrågan har fått i utskottsutlåtandet inte är\r\ntillfredsställande.</pre><pre>Sverige har beträffande offentlighetsprincipen nöjt\r\nsig med att nyligen göra en ensidig och urvattnad\r\ndeklaration som inte nämnvärt skiljer sig från den\r\ni förhandlingarnas inledningsskede för drygt ett år\r\nsedan. Deklarationen förpliktar inte EU, som har\r\nvarit negativ till en gemensam deklaration, till\r\nnågonting. Det har inte ens gjorts ett gemensamt\r\nnordiskt uttalande. EU-kommissionen slog i mars\r\n1994 fast att vår offentlighetsprincip inte ger\r\nsvenskar rätt att avslöja förtroliga EU-dokument.\r\nDet är enligt kommissionen en angelägenhet för\r\nsvenska myndigheter att genomdriva de undantag\r\nför tillgänglighet som Europarådet kan besluta om\r\nför sina dokument.</pre><pre>Jag kan inte gå in på alla detaljer i detta utlåtande,\r\nmen på de grunder som jag nu har angett avser jag\r\natt lägga ner min röst i denna fråga. Jag tycker att\r\nde som har en kritisk och eftertänksam inställning\r\nbör göra detsamma.</pre><pre>I detta anförande instämde Lena Klevenås (s).</pre><pre>Anf. 87  PÄR GRANSTEDT (c) replik:</pre><pre>Herr talman! Jag skall inte ägna mig åt att recensera\r\nolika statsrådsuttalanden. Jag skall bara påminna\r\nom den formulering som riksdagen har fastställt när\r\ndet gäller uttolkningen av alliansfriheten. Det skall\r\nvara alliansfrihet i fred för att vi skall kunna vara\r\nneutrala i händelse av krig i vårt närområde.</pre><pre>Det har skett en liten förändring i förhållande till\r\nden tidigare formuleringen. Det hette tidigare att\r\nalliansfriheten var syftande till neutralitet i krig. I\r\nbägge fallen är alliansfriheten till för att vi skall\r\nkunna vara neutrala i händelse av krig.</pre><pre>Att den moderna formuleringen är något\r\nannorlunda beror inte på EU utan på att det har\r\nförekommit ett antal krig under senare årtionden\r\ndå Sverige inte har varit neutralt, t.ex.\r\nVietnamkriget och krigen i södra Afrika. Då har\r\nSverige aktivt stött den ena sidan. En\r\nmodernisering av denna formulering har varit av\r\nnöden alldeles oavsett EU-samarbetet.</pre><pre>Det viktiga för oss är alltså att vi kan bibehålla vår\r\nalliansfrihet så att vi kan vara neutrala om det\r\nskulle bli ett krig. Det har funnits ett traditionellt\r\ntal om neutralitet i förhållande till det kalla kriget,\r\nmen det har inte varit lika formaliserat. Det är\r\nnaturligtvis inte lika aktuellt längre, i och med att\r\ndet kalla kriget inte längre existerar.</pre><pre>Sverige har en lång tradition av att kunna ta\r\nställning i känsliga och konfliktfyllda\r\nutrikespolitiska frågor och av att kunna samverka\r\nmed andra i sådana frågor. Detta är alltså inte på\r\nnågot sätt någonting nytt.</pre><pre>Det kan finnas anledning att påminna om att\r\nDanmark inte har gjort något undantag från\r\nMaastrichtavtalet när det gäller deltagandet i ett\r\nmilitärt samarbete. Det var uppe tidigare i\r\ndebatten. Danmark och EU:s medlemsländer har\r\nkonstaterat att en dansk ensidig deklaration om att\r\nman inte tänker delta i något militärt samarbete är\r\nhelt förenlig med Maastrichtavtalet. På\r\nmotsvarande sätt har vi deklarerat att vår\r\nalliansfrihet består. Vi har alltså löst detta på i\r\nprincip samma sätt som Danmark har gjort.</pre><pre>Detta att man skall undvika att hindra enhälliga\r\nbeslut är ingen juridiskt bindande del av avtalet.\r\nDet är en politisk ambition. I ett samarbete är det\r\nrimligt att man är beredd att vid behov jämka litet\r\noch att man försöker komma fram till enhälliga\r\nbeslut. Om vi anser att vitala utrikes- eller\r\nsäkerhetspolitiska intressen står på spel har vi dock\r\ningen som helst anledning att medverka till ett\r\nenhälligt beslut.</pre><pre>Hans Göran Franck antydde att vi i så fall skulle\r\nkunna utsättas för påtryckningar. Det har jag svårt\r\natt förstå. Risken för påtryckningar från EU:s sida\r\när förmodligen betydligt mindre om Sverige är\r\nmedlem än om Sverige är en liten utanförstående\r\npart i EU:s grannskap.</pre><pre>Det finns inte någon offentlighetslagstiftning i EU\r\nsom är tillämplig i de enskilda medlemsländerna.\r\nEU:s offentlighetsregler gäller EU:s egna organ.\r\nDärför har det inte funnits någon anledning att göra\r\nundantag i avtalet för offentligheten. Man kan inte\r\ngöra undantag från någonting som inte finns. Vi\r\nbestämmer själva över offentlighetslagstiftningen i\r\nSverige.</pre><pre>Anf. 88  HANS GÖRAN FRANCK (s)\r\nreplik:</pre><pre>Herr talman! Pär Granstedt talar om neutralitet\r\nsom om det endast hänförde sig till det kalla kriget.\r\nNeutralitetspolitiken har en mycket lång historia i\r\nSverige. Den kom till långt innan det kalla kriget\r\nblev en realitet.</pre><pre>Jag förstår att det är problem för Pär Granstedt när\r\ndet gäller säkerhetspolitiken, av den enkla\r\nanledningen att neutralitetspolitiken både inom\r\nSocialdemokraterna och Centerpartiet är mycket\r\nfast förankrad.</pre><pre>Det beklagliga är att Moderaterna och Folkpartiet,\r\nsom inte alls har denna förankring och tradition, av\r\nallt att döma inte har något emot att Sverige\r\növerger neutralitetspolitiken. De är inte heller\r\nemot att Sverige i fortsättningen ingår i ett\r\ngemensamt försvar. Det är här problemen inställer\r\nsig.</pre><pre>Ulf Dinkelspiel gjorde i inledningsskedet av\r\nförhandlingarna uttalanden om att Sverige inte\r\nkommer att motsätta sig en utveckling mot ett\r\ngemensamt försvar. Det är klart att det innebär\r\nproblem. Det finns även andra ting som verkar i\r\ndenna riktning.</pre><pre>Det var också intressant att statsministern i går inte\r\nbesvarade frågan om det uttalande som den franske\r\nEuropaministern gjorde när han nyligen var här.\r\nHan deklarerade tydligt att Sverige måste ansluta\r\nsig till Europaförsvaret. Enligt Lamassoure är det\r\nför närvarande inte obligatoriskt, men på sikt måste\r\nSverige som medlem gå med i den Västeuropeiska\r\nförsvarsalliansen. Observatörsstatus i VEU kan\r\ntillåtas men är enligt Lamassoure endast ett\r\nprovisorium.</pre><pre>Detta är ett exempel på de påtryckningar som man\r\nkommer att bli utsatt för.</pre><pre>Anf. 89  PÄR GRANSTEDT (c) replik:</pre><pre>Herr talman! Jag sade redan i mitt\r\ninledningsanförande att jag vet att man från\r\nnejsidan kraftfullt driver denna linje. Följaktligen\r\nkommer man att upprepa påståendet att vi överger\r\nalliansfriheten, även om det fortfarande inte finns\r\nnågon punkt i avtalet som man kan bygga det\r\npåståendet på.</pre><pre>Neutralitetspolitik är inte neutralitet.\r\nNeutralitetspolitik är en politik som syftar till\r\nneutralitet om man skulle ställas inför en konflikt.\r\nDärför är neutralitetspolitikens traditionella\r\nformulering i Sverige: alliansfrihet i fred, syftande\r\ntill neutralitet i krig.</pre><pre>Vi kan om vi vill säga att vi förde en neutral\r\nutrikespolitik i förhållande till det kalla kriget. Det\r\nkalla kriget är slut. Däremot bibehåller vi vår\r\nalliansfrihet för att kunna vara neutrala om det\r\nskulle uppstå ett krig i vårt närområde. I det\r\navseendet görs det ingen ändring av politiken. Det\r\nfinns ingen anledning att gå ifrån den politiken,\r\näven om vi går med i EU. Det finns ingen avsikt att\r\ngå ifrån den. Det finns ingenting i EU-avtalet som\r\nskulle kunna tvinga oss att göra det.</pre><pre>Man kan naturligtvis citera -- det gör man flitigt --\r\nolika uttalanden från olika individuella personer\r\nsom av olika skäl har en annan uppfattning. Vi skall\r\ndock inte bygga vår säkerhetspolitiska verklighet\r\npå uttalanden av Lamassoure eller Barnaby, utan\r\nden bygger vi på avtalet. Skall man bedöma vad\r\navtalet innebär, måste man utgå från vad som står i\r\navtalet. I avtalet finns det inga som helst\r\nförpliktelser på det militära området, inga\r\nalliansförpliktelser.</pre><pre>Dinkelspiel har aldrig lovat att inte hejda\r\nutvecklingen mot ett gemensamt försvar. Det finns\r\ninget sådant mål i EU. EU har inte fastställt ett\r\ngemensamt försvar som ett mål. Däremot har man\r\nfastställt att man skall eftersträva en gemensam\r\nförsvarspolitik som skulle kunna leda till ett\r\ngemensamt försvar, och det är faktiskt något annat.\r\nOm det skulle bli aktuellt med ett gemensamt\r\nförsvar, så är det ingenting som vi behöver ställa\r\nupp på. Dinkelspiels uttalanden innebär inte något\r\nsom helst åtagande från vår sida att medverka i det\r\nena eller det andra. Vi har sagt att om andra länder\r\nhar ambitioner på det här området, så är det inte\r\nvår avsikt att ugöra ett hinder för deras utveckling\r\noch samarbete.</pre><pre>Anf. 90  HANS GÖRAN FRANCK (s)\r\nreplik:</pre><pre>Herr talman! I Maastrichtavtalet står det att den\r\ngemensamma utrikes- och säkerhetspolitiken skall\r\nomfatta alla frågor som berör unionens säkerhet,\r\ninbegripet utformningen på lång sikt av en\r\ngemensam försvarspolitik som med tiden skulle\r\nkunna leda till ett gemensamt försvar. Unionen\r\nanmodar VEU att genomföra unionsbeslut och\r\nunionsaktioner som berör försvaret. Målet är att\r\nbygga upp VEU stegvis som Europaunionens\r\nförsvarskomponent. Jag tycker att syftet är mycket\r\ntydligt. Det är väl ingen tvekan om att ifall man\r\nhade velat vara på den säkra sidan och kunnat lugna\r\nsvenska folket, är det givet att man skulle ha gjort\r\nett förbehåll på den här punkten. Men det har man\r\ninte gjort, och det är svagheten i ståndpunkten.</pre><pre>Eftersom Davignonrapporten har berörts i\r\nutskottets utlåtande, vill jag nämna att\r\nstatsminister Palme 1971 tog upp frågan om den\r\nsvenska neutralitetspolitiken. Mot bakgrund av\r\nmotsvarande omständigheter ansåg han att det inte\r\nvar möjligt att förena det här med svensk\r\nneutralitetspolitik utan ett uttryckligt förbehåll.\r\nDet är beklagligt att man inte har följt det danska\r\nexemplet, där det finns ett uttryckligt fördrag. Men\r\ndet har man inte kunnat få in, eftersom EU inte\r\nlängre vill gå med på sådana här saker.</pre><pre>Man var inte heller beredd att gå med på ett\r\nundantag när det gäller offentlighetsprincipen.\r\nBeträffande offentlighetsprincipen är det både en\r\nfråga om vad som gäller nu och vad som kan gälla\r\nframdeles. Man gick inte ens med på en gemensam\r\ndeklaration. På dessa centrala punkter där Sverige\r\nverkligen är i behov av ett undantag -- i alla fall\r\ninför framtiden -- har vi inte fått några undantag.</pre><pre>Anf. 91  BIRGITTA HAMBRAEUS (c):</pre><pre>Herr talman! Det är uppenbart att man kan tolka\r\ndet som vi håller på att ge oss in i på många olika\r\nsätt. Därför är det oerhört väsentligt att vi nu får\r\nhjälp av regeringen att översätta de relevanta\r\ndokumenten ordagrant. Vi vill inte bara ha små\r\nskrifter från UD, där UD gör sina egna tolkningar\r\noch där det är omöjligt att avgöra vad som\r\nverkligen gäller rent juridiskt och vad som bara är\r\nomskrivningar, förmodanden och tolkningar. Det\r\nmåste bli en skärpning på den här punkten.</pre><pre>Utrikesutskottets betänkande nr 20 justerades\r\ntyvärr dagen innan anslutningsfördraget mellan\r\nSverige och EU:s medlemsstater paraferades. I ett\r\nutkast till utrikesutskottets betänkande hade\r\nutskottets kansli författat en klar och pedagogisk\r\nbeskrivning av hur fördraget är upplagt. Denna\r\nbyggde på ett PM från UD. Eftersom fördraget inte\r\nparaferats lyftes avsnittet ut ur betänkandet.</pre><pre>Nu har fördraget paraferats. Jag tycker att det är\r\nviktigt att det uteslutna avsnittet offentliggörs, så\r\natt vi klart vet vad som gäller. Jag citerar:</pre><pre>''Det anslutningsfördrag som slutits mellan Sverige\r\noch EU:s medlemsstater är i huvudsak uppbyggt\r\nsom de tidigare anslutningsfördrag genom vilka\r\nEuropeiska Gemenskapen utvidgats. I likhet med\r\ndessa äldre fördrag består anslutningsfördraget av\r\ntre skilda dokument: ett kort Fördrag, en\r\nomfattande Anslutningsakt och en kort Slutakt.\r\nTill Anslutningsakten är fogade ett antal bilagor\r\noch protokoll; till Slutakten ett antal deklarationer,\r\nav antingen gemensam eller enskild karaktär.</pre><pre>Enligt artikel 1.1. i Fördraget blir Sverige (och\r\növriga medlemsskapssökande stater) medlemmar\r\nav Europeiska Unionen och parter i de fördrag som\r\nupprättat den Europeiska Ekonomiska\r\nGemenskapen, den Europeiska Kol- och\r\nStålgemenskapen, Europeiska\r\nAtomenergigemenskapen och den Europeiska\r\nUnionen.</pre><pre>Artikel 1.2. i Fördraget upptar en hänvisning till de\r\nvillkor för tillträde och de anpassningar av\r\nnyssnämnda fördrag som nödvändiggjorts av\r\ntillträdet, vilka alla införts i den till fördraget\r\nfogade anslutningsakten.</pre><pre>Artikel 2.2. föreskriver att anslutningsfördraget\r\nträder i kraft den 1 januari 1995 förutsatt att alla\r\nratificeringsinstrument vederbörligen deponerats\r\ndessförinnan.</pre><pre>Dessa bestämmelser i Fördraget utgör de centrala\r\nreglerna om svensk anslutning till EU. I den mån\r\nsärskilda undantag, övergångsregler eller\r\nanpassningar inte upptagits i Anslutningsakten blir\r\nde för gemenskaperna grundläggande fördragen\r\n(primärrätten) och alla därtill anslutande rättsakter\r\n(sekundärrätten), som antagits före tillträdet,\r\nbindande för Sverige. Detta framgår också av\r\nartikel 2 i Anslutningsakten.''</pre><pre>Det här sist angivna stycket är det viktigaste. Vi vet\r\nvad som gäller. Om vi inte har fått ett skriftligt\r\nundantag i ett mycket speciellt dokument,\r\nAnslutningsakten, är vi bundna av varenda bokstav\r\ni de andra fördragen. Det är klart och tydligt och\r\nmycket bra att känna till. Alla de goda\r\nönskningarna, de yttranden, de ensidiga\r\ndeklarationerna och de förmodanden som man\r\nbygger mycket på i diskussionerna är\r\nförhoppningar som vi kanske kan arbeta för men\r\nsom icke är juridiskt bindande. Om vi är\r\nmedlemmar i unionen är vi rättsligt bundna av\r\nunionens fördrag.</pre><pre>Det är alltså bara att se efter i Anslutningsakten.\r\nHar det inte upptagits några undantag där är\r\nSverige bundet av t.ex. Maastrichtfördraget.\r\nRiksdagens utredningstjänst har tagit fram\r\nuppgifter om vad som upptagits i Anslutningsakten\r\nnär det gäller den Ekonomiska monetära unionen,\r\nEMU, och den gemensamma utrikes- , säkerhets-\r\noch försvarspolitiken. I dessa avsnitt har inte\r\nSverige fått några undantag alls.\r\nMaastrichtfördraget är alltså bindande för oss till\r\nsin bokstav.</pre><pre>UD har nu publicerat skriften Ds 1994:48 ''Sveriges\r\nmedlemskap i den Europeiska unionen'' i stället för\r\nen ordentlig PM om vad som gäller. Tyvärr finns\r\ninte promemorians klara redogörelse över\r\nförhandlingsresultatet med. Man gör i stället dess\r\nvärre tolkningar som inte har stöd i fördragstexten\r\noch som är missvisande. Så säger man t.ex. om\r\nEMU att ''Riksdagen tar ställning till frågorna om\r\nen gemensam valuta och centralbank när dessa\r\naktualiseras.'' Detta är missledande. Sverige har\r\ninte begärt och inte heller fått några\r\nsärbestämmelser när det gäller EMU. Alltså gäller\r\nMaastrichtfördraget.</pre><pre>I artikel 109, J 4 sägs att EMU:s tredje fas, som\r\nomfattar gemensam valuta och centralbank,\r\nkommer att inledas senast 1999 för de länder som\r\nklarat konvergenskraven. Denna artikel skall alltså\r\nautomatiskt inträda då utan några riksdagsbeslut\r\neller några nya ratificeringar. Vilka dessa länder är,\r\nsom kommer med i denna gemensamma valuta och\r\ncentralbank och vilkas riksbankers befogenhet\r\nupphör, beslutas av rådet med kvalificerad\r\nmajoritet -- inget veto här inte! Det är alltså inte\r\nfråga om att fatta ett nytt beslut som måste\r\ngodkännas av medlemsstaternas parlament.\r\nKommissionen kommer också att se till att vi\r\nsträvar efter att hålla inflationen,\r\nbudgetunderskottet och statsskulden nere, så att vi\r\nblir konvergenta. Bara om vi misslyckas med vår\r\nuttalade strävan att nå konvergensmålet slipper vi\r\nundan.</pre><pre>Sverige har inte heller fått några undantag när det\r\ngäller den gemensamma utrikes-, säkerhets- och\r\nförsvarspolitiken. I UD:s skrift säger man att vi\r\ndeltar fullt ut och aktivt med alltjämt bibehållen\r\nmilitär alliansfrihet. I den proposition om\r\nfolkomröstningen, som lades fram i dag, har man\r\nlagt till ett litet ''men''. Där står alltså att vi skall\r\ndelta fullt ut och aktivt men med alltjämt bibehållen\r\nmilitär alliansfrihet.</pre><pre>Den deklaration som fogats till anslutningsakten\r\nunderstryker t.o.m. att vi helt och hållet utan\r\nreservation accepterar hela Maastrichtfördraget,\r\ndvs. reglerna i avd. V, som behandlar utrikes- och\r\nsäkerhetspolitiken, och de relevanta deklarationer\r\nsom bifogats till fördraget. Vi har alltså helt och\r\nhållet fullt ut anslutit oss till allt detta, vilket bl.a.\r\nHans Göran Franck här har citerat.</pre><pre>Europaparlamentets utrikes- och\r\nsäkerhetsutskott -- dvs. ett av de viktiga organ som\r\nhar att ta ställning till vår medlemskapsansökan och\r\ndärför har intresse av att tolka vår åsikt -- säger i\r\nbetänkandet A3-0077/94 om utvidgning och\r\nneutralitet, att den svenska regeringen är helt klar\r\növer militäralliansen VEU:s växande roll men att\r\nman tar ställning till ett eventuellt medlemskap i\r\nVEU först när vi har blivit medlemmar av EU. Det\r\nstår i dokumentet att det är begripligt det inte är\r\naktuellt just nu, eftersom det är politiskt känsligt.\r\nJag citerar direkt från Europaparlamentets\r\nutskottsbetänkande: ''I Sverige är man naturligtvis\r\nklar över att den gemensamma utrikes- och\r\nsäkerhetspolitiken är tänkt som ett förstadium till\r\nen gemensam försvarspolitik med ett gemensamt\r\nförsvar för ögonen. Enligt officiella källor lovar\r\nSverige att på inget sätt lägga hinder i vägen för\r\nUnionen i dess strävan i denna riktning.'' Detta är\r\nmin egen översättning från danska.</pre><pre>Genom förhandlingarna har vi fått en del\r\növergångsbestämmelser, bl.a. när det gäller\r\nkemikalieområdet. I betänkande 20 säger\r\nutrikesutskottet att vi under ett antal år inte\r\nbehöver anpassa oss nedåt i fråga om säkerheten\r\nför miljö och hälsa. På s. 19 i betänkandet står det\r\natt syftet för översynen, som under tiden skall göras\r\nav EU, är ett bibehållande av kandidatländernas\r\nskyddsnormer. Vi har alltså fått ett tidsbegränsat\r\nundantag. Efter ett antal år gäller EU:s\r\nbestämmelser fullt ut. Utrikesutskottet tolkar detta\r\nsom att den översyn som EU skall göra syftar till att\r\nbibehålla kandidatländernas skyddsnormer. Men\r\ndetta finns ingalunda inskrivet i den rapport som\r\nministerrådet har avgett med anledning av\r\nförhandlingsresultatet. I rapporten står det -- direkt\r\növersatt från engelska -- att den översyn som nu EU\r\nskall göra skall ske med för Unionen normala\r\nprocedurer och att den skall vara förutsättningslös.\r\nMan är väldigt mån om att det inte skall sättas upp\r\nnågra gränshinder, trots att vi har\r\növergångsbestämmelser. Det fria flödet av varor får\r\ninte hindras. Sedan hänvisar man till en viss\r\ndeklaration, men man ger absolut inte något löfte\r\nom att nalkas svenska bestämmelser. Man är också\r\nmån om att betona att efter denna övergångsperiod\r\ngäller EU:s regler fullt ut.</pre><pre>Herr talman! Jag ämnar rösta för den\r\nmeningsyttring som Vänsterpartiet har fogat till\r\nbetänkandet.</pre><pre>Anf. 92  KARIN FALKMER (m):</pre><pre>Herr talman! Sveriges väg mot medlemskap i den\r\neuropeiska unionen kan liknas vid en orientering i\r\nelitklass. Kontrollerna som måste stämplas in för\r\natt vi skall kunna nå målet har plockats en efter en.\r\nTrots att terrängen har varit svårgenomtränglig och\r\ntrots att onda korpar suttit i träden och ropat ''det\r\ngår inte, det går inte'' har terrrängavsnitt efter\r\nterrängavsnitt forcerats.</pre><pre>Förhandlingsöverenskommelsen stämplades in i\r\nrätt tid och är nu paraferad, trots alla pessimistiska\r\nförutsägelser om tidtabellen. I dag finns\r\nregeringens proposition om folkomröstning\r\nangående EU-medlemskap på riksdagens bord. Vi\r\nhar nu ett par kontrollskärmar kvar. Vi närmar oss\r\nmålområdet, och det blir svenska folket som\r\nkommer att bestämma om vi skall gå i mål.</pre><pre>Nästa viktiga kontrollskärm på vår väg mot\r\nmedlemskap är Europaparlamentets godkännande\r\nav utvidgningen, ett beslut som vi hoppas att man\r\nfattar den 4 maj. Sedan har vi en sista spurtsträcka\r\noch en sista kontroll kvar, nämligen vår egen\r\nfolkomröstning den 13 november.</pre><pre>Herr talman! Ett svenskt medlemskap i den\r\neuropeiska unionen är den viktigaste\r\nframtidsfrågan för Sverige under 1990-talet.\r\nSverige är djupt förankrat i den europeiska\r\ntraditionen. Vårt land delar historiskt, kulturellt,\r\nekonomiskt och politiskt samhörigheten med de\r\nländer som i dag ingår i den europeiska unionen.\r\nNär vi fyra länder har blivit medlemmar, vilket jag\r\nhoppas, kommer EG/EU att omfatta i stort sett\r\nhela Västeuropa.</pre><pre>Enigheten mellan partierna i vår riksdag när det\r\ngäller Sveriges medlemskap är, med ett litet\r\nundantag när, total. Det betänkande som\r\nföranleder denna debatt är ett enhälligt\r\nbetänkande.</pre><pre>Sedan den socialdemokratiska regeringen\r\nsommaren 1991 lämnade in medlemsansökan har vi\r\ni bred enighet och över partigränserna\r\nmålmedvetet arbetat för att vårt land skall kunna\r\ndelta i och kunna påverka europeisk utveckling i\r\nframtiden som ett medlemsland i den europeiska\r\nunionen.</pre><pre>Ytterst är det det svenska folket som i en\r\nomröstning kommer att avgöra frågan. Vi vet att\r\ndet i dag finns många som säger ja till ett\r\nmedlemskap och att det finns många som tänker\r\nrösta nej. Ett mycket stort antal människor har inte\r\nbestämt sig.</pre><pre>När det gäller opinionen i Sverige är det otvetydigt\r\nså, att det är viktigt för oss att Europaparlamentet\r\nklart visar svenska folket att vi hälsas välkomna i\r\nEuropagemenskapen.</pre><pre>Bland Europaparlamentarikerna finns det en klar\r\nmajoritet som vill att Sverige, Finland, Norge och\r\nÖsterrike skall bli medlemmar. Men trots detta\r\nråder det i dag en osäkerhet om huruvida\r\nEuropaparlamentet kommer att fatta beslut i\r\nfrågan före sommaruppehållet.</pre><pre>Den 4 maj är sista möjliga datum för\r\nEuropaparlamentet att fatta beslut innan man själv\r\ngår till val. Detta är alltså det nuvarande\r\nEuropaparlamentets sista möjlighet att påverka\r\nfrågan. Finns det inte minst 260 parlamentariker\r\nsom röstar för utvidgningen närvarande den 4 maj,\r\nskapas en osäker situation som riskerar att få en\r\ndirekt negativ inverkan på opinionen i Sverige.</pre><pre>Det är viktigt för Sverige att Europaparlamentet\r\nger signaler till svenska folket om att vi är\r\nvälkomna. I våra kontakter med partikamrater i\r\nEuropaparlamentet är det viktigt att vi framhåller\r\nhur väsentligt detta är för stämningen i Sverige\r\ninför vår folkomröstning.</pre><pre>Vi måste förklara för våra vänner i\r\nEuropaparlamentet vilken betydelse deras\r\nhandlingssätt den 4 maj kommer att få för Sveriges\r\ninställning till EU inför den svenska\r\nfolkomröstningen och hur detta kan påverka våra\r\nmöjligheter att få en majoritet för ett ja till svenskt\r\nmedlemskap.</pre><pre></pre><pre>Herr talman! Moderata samlingspartiet har sedan\r\nmånga år kompassen inställd på medlemskap. För\r\noss är det självklart att Sverige bör vara med och\r\nforma ett Europa som lever i fred, frihet, demokrati\r\noch välstånd -- ett Europa som har vilja och\r\nförmåga att stödja grannländerna och som tar sitt\r\ninternationella ansvar, ett Europa som har kraft att\r\nta sig an övergripande problem som bara kan lösas\r\ngenom samarbete.</pre><pre>I den offentliga EU-debatten har de\r\nbakomliggande grundvärderingarna glömts bort.\r\nSkälen till att tolv europeiska demokratiska länder\r\ni dag frivilligt valt att gå in i ett bindande samarbete\r\nhar hamnat i skymundan.</pre><pre>Medlemskapsfrågans betydelse för vår\r\ngemensamma framtid och för värdet av att vi i vårt\r\nland är med och tar ansvar för utvecklingen i\r\nEuropa har drunknat i ett sammelsurium av\r\ndetaljer och småskuren negativism.</pre><pre>Herr talman! Inflytandefrågan är en av de\r\nviktigaste frågorna som diskuteras i\r\nEuropadebatten. Vi kan glädja oss åt\r\nförhandlingsresultatet. Därigenom uppnåddes inte\r\nbara att svenska ståndpunkter på de flesta områden\r\nfick gehör. När det gäller miljöområdet och\r\nbevarandet av frihandelsavtalen med Estland,\r\nLettland och Litauen fick vi inte bara ha kvar de\r\nsvenska reglerna, utan EU beslutade dessutom att\r\nfölja Sveriges exempel och att förändra sin egen\r\npolitik i vår riktning.</pre><pre>Detta har vi uppnått, trots att vi ännu inte är\r\nmedlemmar i EU. Det råder inget tvivel om att våra\r\nmöjligheter att få inflytande över Europas\r\nutveckling ytterligare kommer att öka genom ett\r\nmedlemskap. Det är ett väsentligt svenskt intresse\r\natt Sverige som medlemsland får ett reellt\r\ninflytande i EU så snart som möjligt.</pre><pre>Det är viktigt för oss att vårt land som medlemsland\r\nkan delta på samma villkor som övriga EU-länder\r\noch påverka utformningen av de förslag till\r\ninstitutionella och andra förändringar som skall\r\nligga till grund för beslut 1996. Om vi sitter kvar i\r\nväntebåset till 1996 får vi acceptera att andra under\r\ntiden bestämmer åt oss.</pre><pre>Herr talman! Hittills har svenska folket utsatts för\r\nen störtflod av mestadels osakliga påståenden.\r\nNyheter om alla hemskheter som skulle drabba oss,\r\nförst som EES-medlemmar och nu som EU-\r\nmedlemmar, har flödat över oss alla.</pre><pre>När vi nu undan för undan får facit i hand framstår\r\növerdrifterna och generaliseringarna i all sin\r\nsolkighet. Jag påstår inte att EU är felfritt eller att\r\nallting bara innebär fördelar för oss eller att\r\nmedlemskap löser alla våra problem. Vi kan inte\r\nheller förutsäga framtiden. Men vi måste göra klart\r\nför oss vilken roll vi vill att Sverige skall ha i det\r\nframtida Europa. Vill vi göra gemensam sak med\r\növriga länder, eller vill vi stå utanför ett samarbete\r\nsom hela tiden utvecklas mellan gemenskapens\r\nländer? I så fall riskerar vi att bli alltmer isolerade.</pre><pre>Det står nu klart att allt fler länder söker\r\nmedlemskap i den europeiska unionen. Ungern och\r\nPolen har nyligen lämnat in sina ansökningar. För\r\ndem har det, ända sedan de släpptes ur\r\nWarszawapaktens järngrepp, varit självklart att\r\nsöka allt närmare samarbete med EG/EU. Just\r\ndessa länder önskar inget hellre än att Sveriges\r\nmedlemskap förs lyckosamt i hamn. De ser vårt\r\nmedlemskap som en möjlighet för dem själva att\r\nfölja efter.</pre><pre>Om vi når målet och blir medlemmar den 1 januari\r\n1995 kan vårt land tillsammans med övriga länder i\r\ngemenskapen vara med och ta ansvar för och\r\npåverka stora övergripande frågor som bara kan\r\nlösas genom samarbete.</pre><pre>Genom medlemskap i EU förbinder vi oss att gå in\r\ni ett samarbete för fred och säkerhet, för\r\ndemokrati, för en bättre miljö, för ökat välstånd\r\noch för en bättre framtid för hela Europa -- ett\r\nsamarbete som allt fler länder söker sig till.</pre><pre>Herr talman! Med detta yrkar jag bifall till\r\nutskottets hemställan.</pre><pre>Anf. 93  BIRGITTA HAMBRAEUS (c)\r\nreplik:</pre><pre>Herr talman! Karin Falkmer kan vara alldeles lugn.\r\nDen 4 maj eller vid någon annan tidpunkt kommer\r\nEuropaparlamentet att rösta ja. Ännu en gång har\r\nman planerat att inhösta en stor seger. Det verkar\r\nnämligen som att ja-sidan lägger upp sin taktik så,\r\natt man problematiserar självklarheter och sedan\r\ninhöstar en seger när dessa självklarheter uppfylls.\r\nJag tror inte att Karin Falkmer behöver vara ängslig\r\nför detta.</pre><pre>Vi har faktiskt redan ett inflytande. EFTA-\r\nländerna och EU-länderna har samarbetat ända\r\nsedan EFTA:s och EG:s tillkomst. Vi har ett\r\nfrihandelsavtal och samarbetar på en massa olika\r\nsätt.</pre><pre>Sverige tillhör de tio nationer på jorden som är med\r\ni flest internationella sammanslutningar, närmare\r\nbestämt 3 754 stycken. Många av dem finns i\r\nEuropa. Vi kommer snart att ha en diskussion här\r\ni kammaren om internationell miljö. Sverige finns\r\nmed vid ministermöten och i FN:s olika\r\norganisationer. Vidare är vi med i Europarådet\r\nmed den nye svenske generalsekreteraren. Vi har\r\nen massa möjligheter till inflytande.</pre><pre>Men om vi går med i unionen kommer dess beslut\r\natt vara tvingande och bindande i Sverige. Jag är\r\nglad över att Karin Falkmer åtminstone inte\r\nminimerar betydelsen av detta utan säger att detta\r\när det största beslutet som fattas under detta\r\nårhundrade.</pre><pre>Det har tidigare i debatten i dag funnits en tendens\r\natt säga att detta inte innebär en så stor skillnad mot\r\nvad vi redan har. Det är ett oerhört betydelsefullt\r\nbeslut. Från att ha varit en suverän nation, där\r\nsvenska folket väljer sina företrädare som\r\nensamma ansvarar för normgivningen i landet, går\r\nvi in i en union och överlämnar med en\r\ngrundlagsändring rätten att besluta över lagar i\r\nSverige till en överstatlig organisation.</pre><pre>Även om vi inte här skall diskutera ett ja eller nej --\r\njag håller med dem som säger att vi har en\r\nfolkomröstning framför oss och att riksdagen inte\r\nskall fatta något direkt beslut om detta nu -- är det\r\nändå viktigt att betona att det är ett oerhört\r\nbetydelsefullt steg vi tar. Jag för min del har redan\r\ntagit ställning för att vi inte bör lämna vår rätt till\r\nsjälvbestämmande.</pre><pre>Vi i Sverige blir självfallet inte isolerade och\r\nhamnar inte utanför den europeiska gemenskapen\r\nbara för att våra grannländer på kontinenten bildar\r\nen union. Vi tillhör Europa och vi har också ett nära\r\nsamarbete med de andra europeiska staterna.</pre><pre>Anf. 94  KARIN FALKMER (m):</pre><pre>Herr talman! Jag noterar Birgitta Hambraeus\r\noptimism inför Europaparlamentets beslut den 4\r\nmaj. Ett medlemskap i den europeiska unionen\r\nhandlar för Sveriges del om att vi får ett inflytande\r\növer de beslut som vi redan i dag är oerhört\r\nberoende av.</pre><pre>Man kan fråga sig varför tolv demokratiska länder\r\nfullständigt frivilligt sökt sig till denna form av\r\nsamarbete. Det är naturligtvis för att man vill bygga\r\nett Europa som leder till något gott för\r\nbefolkningarna i respektive länder. I detta\r\nsamarbete och denna utveckling av framtidens\r\nEuropa anser jag att Sverige skall kunna delta på\r\nsamma villkor som övriga europeiska länder.</pre><pre>Det råder inget tvivel om att vi, när och om vi blir\r\nmedlemmar i den europeiska unionen, kommer att\r\nförflytta en del av det inflytande som vi i dag har i\r\ndenna kammare till en gemensam\r\nbeslutsorganisation i Europa. Därmed kommer vi\r\natt få ett ökat reellt inflytande över de beslut som i\r\nframtiden kommer att påverka oss alla.</pre><pre>Anf. 95  INGELA MÅRTENSSON (fp):</pre><pre>Herr talman! Jag skall ta upp\r\noffentlighetsprincipen. Jag har väckt en motion\r\nsom behandlas i detta betänkande. Dessutom har\r\njag debatterat offentlighetsprincipen många gånger\r\nhär i kammaren. Det är väsentligt att slå fast att\r\noffentlighetsprincipen inte skall rubbas. Jag väckte\r\nmin motion därför att jag ville ha garantier för att\r\ntryckfrihetsförordningen inte ändras.</pre><pre>Nu skriver utskottet att man har haft en offentlig\r\nutfrågning om offentlighetsprincipen. Jag var där\r\noch märkte att det fanns en mycket stark oro, inte\r\nminst från journalisternas sida, för att det kan bli\r\nbesvärligt att ha kvar offentlighetsprincipen.</pre><pre>Jag tycker inte heller att man genom utskottet får\r\nnågon garanti för att vi kommer att kunna klara det\r\nhär. Jag vill gärna citera vad som står i betänkandet\r\noch som är ett citat ur Sveriges deklaration när man\r\nbörjade förhandlingarna: ''Offentlighetsprincipen\r\noch meddelarfriheten utgör fundamentala\r\nprinciper som är förankrade i den svenska\r\ngrundlagen och som garanterar medborgarna\r\ntillgång till information om den offentliga\r\nförvaltningens verksamhet. Dessa principer är en\r\nomistlig del av vårt politiska och kulturella arv.''</pre><pre>Jag tycker att vi borde se till att garantera att vi kan\r\nbehålla de värden som offentlighetsprincipen står\r\nför och som alla är överens om. Deklarationen som\r\nman gjorde senare innebar ungefär en upprepning\r\nav vad man sade redan i den ursprungliga\r\ndeklarationen och som sedan har gjort att EU har\r\nuttalat att man utgår ifrån att Sverige följer EG-\r\nrätten.</pre><pre>Utskottet konstaterar att förhandlingarna nu gäller\r\nde existerande EG-reglerna. Men jag tog upp ett\r\nförslag i min motion om ett EG-direktiv som har\r\nbehandlats av parlamentet och har ändrats och\r\nsedan godkänts och nu ligger hos ministerrådet. Jag\r\nkan inte förstå annat än att om det här EG-\r\ndirektivet går igenom i ministerrådet inom den\r\nnärmaste tiden kommer vi helt enkelt att vara\r\ntvungna att ändra på vår tryckfrihetsförordning.</pre><pre>EU har ju uttalat att vi måste följa EG-direktiven\r\noch då återstår ingenting annat. Jag ville att vi\r\nskulle ha särskilda bestämmelser som gjorde att vi\r\ninte skulle behöva ändra på\r\ntryckfrihetsförordningen. Men nu ser jag inte att vi\r\nhar de möjligheterna.</pre><pre>När det gäller övriga bestämmelser står det också i\r\nbetänkandet att det inte finns något gemensamt\r\nregelverk för medlemsländerna. Därför betyder det\r\ningenting när det gäller offentlighetsprincipen.\r\nMen faktum är att det finns regler som gäller inom\r\nEU, och eftersom en del av besluten som vi fattar\r\ni riksdagen i dag kommer att fattas inom EU och\r\nparlamentet där, kommer vissa frågor att inte\r\nomfattas av offentlighetsprincipen i fortsättningen.\r\nDet är inte en riktig beskrivning av förhållandena\r\nsom har gjorts. Det kommer att ske en urgröpning\r\nav offentlighetsprincipen när det gäller frågor som\r\nbehandlas inom EU.</pre><pre>Jag är som sagt orolig för vad som kommer att\r\nhända om EG-direktivet går igenom. Jag tycker att\r\nvi skall ha garantier för att vi inte ändrar på vår\r\noffentlighetsprincip som har ett så stort värde i vår\r\ndemokrati.</pre><pre>Anf. 96  DANIEL TARSCHYS (fp) replik:</pre><pre>Herr talman! Jag delar helt Ingela Mårtenssons\r\ngrundläggande syn, att vi självfallet skall slå vakt\r\nom vår offentlighetsprincip. Det var också\r\nregeringens utgångspunkt, både när\r\nförhandlingarna startade och när de slutade. Det\r\nfinns anledning för riksdagen att sluta upp bakom\r\nden principen.</pre><pre>Jag vet inte om Ingela Mårtensson ännu har haft tid\r\natt ta del av den ganska omfattande utredning som\r\njag har gjort om hur vi kan komma att påverkas av\r\noffentlighetsreglerna inom EU. Det kan dyka upp\r\nen del komplikationer som har att göra med att det\r\nråder andra regler inom EU än inom Sverige.\r\nSamtidigt är det tydligt att det inom EU finns en\r\nklar utveckling mot ökad öppenhet och ett intresse\r\nav att ta del av de erfarenheter som länder som\r\nSverige har gjort på området.</pre><pre>När EU-parlamentet för några månader sedan\r\ngjorde ett uttalande med anledning av\r\nkandidatländernas anslutning betonades speciellt\r\natt det sågs som en tillgång för unionen att det nu\r\nkommer in länder som har en öppen tradition när\r\ndet gäller statsskicket och offentliga dokument.\r\nMan såg detta som ett stöd för pågående strävanden\r\ninom Europeiska unionen att skapa ökad\r\nöppenhet. Personligen tror jag att vi vid ett\r\nmedlemskap i unionen kan föra med oss mycket av\r\nvårt tänkande, vår öppenhetsfilosofi på det här\r\nområdet och bidra till ökad öppenhet inom\r\ngemenskapen. Den processen är redan på gång.</pre><pre>Anf. 97  INGELA MÅRTENSSON (fp)\r\nreplik:</pre><pre>Herr talman! Jag har tyvärr inte hunnit läsa den\r\nutredningen än. Däremot har jag läst referat av\r\nden. Det hade varit bra om man också i\r\nbetänkandet hade citerat från utredningen. Det\r\nhade varit en tillgång för riksdagens ledamöter. Jag\r\när väl medveten om att man går i riktning mot\r\nstörre öppenhet och det är bra. Vi har ju andra\r\ntraditioner, inte minst när det gäller Norden. Jag\r\nhoppas att man kan gå i den riktningen.</pre><pre>Men Daniel Tarschys måste väl medge att det\r\nkommer att leda till en begränsad\r\noffentlighetsprincip i Sverige om det speciella EG-\r\ndirektivet går igenom i ministerrådet såsom det var\r\ntänkt. Jag vet att man ser över saken i en\r\narbetsgrupp. Men om det synsättet gäller att den\r\nregistrerades intresse väger över när det gäller\r\npersonuppgifter, i samband med insyn från\r\njournalister eller allmänheten, kommer man att gå\r\nefter den registrerades intresse. Det kommer att\r\nleda till en begränsad offentlighetsprincip i Sverige.\r\nÄr det inte så, Daniel Tarschys, att vi kommer att\r\ntvingas att ändra vår tryckfrihetsförordning om\r\nförslaget i EG-direktivet går igenom?</pre><pre>Anf. 98  DANIEL TARSCHYS (fp) replik:</pre><pre>Herr talman! Anledningen till att man inte kunde\r\nåterge avsnitt ur utredningen i utskottets\r\nbetänkande var att utredningsbetänkandet kom\r\nefter utskottets betänkande. Men jag vill gärna\r\nuppmana Ingela Mårtensson att ta del av de ganska\r\nomfattande texter som finns som behandlar\r\neffekterna på svensk offentlighet av ett\r\nmedlemskap i EU. Det finns effekter som vi har\r\nanledning att fundera en del över samtidigt som jag\r\ntror att helhetsbilden är positiv och utvecklingen\r\ninom EU helt klart går mot ökad offentlighet.</pre><pre>Jag är inte närmare bekant med förslaget om\r\ndatadirektiv. Det låg utanför mitt\r\nutredningsuppdrag. Men om jag förstår Ingela\r\nMårtensson rätt syftar EU:s regler till ökat\r\nintegritetsskydd. Vår egen datalagstiftning utgår\r\nfrån grundtanken att vi skall ha ett mycket starkt\r\nintegritetsskydd. Jag tror inte att det finns några\r\nstora diskrepanser när det gäller den\r\ngrundläggande åskådningen.</pre><pre>Anf. 99  INGELA MÅRTENSSON (fp)\r\nreplik:</pre><pre>Herr talman! Offentlighetsprincipen och\r\nintegritetsskyddet är som kommunicerande kärl.\r\nOm man ökar integritetsskyddet när det gäller den\r\nregistrerades intresse och säger att det väger tyngre\r\nän det allmännas kommer man att tvingas att göra\r\nen inskränkning. Jag känner väl till det här\r\neftersom jag satt med i Datalagsutredningen. Där\r\nkonstaterade alla experter att det kommer att ske\r\nen inskränkning om EG-direktivet går igenom. Det\r\nstämmer inte överens med vår offentlighetsprincip.\r\nMen vi får se vad EG:s ministerråd beslutar. Det\r\nhade varit bra om vi hade garanterat att vi inte\r\nbehöver göra några inskränkningar utan i stället\r\nskulle ha kunnat ha några särbestämmelser. Men\r\nsom jag ser det nu finns inte den möjligheten.</pre><pre>Anf. 100  HOLGER GUSTAFSSON (kds):</pre><pre>Herr talman! I betänkade UU20 behandlas\r\nSveriges förhållanden till EG/EU i ett antal olika\r\navseenden. När det gäller för ett land och en nation\r\natt ta ställning till och avväga vad som kan ha\r\nbetydelse när man i större eller mindre grad skall\r\nansluta sig till en ny samarbetsorganisation kan det\r\nfinnas många olika aspekter att ta hänsyn till. I det\r\nhär sammanhanget gäller det ju en organisation och\r\nett samarbete som är långtgående.</pre><pre>Låt mig nämna några områden som man bör\r\nbeakta. En anledning som kan utgöra ett motiv kan\r\nvara ett yttre hot. Man behöver så att säga ha\r\ngemensamma vänner för att värja sig mot ett sådant\r\nhär hot. Det här kan också vara grundat på en\r\nkulturell värdegemenskap och på gemensamma\r\nvärden som man vill slå vakt om och på det här\r\nsättet förstärka. Man kan också vilja välja\r\nsamarbete för att tillvarata mer rent nationella\r\nintressen.</pre><pre>När det gäller Sveriges förhållande till\r\nförhandlingarna och ett tänkt medlemskap i EU\r\ntycker jag att de områden som jag pekat på är\r\nrelevanta och viktiga. Jag menar att det finns ett\r\nyttre hot som inte skall underskattas. Vi har ju en\r\nrelativt labil situation i öst, beroende på att\r\nsystemet är bräckligt. Vidare är den sociala\r\nsituationen mycket besvärande. Detta är inte att\r\nunderskatta. I den situationen är det också viktigt\r\nför Sverige att vi kan möta dem som har samma\r\nkultur som vi och att vi kan arbeta för demokrati\r\noch öppenhet.</pre><pre>I det sammanhanget kommer säkerhetspolitiken in\r\nsom en mycket viktig faktor. Det är angeläget att vi\r\ntar del i det säkerhetspolitiska arbetet. Då avser jag\r\nen mycket bred utformning -- det gäller allt från\r\nbiståndspolitik till samtal kring gemensamma\r\nmilitära aktiviteter.</pre><pre>Vi ser hur det är i Bosnien i dag. Sverige kan inte\r\nstå utanför här. Vi från vårt håll menar att det är\r\nviktigt att delta i samtalen kring detta. När vi skall\r\nså att säga orientera in Europa i ett nytt\r\nsäkerhetspolitiskt tänkande bör Sverige vara med\r\noch inte leva på drömmar i det sammanhanget.</pre><pre>Så något om värdegemenskapen. Ja, vi har\r\ngemensamt med Europa värden i många\r\navseenden: Vi avskyr krig. Vi har en strävan mot\r\nfred och demokrati, och vi för gemensamt kampen\r\nför mänskliga rättigheter och en social utveckling.</pre><pre>Jag tror att det för den sociala utvecklingen, inte\r\nminst när det gäller angränsande länder på\r\nöstsidan, är avgörande att vi kan hitta broar för att\r\nverkligen nå det fredsmål som vi egentligen har.</pre><pre>Vi har också nationella intressen. Jag vill då särskilt\r\npeka på de mer materiella i form av handel och en\r\nöppen marknad där vi gemensamt kan arbeta för\r\nytterligare steg och ambitioner vad gäller bl.a.\r\nmiljö.</pre><pre>Europasamarbetet är, och förblir, ett viktigt forum\r\nför denna utveckling. Det är vår förhoppning att de\r\nkvalitativa värdena lyfts fram. Vi kristdemokrater\r\ntycker att det är angeläget att dessa lyfts fram mer\r\nän de materiella värdena. Målet för oss är ett\r\nfolkets Europa -- ett folk i gemenskap.</pre><pre>Arbetslösheten är ett stort gissel i det här\r\nsammanhanget. Europa har gått från 5 % till mer\r\nän 10 % arbetslöshet. Mer än 20 miljoner\r\nmänniskor står i dag utanför arbetsmarknaden. Här\r\nfinns det trender som vi politiker inte helt utan bara\r\ndelvis råder över. Det är den tekniska utvecklingen\r\nsom gör att tekniken tar över. Vi får då människor\r\nvid sidan av arbetsmarknaden av rent produktiva\r\nskäl. Vidare har vi låglöneländernas\r\nattraktionskraft. De drar till sig industri och\r\nnäringsliv och lämnar tomma platser i västerlandet.\r\nDetta är väl ingenting som vi egentligen tycker är\r\nannat än rätt ur solidarisk synvinkel. Men det blir\r\nett praktiskt problem för oss -- det blir mycket\r\narbetslöshet.</pre><pre>Dessutom har vi det fria kapitalet, som flödar\r\nväldigt snabbt över gränserna och placerar sig där\r\nräntan är högst. Också detta leder till arbetslöshet\r\ninom vissa områden.</pre><pre>Den ökade konkurrensen, som präglar den\r\ngemensamma marknaden, kommer i och för sig\r\nockså att leda till ökad arbetslöshet. Man kommer\r\nnämligen att konkurrera och att pressa ner\r\nproduktiviteten. Detta är ett bekymmersamt\r\nperspektiv. Ändå är det vår övertygelse att, för att\r\nvi över huvud taget skall få ett verktyg i arbetet mot\r\nden här arbetslösheten, lösningen ligger i att\r\nförsöka skapa ett stabilt Europa -- ett Europa som\r\nhar ekonomiska marknader som är någorlunda\r\nstabila och där man kan investera och där\r\nväxelkurser och valutor ändå fungerar någorlunda.\r\nOm man i en sådan här situation isolerar sig blir\r\nman väldigt mycket mera utsatt.</pre><pre>EU kommer att spela en huvudroll i det här\r\nsammanhanget. EU kommer att vara den\r\nsammanhållande delen mellan oss i de fria stater\r\nsom vill vara och förbli fria.</pre><pre>Sedan är det också utan tvivel en kamp om\r\nvälfärden mellan Europa, USA och Japan. Det är\r\ndärför angeläget att vi tar ansvar och går in i den\r\nfighten för att vi skall få den utveckling mot arbete\r\noch trygghet i Sverige som vi eftersträvar.</pre><pre>Sverige bör i ett EU-perspektiv ha mycket goda\r\nförutsättningar att driva frågan om skatteväxling\r\nför miljöns skull. Jag tror att det också är viktigt\r\njust med avseende på sysselsättningseffekterna.</pre><pre>Herr talman! Om EU-omröstningen den 13\r\nnovember resulterar i ett ja, kommer Sverige att få\r\nen ny och en utvidgad politisk position för såväl de\r\nnationella, svenska, intressena som för den\r\ninternationella solidaritet som vi också vill nå ut\r\nmed. Vi kan inte ge garantier vare sig om vi står\r\nutanför EU eller om vi är innanför. Den som begär\r\ngarantier kommer alltså inte att få svar. Men vi tror\r\npå en utveckling i gemenskap med de länder med\r\nvilka vi har en gemensam kultur och som arbetar\r\nför demokrati och mänskliga rättigheter sedan\r\nväldigt många decennier tillbaka. Det är den\r\ntrygghet som vi bör ty oss till och som är naturlig\r\nför den svenska demokratin.</pre><pre>Anf. 101  BENGT HURTIG (v):</pre><pre>Herr talman! Jag skall fatta mig kort. Jag begärde\r\nordet när jag hörde debatten om\r\noffentlighetsprincipen. Det sägs ju gång på gång att\r\ni Sverige gäller svensk offentlighetsprincip och i EU\r\ndess principer.</pre><pre>Den 25 februari hade Handelskammaren i Luleå ett\r\nseminarium om EES. Eva Karlsson, som är ESA-\r\nhandläggare, säger att myndigheten skickar upp\r\nkopior till Konkurrensverket i Stockholm. Där\r\nlyder handlingarna under EU:s\r\noffentlighetslagstiftning, säger Eva Karlsson. Den\r\nhär tjänstemannen är säker på att det förhåller sig\r\npå detta vis. Då borde man kanske ändra\r\ninformationen till tjänstemännen.</pre><pre>Sedan bara en sak till. Nu har vi väntat på\r\növersättningen till svenska när det gäller det avtal\r\nsom har undertecknats nere i Bryssel. Från våra\r\nvänner i Danmark och England får vi besked om att\r\nde har det här avtalet. De kan alltså läsa det. Men\r\nvi i Sverige får inte ens reda på när vi får\r\navtalstexten. Om regeringen inte kan få fram det\r\nhär avtalet, som ju är grunden för beslutet i\r\nSveriges parlament, kan man väl åtminstone skaffa\r\nfram en engelsk eller dansk kopia. I det här\r\nsammanhanget krävs det ju ett godkännande av\r\nEU:s juridisk-lingvistiska byrå. Det är väl där som\r\nproblemet finns. Det gäller alltså att så att säga\r\nramla på här, så att alla får ett faktiskt underlag.\r\nDet gäller ju att också kunna titta på annat -- alltså\r\ninte bara att lyssna på politisk retorik.</pre><pre>Anf. 102  DANIEL TARSCHYS (fp):</pre><pre>Herr talman! Det är helt riktigt, Bengt Hurtig, att\r\nman, när EU bedriver konkurrenskontrollerande\r\nverksamhet behöver, ta in företagsdata som blir\r\nhemligstämplade hos Europeiska unionen. Men\r\nprecis samma data blir också hemligstämplade\r\nenligt svensk lagstiftning. Även när\r\nKonkurrensverket gör sina studier för att\r\nundersöka om det förekommer otillbörlig\r\nkonkurrens eller om det förekommer karteller o.d.\r\nbehöver man ha tillgång till företagsdata. Det finns\r\näven i den svenska sekretesslagen regler som gör\r\ndet möjligt att sekretessbelägga den typen av\r\ninformation.</pre><pre>Anf. 103  BENGT HURTIG (v):</pre><pre>Herr talman! Jag tolkar Daniel Tarschys svar så, att\r\nKonkurrensverket skall upprätta diarier även för\r\nsekretessbelagda handlingar.</pre><pre>Anf. 104  DANIEL TARSCHYS (fp):</pre><pre>Herr talman! Över data som det svenska\r\nkonkurrensverket tar in för sin verksamhet\r\nupprättas diarier. Det är riktigt.</pre><pre>Anf. 105  BENGT HURTIG (v):</pre><pre>Herr talman! Den här tjänstemannen säger att inte\r\nens diarier är offentliga. Det är hennes uppfattning.</pre><pre>Överläggningen var härmed avslutad.</pre><pre>(Beslut skulle fattas den 27 april.)</pre><pre>6 §  Bordläggning</pre><pre>Anmäldes och bordlades</pre><pre>Proposition</pre><pre>1993/94:245 Folkomröstning om EU-medlemskap</pre><pre>Konstitutionsutskottets betänkande</pre><pre>1993/94:KU19 En ombildning av\r\narbetsgivarorganisationen för det statliga området</pre><pre>Finansutskottets betänkanden</pre><pre>1993/94:FiU11 Tilläggsbudget inom\r\nFinansdepartementets område</pre><pre>1993/94:FiU13 Fastighetsförvaltning och statlig\r\nlokalförsörjning</pre><pre>1993/94:FiU14 Riksbankens förvaltning år 1993</pre><pre>1993/94:FiU15 Statistikfrågor</pre><pre>1993/94:FiU16 Vissa strukturfrågor inom offentlig\r\nsektor</pre><pre>1993/94:FiU17 Riksdagens revisorer och deras\r\nkansli</pre><pre>Skatteutskottets betänkande</pre><pre>1993/94:SkU27 Slopad årlig fordonsskatt på vissa\r\nveteranfordon</pre><pre>Lagutskottets betänkande</pre><pre>1993/94:LU27 Ersättningsrättsliga frågor</pre><pre>Socialförsäkringsutskottets betänkande</pre><pre>1993/94:SfU14 Invandrar- och flyktingpolitiken</pre><pre>Jordbruksutskottets betänkanden</pre><pre>1993/94:JoU22 Stöd till ekologisk odling och\r\nträdgårdsnäringen, m.m.</pre><pre>1993/94:JoU23 Riktlinjer för en fortsatt\r\nkretsloppsanpassning av samhället -- åtgärder för\r\natt minska riskerna med kemikaliehanteringen</pre><pre>1993/94:JoU24 Vissa fiskeripolitiska frågor</pre><pre>7 §  Anmälan om interpellation</pre><pre>Anmäldes att följande interpellation framställts</pre><pre>den 21 april</pre><pre>1993/94:138 av Eva Zetterberg (v) till\r\nutrikesministern om Colombia och de mänskliga\r\nrättigheterna:</pre><pre>Amnesty International publicerade nyligen en\r\nrapport om situationen beträffande de mänskilga\r\nrättigheterna i Colombia. I rapporten konstateras\r\natt bilden i väst av Colombia är missvisande. Det\r\noerhörda våld som plågar landet åstadkoms inte i\r\nförsta hand av vare sig de ökända\r\nnarkotikakartellerna eller gerillarörelserna. I\r\nstället är det regeringssoldater och grupper intimt\r\nknutna till militären som utför de flesta morden.</pre><pre>Offren för detta våld är till övervägande del\r\nföreträdare för sociala rörelser, fackföreningar och\r\nden politiska vänstern. Sedan våldet trappades upp\r\ni mitten av 1980-talet har bananarbetarfacket,\r\nSintrainagro, förlorat hundratals medlemmar varav\r\ntre ordförande. Bananregionen Urabá i norra\r\nColombia är den mest utsatta regionen med ett våld\r\nsom nära nog saknar beskrivning. Förutom\r\nbananarbetarna utsätts oljearbetarna, lärarna,\r\nbyggnadsarbetarna, journalisterna och de statligt\r\nanställda läkarna och hälsovårdsarbetarna för det\r\npolitiska våldet. Syftet bakom det är uppenbart:\r\nDen fackliga rörelsen skall krossas.</pre><pre>De politiska partier som öppet tar ställning för\r\ngrundläggande rättigheter såsom de fackliga\r\nrättigheterna utsätts för samma våld.\r\nVänsterkoalitionen Unión Patriotica har sett över\r\n2 000 av sina medlemmar mördas sedan mitten av\r\n1980-talet. Två av dem har varit\r\npresidentkandidater och fem av dem\r\nparlamentsledamöter. För en tid sedan träffade jag\r\nhär i Stockholm en av dessa UP-medlemmar som\r\ntvingas leva i ständig skräck för att när som helst bli\r\nmördad för sina politiska åsikters skull. Det var\r\nUP:s nuvarande ordförande Aida Abella som\r\ntillfälligt flytt sitt land då hon upptäckt att fyra\r\npersoner dagligen förföljer henne. Det var en\r\nskrämmande bild av sitt eget land hon målade upp.</pre><pre>Det som gör situationen extra svår för de folkliga\r\nrörelserna och den politiska vänstern i Colombia är\r\natt landet utåt uppvisar ett demokratiskt ansikte.\r\nRegelbundna val hålls, i vilka alla politiska partier\r\när tillåtna att delta. Valresultaten respekteras,\r\npersonen som innehar presidentposten skiftar vart\r\nfjärde år och parlamentsmajoriteterna växlar.\r\nBakom denna formella demokrati döljer sig dock,\r\nprecis som Amnestyrapporten visar, ett föga\r\ndemokratiskt system. Att det går att dölja, eller\r\nsnarare skyla över, detta så effektivt beror på den\r\ntotala dominansen av de två stora partierna, det\r\nliberala och det konservativa partiert, och de band\r\nsom finns mellan dessa inbördes och mellan dessa\r\noch militären.</pre><pre>Det demokratiska systemet kan sägas gälla för\r\nenbart de två stora partierna. Dessa bildade under\r\n20 års tid -- från 1958 till 1978 -- en nationell allians\r\nsom i princip utestängde all opposition från det\r\npolitiska livet. Efter det har alliansen haft en\r\ninformell karaktär. Så länge den ''fria politiska\r\nkonkurrensen'' fungerar mellan liberaler och\r\nkonservativa känner den sittande regeringen inte\r\nnågot inhemskt tryck att respektera de mänskliga\r\nrättigheterna för den opposition som utmanar det\r\nrådande politiska styret. I detta läge är det endast\r\ntryck utifrån som kan få regeringen att visa konkret\r\nhandling.</pre><pre>Frågan om de mänskliga rättigheterna i Colombia\r\nhar aktualiserats i FN. Militär svarar för många\r\növergrepp, men dessa utreds bara internt inom den\r\nmilitära rättsapparaten och slutar oftast med att\r\nstraffrihet beviljas. FN har rekommenderat\r\nColombia att upphöra med straffriheten, men\r\ningen förändring har skett. Någon särskild\r\nrapportör för mänskliga rättigheter har av FN inte\r\nsänts till Colombia, trots att man gjort detta vad\r\ngäller Cuba.</pre><pre>Ett annat problem är att regeringen utser f.d.\r\nmilitärer och andra personer, som varit inblandade\r\ni brott men ej dömts, till diplomatiska poster\r\nutomlands.</pre><pre>Till slut vill jag ta upp frågan om svenska\r\ninvesteringar i Colombia. ABV har byggt\r\nmilitärbas åt USA i Colombia. Huruvida svenska\r\nexportkreditgarantier har beviljats har varit\r\nföremål för diskussion i KU.</pre><pre>Jag vill därför fråga utrikesministern:</pre><pre>1.  På vilket sätt har Sverige agerat för att\r\nmänskliga rättigheter skall respekteras i Colombia?</pre><pre>2.  På vilket sätt har Sverige agerat i FN för att en\r\nsärskild rapportör för mänskliga rättigheter i\r\nColombia skall utses?</pre><pre>3.  Försäkrar sig regeringen om att inga\r\ncolombianska diplomater som är kända för att ha\r\nbegått brott mot mänskliga rättigheter\r\nackrediteras?</pre><pre>4.  Beviljar svenska regeringen även i dagsläget\r\nexportkreditgarantier till svenska företag i\r\nColombia?</pre><pre>8 §  Anmälan om frågor</pre><pre>Anmäldes att följande frågor framställts</pre><pre>den 21 april</pre><pre>1993/94:467 av Patrik Norinder (m) till\r\nmiljöministern om samverkan om PVC mellan\r\nbranschen och kretsloppsdelegationen:</pre><pre>Riksdagen beslutade 1993 i samband med\r\nkretsloppspropositionen att\r\nKretsloppsdelegationen skulle få i uppdrag att i\r\nsamverkan med berörda myndigheter, branscher\r\nm.fl. upprätta en plan för att undvika\r\nmiljöpåverkan från PVC och andra klorerade\r\nplaster. Arbetet kom i gång under hösten 1993 och\r\nskall vara färdigt senare i år.</pre><pre>Grossistförbundet svensk handel m.fl. har den 25\r\nmars sänt en gemensam skrivelse till regeringen där\r\nman tar upp samverkan om PVC mellan branschen\r\noch Kretsloppsdelegationen. Enligt skrivelsen har\r\nKretsloppsdelegationen valt en form av samråd\r\nsom är ett avsteg från gängse metoder för\r\ngenomförande av liknande uppdrag. Vidare\r\ndistribuerar Kretsloppsdelegationens kansli inga\r\nanteckningar från sammanträdena, som skulle göra\r\ndet möjligt att justera missuppfattningar och sakfel.\r\nDessutom låter delegationen utföra utredningar\r\nsom ej behandlas i samråd och som ej lämnas ut.\r\nSkrivelsen anger att ''något samråd i egentlig\r\nmening har således inte ägt rum''.</pre><pre>Vilka åtgärder har miljöministern vidtagit med\r\nanledning av skrivelsen från Grossistförbundet\r\nsvensk handel m.fl.?</pre><pre>1993/94:468 av Bo Bernhardsson (s) till\r\nutbildningsministern om elevers valfrihet och\r\nhögskolan:</pre><pre>I Lund har universitetsledningen beslutat att elever\r\nsom genomgått t.ex. gymnasieskolans estetiska\r\nprogram och som söker till kurser vid Lunds\r\nuniversitet skall få en poängs avdrag från sitt\r\nsnittbetyg. Ett beslut som man nu, efter hård kritik,\r\nbeslutat att tills vidare skjuta på framtiden.</pre><pre>Exemplet Lund är synnerligen principiellt viktigt.\r\nDet innebär att elever som valt yrkesinriktade\r\nprogram retroaktivt kan berövas sina\r\nstudiemeriter. Över huvud taget riskerar hela\r\ngymnasiereformen att saboteras som en\r\nkonsekvens av regeringens fullskaleexperiment på\r\nhögskoleområdet. Regeringen framhåller i\r\nhögtidliga sammanhang att målsättningen är att\r\nöka friheten för högskolorna och valfriheten för\r\neleverna. I själva verket leder det som nu sker till\r\natt elevernas valfrihet minskar.</pre><pre>Vilka åtgärder är utbildningsministern beredd att\r\nvidta för att värna tankarna bakom\r\ngymnasiereformen och för att förhindra att\r\nelevernas valfrihet i praktiken sätts ur spel genom\r\nbeslut av det slag som fattats av\r\nuniversitetsledningen i Lund?</pre><pre>1993/94:469 av Johan Lönnroth (v) till\r\njustitieministern om åtgärder mot rasistiska\r\nmanifestationer:</pre><pre>I ett flygblad som delats ut i Göteborg står bl.a.\r\nunder rubrikerna ''Vita bröder och systrar -- NS-\r\nmanifestation i Göteborg den den 30 april 1994'' att\r\nen ''nationell demonstration och rockfest'' planeras\r\ndär musikgrupperna Svastika, Celtic Warrior och\r\nNo Remorse skall uppträda.</pre><pre>Gruppen No Remorse kommer från England och\r\nuppträdde under ett liknande arrangemang i\r\nGöteborg den 30 november förra året. Då uppstod\r\nen debatt om det var möjligt att stoppa gruppen vid\r\ngränsen med hänvisning till 4 kap. 2 § tredje stycket\r\nutlänningslagen samt om det faktum att polisen\r\nvalde att enbart upprätthålla ordningen utanför\r\nspellokalen. Detta trots att flera vittnat om att de\r\ntexter som gruppen framfört innehåller både\r\nantijudiska slagord och uppmaningar att bränna\r\ninvandrares butiker -- inslag som tveklöst kan\r\nbetecknas som olaglig hets mot folkgrupp.</pre><pre>Jag vill därför fråga justitieministern:</pre><pre>Är justitieministern beredd att skärpa lagen för att\r\nhindra denna typ av rasistiska manifestationer\r\nm.m.?</pre><pre>1993/94:470 av Margareta Israelsson (s) till\r\nstatsrådet Bo Könberg om\r\nSamordningsdelegationen för tandvårdsreformen:</pre><pre>Protokoll från Socialdepartementet (den 22 mars\r\n1994) angående förordnanden i\r\nsamordningsdelegationen (S1994:02) för\r\ntandvårdsreformen visar att en klar majoritet av\r\nledamöterna företräder vårdgivarintressen.</pre><pre>Den reformerade tandvårdsförsäkringen kommer\r\nemellertid att innebära stora förändringar även för\r\npatienten.</pre><pre>Vilka förändringar i delegationens sammansättning\r\när statsrådet beredd att göra för att bättre ta till vara\r\npatienternas intressen?</pre><pre>1993/94:471 av Berith Eriksson (v) till\r\nkulturministern om asylsökande från Kosovo:</pre><pre>En asylsökande kosovoalban som avvisats från\r\nSverige har efter återkomsten till Kosova\r\nupprepade gånger misshandlats av serbisk polis.\r\nDen 16 april avled mannen av skadorna från\r\nmisshandeln.</pre><pre>Kommer regeringen att mot denna bakgrund göra\r\nen omvärdering av bedömningen av situationen i\r\nKosova och riskerna att avvisa asylsökande dit?</pre><pre>1993/94:472 av Berith Eriksson (v) till\r\njustitieministern om stöd till avvisades familjer:</pre><pre>Det har i medierna rapporterats att en asylsökande\r\nkosovoalban som avvisats från Sverige efter\r\nhemkomsten blivit så svårt misshandlad av serbisk\r\npolis att han avlidit den 16 april. Man ställer sig i\r\ndetta sammanhang frågan vilket ansvar regeringen,\r\nUtlänningsnämnden och Invandrarverket känner\r\nför den ödesdigra missbedömning som gjorts av de\r\nsvenska myndigheterna.</pre><pre>Jag vill därför fråga statsrådet Gun Hellsvik:</pre><pre>Är regeringen i princip beredd att hjälpa familjerna\r\ntill asylsökande som dödats av företrädare för\r\nhemlandets statsmakt efter att ha avvisats från\r\nSverige både ekonomiskt och genom att erbjuda\r\nskydd i Sverige?</pre><pre>1993/94:473 av Jan Erik Ågren (kds) till\r\nförsvarsministern om verkställigheten av\r\nförsvarsbesluten:</pre><pre>I 1992 års förvsarsbeslut bestämdes att det\r\nområdesbundna kustartilleriet skulle minskas från\r\n19 till 12 spärrbataljoner men att de moderna\r\nförbanden skulle vara kvar. Regeringen har gett\r\nÖB dessa uppgifter och ändå planerar ÖB, enligt\r\nuppgift, att lägga ner alla förband längs\r\nNorrlandskusten. Förband som har utbildad\r\nbemanning boende i närheten och som sannolikt\r\nkostar mer att lägga ner än att ha kvar.\r\nMilitärbefälhavaren vill också ha kvar förbanden.</pre><pre>Min fråga till försvarsministern blir därför om det\r\när sant att ÖB på ett så anmärkningsvärt sätt\r\nnonchalerar försvarsbesluten och de uppgifter han\r\nfår.</pre><pre>1993/94:474 av Margitta Edgren (fp) till statsrådet\r\nBeatrice Ask om behörigheten till\r\nungdomsgymnasiet:</pre><pre>De invandrarungdomar som i dag kommer till\r\nSverige har skiftande bakgrund och utbildning. De\r\nsom är i åldern 16-20 börjar gymnasiet när de\r\nkommer hit. I många kommuner skrivs de in på det\r\ns.k. individuella programmet för att bli behöriga till\r\növriga gymnasieprogram. Elever kan studera inom\r\ndet förberedande gymnasieprogrammet i mer än\r\ntre år i vissa fall. Så är det t.ex. på Baldersskolan i\r\nUppsala där utbildningen tar fyra år. Dessa elever\r\nönskar ofta börja på ett av de sexton programmen\r\ninom ungdomsgymnasiet när de fått behörighet.</pre><pre>Mot denna bakgrund vill jag fråga skolministern:</pre><pre>Har dessa elever, när de avslutat det förberedande\r\nprogrammet och i vissa fall uppnått en ålder över 20\r\når, rätt till plats på något av programmen i\r\nungdomsgymnasiet?</pre><pre>9 §  Kammaren åtskildes kl. 16.30.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 4 § anf. 20,</pre><pre>av talmannen därefter t.o.m. anf. 50 (delvis),</pre><pre>av förste vice talmannen därefter t.o.m. 4 § anf. 78\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}