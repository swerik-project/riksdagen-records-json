{"dokumentstatus":{"dokument":{"hangar_id":"2387615","dok_id":"GF0911","rm":"1991/92","beteckning":"11","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"11","slutnummer":"0","datum":"1991-10-16 00:00:00","systemdatum":"2005-10-27 13:51:29","publicerad":"1991-10-16 00:00:00","titel":"Riksdagens snabbprotokoll 1991/92:11 Onsdagen den 16 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{1148D5A8-30B1-4F1C-ADCA-968A0816DBBD}","dokument_url_text":"http://data.riksdagen.se/dokument/GF0911/text","dokument_url_html":"http://data.riksdagen.se/dokument/GF0911","dokumentstatus_url_xml":"http://data.riksdagen.se/dokumentstatus/GF0911","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:11</div>\r\n<div class=\"sidhuvud_datum\">Onsdagen den 16 oktober</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 10 oktober.</pre><pre>2 § Allmänpolitisk debatt</pre><pre>Enligt överenskommelse med partiernas\r\nföreträdare i talmanskonferensen skulle följande\r\nregler gälla för den allmänpolitiska debatten.</pre><pre>I en första omgång skulle en företrädare för vardera\r\nsocialdemokraterna, nydemokrati och\r\nvänterpartiet få tala högst tio minuter. Därefter\r\nhade finansministern högst 15 minuter till sitt\r\nförfogande. I de därpå följande replikomgångarna\r\nhade ledamöterna rätt till två treminutersrepliker.\r\nFinansministerns första replik skulle dock få vara\r\nhögst sex minuter.</pre><pre>I nästa avsnitt av debatten skulle en företrädare för\r\nsocialdemokraterna, moderata samlingspartiet,\r\ncentern och kristdemokratiska samhällspartiet få\r\nhålla ett inledande anförande om högst tio minuter\r\nvardera. Härefter skulle följa två replikomgångar\r\nom vardera tre minuter.</pre><pre>För dagens debatt i övrigt gällde dels att tiden för\r\nett anförande inte fick överstiga sex minuter, dels\r\nsedvanliga replikregler. För statsråd skulle gälla\r\nhögst tio minuter för anförande samt sex minuter\r\nför den första och tre minuter för den andra\r\nrepliken.</pre><pre>Ekonomisk politik</pre><pre>Anf. 1 ALLAN LARSSON (s):</pre><pre>Fru talman! Jag vill inleda debatten med att hälsa\r\nAnne Wibble välkommen i den nya uppgiften som\r\nfinansminister. Jag vill uppriktigt önska Anne\r\nWibble framgång i detta viktiga uppdrag.</pre><pre>Vi socialdemokrater befinner oss i opposition. Vi\r\nskall, som Ingvar Carlsson har förklarat, utgöra en\r\nkonstruktiv opposition. I regeringsförklaringen\r\nsade Carl Bildt att en konstruktiv opposition\r\nkommer att möta en öppen regering. Detta\r\nuttalande vill jag gärna ta fasta på.</pre><pre>Vi för vår del tycker att det är rimligt att regeringen\r\nnu får tid att formulera sin ekonomiska politik och\r\nredovisa den för riksdagen. Fram till dess vill vi\r\nvänta med mer definitiva omdömen om den\r\nekonomiska politiken.</pre><pre>För dagen vill jag göra några reflexioner och ställa\r\nnågra frågor.</pre><pre>Min första fråga gäller den ekonomiska politikens\r\ninriktning och behandling här i riksdagen.</pre><pre>Den nya regeringen är en koalition av fyra partier.\r\nMen trots detta är det en minoritetsregering. Den\r\när beroende av stöd från något annat parti här i\r\nriksdagen för att få igenom sin politik.</pre><pre>Vi minns alla Bengt Westerbergs bestämda\r\nuttalanden i valrörelsen om att inte sätta sig i en\r\nregering som är beroende av ny demokrati. Vi\r\nminns hans uppbrott från TV-soffan på valnatten.\r\nVi minns hans bestämda uttalanden efter valet om\r\natt inte inlåta sig på några som helst uppgörelser\r\nmed Ian Wachtmeister och hans parti.</pre><pre>Jag vill därför fråga Anne Wibble vad detta betyder\r\npå Anne Wibbles ansvarsområde. Hur skall ni\r\nlägga upp den ekonomiska politiken för att hålla\r\nfast vid Westerbergs avståndstagande från ny\r\ndemokrati och ändå kunna få majoritet för er\r\npolitik?</pre><pre>Min andra fråga gäller finanspolitiken. När jag läste\r\nregeringsdeklarationen noterade jag att regeringen\r\ntalar om starka krav på återhållsamhet med\r\noffentliga utgifter. Regeringen säger sig ha som\r\nstrategi att utgifterna skall minska för att utrymme\r\nskall skapas för sänkta skatter.</pre><pre>Men i praktiken väntar man inte till dess man har\r\nsänkt utgifterna för att sedan kunna genomföra\r\nskattesänkningar. Nej, man kör med Lars\r\nTobissons recept från i våras: först\r\nskattesänkningar, sedan får vi se vad vi skall spara.\r\nMen nu har man gjort tillägget: först\r\nutgiftsökningar, sedan inkomstminskningar och\r\nsedan, längre fram i tiden, blir det besparingar.</pre><pre>När jag läste regeringsdeklarationen, blev jag\r\növerraskad över de många och stora utgiftslöftena.\r\nSåvitt jag kan se är det den dyraste gemensamma\r\nnämnaren som gäller som norm för utgiftspolitik\r\nför denna fyrpartiregering. Jag undrar var Anne\r\nWibble befann sig när dessa löften ställdes ut?</pre><pre>När man ser sig om bland statsråden, finner man\r\nminst ett dussin ministrar som skall höja utgifterna.\r\nSedan finns det en minister, Bo Lundgren, som gör\r\nallt för att sänka inkomsterna. Mellan dessa finns\r\nAnne Wibble, som skall foga samman de ökade\r\nutgifterna och de minskade inkomsterna till en\r\nstram och ansvarfull finanspolitik.</pre><pre>Anne Wibble sade själv i en intervju att det inte\r\nfanns plats i regeringsdeklarationen för att ange\r\nvilka nedskärningar som skall ske. I dag kan Anne\r\nWibble använda sin tid till att säga det som Carl\r\nBildt inte hann med på 48 minuter här i kammaren.</pre><pre>Låt mig få skicka med en rak fråga: Kommer det att\r\nbli två karensdagar i sjukförsäkringen för att\r\nfinansiera skattelättnaderna för aktiehandeln och\r\nandra inkomstminskningar som Bo Lundgren har\r\nlovat ut? När kommer i så fall karensdagarna? Eller\r\nhar Anne Wibble insett samma sak som Dagens\r\nNyheter har insett, vilket man skrev om i en ledare\r\nhäromdagen, att detta är fel väg att gå? Låt oss få\r\nveta hur det blir med alla planerade besparingar.</pre><pre>Till detta vill jag bara säga att fyrpartiregeringen\r\ninnebär en försvagning av finanspolitiken. Därför\r\nmåste riksdagens ställning snabbt stärkas när det\r\ngäller att ta ett helhetsansvar för finanserna. Odd\r\nEngström och jag har redovisat några tankegångar\r\nom detta i en artikel i dag i Dagens Nyheter. Odd\r\nEngström kommer i sitt anförande att tala mer om\r\ndet.</pre><pre>Min tredje fråga gäller skattepolitiken, närmare\r\nbestämt skattereformen. Det är många på vår sida\r\nsom frågar sig om uppgörelsen mellan folkpartiet\r\noch socialdemokraterna i fråga om skattereformen\r\nfortfarande gäller eller om den är uppriven. Det är\r\nsvårt att dra en bestämd slutsats av vad som står i\r\nregeringsdeklarationen. De formuleringar som\r\nfinns där väcker mer frågor än de ger svar och\r\ninformation.</pre><pre>På en punkt kan jag konstatera hur det förhåller\r\nsig. Folkpartiet har lämnat över skattepolitiken till\r\nen av skattereformens värsta kritiker, Bo Lundgren\r\ni moderata samlingspartiet. Det var den mannen\r\nsom hade 160 reservationer mot skattereformen\r\nnär den behandlades här i riksdagen. Med den\r\nmannen som skatteminister har ni verkligen satt\r\n''bocken till örtagårdsmästare''.</pre><pre>Vi socialdemokrater är mycket angelägna om att få\r\nett direkt besked från finansministern om hur det\r\nstår till med skattereformen. Har Bo Lundgren fått\r\nfritt fram för moderaternas skattepolitik, eller\r\nkommer han tvingas att glömma sina 160\r\nreservationer?</pre><pre>Jag tror att både riksdagen och svenska folket vill\r\nhöra ett klart besked från finansministern i denna\r\nfråga. Vi socialdemokrater är angelägna att få veta\r\nhur det står till, så att vi kan bestämma hur skall vi\r\nskall driva skattefrågorna i fortsättningen här i\r\nriksdagen. Det räcker inte, Anne Wibble, med att\r\nhänvisa till regeringsdeklarationen. Tala om vad\r\ndet är som ligger bakom de kryptiska\r\nformuleringarna!</pre><pre>Min sista fråga gäller arbetslösheten.</pre><pre>Vi befinner oss nu på botten av en internationell\r\nlågkonjunktur. Vi plågas samtidigt av sviterna efter\r\nden lånekarusell och den överhettning som banker\r\noch finansbolag höll i gång i slutet av 80-talet och\r\nsom underminerade ekonomin. Vi drabbas nu på\r\nsamma sätt som många andra länder av misstagen i\r\nfinansvärlden.</pre><pre>Här i Sverige har vi det senaste året vidtagit en rad\r\nåtgärder för att reparera skadorna och stärka\r\nekonomin: stabiliseringsavtalet är en viktigt del,\r\nskattereformen, EG-ansökan,\r\nvalutastabiliseringen genom ecu-anslutning, en stor\r\nsatsning på aktiv arbetsmarknadspolitik med\r\nutbildning och kompetenshöjning som bärande\r\nelement, en långsiktig energipolitik, avreglering av\r\njordbruket samt upprustning av vägar, järnvägar\r\noch broar för ett bättre transportsystem. Det är\r\nnågra exempel på allt det som har gjorts.</pre><pre>En del av detta ger redan resultat. Men de flesta\r\nåtgärderna kommer att ge resultat under de\r\nnärmaste åren. Det som nu är avgörande för att vi\r\nskall få i gång ekonomin är för det första att vi\r\nhåller vår kostnadsutveckling under kontroll, för\r\ndet andra att vi ökar produktiviteten och för det\r\ntredje att världsekonomin får fart igen.</pre><pre>Men det är också nödvändigt att runt om i\r\nsamhället återskapa framtidstron. Ni lovade en ny\r\nstart för Sverige, men det mest påtagliga som hänt\r\nefter valet är att pessimismen har ökat. Vem vågar\r\ntro på framtiden och investera när inte ens\r\nregeringen och den nya finansministern tror på\r\nframtiden?</pre><pre>På ett område håller ni på att skapa kaos. Det gäller\r\nbostadsbyggandet. Ert beslut att riva upp\r\nbostadsfinansieringen kommer att slå hårt mot\r\nbyggandet. Jag vill därför uppmana er: ompröva ert\r\nbeslut så att bostadsbyggandet kan hållas uppe.</pre><pre>Det är viktigt att det också blir fart på\r\ninvesteringarna i infrastruktur och på upprustning\r\nav skolorna och andra offentliga byggnader som vi\r\npåbörjade och där pengar finns avsatta. Det gäller\r\natt dessa pengar snabbt kommer i användning och\r\natt det skapas nya jobb.</pre><pre>Jag vill därför instämma i AMS-chefens förslag om\r\natt finna nya former för att driva på de olika\r\nmyndigheterna så att det skapas jobb för dem som\r\när arbetslösa. Pengarna finns. Se till att det blir fart\r\npå investeringarna!</pre><pre>Jag vill uppmana regeringen att inte slå in på den\r\nväg som borgerliga regeringar ute i Europa och i\r\nvåra grannländer har valt, att låta arbetslösheten gå\r\nupp. Arbetslösheten kan och skall bekämpas. Det\r\nbehövs en fortsatt aktiv arbetsmarknadspolitik.\r\nHär kan ni få fullt stöd från den socialdemokratiska\r\noppositionen. Arbetslösheten skall inte upp på\r\neuropeisk nivå. Vi skall fortsätta med en god svensk\r\narbetsmarknadspolitik.</pre><pre>Anf. 2 BERT KARLSSON (nyd):</pre><pre>Fru talman! Ärade riksdagsledamöter -- de som\r\nfinns här! Att stå här i talarstolen i riksdagen är för\r\nmig inte enbart nytt och spännande utan också helt\r\nklart en utmaning. Jag ser här möjligheter att\r\nförändra och att förbättra.</pre><pre>Naturligtvis har jag stora förväntningar på\r\nriksdagen och hoppas att förändringens vind även\r\nskall blåsa starkt här och att beslut framför allt inte\r\nskall stoppas på grund av personlig prestige och\r\nmaktlystnad utan bedömas efter sunt förnuft och\r\nefter vad som är det bästa för svenska folket.</pre><pre>Jag blev ganska orolig häromdagen när Mona\r\nSahlin berättade för mig att det tog tre år för henne\r\natt lära sig hur man skall nå fram med sina förslag.\r\nDet gäller att framställa dem på rätt sätt, och det är\r\ntydligen inte kvaliteten på förslagen som gäller utan\r\ntaktiken -- det måste naturligtvis vara fel. Men när\r\njag såg på TV häromkvällen där representanter för\r\nfackföreningsrörelsen beklagade sig över att det är\r\nför mycket demokrati i riksdagen, blev jag något\r\nlugnare.</pre><pre>Många har beskyllt oss i nydemokrati för att skapa\r\npolitikerförakt. Visst har vi sagt en och annan\r\növerdrift, men den stora orsaken till folkets\r\nmissnöje är väl ändå att politikerna före valet lovar\r\nganska mycket men efter valet är det litet si och så.\r\nOfta blir svaret efter valet: ''Vi skall utreda!'' Jag\r\nundrar vad de handikappade säger i dag som\r\nhäromdagen fick besked om att det inte blir\r\nnågonting. Pensionärerna har länge gått och undrat\r\noch inte minst idrottsrörelsen med sin moms.\r\nLikaså väntar gotlänningarna på lägre färjepriser.\r\nMånga undrar säkert: Skall Cuba ha u-hjälp?</pre><pre>Det är sådant här som skapar politikerförakt, men\r\ndet finns flera exempel: Penseraffären. Vem är\r\nboven: Nordbanken eller Penser? Eller tag det\r\nfrämsta exemplet, Allan Larsson. Han står väl för\r\nårhundradets lögn. Som finansminister visade han\r\nkurvor som ständigt pekade uppåt när han talade\r\nom Sveriges ekonomi. Han om någon borde väl\r\nveta bättre -- de enda kurvorna i dag som pekar\r\nuppåt är de för konkurser och antalet arbetslösa.</pre><pre>Ljugarbänken, som Bengt Westerberg talade om,\r\nhade inte räckt långt. Jag tror inte ens ett cirkustält\r\nfrån François Bronett hade varit rymligt nog, trots\r\natt det högt i tak när det gäller etik och moral i\r\nCirkus Scott.</pre><pre>Jag kan inte låta bli att undra varför just cirkus --\r\noch de till socialdemokratin knutna folkparkerna --\r\ninte är med när turistmomsen skall betalas. Erik\r\nÅsbrink motiverade den nya momsen med att alla\r\nskulle beskattas lika. För turistbranschen har den\r\nnya momsen inneburit en katastrof: Över 1 000\r\nföretag har tvingats till konkurs, 20 000 anställda\r\ninom hotell och restaurang har blivit utan jobb.</pre><pre>Turistmomsen är nog den dummaste skatt som\r\nnågonsin har införts. I stället för att ge staten mer\r\npengar har det blivit tvärtom -- statskassan har\r\nhittills förlorat flera miljarder. Och om detta var\r\nsamtliga borgerliga partier överens före valet! Att\r\nslopa turistmomsen är alltså rent av en bra affär för\r\nstaten. Det borde inte vara speciellt svårt att säga ja\r\ntill en reform som inte kostar någonting. Dessutom\r\nskulle arbetsmarknaden saneras och krogarna\r\nslippa betala personalen med svarta pengar -- så\r\nsker i dag i alltför stor utsträckning.</pre><pre>I rapporter från hela Turistsverige talas det enbart\r\nom katastrofsiffror. Liseberg, Sveriges största\r\nnöjespark, har jätteproblem. För Kolmårdens\r\ndjurpark, Boråsparken, Eskilstunaparken, Branäs\r\ni Värmland, Sälenfjällen och parker i Jämtland är\r\ndet likadant. På Gotland har turismen halverats på\r\ntvå säsonger. Det statliga företaget Sara Catering,\r\nsom sköter evenemangsarrangemangen i parkerna,\r\nhar minskat sin omsättning från 170 miljoner till 110\r\nmiljoner på ett år.</pre><pre>Att skylla på dåligt väder, som regeringen ofta\r\ngjorde, är rent absurt. Det var lika kallt och regnigt\r\ni Norge och Danmark, men där har turismen ökat\r\nmed 10 %. Att skylla på vädret är precis lika dumt\r\nsom att införa turistmomsen. Sanningen är att det\r\när för höga priser i Sverige.</pre><pre>Sverige har Europas högsta moms, Europas högsta\r\nbensinpris för turister -- märk väl för turister.\r\nItalien har högre priser men där har man speciellt\r\npris för turister. Och vi har de högsta matpriserna,\r\nde högsta priserna på hotell och restaurang.</pre><pre>Problemen var exakt desamma i Irland. I mitten av\r\n80-talet var turistnäringen där hårt drabbad. Men\r\ndär insåg regeringen för tre år sedan, efter attacker\r\nfrån turistnäringen, att man måste göra någonting,\r\noch det gjorde man. Där infördes den nivå som vi\r\nhade innan vi höjde momsen. Och vips\r\nfördubblades turistomsättningen i Irland. Det är\r\nprecis det här receptet som vi måste tillämpa för\r\nSverige. Vi tävlar inte på samma villkor. Det är\r\nungefär som att skicka en tennisspelare till\r\nWimbledon med en pingisracket. Vi förstår att det\r\ninte går att spela tennis med det.</pre><pre>Momsen på inrikes resor är ett annat exempel på\r\ndumhet. Skall man åka till Storlien köper man\r\nnaturligtvis en biljett till Norge för att på så sätt\r\nslippa momsen. Detsamma gäller om man skall åka\r\ntill Helsingborg eller Malmö. Då köper man biljett\r\ntill Helsingör resp. Köpenhamn och slipper på så\r\nsätt momsen. Och detta gör även statliga företag.</pre><pre>Även inrikesflyget har blivit så dyrt att vanliga\r\nmänniskor inte har någon som helst möjlighet att\r\nflyga, trots att det ofta är dessa som får vara med\r\noch betala. Det är ofta statligt anställda och\r\nfackföreningsfolk på kurs och naturligtvis också\r\nindustrins folk som flyger. Men det är de enda som\r\nfaktiskt har råd. En resa mellan Skövde och\r\nVilhelmina kostade mig 6 540 kr. Det är ungefär\r\nlika mycket som det kostar att åka till Florida 14\r\ndagar med hotell och allt betalt. Man kan förstå att\r\ndet inte är speciellt många som väljer Vilhelmina.</pre><pre>På tal om konferenser: Om vi skall kunna rädda\r\nden svenska konferensmarknaden ser jag det som\r\nhelt nödvändigt att slopa avdragsrätten för\r\nföretagen, precis som i USA, med den\r\nkostnadsutveckling som vi har haft i Sverige. Men\r\nnaturligtvis kan detta ändras om vi får en annan\r\nkostnadsbild. Det kommer inte att finnas en enda\r\nkonferensanläggning kvar i framtiden om vi inte\r\ngör detta. Jag är naturligtvis emot sådan här\r\nstyrning, men det här är tyvärr det enda sättet att\r\nrädda branschen. Och det är bråttom. Det är på väg\r\natt bli en kollaps i turistnäringen.</pre><pre>Klart är ju att man inte kan stänga gränserna,\r\nförbjuda charterresor och inte heller stoppa\r\nfärjorna. Dessutom kan man naturligtvis inte\r\nstoppa brobygget. Det tycker inte jag.</pre><pre>Men vi måste vidta åtgärder och det finns åtgärder\r\nsom vi kan tillgripa för att få svenskarna att stanna\r\ni Sverige och för att få utlänningar att komma till\r\noss. Sverige har ju jättemycket att erbjuda. Det\r\ngäller att utnyttja detta och att marknadsföra\r\nSverige.</pre><pre>Sveriges turistråd fick förra året 123 milj.kr. Vad\r\ngjorde man med dessa pengar? Jo, man använde 32\r\nmilj.kr. till marknadsföring -- resten gick till\r\nbyråkratin! Jag kan försäkra er att på det sättet får\r\nvi inga turister.</pre><pre>Jag vill bara ta upp Danmark som exempel på hur\r\nvi ser på näraliggande länder som vi kan få turister\r\nifrån. Man satsade 3 milj.kr. på Danmark. Stena\r\nLine satsade ensamt 4 milj.kr. på att få svenskar att\r\nåka till Danmark. Våra grannländer har en annan\r\nprioritering när det gäller turism, och det ger också\r\nresultat.</pre><pre>Det är dags för en ny svensk turistpolitik och för\r\nkrafttag för att vi skall få glädje av den stora kaka\r\nsom ändå finns i världen. I dag får vi in ca 22\r\nmiljarder kronor medan vi lägger ut 50 miljarder\r\nkronor. Det säger allt om hur det står till.</pre><pre>Vi måste nu ta turismen på allvar och förstå\r\nturismens betydelse både för sysselsättningen och\r\nför skatterna. Turismen är ju dessutom en av de få\r\nnäringar som kan ge pengar till dåligt utvecklade\r\nindustriområden. Den kan ge möjligheter till en\r\nlevande glesbygd och göra det möjligt för\r\nmänniskor där att bo kvar och utveckla\r\nhembygden. Detta är också nödvändigt med tanke\r\npå de glesbygdskommuner som har gått in med\r\nkommunal borgen och där riskerna för stora\r\nförluster är uppenbara.</pre><pre>Turistbranschen vill inte ha AMS-hjälp och andra\r\nstatliga bidrag. Den vill klara sig själv, men den\r\nmåste få ordentliga förutsättningar.</pre><pre>Det är nödvändigt att politikerna -- precis som\r\ndirektörerna i näringslivet -- går ut i näringen och\r\nlyssnar -- ja, t.o.m. pryar! Det kunde Saab-chefen\r\ngöra, och då borde vi i riksdagen också kunna klara\r\nav det.</pre><pre>Vi måste nu anstränga oss ordentligt för att rädda\r\nsituationen. Det räcker inte med att ge\r\ninlandsbanan ytterligare ett år eller med att sänka\r\nturistmomsen från 23,5 till 18 %. Detta är ett hån\r\nmot en hel bransch, och det kommer att visa sig\r\nvilka konsekvenserna blir. Staten får bara gå in i\r\nandra former.</pre><pre>Vad kan vi då göra? Jo,</pre><pre>q  turistmomsen måste slopas helt, och då inte\r\nenbart på cirkus och på folkparksintäkter, utan på\r\nallt som har med turism att göra. Man måste gå\r\ntillbaka till det som gällde före skattereformen.</pre><pre>q  Momsen på restauranger och hotell måste\r\nhalveras som det var innan höjningen. Sprit måste\r\nockså bli billigare och det är tydligen fler än jag som\r\när av samma åsikt.</pre><pre>q  Inför tax-free till Gotland för att få ned\r\nbiljettpriserna till en rimlig nivå. En barnfamilj\r\nbetalar i dag 2 540 kr. Den rimliga kostnaden borde\r\nvara 500 kr.</pre><pre>q  Vi måste också rucka på strandskyddslagen och\r\ntillåta byggen i större utsträckning vid de svenska\r\nsjöarna. I dag investeras varje år över 1 miljard i\r\nMedelhavsländerna.</pre><pre>Anf. 3 TALMANNEN:</pre><pre>Jag vill erinra talaren om att den överenskomna\r\ntaletiden är tio minuter.</pre><pre>Anf. 4 BERT KARLSSON (nyd):</pre><pre>Fru talman! Då är min taletid snart slut. Jag har\r\nlitet kvar, men det får jag ta igen senare.</pre><pre>Anf. 5 TALMANNEN:</pre><pre>Jag vill meddela att den medgivna taletiden är ute.</pre><pre>Anf. 6 BERT KARLSSON (nyd):</pre><pre>Fru talman! Jag vill bara ställa en sista fråga, och då\r\nvänder jag mig speciellt till Bengt Westerberg och\r\nfolkpartiet liberalerna: Är prestigen viktigare än\r\nhela Sveriges turistnäring? Hur många svenska\r\nföretag skall behöva gå i konkurs innan det är dags\r\natt inse hur allvarligt läget är?</pre><pre>Anf. 7 LARS-OVE HAGBERG (v):</pre><pre>Fru talman! Valresultatet kan betraktas som en\r\npolitisk vridning till höger. Nu borde mungiporna\r\npeka uppåt på kapital och regering, men icke,\r\nbörsen tar inga glädjeskutt över den borgerliga\r\nstarten. Det visar sig att ''Ny start för Sverige'' har\r\nblivit en trög start för borgarregeringen.</pre><pre>Valet visade även hur viktigt det är för\r\narbetarrörelsen och hela vänstern att återerövra\r\nfrihetsbegreppet. Visst är högerns frihetstankar\r\nberättigade vad gäller statens överförmynderi och\r\npolitikers klåfingrighet med människors\r\nvardagsval, men högern erbjuder ju knappast\r\nnågon lösning för den lilla människans maktlöshet\r\nmot den väldiga anonyma marknaden.</pre><pre>Det är inte bara för att jag är från Dalarna som jag\r\nkan instämma i mycket av det som Bert Karlsson\r\nsade om turismen. Det är ganska intressant att Bert\r\nKarlsson tog upp detta med politikerförakt.\r\nKommer ny demokrati och Bert Karlsson att stödja\r\nde krafter i kammaren som vill att politikerna skall\r\nbesluta över mindre? Först ger man löften i\r\nvalrörelsen och sedan kommer man hit och menar\r\natt det är marknaden som skall styra. Det är ju\r\negentligen detta som utgör grundvalen för\r\npolitikerföraktet, att människor ser att politiker\r\ninte själva bestämmer. Vi får se vad Bert Karlsson\r\noch ny demokrati kommer med, om det bara rör sig\r\nom fagert tal och om ni sedan i alla fall faller in i\r\nden rollen.</pre><pre>Fru talman! Hur kan nu regeringens aviserade\r\npolitik klara de stora huvuduppgifterna för\r\nekonomin i vårt land? Var finns de offensiva\r\ninsatserna för en ny industrialisering av Sverige?\r\nDen interna devalveringen, dvs. sänkta\r\narbetsgivaravgifter, som var receptet för Ny start\r\nför Sverige har ju inte direkt uppsatts först på\r\ndagordningen och den återfinns inte heller i\r\nregeringsdeklarationen. Men verkligheten talar\r\nnaturligtvis för att en koncentration på företagens\r\nkonkurrenskraft i första hand inte är lönerelaterat.\r\nLönekostnaderna i vårt land per producerad enhet\r\när låg och under 1980 års nivå.</pre><pre>En interndevalvering skulle bara skjuta problemen\r\nframför oss. Det omvandlingstryck som vi nu har i\r\nnäringslivet kan leda till förnyelse av svensk\r\nindustri. En sådan omvandlingsprocess kan\r\nsaboteras om regeringen har öppna svängdörrar för\r\nSAF-intressena. Sänkta arbetsgivaravgifter i\r\nkrisföretag och lönenedpressning löser inga\r\nproblem. Det är nya investeringar som behövs i\r\nframtidsbranschen.</pre><pre>Hanteringen av löntagarfonderna är\r\nhäpnadsväckande. Regeringen är ju verkligen ute\r\npå svag is när man skall dela ut\r\nlöntagarfondskapital till allemansfondsspararna.\r\nEftersom fonderna inte längre uppfyller sitt\r\nursprungliga syfte -- investeringar och inflytande\r\nför de anställda eller bidra till pensionerna -- är det\r\nenda raka att använda fondkapitalet till\r\ninfrastrukturinvesteringar. Att göra sådana\r\ninvesteringar vore i linje med fondernas\r\nursprungliga syfte att gynna investeringar. Det\r\nligger mycket i socialdemokraternas och\r\nmoderaternas gemensamma utspel i Göteborg.</pre><pre>Var finns då insatserna för ökad produktivitet och\r\ndemokratisering av arbetslivet? Hur skall man\r\nkunna uppnå ökad produktivitet utan att de\r\nanställda får utveckla sina arbetsuppgifter och\r\norganisera arbetet i nya former i en bra\r\narbetsmiljö? De arbetande ses tydligen av den nya\r\nborgerliga regeringen som ett hinder i stället för en\r\ntillgång som kan bidra till att sätta fart på Sverige.\r\nEkonomisk demokrati är tydligen ett begrepp som\r\ninte finns i regeringens ordförråd.</pre><pre>Regeringen har presenterat en rivstart i\r\nomfördelningspolitiken. Regeringspartiernas nära\r\nkompisar gynnas på bekostnad av lönearbetarna.\r\nFör mig är det en gåta hur detta skall kunna gynna\r\nekonomins utveckling i Sverige. Regeringen har\r\naviserat ett borttagande av omsättningsskatten på\r\naktier och av förmögenhetsskatten på arbetande\r\nkapital, lindrigare kapitalbeskattning och\r\narvsbeskattning samt ett slopande på sikt av hela\r\nförmögenhetsbeskattningen.</pre><pre>Däremot skall det bli försämringar i sjuk- och\r\narbetsskadeförsäkringarna. Man skall pröva med\r\ntvå karensdagar och göra en översyn av\r\nföräldraförsäkringen, vilken enligt de borgerliga\r\nförslagen inte kan leda till någon förbättring.\r\nVidare skall man slopa avdragsrätten för\r\nfackföreningsavgifter, höja egenavgifterna i\r\narbetslöshetsförsäkringen och höja strejkböterna.\r\nÄr det möjligt att i en marknadsekonomi skapa\r\nvälfärd för alla när klass- och inkomstklyftorna i\r\nsamhället ökar? Nej, finansministern, även de\r\ngamla liberalerna under seklets början insåg att\r\nojämn inkomstfördelning inte skapar ekonomisk\r\nharmoni och jämvikt.</pre><pre>Finns det över huvud taget något hopp om att\r\nregeringens nyliberala politik skall kunna leda till\r\nfull sysselsättning när inget annat land med\r\nnyliberalt styre har kunnat uppnå det målet?</pre><pre>AMS har nu kommit med en rapport som pekar på\r\nen arbetslöshet nästa år uppemot 4,5 %, samtidigt\r\nsom AMS resurser räcker till att ta hand om 3 % av\r\nde arbetsföra. Vi befinner oss i ett läge som är\r\nkatastrofalt.</pre><pre>Jag noterar att de förslag som framskymtar från\r\nregeringsrepresentanter har stor likhet med de\r\nförslag som vänsterpartiet lade fram under vårens\r\nriksdagsarbete:</pre><pre>-- Ett snabbt igångsättande av investeringar i sådan\r\ninfrastruktur som järnvägar, vägar, broar,\r\ntelekommunikationer m.m.</pre><pre>-- Man vill starta ett ROT-program för ombyggnad\r\noch renovering av angelägna projekt.</pre><pre>-- Man skall göra insatser för omsorg och\r\nutbildning.</pre><pre>-- AMS skall omedelbart få erforderliga medel.</pre><pre>Är det kanske en yttring från regeringens\r\nvänsterflygel? Vi avvaktar med spänning\r\nregeringens förslag. I alla fall innehåller det mycket\r\nangelägna projekt som kan ge arbete även för\r\nframtiden.</pre><pre>Studerar man regeringsdeklarationen finner man\r\natt den regionalpolitiska obalansen kan tillta.\r\nÅtstramningar i den offentliga verksamheten, i\r\nkommun och landsting, får enorma konsekvenser\r\nför glesbygden. I utsatta områden där industrin inte\r\nvill investera utan hellre lägger ned ger ju inte\r\nregeringspolitiken något hopp. Exemplet från\r\nNorrbotten och ASSI visar att utsatta regioner\r\nfrämst får försvaras genom en ordentlig\r\nopinionsbildning och rörelse bland folket. Det är\r\nglädjande och även imponerande att ta del av\r\nkampen för jobben i ASSI. Det är alltid värt att\r\nkämpa för arbete och människovärde. Som\r\nparentes kan jag också nämna att jag ser en\r\nglädjande aktivitet från socialdemokratisk sida,\r\nnaturligtvis främst efter den 15 september.\r\nVänsterpartiet ser inte heller någon anledning att\r\nsälja ut de väl fungerande statliga företagen som\r\nspelar en betydelsefull roll för regionalpolitiken,\r\nt.ex. SSAB. Det borde egentligen vara regeringen,\r\nsom har det yttersta ansvaret för förvaltningen, som\r\nser till att branscherna får sådana signaler att de\r\ninvesterar för framtiden. Det är en uppenbar fara\r\natt den borgerliga regeringen litar enbart till\r\nmarknadens villkor. Det är helt klart att det för\r\nSveriges del inte blir några särskilda vinster eller\r\nfördelar genom medlemskap i EG. Ytterst handlar\r\ndet om att skapa en slagkraftig ekonomi i Sverige.\r\nDen borgerliga regeringen har förlorat den första\r\nronden genom att ställa de många lönearbetarna\r\nutanför projektet. Man har lastat bördorna på\r\nlönearbetarna och gynnat de välbeställda och fört,\r\nsom en arbetskamrat till mig utanför detta hus sade,\r\ndirektörspolitik. Utvecklingen visar att 90-talets\r\nproblem inte kan lösas med en nyliberal inriktning.\r\nAlla de länder som har tillämpat modellen har stora\r\nproblem med arbetslöshet, inkomster, sociala\r\nklyftor och annat som följt i spåren.</pre><pre>En frihetlig och demokratisk socialism har sin givna\r\nplats under 90-talet. Det krävs en politik för att\r\nmänniskor och miljö skall leva i fred med varandra,\r\nen politik för att minska klasskillnader och sociala\r\nskillnader och för att skapa jämlika relationer\r\nmellan människor, t.ex. mellan kvinnor och män.\r\n90-talets problem kan bara lösas om människor ges\r\nmöjlighet att själva utforma sin egen vardag och om\r\nde samtidigt, tillsammans med andra, har ett direkt\r\ninflytande på samhällets utveckling i\r\nbostadsområdet och på arbetsplatsen och när det\r\ngäller de lagar och regler som skall gälla för miljön\r\noch samhället i övrigt. Över huvud taget kan inte\r\nframtidens människor underordna sig en marknad\r\ndär den enda valmöjligheten är underordning.\r\nMänniskovärdet kräver inflytande på alla områden.\r\nDet är ingen politisk retorik från det förgångna,\r\nsom statsministern påstod häromdagen.</pre><pre>Fru talman! Rättvisebegreppet, jämlikheten och\r\nsolidariteten kommer att ha avgörande betydelse\r\nför den politiska utvecklingen.</pre><pre></pre><pre>Anf. 8 Finansminister ANNE WIBBLE (fp):</pre><pre>Fru talman! Jag får tacka Allan Larsson för\r\nlyckönskningarna.</pre><pre>I måndags kom arbetsmarknadsstyrelsen med sin\r\nprognos över utvecklingen på arbetsmarknaden.\r\nDet pressmeddelande som lämnades har rubriken:\r\n''4,5 % arbetslösa efter sommaren 1992''. Den\r\nförsta meningen i pressmeddelandet lyder: ''Läget\r\npå arbetsmarknaden försämras snabbt och styrkan\r\ni nedgången blir den värsta sedan 1930-talet.''</pre><pre>Om man räknar samman vad AMS säger om antalet\r\nöppet arbetslösa, antalet personer i olika former av\r\narbetsmarknadspolitiska åtgärder enligt AMS\r\nbedömning och minskningen av utbudet av\r\narbetskraft, därför att många inte bryr sig om att\r\nsöka arbete när det ändå inte finns något, blir\r\nresultatet enligt AMS att 8 % av arbetskraften\r\nnästa år kommer att sakna ett riktigt arbete. För\r\nunga blir det ännu värre -- mer än 10 % arbetslösa\r\nenligt AMS bedömning.</pre><pre>Detta är, fru talman, arbetsmarknadsstyrelsens\r\ndom över den socialdemokratiska politiken. Så är\r\ntillståndet i svensk ekonomi efter nio års\r\nsocialdemokratiskt styre -- det är ett svart hål som\r\nsocialdemokraterna lämnar efter sig.</pre><pre>Sverige har haft ekonomiska problem under hela\r\n1980-talet. Vi har haft låg tillväxt och låg\r\nproduktivitetsökning. I själva verket har ökningen\r\nav den viktiga produktiviteten, produktionen per\r\ntimme alltså, varit mindre under 80-talet än vad den\r\nvar under det som kallas för det dåliga 70-talet. Den\r\nhar varit mindre än 1 % per år.</pre><pre>Under de senaste åren har även sysselsättningen\r\nrasat. Sedan slutet av 1989 har nästan 100 000 jobb\r\nförsvunnit i svensk industri och ännu fler totalt sett.\r\nSysselsättningen inom industrin fortsätter att rasa,\r\noch nu tillkommer också ett kraftigt ras inom\r\nbyggnadssysselsättningen.</pre><pre>Sammantaget betyder detta att den totala\r\nproduktionen i Sverige står helt stilla. Under en\r\ntreårsperiod, 1990--1992, skapas inte en enda krona\r\nmer resurser i Sverige. Det finns naturligtvis olika\r\nbedömningar om 1992. Det har ju ännu inte börjat.\r\nVissa talar om plus och andra talar om minus. Jag\r\nvill gärna markera att även de prognoser som visar\r\nplus för den totala produktionen nästa år är dystra\r\nprognoser: sjunkande sysselsättning, stigande\r\narbetslöshet och sjunkande utnyttjande av vår\r\nkapacitet över huvud taget. Detta kallas ekonomisk\r\nstagnation och visar att Sverige är unikt.</pre><pre>Allan Larssons berömda vändpunkt, som han\r\ntalade om under valrörelsen, avslöjas i all sin\r\nnakenhet. Den var en ren och skär valbluff. Inte\r\nheller är detta mycket allvarliga läge i svensk\r\nekonomi något generellt fenomen i alla länder.\r\nLäget är unikt dåligt i Sverige.</pre><pre>Jag tycker att det räcker med ett exempel för att\r\nillustrera det hela. Industriproduktionen i Sverige\r\nhar under de senaste åren minskat med 12 %.\r\nUnder samma tid har industriproduktionen i de\r\neuropeiska OECD-länderna ökat med 5 % -- minus\r\n12 för Sverige och plus 5 för de andra. Det handlar\r\nalltså inte enbart om en internationell\r\nlågkonjunktur. Ett viktigt skäl till att Sverige halkar\r\nefter är att vi har hemmagjorda problem.</pre><pre>Fru talman! Det är viktigt att ha den här\r\nbakgrunden klar för sig, därför att analysen av\r\nnuläget och orsakerna till detta är avgörande för\r\ninriktningen av den framtida ekonomiska politiken.\r\nDen som väljer att tro, mot bättre vetande skulle\r\njag vilja påstå, att den svenska ekonomin bara har\r\ns.k. vanliga konjunkturproblem och därmed slår sig\r\ntill ro och väntar på en internationell\r\nkonjunkturuppgång är ansvarslös. Ekonomisk\r\npolitik handlar inte om att kunna göra prognoser\r\nom vad som händer nästa månad eller nästa kvartal.\r\nDen ekonomiska politiken måste bygga på en\r\nlångsiktig strategi. Får jag fråga Allan Larsson, som\r\nenligt egen uppgift inte skulle klanka så mycket på\r\nregeringens politik, om han inte vill ha tillfället i akt\r\noch tala om vilken lösning socialdemokraterna\r\nskulle vilja anbefalla med anledning av de problem\r\nsom socialdemokraterna själva har skapat?</pre><pre>Regeringen har en framtidsstrategi. Jag vill påstå\r\natt vår strategi är den enda som har förutsättningar\r\natt lyckas, och jag vill också påstå att vår politik\r\nkommer att lyckas. Problemen går att lösa, så att\r\nantalet arbeten ökar här hemma, företagen blir\r\nlönsamma och anställer folk, produktivitet och\r\ntillväxt kommer i gång, inkomsterna ökar och\r\nresurser skapas för bättre sjukvård, bättre\r\näldrevård och trygga pensioner -- kort sagt allt det\r\nsom behövs för att vi som vill bo och arbeta här i\r\nSverige kan göra det och också få det bättre. Jag\r\nlovar inte att det skall gå vare sig lätt eller\r\nsmärtfritt. Att fylla igen det svarta hål som\r\nsocialdemokraterna lämnar efter sig blir mödosamt\r\noch tar tid, men det kommer att lyckas.</pre><pre>Spjutspetsen i vår politik är de mindre och\r\nmedelstora företagen. De kommer att vara\r\nstrategiska i den politik som regeringen skall driva.</pre><pre>De stora företagen i allt väsentligt växer utomlands,\r\noch det är naturligt och bra i dagens\r\ninternationaliserade värld. Om industri och annan\r\nkonkurrensutsatt verksamhet skall kunna växa i\r\nSverige -- det är här som vi bor, och det är här som\r\nvi vill jobba -- måste det ske i de mindre och\r\nmedelstora företagen.</pre><pre>Det som regeringen skall göra är att lägga om den\r\nekonomiska politiken så att det skapas\r\nförutsättningar för expansion och framtidstro hos\r\nsmåföretagen, och det kräver faktiskt en lång rad\r\nbetydelsefulla förändringar.</pre><pre>Vi skall ta bort skatten på det arbetande kapitalet.\r\nVi skall skattemässigt underlätta småföretagens\r\nförsörjning med riskkapital, så att de kan investera.\r\nVi vill ta bort en mängd diskriminerande regler,\r\nminska krångel och onödig byråkrati, förbättra\r\ntransportsystemet och utbildningssystemet och\r\navskaffa löntagarfonderna. Vi vill uppmuntra\r\nprivat sparande, eftersom det är en förutsättning\r\nför privat ägande, som i sin tur är en grundläggande\r\nförutsättning för privat företagsamhet. Om man\r\ninte förstår det sambandet har man inte\r\nförutsättningar att skapa vettiga förutsättningar för\r\nprivata företag.</pre><pre>Vi skall också öppna den del av den svenska\r\nekonomin som i dag är nästan monopoliserad, dvs.\r\nden offentliga tjänsteproduktionen, så att privata\r\nföretag ges en chans där. Och vi skall självklart se\r\ntill att Sverige blir medlem i EG, så att våra\r\nsmåföretag får en chans att konkurrera på lika\r\nvillkor med franska, tyska, engelska och andra\r\nföretag.</pre><pre>Vi vill kort sagt uppmuntra företagandet. Jag\r\ntycker att det är bra om fler människor vill starta\r\nföretag och driva företag. Det är t.o.m. bra om\r\nföretagen är lönsamma och går med vinst. Det blir\r\nnämligen tryggare jobb i lönsamma företag.</pre><pre>Fru talman! Jag såg i gårdagens Aftonbladet att den\r\nsocialdemokratiska riksdagsledamoten Lars\r\nHedfors anser att sänkta skatter för företagare är\r\norättvist, eftersom det gynnar kapitalister på\r\nlöntagarnas bekostnad. Allan Larsson har drivit\r\ndenna tes under valrörelsen. Även Lars-Ove\r\nHagberg tog upp detta i dag. Detta illustrerar hur\r\nsocialdemokrater och vänsterpartister ser på\r\nföretagare -- negativt och med misstänksamhet. Jag\r\nvet inte riktigt vad småföretagare är för slags\r\nkonstiga djur i den socialdemokratiska\r\nföreställningsvärlden. Men det är alldeles\r\nuppenbart att de inte har den ringaste likhet med\r\nskomakaren i Gamla stan, med\r\nbensinmacksföreståndaren i Värnamo, med\r\ndaghemsföreståndaren på det privata dagiset i\r\nNacka eller med sågverksägaren utanför Luleå. Jag\r\nmåste uppriktigt beklaga att socialdemokrater och\r\nvänsterpartister har så litet kontakt med\r\nverkligheten att de inte inser att det är bara\r\nlönsamma företag som ger riktiga och stabila jobb.</pre><pre>Att sänka skatter och avreglera offentlig\r\nverksamhet är ganska lätt och för en folkpartist en\r\nangenäm uppgift. Det svåra är att samtidigt\r\ngenomföra de minskningar i statens utgifter som\r\nmed nödvändighet krävs.</pre><pre>Underskottet i statens budget är som alla vet redan\r\nstort. Och det växer mycket snabbt. Även i fråga\r\nom budgeten måste jag konstatera att\r\nsocialdemokraterna har lämnat efter sig ett svart\r\nhål. Det låg, för att säga sanningen, en hel del\r\nobetalda räkningar på finansdepartementet.\r\nNordbanken är ett exempel, obetalda notor för\r\nbeställningar från försvarsindustrin ett annat.\r\nNödvändiga satsningar på arbetsmarknadspolitiska\r\nåtgärder måste också skrivas på\r\nsocialdemokraternas konto, liksom ett bastant och\r\nstadigt växande utgiftstryck i de olika\r\ntransfereringssystemen.</pre><pre>En del av budgetunderskottet hänger ihop med den\r\nstillastående ekonomin. När hela produktionen står\r\nstilla står även statens inkomster stilla, och man får\r\nsamtidigt ökande utgifter för\r\narbetslöshetsbekämpningen.</pre><pre>En annan del av budgetunderskottet hänger ihop\r\nmed de snabbt stigande utgifterna för\r\nsocialförsäkringssystemen. De är av strukturellt\r\nslag och skapar ett ständigt utgiftstryck och bidrar\r\ndessutom till en dåligt fungerande ekonomi och\r\nsvag tillväxt.</pre><pre>Om alla utgifter bara skulle rulla på enligt gällande\r\nregelsystem skulle endera av två saker inträffa.\r\nAntingen skulle man få ett ännu snabbare växande\r\nbudgetunderskott som skulle driva upp priser och\r\nräntor, vilket skulle försämra tillväxtmöjligheterna\r\nytterligare. Det skall vi inte ha. Eller också skulle\r\ndet här utgiftstrycket driva fram fortsatta\r\nskattehöjningar. Det skall vi inte heller ha.</pre><pre>Få saker är enligt min mening så farliga och skadliga\r\nför den svenska ekonomins utvecklingskraft som\r\nhöjda skatter. I stället skall vi gå den motsatta\r\nvägen, dvs. vi skall målmedvetet och kontinuerligt\r\nsänka skatterna. Därför är det en viktig uppgift för\r\nden nya regeringen att också sänka statens utgifter.</pre><pre>I regeringsförklaringen står det att statens utgifter\r\nredan i budgetpropositionen 1992, dvs. i januari\r\nnästa år, skall minskas med 10--15 miljarder kronor.\r\nOch det kommer att krävas betydande belopp i\r\nminskningar av statens utgifter även i 1993 års\r\nbudget och i 1994 års budget och säkert även\r\ndärefter.</pre><pre>Storleksordningen på utgiftsminskningarna är inte\r\ntagna ur luften utan hänger samman med att vi är\r\növertygade om att det krävs sänkta skatter på i\r\nstorleksordningen 10 miljarder kronor per år för att\r\nSverige skall bli en fullvärdig medlem i EG, för att\r\nklara den internationella konkurrensen och för att\r\nha kvar jobb i landet.</pre><pre>Med hänsyn till att läget nu är ganska dystert, mer\r\ndystert än vad många anade, blir det än viktigare att\r\nsnabbt komma i gång med den tillväxtbefrämjande\r\npolitiken. Det betyder att ett antal viktiga\r\nskattesänkningar inte kan vänta till\r\nbudgetpropositionen i januari utan måste komma\r\nredan i höst. Därför måste också en del besparingar\r\nkomma i höst. Regeringen kommer därför redan\r\nunder hösten att återkomma till riksdagen med\r\nförslag till både lägre skatter och minskade utgifter.</pre><pre>Det är, fru talman, också svaret på Allan Larssons\r\nandra fråga, dvs. att det kommer att läggas fram\r\nförslag redan i höst om att minska statens utgifter.</pre><pre>Fru talman! Sammanfattningsvis är den min\r\nuppfattning att läget för både ekonomin som\r\nhelhet, arbetslösheten och statens budget är värre\r\nän anat. Därför krävs det en snabb och kraftfull\r\nförändring av den ekonomiska politiken. Med den\r\nkursändring som regeringen har lagt fast i\r\nregeringsförklaringen kommer problemen att\r\nlösas. Det tar lite tid, men det kommer att lyckas.\r\nSocialdemokraterna har gjort den svenska\r\nekonomin till ett svart hål. Vi skall fylla det med\r\nlönsamma företag som ger riktiga jobb. Detta är\r\ngrundidén i regeringens ekonomisk-politiska\r\nstrategi.</pre><pre>Jag skall sedan besvara de frågor som har ställts.\r\nAllan Larsson frågade först hur vi skall lägga upp\r\npolitiken för att få majoritet. Mitt svar är mycket\r\nenkelt. Precis som socialdemokratiska\r\nminoritetsregeringar har gjort kommer vi att lägga\r\nfram förslagen i riksdagen. Sedan får de behandlas\r\ndär på sedvanligt sätt. Allan Larssons andra fråga\r\nhar jag redan besvarat, dvs. att vi skall genomföra\r\nbesparingar och skattesänkningar samtidigt -- inga\r\nofinansierade skattesänkningar.</pre><pre>Allan Larssons tredje fråga gällde skattereformen.\r\nGrundinslagen ligger fast. Men jag måste erkänna\r\natt frågan var en aning magstark för att komma från\r\ndet parti som har brutit en av de grundläggande\r\nprinciperna, nämligen den om den enhetliga\r\nmomsen. Jag skall emellertid svara på frågan ändå.\r\nVi skall göra en del förändringar för att förbättra\r\nför småföretagen och för att se till att vi inte har en\r\nkapitalskattenivå som innebär att pengar rinner ut\r\nur landet och att jobben försvinner från Sverige. Vi\r\nskall sänka det totala skattetrycket.</pre><pre>Till Bert Karlsson vill jag först säga att det är bra\r\natt läsa även dementier. I fråga om handikappade\r\nhar det trumpetats ut på många håll att det blir en\r\nreform. Det har dementerats av dem som sade\r\nmotsatsen. Det är alltså helt självklart att det\r\nkommer en handikappreform.</pre><pre>Med all respekt för turistnäringen, Bert Karlsson,\r\ntror jag faktiskt att det behövs ett mer samlat grepp\r\nför att lösa de problem som socialdemokraterna har\r\nlämnat efter sig.</pre><pre>Slutligen vill jag, fru talman, fråga Allan Larsson\r\nen enda sak. Socialdemokraterna lämnar efter sig\r\nett läge där arbetslösheten närmar sig 30-talsnivåer\r\nenligt arbetsmarknadsstyrelsens prognoser. Vad\r\nhar ni för strategi för att lösa dessa problem. Eller\r\ntänker ni bara sitta och vänta?</pre><pre>Anf. 9 ALLAN LARSSON (s) replik:</pre><pre>Fru talman! Jag börjar med att ta upp frågan om\r\nde offentliga finanserna.</pre><pre>När socialdemokraterna tog över regeringsmakten\r\n1982 var det när det gäller de offentliga finanserna\r\nett stort underskott -- ungefär 7 % av den samlade\r\nproduktionen. Så stort var alltså underskottet.\r\nStatsfinanserna motsvarade ungefär 12 % av den\r\nsamlade produktionen. Så såg det ut då.</pre><pre>De stora underskotten ledde till räntekostnader för\r\nstaten. Men genom en hårdhänt utgiftsprövning\r\noch också genom den tillväxt som vi uppnådde\r\nunder 80-talet kunde vi komma till rätta med de\r\nproblemen.</pre><pre>Nu har vi en konjunkturnedgång, och det känns när\r\ndet gäller statsinkomsterna. Vi har nu ett\r\nunderskott, och det är exakt lika stort som de\r\nräntekostnader som vi har från den period som ni\r\nhade ansvaret för. 60 miljarder är den räntebörda\r\nsom vi betalar för underskotten från den tiden. Det\r\nmotsvarar ungefär 4 % av\r\nbruttonationalprodukten, BNP. Men om vi ser till\r\nde offentliga finanserna som helhet och räknar in\r\nsocialförsäkringssektorn och kommunernas\r\nekonomi, som är ett kommunicerande kärl i många\r\navseenden, har vi ett överskott. Sverige är ett av få\r\nländer i det avseendet. Enligt OECDs beräkningar\r\när det Sverige och Japan som nästa år kan visa på\r\növerskott i de offentliga finanserna. Det är något\r\nannat än det som vi tog över 1982, då de offentliga\r\nfinanserna visade på ett betydande underskott.</pre><pre>Vari består de ekonomiska problem som vi har i\r\ndag? Ja, vi har en internationell lågkonjunktur.\r\nMen vi har också problem som hänger samman med\r\ndet sena 80-talets utsvävningar inom finansvärlden.\r\nDe drev upp utlåningen. De drev upp aktiviteten i\r\nekonomin. De skapade också en lång rad problem.\r\nDet skulle vara intressant att höra Anne Wibble\r\nsäga något om sambanden mellan de problem som\r\nvi brottas med och det som hände på den här\r\nmarknaden. Det var kanske inte politiken utan\r\nsnarare bristen på åtgärder, i form av att vi inte grep\r\nin på detta område, som skapade många av\r\nproblemen. Det kan vara en viktig nyans i den här\r\ndiskussionen.</pre><pre>Avslutningsvis vill jag säga följande. Anne Wibble\r\ntalar om arbetslösheten. Men då vill jag framhålla\r\natt det unika med Sverige är just detta med att vi\r\ninte har gått den europeiska vägen. I Europa har\r\nman ju låtit arbetslösheten gå upp till 8 %, eller till\r\n10 %, som det är i de borgerligt styrda länderna\r\nDanmark och Finland. Vi har istället satt in aktiva\r\nåtgärder för att bekämpa missförhållandena. Vi\r\nkommer för vår del att redovisa förslag om hur vi\r\nskall fortsätta på den linjen också i Sverige.</pre><pre>Anf. 10 BERT KARLSSON (nyd) replik:</pre><pre>Fru talman! Anne Wibble sade som ett svar till mig\r\natt det behövs ett samlat grepp för att lösa frågorna\r\nkring turistnäringen. Jag förstår ingenting, och jag\r\ntror inte att någon annan heller förstår detta. Det\r\nskulle vara roligt att veta vad det här greppet\r\ninnebär. Jag tror att man inom en hel bransch är\r\nintresserad av information på detta område.</pre><pre>Det finns ytterligare en sak som vi kan göra för att\r\nrädda Sveriges ekonomi, och det här kostar heller\r\ninte någonting. Det är då fråga om en mycket enkel\r\nsak. Det gäller nämnligen att se till att konkurrens\r\ninförs på dagligvarusidan.</pre><pre>När jag förra året startade den här debatten -- och\r\ndet är kanske en av orsakerna till att ny demokrati\r\nfinns -- sade jag att det gick att sänka matpriserna\r\nmed 20 %. Omedelbart sade då de stora\r\ngrossisterna, naturligtvis, att det inte gick att göra\r\ndet och att sådant tal var lögn. Jag blir lätt\r\nkonfunderad när jag nu, ett år senare, hör\r\nHemköpschefen i TV tala om lögn och säga att det\r\ngår att sänka matpriserna med 20 %.</pre><pre>Från ICAs sida sade man vid det här tillfället att det\r\npå sin höjd gick att sänka priserna med 1--2 %. Vi\r\nhar nu sett att det går att sänka priserna.\r\nMatprisutvecklingen har ju stått stilla.</pre><pre>Men vad är då problemet? Jo, det är faktiskt ni som\r\nsitter här. Det är ni som ansvarar för att\r\nplanmonopolet används på fel sätt. Det är ni som\r\nstoppar konkurrensen. Bara under de senaste\r\nveckorna har flera projekt i Sverige stoppats. Ett\r\nstopp har skett i Sunne där en ICA-handlare och en\r\nKonsumföreståndare satt med i kommunstyrelsen.\r\nEtt annat stopp har skett i Strängnäs för två veckor\r\nsedan. Vad var avgörande? Jo, en folkpartistisk\r\nröst. Och samtidigt säger man att man vill göra\r\nnågot för att sänka matpriserna! Det hela går inte\r\nihop. Man kan sänka matpriserna omedelbart. Men\r\ndå måste vi ha in nya grossister på marknaden. Vi\r\nmåste också ha in nya detaljister och fabrikanter.</pre><pre>Det sägs ofta att planmonopolet har tillkommit för\r\natt skydda konsumenterna. Men det förhåller sig\r\nprecis tvärtom. Planmonopolet utgör ett hinder när\r\ndet gäller möjligheterna till fri konkurrens. Från\r\nalla partier var vi före valet överens om att vi skulle\r\nse till att matpriserna sänktes. Men hittills har inte\r\nnågon gjort någonting i det avseendet. Det är\r\nfaktiskt skrämmande att ingen bryr sig om\r\nkonsumenterna.</pre><pre>Matmomsen har sänkts med 5,5 % -- ja, för sådant\r\nsom man stoppar i munnen. Men en matkasse är\r\nfaktiskt litet mer än så. Det hela motsvarar en\r\nsänkning med 3 %.</pre><pre>Om vi inför konkurrens, kan vi omedelbart sänka\r\nmatpriserna med 20%. Jag förstår inte att det är\r\nomöjligt att genomföra. Det kostar ju inte\r\nnågonting.</pre><pre>Här har ni en chans att visa vilken sida ni står på --\r\nkonsumentens eller särintressenas. Svaret kan ni\r\nsjälva ge.</pre><pre>Anf. 11 LARS-OVE HAGBERG (v) replik:</pre><pre>Fru talman! Först några ord till finansministern.\r\nVänsterpartiet vill uppmuntra produktion av varor\r\noch tjänster, inte spekulation. Där spelar\r\nsmåföretagen en väldigt stor roll. Men\r\nsmåföretagens största bekymmer är faktiskt de\r\nstorföretag som monopoliserar samt bankernas fär\r\nsom hindrar småföretag. Vi tycker inte att\r\nsmåföretagarna är konstiga djur som tycker att\r\nmotståndet finns på helt andra håll. Framför allt\r\ngäller det då kanske skattetrycket. Regeringen, och\r\ndärmed också Anne Wibble, måste tycka att de\r\narbetande människorna är konstiga djur. Dessa\r\nskall ju drabbas av allt elände när det gäller\r\nregeringens förslag, medan småföretagarna skall\r\ngynnas. Det är just det som är problemet. Hur skall\r\ndet gå att skapa produktivitet bland de anställda i\r\nsmåföretag om de först skall slås i huvudet? Det är\r\nett politiskt problem som den här regeringen länge\r\nkommer att få brottas med.</pre><pre>Vi har många hemmagjorda problem, säger Anne\r\nWibble. Ja, är det då fråga om interdevalvering,\r\nlönesänkningar och ökade klyftor? Man beskyller\r\nsocialdemokraterna för att ha åstadkommit ett\r\nsvart hål. Det svarta hålet får de själva ta ansvar för.\r\nMen vad är då regeringens och Anne Wibbles\r\nrecept när det gäller dessa hemmagjorda problem?\r\nJa, hittills har vi bara sett en stor blå ballong.</pre><pre>Sedan gäller det löntagarfonderna. Kan det vara\r\nvettigt, om vi nu skall gynna produktion av varor\r\noch tjänster, att avskaffa löntagarfonderna och dela\r\nut medlen bland allemansfondsspararna i stället för\r\natt avsätta medlen till infrastrukturella insatser?\r\nDet är en fråga som verkligen måste ställas.</pre><pre>Så till frågan om sysselsättningen. Vilka åtgärder\r\nämnar regeringen vidta? Är det de av Börje\r\nHörnlund aviserade -- som ju har läckt ut --\r\ninsatserna som kommer i fråga här? Är det alltså\r\nfråga om satsningar på AMS, på infrastrukturen, på\r\nutbildning och på ROT-program -- dvs. program för\r\nrenovering och ombyggnad beträffande en rad\r\noffentliga instanser och bostäder? Är det den typen\r\nav åtgärder som regeringen föreslår här? Det vore\r\nväldigt intressant att få ett svar också på den frågan.</pre><pre>Bert Karlsson missade tydligen helt min fråga, som\r\nhan egentligen bör svara på. Kommer alltså ny\r\ndemokrati att först gå till attack mot\r\npolitikerföraktet för att sedan i Sveriges riksdag\r\ngynna de partier som säger att politiker inte skall\r\nbestämma? Det är just det fenomenet som gör att\r\nden här församlingen får utstå så mycket förakt.\r\nMan försöker att inför valet ange några löften som\r\nman tror marknaden skall uppfylla. Det finns ju de\r\nsom säger att politiker inte skall bestämma, utan\r\navhända sig detta till marknaden. Där har vi\r\ngrunden till politikerföraktet. Hur är det, Bert\r\nKarlsson? Hur blir det med ny demokrati?</pre><pre>Anf. 12 Finansminister ANNE WIBBLE (fp)\r\nreplik:</pre><pre>Fru talman! Till Lars-Ove Hagberg vill jag först\r\nsäga att det faktiskt inte är så att löntagarna\r\nkommer att drabbas av något elände med vår\r\npolitik. Vår politik är den enda som kan ge\r\nlöntagarna riktiga arbeten. Jag tror att de flesta\r\nskulle bli ganska glada över detta.</pre><pre>Allan Larsson sade att socialdemokraterna inte har\r\nlåtit arbetslösheten i Sverige gå upp till europeiska\r\nnivåer, dvs. 8--10 %. Jo, Allan Larsson, detta är\r\nprecis vad den politik som ni har fört under 80-talet\r\nleder till. Det framgår med önskvärd tydlighet av\r\narbetsmarknadsstyrelsens senaste prognos. Detta\r\när resultatet av den politik som ni har fört under 80-\r\ntalet. Det är ett uselt resultat. Skandalöst dåligt.\r\nJag förstår i och för sig att Allan Larsson inte vill\r\ndiskutera detta, utan söker sig tillbaka till 70-talet.\r\nMen nu handlar det faktiskt om 90-talet och vad\r\nman skall göra i Sverige nu 1991 för att komma ut\r\nur de problem som den socialdemokratiska\r\npolitiken har lett till. Arbetsmarknadspolitiken är\r\noerhört viktig. Jag tror inte att vi har några olika\r\nåsikter på den punkten. Vi skall sätta in många\r\nviktiga åtgärder för att se till att människor inte slås\r\nut från arbetsmarknaden. Men, Allan Larsson, det\r\när faktiskt inte AMS som skapar de riktiga jobben,\r\nutan de riktiga jobben skapas i lönsamma företag\r\nsom vill anställa fler människor därför att de kan\r\nsälja fler produkter. Allan Larsson har\r\nuppenbarligen inte någon politik för detta, och jag\r\nbeklagar det. Jag tycker att det är en tragisk\r\nfortsättning på tomheten under valrörelsen.</pre><pre>Jag kan nämna ett annat exempel på vad den\r\nsocialdemokratiska politiken under 80-talet har lett\r\ntill. Dubbelt så många industrijobb försvinner nu\r\nunder 1990--1992 som skapades under hela\r\nperioden 1983--1989. Det är ett steg framåt och två\r\nsteg tillbaka. Det leder bakåt, Allan Larsson. Detta\r\när vad er politik har åstadkommit.</pre><pre>Allan Larsson verkade glad över att det ändå\r\nfortfarande är överskott i de offentliga finanserna.\r\nJag ser detta med mer blandade känslor eftersom\r\nsparandefördelningen här i Sverige är felaktig. Vi\r\nhar en situation där den offentliga sektorn står för\r\npraktiskt taget allt sparande och där den privata\r\nsektorn har noll eller mycket blygsamt sparande.\r\nDet är något bättre nu efter skattereformen, men\r\nfortfarande ganska litet. Detta är en i längden\r\nohållbar fördelning av det privata sparandet eller av\r\ndet totala sparandet. Det leder till att man urgröper\r\ndet privata ägandet. Därigenom underminerar man\r\nförutsättningar för att ha privata företagare i\r\nlandet. Privata företag är, åtminstone enligt min\r\nmening, den enda förutsättning som faktiskt kan ge\r\nen expansion och en välståndsökning i den svenska\r\nekonomin och därmed också stigande inkomster\r\noch fasta jobb för oss som vill bo och jobba i\r\nSverige.</pre><pre>Allan Larsson tog upp kreditpolitiken, och jag skall\r\ngärna kommentera den och vad som händer på\r\nkreditmarknaden nu. Sanningen är den att det inte\r\när någon slags osolidarisk destruktiv verksamhet\r\nfrån affärsbanker eller andra som skapat\r\nproblemen i dag på kreditmarknaden. Det är i\r\nsjälva verket en dålig ekonomisk politik. Jag är\r\nledsen att behöva upprepa detta, men det som har\r\nhänt är en kombination av effekterna av hög\r\ninflation under 80-talet, av en lånebaserad ekonomi\r\noch av det gamla skattesystemet, som ändrades för\r\nsent. Ansvaret för att dessa tre företeelser har\r\nfunnits under stor del av 80-talet åvilar faktiskt den\r\npart som hade regeringsansvaret under den tiden,\r\ndvs. Allan Larssons parti. Det går inte att krypa\r\nfrån det ansvaret.</pre><pre>Fru talman! Får jag till slut säga att vi under\r\nvalrörelsen hade debatter om s.k. hemliga planer,\r\nsom jag trodde att socialdemokraterna hade för hur\r\nman skulle lösa de ekonomiska problemen. Jag har\r\nnu haft tillfälle att titta i Allan Larssons\r\nskrivbordslådor. Jag måste med beklagande\r\nkonstatera att det inte fanns någonting. Det var helt\r\ntomt. Jag hade faktiskt fel, ni hade inga hemliga\r\nplaner. Man kan göra olika tolkningar av detta. Att\r\nplanerna var så hemliga att Allan Larsson tog dem\r\nmed sig när han städade och gick. Eller att de var\r\nså hemliga att de inte fanns. Av det anförande som\r\nAllan Larsson har hållit här i dag tvingas jag\r\nåtminstone preliminärt dra den slutsatsen att dessa\r\nplaner var så hemliga att de inte existerar ens i\r\nhuvudet på den förre finansministern.</pre><pre>Min fråga kvarstår därför. Jag har snällt svarat på\r\nalla frågor som har ställts. Jag har ställt en enda\r\nfråga till Allan Larsson om vad socialdemokraterna\r\nhar för slags ekonomisk-politisk strategi för att\r\nkomma till rätta med tillväxtproblemen och\r\nsysselsättningsproblemen under 90-talet. Jag skulle\r\ngärna vilja ha ett svar, eftersom jag tror att den\r\npolitik som innebär att man bara sitter och väntar\r\när i högsta grad ansvarslös. Den har inga\r\nförutsättningar att leda till att människor i Sverige\r\nfår det bättre.</pre><pre></pre><pre>Anf. 13 ALLAN LARSSON (s) replik:</pre><pre>Fru talman! Nej, Anne Wibble, Sverige har inte\r\noch skall inte ha en arbetslöshet på den nivå som\r\nman har i borgerligt styrda länder. Fråga gärna\r\nAMS om en jämförelse mellan dessa länder och\r\nåterkom, så skall vi resonera om detta. Det\r\nförhåller sig inte så som Anne Wibble säger.</pre><pre>Vad är den ekonomisk-politiska strategin? Ja, vi\r\nhar problem som jag har redovisat. De hänger\r\nsamman med den starka överhettning som skedde i\r\nslutet av 80-talet. Bakom den låg den utveckling\r\nsom vi har haft i finansvärlden och som vi inte är\r\nensamma om. Den har även inträffat i andra länder.\r\nTitta på våra grannländer som har liknande\r\nproblem. Det ger anledning till litet eftertanke om\r\nhur hela systemet har fungerat.</pre><pre>Men vad är det för strategi som vi har tillämpat?\r\nEkonomiska politik är inte några enkla klipp, utan\r\nsamordnade insatser över ett brett fält och uthålliga\r\nunder lång tid. Det är en svår operation som vi har\r\ninlett under det gångna året att på en och samma\r\ngång få bukt med kostnadsstegringarna och\r\ninflationen och att ge ekonomin en ny inriktning.\r\nMed en ny inriktning menar jag att det gäller att\r\nstärka den utlandskonkurrerande delen av\r\nekonomin. Det har därför varit nödvändigt att hålla\r\nigen på den inhemska konsumtionen och skapa\r\nutrymme för den utlandskonkurrerande sektorn.\r\nDet är ett arbete som är väl känt. Det gäller bl.a.\r\nstabiliseringsavtalet, finanspolitiken som stramats\r\nåt för att skapa utrymme för expansion i\r\nnäringslivet, skattesystemet och ersättningen av\r\nGösta Bohmans valutakorg med ecuanslutningen,\r\nsom tog bort spekulationen och skapade\r\nräntesänkning, den mest kraftfulla satsning som vi\r\nnågonsin gjort på kompetensutveckling -- bl.a. via\r\narbetsmarknadspolitiken, satsningarna på de\r\noffentliga investeringarna. Det är angeläget att de\r\ndrivs vidare med stor kraft. Pengarna finns, se till\r\natt de kommer i arbete! Det har även gällt\r\navregleringen av jordbruket för att få ned\r\ninflationen. Jag hoppas att Anne Wibble står på sig\r\nnär det gäller gränsskyddet och inte låter\r\njordbruksministern föra tillbaka utvecklingen på\r\ndet området. Det har gällt den långsiktiga\r\ninriktningen av Europapolitiken som skapar\r\nförutsättningar för investeringar i Sverige, och en\r\nlångsiktig energipolitik. Detta är exempel på vad vi\r\nhar gjort.</pre><pre>Låt mig avslutningsvis få citera vad tidningen\r\nAffärsvärlden skrev veckan efter valet om\r\nutgångsläget för den nya regeringen: ''Den snabba\r\noch kraftiga dämpningen av löne- och\r\nprisökningstakten innebär att försämringen av\r\nkonkurrenskraften bromsas upp. Det bör innebär\r\natt den svenska ekonomin har ganska goda\r\nförutsättningar att haka på den internationella\r\nkonjunkturuppgången. -- -- -- Den som om tre år\r\nsäger att det var den borgerliga regeringens\r\nförtjänst att ekonomin åter började växa kommer\r\ndärför att ha fel.''</pre><pre>Så säger Affärsvärlden, och det kan vara en bra\r\nutgångspunkt för den fortsatta diskussionen.</pre><pre>Anf. 14 BERT KARLSSON (nyd) replik:</pre><pre>Fru talman! Man lär sig i riksdagen: antingen får\r\nman inga svar på sina frågor eller också är svaren\r\nobegripliga. Anne Wibble svarade inte på min fråga\r\nom vad ett samlat grepp på turistnäringen betydde.</pre><pre>Förre finansministern är helt fantastisk. Han står\r\noch kritiserar den nya regeringen för\r\narbetslösheten som han själv har skapat, i\r\nturistnäringen bl.a. -- 20 000 arbetslösa har vi fått\r\ni turistnäringen på grund av en moms som man på\r\nförhand visste skulle få den effekten. Det är ganska\r\nfantastiskt.</pre><pre>En annan fråga, som kanske inte direkt har att göra\r\nmed det här avsnittet av debatten men som ändå\r\nhar med det att göra, är vår flyktingpolitik. Den\r\nkostar oss mycket pengar. Självklart tror jag att\r\ningen svensk tycker att det är fel att vi hjälper\r\nflyktingar, men när det slösas med pengar tror jag\r\natt alla blir förbannade. Tyvärr går det ut över\r\nflyktingarna.</pre><pre>Det är vår flyktingpolitik som har skapat den\r\nsenaste tidens främlingsfientlighet. Jag tror inte att\r\nskolungdomarna är speciellt rasistiska, men de är\r\nförbannade på systemet, och det är just det man\r\nmåste ändra. Det är inte rimligt att ha flyktingar i\r\nläger i flera år. Det kostar oerhört mycket pengar,\r\noch det är fel.</pre><pre>Vi måste se till att korta köerna, för det skulle\r\ninnebära en oerhörd besparing, på hundratals\r\nmiljoner. Vi måste naturligtvis se till att vidta\r\nåtgärder mot de kriminella elementen, både när det\r\ngäller främlingsfientligheten och när det gäller de\r\nkriminella element som kommer in i landet.</pre><pre>Det här är mycket viktiga frågor. Vi har tagit upp\r\ndem gång på gång, men varje gång vill ingen prata\r\nom detta, utan i stället anklagar man oss för att vara\r\nrasistiska.</pre><pre>Jag tror att jag är en av de få politiker som har\r\nkontakt med flyktingarna på ett naturligt sätt. I går\r\nbesökte jag en flyktingförläggning tillsammans med\r\nett TV-team. I Rapport i dag kan ni se hur\r\nflyktingar behandlas: 25 personer i ett rum, ingen\r\nvärme, inget vatten, inga toaletter. Jag tror ingen\r\nsvensk hade velat bo där en endaste dag. Ändå\r\nslösas det bort miljoner efter miljoner utan att\r\nnågon gör någonting.</pre><pre>Vi kräver att riksrevisionsverket nu ser över det\r\nhär. Det är just det här som skapar rasismen i\r\nSverige. Den har ekonomisk grund och har inte att\r\ngöra med om människor är svarta, vita eller gula.</pre><pre>Anf. 15 LARS-OVE HAGBERG (v) replik:</pre><pre>Fru talman! Bert Karlsson lär sig snabbt. Han är\r\nsnart en kandidat för regeringen. Han ställer frågor\r\noch klagar på att han inte får svar men svarar inte\r\npå de frågor han själv får. En typisk politiker för\r\nförakt med andra ord, ett ämne framöver.</pre><pre>Riktiga jobb skall vi ha, säger Anne Wibble.\r\nNaturligtvis, men vad är då regeringens recept för\r\nriktiga jobb? Var skall de finnas någonstans i den\r\nkonkurrensutsatta industrin? Var skall de finnas i\r\nhemmamarknadsindustrin? Är det den interna\r\ndevalveringen, är det lönesänkningar eller vad är\r\ndet för recept?</pre><pre>Ni lämnar den kraft som egentligen skall öka\r\nproduktiviteten och förnya svenskt arbetsliv\r\ndärhän. De människorna vill ni bestraffa med\r\nökade avgifter för arbetslösheten och vid sjukdom.\r\nTror ni verkligen på att det blir riktiga jobb, om ni\r\nlämnar hela denna resurs därhän? Jag är säker på\r\natt det inte blir några.</pre><pre>Produktivitetsutveckling behöver vi ju. Därför är\r\ndet nödvändigt med en helt annan arbetsmiljö och\r\nen helt annan kunskapsnivå i vår produktion. Men\r\njag ser inte många förslag från regeringens sida.</pre><pre>Visst skall vi ha lönsamma företag. Vi kan inte ha\r\nföretag som går med förlust, självklart inte. Men\r\ndet som löntagarfondsdebatten en gång handlade\r\nom var: Var någonstans skall vinsterna investeras?\r\nVem skall bestämma hur vinsterna används? Skall\r\nde gå till spekulation? 80-talet är väl inget bra\r\nexempel för regeringen på hur företagen har tagit\r\nsitt ansvar, t.ex. för att utnyttja\r\ndevalveringsvinsterna.</pre><pre>De som fick vinsterna av den socialdemokratiska\r\nregeringens devalvering har mycket grovt\r\nmissbrukat sitt ansvar. Nu säger den nya regeringen\r\natt det är de som skall investera och lösa problemen\r\noch skaffa fram jobben. Jag tror att det är en\r\nillusion. Arbete åt alla måste vara ett överordnat\r\nmål. Då krävs det både regionalpolitiska insatser\r\noch AMS-insatser.</pre><pre>Jag ser positivt på att människor som i dag drabbas\r\nav minskad sysselsättning, t.ex. vid ASSI i\r\nNorrbotten, tar saken i egna händer, ställer upp och\r\nkämpar för sina intressen. Det kan t.o.m. påverka\r\nen borgerlig regering. Det måste göra det.\r\nMänniskors kraft är starkare än de krav som\r\nkommer från Svenska arbetsgivareföreningen.</pre><pre>Anf. 16 Finansminister ANNE WIBBLE\r\n(fp):</pre><pre>Fru talman! Till Bert Karlsson vill jag säga att jag\r\nmenar inte att man skall ta ett samlat grepp över\r\nvarje särskild näring. Inte ens turistnäringen kräver\r\nen våldsamt speciell politik, utan min uppfattning\r\när att man måste ta ett samlat grepp över hela den\r\nekonomiska politiken.</pre><pre>Vi skall inte ha en särskild politik för olika\r\nbranscher, för det skulle bli en planmässig,\r\nsocialistisk politik, och det strider mot den\r\nuppfattning som vi har. Särskilt bör man undvika\r\nmycket bestämda skattelättnader för vissa\r\nbranscher, även om vissa riksdagsmän råkar vara\r\nverksamma just där.</pre><pre>Det som gjorts under 80-talet och som Allan\r\nLarsson omnämner som bra har gjorts under det\r\nsista året, kan man säga, av de nio\r\nsocialdemokratiska regeringsåren. Det är i allt\r\nväsentligt förslag som under flera år dessförinnan\r\nfördes av fram av folkpartiet liberalerna och andra\r\nborgerliga parter. Det är självklart bättre att detta\r\nhar gjorts än att det inte hade gjorts. Jag har sagt\r\ndet många gånger, och jag skall gärna upprepa det\r\ni varenda debatt.</pre><pre>Men, Allan Larsson, kärnpunkten är faktiskt att\r\ndetta inte räcker. Om man efter att ha gjort de här\r\ni och för sig riktiga och förnämliga insatserna bara\r\nsätter sig ner och slår sig till ro, med armarna i kors,\r\nkommer det inte att bli någon bra utveckling under\r\n90-talet. Vi kommer att fortsätta att tappa jobb. Vi\r\nkommer att få vårdköer som växer och problem\r\ninom äldreomsorg och barnomsorg. Vi kommer\r\ninte att få de resurser som krävs för ett stigande\r\nvälstånd för landets invånare.</pre><pre>Om socialdemokratin inte förstår att att Sverige har\r\nekonomiska problem, inte förstår att det nu finns\r\nett svart hål som är en följd av den politik som ni\r\nhar fört under många år, då beklagar jag uppriktigt.\r\nJag hoppas att det ändå finns en förutsättning för\r\natt ni skall börja tänka litet mer konstruktivt, så att\r\nvi kan få en konstruktiv debatt om den ekonomiska\r\npolitiken.</pre><pre>Den strategi som vi kommer att genomföra bygger\r\npå tanken att det inte är vi politiker som skapar\r\ntillväxten eller jobben, utan vi skapar\r\nförutsättningar för tillväxt och expansion hos de\r\nprivata företagen. Det är det vi skall göra.</pre><pre>Vi skall genomföra skattesänkningar, vi skall\r\ngenomföra utgiftsminskningar och förändringar i\r\ntransfereringssystemen. Vi skall införa mer av\r\nkonkurrens, framför allt inom den offentliga\r\nsektorn naturligtvis. Vi skall genomföra\r\nförbättringar av infrastrukturen och förbättringar\r\nav kvaliteten och kvantiteten i fråga om utbildning\r\noch forskning, och vi skall självklart ta bort alla de\r\nsocialistiska fonderna.</pre><pre>Till Lars-Ove Hagberg vill jag säga att därmed har\r\njag också besvarat frågan om inre devalvering.\r\nNågon sådan skall vi inte göra.</pre><pre>Den politik som är fastlagd från regeringens sida i\r\nregeringsförklaringen och som kommer att\r\npresenteras utförligare i proposition under hösten\r\när enligt min uppfattning den enda möjliga\r\nstrategin för att faktiskt rädda Sveriges ekonomi\r\nfrån det svarta hål som ni socialdemokrater har\r\nskapat.</pre><pre>Anf. 17 HANS GUSTAFSSON (s):</pre><pre>Fru talman! Regeringen har alldeles nyss tillträtt,\r\noch det är ganska självklart att man ännu inte har\r\nhunnit lägga fram så många förslag i riksdagen.\r\nDiskussionen om den ekonomiska politiken måste\r\ndärför i huvudsak ha sin utgångspunkt i\r\nregeringsförklaringen och gjorda uttalanden.</pre><pre>I regeringsförklaringen anges fyra uppgifter som\r\nkommer att dominera regeringens arbete. De\r\nflesta, för att inte säga alla, har anknytning till\r\nekonomin. Jag skall främst uppehålla mig vid vad\r\nsom där sägs om välfärd, om social omsorg och om\r\nden valfrihetsrevolution som enligt\r\nregeringsförklaringen skall inledas under\r\nmandatperioden.</pre><pre>Mycket av det som i regeringsförklaringen beskrivs\r\ni allmänna uttryck, som att välfärdspolitiken\r\ngynnar alla, men mest dem som behöver den, lär\r\ninte bestridas av något politiskt parti. Inte heller lär\r\ndet vara några delade meningar om att staten har\r\ndet yttersta ansvaret för att alla medborgare ges\r\ntrygghet vid arbetslöshet, sjukdom, ålderdom och\r\nhandikapp. Men jag tycker ändå att det är bra att\r\ndetta tydliggörs i regeringsförklaringen. Det är\r\nsnarare när det gäller medel och metoder för att\r\nuppnå dessa mål som tveksamheten infinner sig.</pre><pre>Allan Larsson har redan talat om det\r\nmotsatsförhållande som finns mellan utlovade\r\nförbättringar och aviserade skattesänkningar. Jag\r\nbehöver inte utveckla ämnet särskilt mycket. Jag\r\nutgår också från att regeringen är väl medveten om\r\natt det innebär vissa problem att förbättra villkoren\r\nför de grupper jag nyss nämnde och att utlova\r\nskattesänkningar när det gäller kapitalbeskattning,\r\nförmögenhetsskatt, arvsskatt, omsättningsskatt på\r\naktier osv. Därtill kommer att det enligt\r\nregeringsförklaringen skall ske omfattande\r\nbesparingar på den offentliga sektorn.</pre><pre>Redan i budgetpropositionen i januari skall\r\nregeringen framlägga riktlinjer för och förslag till\r\nminskade statsutgifter på 10--15 miljarder. De\r\noffentliga utgifterna skall minska sin andel av BNP,\r\nså att utrymme kan skapas för att därigenom sänka\r\nskattetrycket. Det kommer i så fall att leda till\r\nväsentliga inskränkningar i den gemensamma\r\nvälfärden. Att förena alla goda ståndpunkter och\r\nlöften med de stora skattesänkningar som redovisas\r\nkommer att bli svårt.</pre><pre>Jag minns att Nikita Chrustjov en gång när han var\r\ni Sverige med tillämpning av ett rysk ordspråk sade\r\natt det går inte att koka en halv höna och låta den\r\nandra halvan lägga ägg. I varje fall är det svårt. Vi\r\nfår väl avvakta och se om den nya\r\nflerpartiregeringen kan klara detta, eventuellt med\r\nhjälp av ny demokrati.</pre><pre>Den s.k. valfrihetsrevolutionen behandlas ytterst\r\nkortfattat i regeringsförklaringen. Ingen annan\r\nrevolution, såvitt jag vet, har åstadkommits med så\r\nknappa argument. Det kan givetvis bero på att\r\nregeringsförklaringen ändå hade blivit lång. Vi\r\nkanske kan höra mer om revolutionen under\r\ndebatten.</pre><pre>Det sägs i regeringsförklaringen att det inte finns\r\nnågon anledning att själva produktionen alltid skall\r\nske i offentlig regi, men också att kostnaderna till\r\nalldeles övervägande delen skall finansieras\r\ngemensamt. Det är bra att detta sägs klart och\r\ntydligt. Det är ju vad som alltid har skett: det finns\r\ninte en kommun, inte ett landsting, inte ens staten,\r\nsom är självförsörjande. Det är tvärtom så, att de är\r\nalla utomordentligt stora beställare hos det privata\r\nnäringslivet -- faktiskt de största av alla.</pre><pre>Kommuner och landsting, som i huvudsak svarar\r\nför den offentliga verksamheten, har tillämpat ett\r\npragmatiskt synsätt. Där det har varit fördelaktigt\r\noch möjligt har utomstående anlitats. I andra fall\r\nhar man producerat själva. Förändringen skall nu\r\nbestå i en övergång från egenproduktion till\r\nentreprenörskap också inom det sociala området\r\noch inom sjukvården.</pre><pre>Så sker i viss mån redan nu, men tanken är väl att\r\ndet skall ske i ökad omfattning och att eventuella\r\nhinder i lagstiftningen skall tas bort. En sådan\r\nutveckling väcker frågor om ansvars- och\r\ntillsynsproblem och om hur knappa resurser skall\r\nfördelas på ett rättvist sätt. Men de frågorna, som\r\när långt ifrån ointressanta, får vi diskutera när\r\nförslagen läggs fram. De skäl som talar mot den\r\nföreslagna utvecklingen är främst av praktisk och\r\nekonomisk natur.</pre><pre>Den som vill verka för en sådan förändring måste\r\nstyrka att den är fördelaktigare än den nuvarande\r\norganisationen. Några exempel eller erfarenheter\r\nsom kan styrka detta har inte redovisats. Tvärtom\r\nvisar en jämförelse med länder som tillämpar\r\nsådana system att de varken leder till lägre\r\nkostnader eller till förbättringar i övrigt. De\r\nsvenska exempel som kan redovisas talar snarast\r\nför att en sådan ordning leder till en tvivelaktig\r\nanvändning av resurserna och till snedfördelning av\r\ndem.</pre><pre>Vi kan också utgå ifrån att en ökad privatisering\r\noch en fri etableringsrätt betyder ett ökat tillskott\r\nav resurser och kostnader till framför allt de stora\r\nstäderna och stora tätorterna, som redan är rikt\r\nutrustade, men knappast till de mindre tätorterna\r\noch glesbygden.</pre><pre>Ett studium av den svenska tandvården tycker jag\r\nbelyser detta ganska bra. Den svenska\r\nvuxentandvården ombesörjs till 70 % av privata\r\ntandläkare och 30 % av folktandvården. Men tittar\r\nman närmare finner man att det går åt 2\r\ntandläkartimmar på varje invånare i Malmö, 1,8\r\ntandläkartimmar i Göteborg, 1,6 i Stockholm,\r\nmedan de övriga länen förbrukar ungefär 0,85\r\ntandläkartimmar per år. Man kan också konstatera\r\natt de flesta privata tandläkarna finns i Malmö,\r\nStockholm och Göteborg. Det är inte oväsentligt\r\nom det går åt två timmar eller en timme för att\r\nsköta patienterna i det här landet. Det rör sig om\r\nmiljarder kronor för socialförsäkringen. Det kan ju\r\ninte vara så att tandhälsan i Malmö, Stockholm och\r\nGöteborg skulle vara sämre än i Kronoberg,\r\nJämtland och Västernorrland. Andra skäl måste\r\nsökas till denna bristfälliga användning av\r\nresurserna. Fler exempel skulle kunna redovisas,\r\nmen det får räcka med vad som sagts.</pre><pre>Det finns en betydande risk för att en ökad\r\nprivatisering av sjukvård och social omsorg leder\r\ntill minskad total effektivitet och till ökade\r\nvälfärdsklyftor. Ett system där de bästa bitarna tas\r\nom hand av privata entreprenörer och de minst\r\nattraktiva av landsting och kommuner är inte\r\nacceptabelt och skulle leda till betydande men för\r\nden personal som arbetar i den offentliga sektorn.</pre><pre>Ökad konkurrens är bra. Det behövs också inom\r\nden offentliga sektorn. Men den kan mycket väl\r\nuppnås genom förändringar och förnyelse inom den\r\noffentliga sektorn, och det arbetet är gott på gång.\r\nEtt system där naturliga monopol bryts upp eller\r\ndär den offentliga sektorn gör inbrytningar i de\r\nprivata monopolen är i varje fall inte självklart att\r\nföredra. Att det är knappast någon välfärdsvinst att\r\ntvå brevbärare betjänar samma trappuppgång.</pre><pre>Fru talman! Det avsnitt i regeringsförklaringen som\r\njag uppehåller mig vid omfattar också\r\nfamiljepolitik, sjukvård och äldreomsorg. Jag utgår\r\nfrån att dessa frågor kommer upp till debatt i andra\r\nsammanhang.</pre><pre>I regeringsförklaringen konstateras att en central\r\ndel av välfärdspolitiken är pensionssystemet.\r\nRegeringen kommer redan under innevarande höst\r\natt inbjuda riksdagens partier till samråd om det\r\nfortsatta arbetet med att stärka pensionssystemet.\r\nMen samtidigt sägs det i regeringsförklaringen att\r\nlöntagarfonderna, som är en del av\r\npensionssystemet, skall upphöra. De skall\r\navvecklas enligt tidigare besked redan i höst. Först\r\nskall regeringen på egen hand försvara\r\npensionssystemet genom att ta bort\r\nlöntagarfonderna, sedan skall man inbjuda till\r\nsamråd för att stärka pensionssystemet! Det är\r\nsannerligen att bjuda med armbågen.</pre><pre>Över huvud taget är det ett stort misstag, som\r\nendast kan förklaras av tidigare doktrinära\r\nlåsningar, att dela ut löntagarfonderna till\r\nallemanssparare och forskning i nuvarande läge.\r\nOm regeringen tror att det först går att spara 20\r\nmiljarder och sedan stärka pensionssystemet, bör\r\nlöntagarfonderna användas till det riskkapital som\r\ndet börjar bli ont om med den erodering som sker\r\npå den finansiella marknaden.</pre><pre>Fru talman! En granskning av\r\nregeringsförklaringen ger vid handen att regeringen\r\nhar upphöjt stora skatteskattesänkningar till\r\növergripande princip i sin politik. Några\r\nföreträdare har t.o.m. gått så långt att de sagt att\r\nförst måste skatterna sänkas och sedan får vi se var\r\nvi skall spara. Det är ett ovanligt lättsinnigt\r\nuttalande.</pre><pre>Fru talman! Jag skall be att få återkomma senare till\r\nytterligare en punkt.</pre><pre>Anf. 18 LARS TOBISSON (m):</pre><pre>Fru talman! När jag 1979 första gången valdes till\r\nriksdagsman, blev jag av dåvarande\r\nekonomiministern Gösta Bohman placerad som\r\npartiets främste talesman i finansutskottet. Där har\r\njag suttit sedan dess. Det ger mig anledning att\r\nhälsa förre finansministern Allan Larsson, nye\r\nutskottsordföranden Per-Ola Eriksson m.fl.\r\nvälkomna till arbetet med den ekonomiska\r\npolitiken här i riksdagen.</pre><pre>Det ger mig också anledning till en liten återblick\r\npå de gångna tolv åren. De borgerliga regeringarna\r\nkring 1980 präglades ännu av interventionistiska\r\ntankegångar i Keynes anda. Men utomlands skedde\r\nen tydlig förskjutning mot mer av\r\nmarknadsekonomi, symboliserad av Margaret\r\nThatchers tillträde som premiärminister 1979 och\r\nRonald Reagans som president 1980. Lösenorden\r\nblev minskade offentliga utgifter, sänkta skatter\r\noch avreglering samt en stram penningpolitik som\r\nfrämsta vapen i kampen mot inflationen.</pre><pre>Under hela 1980-talet strävade vi moderater efter\r\natt få till stånd en motsvarande omläggning av den\r\nekonomisk-politiska kursen för Sveriges del. Trots\r\nnio år i opposition har vissa framsteg kunnat nås.\r\nMest notabelt är detta på kredit- och\r\nvalutapolitikens område. Med riksbankens beslut\r\natt slopa förbudet mot indexlån häromveckan\r\nförsvann en av kreditregleringens sista rester. Av\r\nvalutaregleringen återstår endast vissa av\r\nkontrollskäl betingade begränsningar i\r\nkapitalrörelsernas frihet, vilka lär få avskaffas när\r\nvi anpassar oss till regelverket inom EG.</pre><pre>Kronans anknytning till ecun i maj får betecknas\r\nsom ett slutsteg i denna utveckling. Möjligheten att\r\nkorrigera en alltför snabb inhemsk\r\nkostnadsstegring med devalveringar är därmed\r\nstängd, och det är nog gott och väl. Men tänk om\r\ndetta steg tagits vid mitten av 1980-talet, när vi\r\nmoderater först förde fram förslaget! Då hade den\r\nekonomisk-politiska kursomläggningen\r\nframtvingats tidigare, och vi hade sluppit senare års\r\ninflationstoppar, räntechocker och panikpaket.</pre><pre>Även i andra avseenden har förslag som vi\r\nmoderater länge var ensamma om vunnit bifall. Det\r\ngäller t.ex. frågor som kommunalt skattestopp,\r\nbetalningar till och från staten samt statens\r\nlokalförsörjning.</pre><pre>Men på det finanspolitiska området har vi inte varit\r\nlika lyckosamma. På utgiftssidan har det blivit mer\r\nav utflyttningar ur statsbudgeten och mindre av\r\nbesparingar än vad vi skulle ha önskat. Och framför\r\nallt skedde budgetunderskottets förvandling till\r\növerskott genom att skattetrycket skärptes från 50\r\ntill närmare 58 % av BNP, vilket onekligen gör\r\nSverige unikt -- det kan man hålla med förre\r\nstatsministern om -- men ingalunda värt att\r\nefterlikna.</pre><pre>I skydd av superdevalveringen 1982 och den\r\ninternationella konjunkturuppgången kunde\r\nsvagheterna i den av den socialdemokratiska\r\nregeringen förda politiken länge döljas. Men under\r\nsenare år har tillväxten först försvunnit och sedan\r\nblivit negativ. Industrins produktion och\r\ninvesteringar rasar, vilket bl.a. framkallar en snabb\r\nuppgång i arbetslösheten. Då skall vi komma ihåg\r\natt vad som förefaller bli en kraftig nedgång i\r\nbyggsektorn ännu inte har mycket mer än inletts.\r\nOron på de finansiella marknaderna hotar att skapa\r\nen negativ växelverkan med produktionslivet, som\r\nytterligare fördjupar krisen och som på det viset gör\r\nriskerna större än de problem som den nya\r\nborgerliga regeringen mötte 1976.</pre><pre>Tvärtemot vad Allan Larsson har försäkrat sedan i\r\nvåras är någon vändpunkt ännu inte i sikte. De\r\nförbättringar han har pekat på -- den lägre\r\ninflationstakten och den långsammare\r\nförsvagningen av den yttre balansen -- är i själva\r\nverket ett slags svaghetstecken, som avspeglar den\r\nosedvanligt låga aktivitetsnivån i ekonomin.</pre><pre>Sverige gick tidigt in i nedgången, men för oss\r\nkommer det att ta längre tid än för andra länder att\r\nkomma ut ur den. Egentligen är det fel att tala om\r\nlågkonjunktur. Vad vi nu genomlider är en\r\nstrukturell kris. Det duger således inte att försöka\r\nvänta ut de dåliga tiderna för att sedan haka på en\r\nefterfrågeökning utomlands. I stället gäller det att\r\nsnabbt och kraftfullt angripa de strukturproblem\r\nsom den förra regeringen i sin förlitan på den tredje\r\nvägens politik försummade att ta itu med.</pre><pre>Det var syftet med det moderat-liberala\r\nprogrammet ''Ny start för Sverige''. Under\r\nvalrörelsen var det påfallande hur detta stod i\r\ncentrum för debatten om den ekonomiska\r\npolitiken. Andra partier, inkl. det dåvarande\r\nregeringspartiet, angav i stor utsträckning sina\r\navsikter med utgångspunkt från våra planer.\r\nEftersom uppslutningen på den borgerliga sidan i\r\nprincip visade sig vara god är det följdriktigt att\r\ntankegångarna bakom och innehållet i detta\r\nprogram också genomsyrar regeringsförklaringen.</pre><pre>Vid sidan av anslutningen till det pågående\r\nintegrationsarbetet i Europa är den viktigaste\r\nenskilda frågan för den ekonomiska politiken att\r\nsänka Sveriges rekordhårda skattetryck. Avståndet\r\ntill det land som är näst värst på detta område,\r\nnämligen Danmark, är nu nästan 10\r\nprocentenheter som andel av BNP. Ner till\r\ngenomsnittsnivån inom OECD är det nästan 20\r\nprocentenheter. Det är naturligtvis inte så att EG\r\ntvingar oss, när Sverige blir medlem, att sänka vårt\r\nskatteuttag. Däremot kommer verkligheten i ett\r\ngränslöst Europa att göra det.</pre><pre>Det är många skatter som behöver sänkas. Vi måste\r\ninrikta oss på att ta de mest skadliga först. Det är\r\nockså en prioritering som kan utläsas ur\r\nregeringsförklaringen. De höga skatterna på\r\nsparande och företagande har redan framkallat en\r\nflykt utomlands. Särskilt angeläget är det att\r\nförbättra de mindre företagens villkor.\r\nLöntagarfondernas avveckling är en viktig symbol\r\nför det nya näringsklimat som skall återge Sverige\r\nställningen som en ledande industri- och\r\nvälfärdsnation.</pre><pre>Kravet på sänkt skattetryck förutsätter att de\r\nstatliga och kommunala utgifterna begränsas. Det\r\ngäller inte minst att minska rundgången mellan\r\nskatter och bidrag. Målsättningen måste vara att\r\nvar och en skall kunna leva på sin lön eller sin\r\npension utan att behöva extra stöd från det\r\nallmänna för att klara sig.</pre><pre>Det blir också nödvändigt att fortsätta arbetet med\r\natt avreglera Sverige. Ansträngningarna måste\r\nbreddas till bl.a. arbetslivet, boendet och\r\nbarnomsorgen. Detta är områden som mera direkt\r\nberör människornas vardagsliv än vad t.ex. kredit-\r\noch valutapolitiken anses göra. Det hindrar inte att\r\nde penningpolitiska frågorna framstår som viktiga\r\näven i fortsättningen. De har en nyckelroll i\r\nkampen mot inflationen, som ingalunda är avslutad\r\ndärför att de aktuella prisökningarna under intryck\r\nav den kraftiga ekonomiska avmattningen är så\r\nbeskedliga.</pre><pre>I detta sammanhang är det angeläget att driva på\r\nutvecklingen mot ett ökat oberoende för\r\nriksbanken. Viktigt från denna synpunkt är att\r\nposten som riksbankschef inte har bytt innehavare\r\ni samband med regeringsskiftet. Det har inte\r\nuppmärksammats, men det är en konsekvens av en\r\nändring som har gjorts beträffande\r\nmandatperioden och sättet att utse riksbankschef\r\npå. Med den gamla ordningen skulle\r\nriksbankschefen i och med regeringsskiftet ha fått\r\nbytas ut mot en företrädare för den borgerliga\r\nsidan. När vi dessutom har kopplat bort kanslihuset\r\nfrån riksbanksfullmäktige blir det en viktig uppgift\r\nför finansutskottet och riksdagen att dra upp\r\nriktlinjer för den kredit- och valutapolitik som det\r\nankommer på riksbanken att under stor\r\nsjälvständighet utöva.</pre><pre>Fru talman! Sverige befinner sig i en ekonomisk\r\nkris, i stor utsträckning orsakad av den förra\r\nregeringens förkärlek för högskattepolitik,\r\noffentlig utgiftsexpansion och regleringar. För att ta\r\noss ur problemen blir det nödvändigt att slå in på\r\nden kurs mot mera marknadsekonomi som andra\r\nindustriländer -- och för den delen numera även\r\nflertalet östländer -- redan har beträtt. Detta är\r\nockså inriktningen bakom ''Ny start för Sverige''\r\noch den borgerliga regeringsförklaringen. Jag\r\nhälsar företrädare för de socialistiska partierna\r\nvälkomna att under mandatperioden diskutera den\r\nekonomiska politikens utformning från denna\r\nutgångspunkt.</pre><pre></pre><pre>Anf. 19 PER-OLA ERIKSSON (c):</pre><pre>Fru talman! Sverige befinner sig i en kraftig\r\nekonomisk nedgångsperiod, som saknar motstycke\r\nunder efterkrigstiden. De ekonomiska problemen\r\när inte främst konjunkturellt utan strukturellt\r\nbetingade. För att hantera den ekonomiska\r\nnedgångens följdverkningar, bryta stagnationen\r\noch vända utvecklingen behövs kraftfulla åtgärder.</pre><pre>Mot den bakgrunden är dagens ekonomiska debatt\r\nviktig, den första under mandatperioden. Nu anslås\r\ntonen för det fortsatta arbetet.</pre><pre>I regeringsförklaringen slås fast att det är\r\nregeringens avsikt att, där så är möjligt, här i\r\nriksdagen eftersträva en bred förankring av\r\npolitiken. Jag vill -- i egenskap av nyvald\r\nordförande i finansutskottet -- ge ett, men\r\nväsentligt, besked om min syn på utskottsarbetet.\r\nEn konstruktiv opposition kommer i\r\nfinansutskottet att möta företrädare för\r\nregeringspartierna med en öppen attityd. Jag vill\r\nsom ordförande söka bidra till och verka för ett\r\nkonstruktivt samarbetsklimat och breda lösningar.\r\nFör övrigt ber jag att få tacka Lars Tobisson för\r\nvälkomsthälsningen.</pre><pre>Fru talman! Den ekonomiska avmattningen i\r\nSverige är på många sätt allvarligare än vad något\r\nparti här i riksdagen förutsåg då riksdagen åtskildes\r\nför sommaruppehåll. Nedgången är djupare och\r\nkommer att vara mer tidsmässigt utdragen. Den är\r\ninte begränsad till några enstaka branscher. Alla\r\nkonkurrensutsatta sektorer är på väg ned.</pre><pre>Den negativa utvecklingen är till stor del\r\nhemmalagad. I år möter dessutom företagen en\r\ninternationell konjunkturdämpning, samtidigt som\r\nden inhemska efterfrågan utvecklas mycket svagt\r\noch investeringarna negativt.</pre><pre>Konjunkturinstitutets senaste barometer visar på\r\nen fortsatt dämpning av företagens förväntningar.\r\nInstitutet skriver i sin höstrapport att inga tecken\r\nännu finns på en nära förestående vändning i\r\nindustrikonjunkturen. Svag lönsamhet, lågt\r\nkapacitetsutnyttjande och hög realränta innebär att\r\ninvesteringarna även nästa år kommer att falla.</pre><pre>Den vändning i industriproduktionen som så\r\nsmåningom kommer leder inte automatiskt till fler\r\njobb. En ökad efterfrågan kommer i stället att\r\ntillgodoses genom bättre kapacitetsutnyttjande och\r\nminskade lagerinvesteringar.</pre><pre>Situationen på arbetsmarknaden inger oro, vilket\r\ntidigare talare har varit inne på. Trots ökade\r\narbetsmarknadspolitiska åtgärder har den öppna\r\narbetslösheten fördubblats på ett år.\r\nArbetslösheten kommer, enligt AMS prognos, att\r\nstiga ytterligare under det närmaste året.</pre><pre>Det vore olyckligt om Sverige skulle få ett stort\r\nkollektiv långtidsarbetslösa. I andra europeiska\r\nländer har det visat sig vara mycket svårt att utifrån\r\nen sådan situation åter minska arbetslösheten. I\r\narbetsmarknadsbilden ingår också stora regionala\r\nskillnader, som riskerar att förstärkas. En ny\r\nflyttvåg från glesbygdsområden till\r\nstorstadsområden måste undvikas.</pre><pre>Regeringsförklaringen anger att en av de fyra stora\r\nuppgifterna under den kommande mandatperioden\r\när ''att bryta den ekonomiska stagnationen och att\r\nlägga grunden för en ny period av tillväxt,\r\nföretagande och utveckling i Sverige''. Det centrala\r\nmålet för regeringens ekonomiska politik blir,\r\nåterigen med regeringsförklaringens ord, ''att\r\nåtervinna utvecklings- och tillväxtkraften i svensk\r\nekonomi''.</pre><pre>För centern är målet självklart. Sverige skall\r\nåterföras till en tätposition bland världens\r\nindustrinationer. Företagen skall blomstra,\r\nutvecklas och skapa nya jobb. Målet är långsiktigt,\r\noch därför kommer inte de goda resultaten snabbt\r\noch lättvindigt utan successivt. Vägen kommer att\r\nbli mödosam, kantad med kullerstenar och hinder,\r\nmen vi har insikten om problemen, behovet av\r\nåtgärder, och övertygelsen att kunna vrida\r\nutvecklingen rätt.</pre><pre>Nu behövs ett långsiktigt arbete. Enkla medel, t.ex.\r\ndevalvering genom nedskrivning av den svenska\r\nkronan, är av flera skäl en väg som är stängd. Det\r\när helt enkelt så att de snabba klippens och\r\nAlexanderhuggens tid nu är förbi.</pre><pre>Lika litet som enkla åtgärder fungerar, lika\r\nohållbart är det att sitta overksam och vänta på en\r\ninternationell konjunkturuppgång. Vi måste här\r\nhemma i Sverige bidra på vårt sätt till att vrida\r\nutvecklingen rätt och genom olika åtgärder skapa\r\nbättre konkurrenskraft i svenskt näringsliv och råda\r\nbot på de besvärande arbetslöshetsproblemen.</pre><pre>Grundläggande i den ekonomisk-politiska strategin\r\nmåste vara en ny syn på enskilt ägande, företagande\r\noch sparande. En fungerande marknadsekonomi\r\nmed sociala och miljömässiga ramar måste främjas.\r\nDet ger den bästa basen för en stark utveckling av\r\nekonomin.</pre><pre>Grundläggande måste också vara en stram\r\nfinanspolitik. Inflationen måste permenant ned till\r\nen internationellt konkurrenskraftig nivå. En stram\r\nfinanspolitik främjar en nödvändig trovärdighet för\r\nden svenska valutakursen.</pre><pre>Strukturella reformer som successivt förbättrar\r\ntillväxtbetingelserna och ekonomins funktionssätt\r\nmåste genomföras. Dit hör bl.a. en ökad satsning\r\npå infrastruktur; vägar, järnvägar samt utbildning\r\noch forskning. Dit hör också en genomgripande\r\nförnyelse av den offentliga sektorn, inriktad på en\r\nfortsatt generell välfärdspolitik men med betydligt\r\nmer av mångfald och valfrihet.</pre><pre>Dessutom behövs ett bättre klimat för näringslivet.\r\nVillkoren för småföretagen måste förbättras och\r\nnyföretagandet stimuleras. Genom en god tillgång\r\npå riskkapital, lägre skatter och arbetsgivaravgifter\r\nsamt enklare regelverk, inte minst för\r\nsmåföretagen, kan en ny företagsstruktur och nya\r\njobb skapas. Småföretagen har som bekant den\r\nstörsta potentialen för att skapa ny produktion och\r\nnya arbetstillfällen.</pre><pre>Den mest grundläggande och långsiktiga\r\nförändringen är emellertid att forma ett samhälle\r\nmed frisk luft och rent vatten, levande sjöar och\r\nskogar -- att skapa det som FN benämner ''en\r\nhållbar utveckling''. Genom miljöavgifter, miljö-\r\noch energiskatter måste produktionen styras mot\r\nett effektivt resursutnyttjande som i sin tur skapar\r\nen god miljö.</pre><pre>Fru talman! Centern gick i år till val på krav om\r\nbl.a. sänkt skatt på mat, persontransporter och\r\nturism, bättre villkor för småföretagen och\r\nförstärkt grundtrygghet. Dessa krav omfattas nu av\r\nhela den nya fyrpartiregeringen.</pre><pre>I regeringsförklaringen nämns ett antal angelägna\r\nreformer. Det är viktigt att komma ihåg att\r\nreformer behövs också i en tid av förändring, även\r\nom vi har ekonomiska problem. Samtidigt finns ett\r\nbehov av sänkt skattetryck, och sänkt skattetryck\r\nmåste eftersträvas. Reformer och sänkt skattetryck\r\nskall åstadkommas inom ramen för en stram\r\nfinanspolitik genom minskade offentliga utgifter.\r\nDessutom kommer avvecklingen av\r\nlöntagarfonderna och försäljningen av statliga\r\nföretag att frigöra stora resurser.</pre><pre>Under de närmaste åren kommer statsbudgeten att\r\nbelastas med kostnader för den ökande\r\narbetslösheten, men det får inte hindra att åtgärder\r\nsätts in. Låt oss inte glömma att bakom statistiken,\r\nde kalla siffrorna om arbetslösheten, finns\r\ntragedier för människor, orter och bygder.\r\nArbetslöshet är också dålig samhällsekonomi -- ett\r\nslöseri med resurser.</pre><pre>Vi skall inte återvända till 1970-talets\r\nakutmottagningar. Men genom en aktiv och\r\nframåtsyftande arbetsmarknads- och\r\nregionalpolitik skall arbetslöshetens sociala\r\nverkningar lindras och goda\r\nutvecklingsförutsättningar skapas i alla delar av\r\nlandet.</pre><pre>Fru talman! Sverige har ju halkat efter bland\r\nindustrinationerna. En omläggning av kursen i den\r\nekonomiska politiken är nödvändig. Det handlar\r\nnu om att förändra, förnya, förstärka och skapa en\r\nframtid i utveckling för Sverige.</pre><pre>Förändra för att korrigera det som gått snett.\r\nFörnya den ekonomiska politiken och bygga nytt.\r\nFörstärka och ge näringslivet bättre\r\nkonkurrenskraft, i synnerhet de mindre företagen.\r\nMed en sådan inriktning kan en framtid i positiv\r\nutveckling skapas i hela vårt land.</pre><pre>Anf. 20 STEFAN ATTEFALL (kds):</pre><pre>Fru talman! Utgångspunkten för vår debatt är\r\nregeringsförklaringen. En regeringsförklaring som\r\npå ett realistiskt, ansvarsfullt och socialt engagerat\r\nsätt pekar på en väg ut ur de stora ekonomiska\r\nproblem som Sverige för närvarande brottas med.\r\nDet är inte den tredje vägen, det är inte en lättsam\r\noch behaglig väg. Det är en väg som kräver\r\nansträngningar och uppoffringar, men som kommer\r\natt föra Sverige ut ur den återvändsgränd som\r\nsocialdemokraterna fört oss in i. Och vi vet från vår\r\nvardag att det inte finns några lättsamma lösningar\r\npå svåra problem. Framgång och goda tider föregås\r\nalltid av arbete och ansträngning. Det är en sådan\r\nperiod vi svenskar har framför oss.</pre><pre>Att de ekonomiska problemen är allvarliga har\r\nflera talare före mig varit inne på. Tyvärr blir en\r\nsådan här ekonomisk debatt lätt litet abstrakt och\r\nkan många gånger upplevas som långt bort från\r\nmänniskors vardag. Men studerar man den senaste\r\nAMS-prognosen, som pekar på att 215 000\r\nmänniskor redan inom ett år blir öppet arbetslösa,\r\noch inser att det bakom varje siffra i statistiken\r\nfinns en människa av kött och blod, ofta med familj\r\natt försörja, då får ekonomisk politik den\r\nmänskliga dimension den skall ha.</pre><pre>Fru talman! Kds har i den fyrklöverregering som nu\r\ntillträtt fått tre viktiga ministerposter. Biträdande\r\nutrikesminister med ansvar för biståndspolitiken,\r\nkommunikationsminister och civilminister. Dessa\r\ntre ansvarsområden har viktiga kopplingar till den\r\nekonomiska politiken.</pre><pre>Biståndspolitiken handlar om internationell\r\nfördelningspolitik, om solidaritet med människor\r\nsom saknar livets nödtorft. En fungerande ekonomi\r\när en förutsättning för att kunna öka ambitionerna\r\nnär det gäller u-landsbiståndet. Den nya regeringen\r\nvill, förutom att slå vakt om enprocentsnivån,\r\nsuccessivt lyfta ut de asylkostnader som för\r\nnärvarande täcks av biståndsmedel. Därutöver\r\nkommer insatserna till Baltikum och Östeuropa.</pre><pre>Den här regeringen har således en högre\r\nambitionsnivå än vad den gamla\r\nsocialdemokratiska regeringen hade. Bara detta\r\nexempel visar att socialdemokratin långt ifrån har\r\nnågon ensamrätt på begrepp som omsorg, rättvisa\r\noch solidaritet. Snarare är det i praktiken tvärtom.</pre><pre>För att klara av att ge våra äldre, sjuka och\r\nhandikappade en bättre omsorg krävs det att vi\r\ntillsammans får samhällets kaka att växa. Det\r\nförutsätter en ökad produktivitet i hela\r\nsamhällsekonomin. För att åstadkomma detta är\r\ndet viktigt att nedbringa skattetrycket och\r\nreformera den offentliga sektorn. Nu hävdar våra\r\nsocialistiska vänner att skattetrycket inte behöver\r\nsänkas. Det var för övrigt också det enda ''vallöfte''\r\nde med någon form av trovärdighet kunde förfäkta\r\ni valrörelsen.</pre><pre>Vi i kds ser skattenivåer och skattetryck som en\r\nsvår men viktig avvägning mellan sociala\r\nambitioner, människors rättmätiga önskan att ta\r\nansvar för sina egna pengar och behoven av att ha\r\nen fungerande och effektiv ekonomi. Självfallet\r\nkan vi diskutera vad som är ett lagom skattetryck.\r\nMen vi är ju alla numera övertygade om att ett\r\nsocialistiskt samhälle, där staten tar hand om alla\r\npengar som människor arbetar in, är ett samhälle\r\nmed en ineffektiv ekonomi. T.o.m. vänsterpartiet\r\nverkar vara inne på samma spår. I logikens namn\r\nmåste vi då inse att vi någon gång passerar den\r\npunkt där skattetrycket blir så högt att ekonomin\r\ninte längre fungerar effektivt.</pre><pre>Nu har vi i årtionden haft en trend av\r\nskattehöjningar under socialdemokratisk ledning.\r\nNågon gång måste vi väl ändå inse att taket nås då\r\nskadan av skattehöjningar överväger nyttan med\r\npengarna som kommer in. Vi kristdemokrater tror\r\natt vi nu behöver en trend av skattesänkningar för\r\natt få bättre fart på ekonomin.</pre><pre>Min fråga till socialdemokraterna och\r\nvänsterpartiet är därför: När tror ni att skattetaket\r\när nått? Ser ni inga effektivitetsproblem med det\r\nskattetryck och de skattesatser som gäller för\r\nnärvarande?</pre><pre>Fru talman! Fyrklöverregeringen hävdar i sin\r\nregeringsförklaring att den stora uppgiften blir att\r\n''bryta den ekonomiska stagnationen och lägga\r\ngrunden för en ny period av tillväxt, företagande\r\noch utveckling i Sverige''.</pre><pre>Att säga sig vilja föra en tillväxtfrämjande politik\r\nblir lätt en klyscha, en paroll som väcker positiva\r\nkänslor hos många medan andra tycker att det\r\nluktar miljöförstörelse och ökad stress i arbetslivet.</pre><pre>Låt oss först konstatera att en stagnerande\r\nekonomi, eller som vi just nu upplever, en ekonomi\r\nsom krymper, är en ekonomi som har svårt att\r\nskapa arbeten till ungdomar och ge\r\nvärdebeständiga pensioner åt våra gamla. ATP-\r\nsystemets överlevnad är exempelvis helt beroende\r\nav att ekonomin växer med 2 % per år.</pre><pre>En ekonomisk politik som syftar till en långsiktig\r\noch uthållig tillväxt förutsätter en hög\r\nambitionsnivå inom miljöpolitiken. Genom att\r\nintegrera miljöpolitiken med den ekonomiska\r\npolitiken, bl.a. genom miljöavgifter, kan\r\nekonomisk utveckling inte bara förenas med en god\r\nmiljö, utan också främja en bra livsmiljö för\r\nmänniskor.</pre><pre>En tillväxtfrämjande politik handlar framför allt\r\nom att vi genom gemensamma ansträngningar\r\nförsöker använda de resurser vi har på ett bättre\r\nsätt än tidigare. Detta gäller inte minst den\r\nmänskliga resurs som vi tillsammans utgör.\r\nTillväxten skapas alltså genom att vi alla gör så bra\r\nifrån oss som möjligt i våra arbeten, vilken roll vi\r\nän befinner oss i, vilka anlag och färdigheter vi än\r\nhar.</pre><pre>Att utveckla de mänskliga resurserna handlar också\r\nom att förbättra utbildningssystemet. Kunnigare\r\nmänniskor gör att vi kan tillverka saker som\r\nmänniskor behöver på ett billigare, energisnålare\r\noch bättre sätt än tidigare. En bra arbetsmiljö gör\r\natt vi fungerar bättre på jobbet och därför presterar\r\nbättre.</pre><pre>Ett annat exempel på hur tillväxten kan främjas är\r\nen skattepolitik som gör att människor upplever det\r\nmeningsfullt att ställa upp litet extra på jobbet när\r\ndet behövs och som gör att man kan få något\r\ntillbaka om man vågar satsa litet pengar i ett\r\nriskfyllt projekt.</pre><pre>Att främja tillväxten handlar också om att bygga ut\r\noch utveckla vår infrastruktur. Då är vi inne på det\r\nandra viktiga området som kds fått ansvaret för;\r\nkommunikationerna. En upprustning av\r\ninfrastrukturen stärker Sveriges konkurrenskraft\r\noch skapar förutsättningar för en långsiktig\r\nutveckling. Järnvägar, vägar och\r\ntelekommunikationer måste byggas ut för att\r\nSverige fullt ut ska kunna delta i integrationen i\r\nEuropa. Men även av miljöskäl och\r\nregionalpolitiska skäl är utbyggda\r\nkommunikationer av mycket stor strategisk\r\nbetydelse. Som västerbottning lägger jag gärna litet\r\nextra tyngd bakom just det sistnämnda.</pre><pre>Förutom medel till det som socialdemokraterna\r\npåbörjade under förra mandatperioden måste\r\nytterligare pengar tas fram under 90-talet för\r\ninvesteringar i infrastruktur. Dessa medel kan bl.a.\r\nfrigöras genom utförsäljning av statliga företag.\r\nDet är kort sagt bättre att staten bygger fler\r\njärnvägar än att den skall fortsätta äga och driva\r\nhamburgerrestauranger, hotell och\r\nblåbärssoppefabriker. Flera årtionden av\r\nförsummelser på infrastrukturens område måste nu\r\ntas igen.</pre><pre>Det tredje ansvarsområdet kds fått är\r\ncivildepartementet. Detta departement ansvarar\r\nför det civila samhället; folkrörelserna, kyrkorna,\r\nungdomsfrågorna. Civilministern möter i sitt arbete\r\nfrågor som rör människors inre tänkesätt,\r\nmoraluppfattning, idealitet, engagemang osv. Här\r\nrör vi oss på ett viktigt område som är starkt\r\nförknippat med den ekonomiska utvecklingen,\r\nnämligen att en fungerande marknadsekonomi\r\nbehöver en etisk förankring för att inte urarta.</pre><pre>Marknadsekonomins civilrättsliga grundval är\r\nfrivilliga, ofta informella, avtal mellan självständiga\r\naktörer. Hederlighet och personligt ansvarstagande\r\när viktigt. Det underlättar ekonomins funktionssätt\r\noch leder till att effektiviteten i ekonomin ökar. Ett\r\nväxande problem är därför den allmänna\r\nförsvagningen av det etiska medvetandet och\r\nrättsuppfattningen som sker i vårt samhälle. Vi ser\r\ndet i finanskrascherna, i den ekonomiska\r\nbrottsligheten, deklarationsfusket, stölderna på\r\narbetsplatserna och den ökande bristen på\r\nförtroende för varandra i affärslivet.</pre><pre>En sund marknadsekonomi förutsätter en\r\ngemensam etisk grund där personligt\r\nansvarstagande och hederlighet betonas. Det är en\r\nuppgift för skolan att förmedla sådana värderingar.\r\nMen denna process måste också förstärkas genom\r\natt familjerna får bättre förutsättningar att fungera\r\noch förmedla positiva normer.</pre><pre>Fru talman! Jag har i mitt anförande försökt ange\r\nnågra viktiga principiella riktlinjer för den\r\nekonomiska politiken. Just kopplingen mellan etik\r\noch ekonomi är en aspekt som vi kristdemokrater\r\nvill lyfta fram, tillsammans med andra mer\r\nkonkreta ekonomisk-politiska åtgärder. Vi är\r\növertygade om att det är bara genom ett sådant\r\nhelhetsperspektiv som vi har möjlighet att lösa 90-\r\ntalets stora och svåra problem.</pre><pre>Anf. 21 HANS GUSTAFSSON (s) replik:</pre><pre>Herr talman! Ett studium och en granskning av\r\nregeringsförklaringen ger tydligt vid handen att\r\nregeringen har upphöjt skattesänkningar till den\r\növergripande principen för sin verksamhet. Jag\r\ntyckte att det också bestyrktes av Lars Tobissons\r\ninlägg alldeles nyss.</pre><pre>En av utgångspunkterna brukar då vara -- det var\r\ndet också hos Lars Tobisson -- att vår skattekvot är\r\nså hög i förhållande till andra länders att man enligt\r\nregeringsförklaringen t.o.m. skall lägga fram ett\r\nsärskilt förslag om Europaanpassning av skatterna.\r\nStuderar man förhållandena närmare och tar\r\nhänsyn till att våra transfereringar i stor\r\nutsträckning är skattebelagda och tar hänsyn till\r\nbudgetsaldot finner man att skattekvoten i Sverige\r\när 46,9 % mot 43,3 % i de sju mest framgångsrika\r\nEG-länderna. Det är alltså en skillnad på 3,1 %.\r\n1,6 % av detta kan hänföras till en ogynnsam\r\nåldersfördelning. Återstår alltså en reell skillnad i\r\nskattekvot på 1,5 %.</pre><pre>Det kan vidare konstateras att EG-länderna har en\r\nökande skuldbelastning. Medan den i Sverige har\r\ngått ned från 62 till 42 % av\r\nbruttonationalprodukten under perioden 1982--\r\n1991 har statsskulden i EG-länderna under samma\r\nperiod ökat från 59 % till 73 % av\r\nbruttonationalprodukten. Vissa länder som\r\nBelgien och Italien har en låneskuld som uppgår till\r\növer 100 % av bruttonationalprodukten. De länder\r\nsom vi jämför med skjuter alltså betalningarna för\r\nsina utgifter framför sig till kommande\r\nskattebetalare och kan med den utgångspunkten\r\nredovisa nominellt lägre skattekvot.</pre><pre>TCO-ekonomerna konstaterar i en skrift att vi\r\ntillsammans med Japan har de bästa offentliga\r\nfinanserna i världen. Var rädd om dem!\r\nRegeringsförklaringen inger på denna punkt\r\nbetydande onda aningar. Att utlova\r\nskattesänkningar på område efter område och\r\nsamtidigt försöka göra gällande att man jämsides\r\ndärmed skulle kunna genomföra reformer och ådra\r\nsig ytterligare utgifter är inte trovärdigt. Det\r\nkommer att erodera vår ekonomi på samma sätt\r\nsom skedde under perioden 1976--1982.</pre><pre>Anf. 22 LARS TOBISSON (m) replik:</pre><pre>Herr talman! De anföranden som Allan Larsson\r\noch Hans Gustafsson här har hållit visar en\r\nintressant sak, och det är att försöken till\r\nskönmålning av det ekonomiska läget nu är borta.\r\nValutgången bekräftade riktigheten av den bild\r\nsom bl.a. vi moderater tecknade. Vi skälldes då för\r\natt svartmåla. Jag vill påstå att det var en korrekt\r\nbild vi gav. Vi kommer, tyvärr, att få se en\r\nutveckling som kanske t.o.m. blir mer besvärlig än\r\nden som vi förmådde beskriva i förväg.</pre><pre>Det var inte roligt att i valrörelsen uppträda i den\r\nrollen och beskriva kommande problem, men det\r\nvar nödvändigt. Annars hamnar man i situationen\r\natt man inte föreslår de åtgärder som krävs; det blir\r\nför få och fel insatser som planeras.</pre><pre>En av de få skillnaderna mellan mig och Anne\r\nWibble i valdebatten var att jag aldrig trodde att det\r\nfanns några hemliga planer. Det sade jag också i\r\ndebatten. Man hade från socialdemokratiskt håll\r\nhelt enkelt gett upp.</pre><pre>Man kan fråga sig vad som är orsaken till detta. En\r\ndel var naturligtvis valtaktik. Det påminner om vad\r\nKjell-Olof Feldt sade om förra valrörelsen, där han\r\nmedgav att man hade målat den ekonomiska\r\nutvecklingen i alltför ljusa färger och därmed\r\nkommit att förorda en politik som var ohållbar\r\nekonomiskt sett. Men det är naturligtvis också så\r\natt de åtgärder som krävs -- det är det besvärliga för\r\nsocialdemokraterna -- inte är förenliga med\r\nsocialistisk ideologi, och därför avstår man från att\r\nutforma dem.</pre><pre>För mig är det självklart att nedrivna gränshinder i\r\nEuropa kommer att betyda att vi måste sänka\r\nskatteuttaget, även om man, som\r\nsocialdemokraterna, inte vill. Jag tycker också att\r\ndet är alldeles uppenbart att det inte går att få fart\r\npå Sverige utan skattesänkningar.</pre><pre>Nu försökte Hans Gustafsson i sin replik göra ett\r\nslags skönmålning på det här området. Han kom\r\nmed en bortförklaring till att vi har ett unikt högt\r\nuttag av skatter i Sverige. Jag måste fråga Hans\r\nGustafsson om han räknar med att Sverige skall\r\nvända den ekonomiska utvecklingen uppåt med\r\nbibehållet skattetryck. Det är enligt OECDs\r\nredovisning 10 % högre än i närmaste\r\nkonkurrentland i den här negativa meningen.</pre><pre>Ibland får vi från socialdemokratiskt håll höra att\r\nman kan tänka sig att sänka skattetrycket på sikt.\r\nMen som jag många gånger har påpekat: Eftersom\r\nman har lagt fram en politisk plattform för hela 90-\r\ntalet där det inte sägs ett ord om sänkta skatter är\r\nsiktet tydligen inställt på andra sidan år 2000. Kan\r\nSverige verkligen behålla sitt rekordhårda\r\nskattetryck i ett gränslöst Europa? Tror Hans\r\nGustafsson det, och kommer han att påyrka att den\r\nsocialdemokratiska oppositionspolitiken drivs efter\r\nde riktlinjerna?</pre><pre>Anf. 23 PER-OLA ERIKSSON (c) replik:</pre><pre>Herr talman! Jag skall börja med kommunerna,\r\nsom Hans Gustafsson tog upp i sitt\r\ninledningsanförande. Han sade att kommunerna i\r\nstor utsträckning är beställare hos den privata\r\nindustrin, och det är ett riktigt konstaterande. Men\r\nalltför mycket av den kommunala verksamheten\r\nsker fortfarande i egen regi. Mycket av den\r\nverksamhet som kommunerna bedriver skulle med\r\nfördel kunna bedrivas i entreprenadform. Jag skall\r\nta ett exempel.</pre><pre>Landstingen, som har ansvar för sjukvården, driver\r\npå många ställen tvätteriverksamhet i stor skala i\r\negen regi. Landstingen köper hela, rena och nya\r\nlakan och örngott, rockar till personalen, osv., från\r\nprivata företag. Men när lakanen och örngotten blir\r\nsmutsiga skall de tvättas i offentlig regi, i\r\nlandstingens regi. Det verkar som om den\r\nsocialdemokratiska filosofin vore: Köp gärna privat\r\ni kommunerna men tvätta det smutsiga i offentlig\r\nregi! Jag tycker att man skulle kunna använda även\r\nentreprenadverksamhet, använda enskilda företag\r\nför att svara för viktiga servicefunktioner i\r\nlandstinget.</pre><pre>Jag tycker att dagens debatt hittills har givit ett\r\ntydligt besked: Socialdemokraterna känner sig\r\nnågot vilsna i den svåra ekonomiska situation som\r\nSverige befinner sig i. När ekonomin är körd i\r\nbotten, när företagen går i konkurs, när\r\narbetslösheten ökar snabbare än någon gång sedan\r\n1930-talet -- då behövs det ny och effektiv medicin.\r\nMen socialdemokraterna har varken i valrörelsen\r\neller hittills i den här debatten visat på några förslag\r\ntill åtgärder.</pre><pre>Det är ställt utom allt tvivel att vi inte kan bibehålla\r\ndet nuvarande höga skattetrycket. Skattetrycket\r\nökade under den socialdemokratiska\r\nregeringsperioden med 7 % av BNP. Vi måste\r\nstegvis ned till ett lägre skattetryck. Det är då\r\nviktigt att börja med de skatter som är hämmande\r\nför konkurrenskraften och som är besvärande för\r\nsmåföretagen. Ta bort de skatter och avgifter som i\r\ndag belastar produktionen och se i stället till att vi\r\nfår ekonomiska stimulansåtgärder, så att vi får fart\r\npå hjulen i svensk industri, så att nya företag\r\netableras och så att vi kan återta konkurrenskraften\r\noch de andelar av världshandeln som vi har förlorat\r\nde senaste åren!</pre><pre></pre><pre>Anf. 24 STEFAN ATTEFALL (kds) replik:</pre><pre>Herr talman! Som vi har hört i flera inlägg från\r\nsocialdemokraternas sida har de inga egna recept,\r\ningen egen strategi som pekar på en väg framåt. De\r\n100 dagar som socialdemokraterna vill ge\r\nregeringen för att komma i gång verkar de själva\r\nbehöva lika mycket, för att fundera över vad de vill\r\ngöra, i stället för att ständigt försvara det som varit\r\noch tycka att allt är bra och skall fortsätta.</pre><pre>Hans Gustafsson var också inne på detta med\r\noffentligt driven verksamhet och menade att allt\r\ndär är perfekt, att den är bättre och att det därför\r\ninte finns anledning att göra någon förändring. Men\r\njust det borde vara ett argument för att luckra upp\r\nde offentliga monopolen, så att man inom den\r\noffentliga verksamheten verkligen kan få visa att\r\nman klarar konkurrensen. Jag tror också att man\r\nkommer att göra det på många områden.</pre><pre>Det handlar om att ge människor mera valfrihet.\r\nNär det blir mer konkurrens och ökad valfrihet\r\nstimuleras idéverksamhet och kreativitet. Just\r\nbarnomsorgen är ett bra exempel på detta.</pre><pre>Det handlar helt enkelt om att hitta\r\nfinansieringsformer som leder till social rättvisa,\r\nkvalitet och valfrihet. Man kan tycka att\r\nsocialdemokraterna borde visa mera öppenhet, i\r\nstället för det rigida fasthållandet vid det gamla\r\nsystemet, det mera planekonomiska tänkandet. Jag\r\nhoppas att Hans Gustafsson kan ge åtminstone en\r\nliten öppning till en konstruktiv opposition i det\r\navseendet.</pre><pre>Anf. 25 HANS GUSTAFSSON (s) replik:</pre><pre>Herr talman! När jag med hjälp av officiell statistik\r\nbeskriver skattekvoter och hur det ser ut för svensk\r\noffentlig ekonomi, säger Lars Tobisson att jag\r\nskönmålar och bortförklarar. Det är märkvärdigt.\r\nDet vore bättre om Lars Tobisson visade att det jag\r\nsäger är felaktigt.</pre><pre>Sedan säger Lars Tobisson att väljarna visade ''att\r\nvi hade rätt när vi i valrörelsen beskrev den svenska\r\nekonomin''. Det var en långtgående slutsats av att\r\ntvå borgerliga partier tappade sammanlagt 22\r\nmandat i riksdagen och ett parti vann 14. Kan man\r\nta det som ett uttryck för väljarnas\r\nställningstagande?</pre><pre>Gång efter annan har frågan ställts: Hur vill\r\nsocialdemokraterna göra, och vad har\r\nsocialdemokraterna gjort? Allan Larsson hade en\r\nså bra redovisning av det i sitt anförande att jag på\r\nmin knappa tid inte behöver återkomma till det.</pre><pre>Det är en sak som är märklig. Hela tiden som vi höll\r\npå med Rehnbergkommissionen var de borgerliga\r\npartierna med undantag av centern mot ett avtal --\r\ndet var odugligt, kosmetika, osv. Nu sägs det i\r\nregeringsförklaringen, att tack vare\r\nRehnbergkommissionen har man fått håll på\r\nlönekostnadsutvecklingen. Det är det viktigaste\r\ninslaget, förutom att få håll på inflationen.</pre><pre>Till Per-Ola Eriksson vill jag bara säga att jag\r\nförutsätter att de kommuner och landsting som\r\ntvättar offentligt i både borgerliga och\r\nsocialdemokratiska landsting gör det därför att\r\nkommunalmännen där har funnit att det är\r\nfördelaktigast.</pre><pre>Om det är så att ni vill införa privatisering inom\r\nsjukvården och på det sociala området, Stefan\r\nAttefall, borde ni väl i Herrans namn kunna ge ett\r\nenda exempel på att det innebär fördelar, som\r\nminskade kostnader eller bättre service. Jag har\r\nbett att få ett enda exempel på detta -- kanske\r\nStefan Attefall kan ge det.</pre><pre>Herr talman! Det avgörande för om den\r\nekonomiska politiken kommer att lyckas är hur\r\nmedborgarna ställer sig till bördornas fördelning.\r\nDen ekonomiska politiken måste vara både\r\nrationell och rättvis om den skall bli hållfast och\r\nleda till en god ekonomisk utveckling. Det är\r\nuppenbart att det är löntagarna som får bära\r\nbördorna och att det är de som har det bäst ställt\r\nsom nu kan ta för sig i form av stora\r\nskattesänkningar.</pre><pre>Det var det som var kärnan i moderaternas och\r\nfolkpartiets Ny start för Sverige. Jag var inte ensam\r\nom kritiken. Jag vill påminna om vad Olof\r\nJohansson skrev i Aftonbladet den 22 april om Ny\r\nstart för Sverige:</pre><pre>''Det är begripligt att fördelningspolitik som ord\r\nsaknas i det högerliberala dokumentet. Tyvärr är\r\ndet inte ordet man skyggar för. Det är\r\nrättvisekravet.''</pre><pre>Samma formulering kan användas som beskrivning\r\nav de grundläggande dragen i den ekonomiska\r\npolitik som den nya regeringen nu står inför. När\r\nregeringen som första åtgärd tar bort omsen på\r\naktiehandel och gynnar landets rikaste kommuner\r\när det svårt att se att det är en politik som är både\r\nrationell och rättvis. Denna politik kommer med all\r\nsannolikhet att framtvinga starka\r\nkompensationskrav, med allt vad detta innebär.</pre><pre>Anf. 26 LARS TOBISSON (m) replik:</pre><pre>Herr talman! Det är närmast patetiskt att höra\r\nHans Gustafsson försöka definiera bort det hårda\r\nskattetrycket i Sverige. Det är också närmast\r\nsensationellt. Jag tänker på det bevingade uttryck\r\nsom fälldes av Hans Gustafssons partiledare Ingvar\r\nCarlsson inför valet, när han sade att det är de höga\r\nskatterna som har gjort Sverige unikt. Menar Hans\r\nGustafsson att Ingvar Carlsson for med osanning\r\nnär han gjorde detta alldeles riktiga konstaterande?\r\nDet är ju följden av resonemanget.</pre><pre>Den stora ideologiska skiljefråga som vi kommer\r\natt få brottas med här i kammaren och i politiken\r\nde närmaste åren -- liksom under 80-talet -- är\r\nsynen på sparandet. Skall sparandet ske i kollektiva\r\nformer, som socialdemokraterna vill, eller skall det\r\nspridas bland de enskilda medborgarna, som vi på\r\nden borgerliga sidan förordar? Vi skall då komma\r\nihåg, att med högskattepolitik -- den politik som,\r\ntrots vad Hans Gustafsson säger, förs i Sverige -- får\r\nman till slut en situation där sparandet torkar upp,\r\nbland företag och bland enskilda, och man går\r\nobevekligen in i ett socialistiskt system.</pre><pre>Valutgången innebär att den mest kraftfulla\r\nsocialiseringsframstöt som gjorts i Sverige har\r\navvisats. Jag tror att vi kan säga att den för gott har\r\nslagits tillbaka. Det var egentligen fantastiskt! Efter\r\ndenna långvariga kraftmätning mellan socialism\r\noch kapitalism, mellan marknadsekonomi och\r\nplanekonomi, som pågått sedan början av 1900-\r\ntalet och som då hade avgjorts till kapitalismens\r\nfördel och till socialismens nackdel, gör man här i\r\nSverige verkligen ett försök att vrida klockan\r\ntillbaka och satsa på införandet av en socialistisk\r\nordning, som överallt annars har visat sig oduglig.</pre><pre>Jag tänker naturligtvis på förslaget att införa mer av\r\nsocialism och toppstyrning genom att göra om AP-\r\nfonden till fem löntagarfonder i superklass. Detta\r\nstred mot löften som hade avgivits i tur och ordning\r\nav Tage Erlander när AP-fonden infördes, av Olof\r\nPalme när löntagarfonderna infördes -- och det\r\nbetecknades som inte bara första steget, utan\r\nsteget -- och slutligen av Ingvar Carlsson, som sade,\r\natt när väl utbyggnaden av löntagarfonderna var\r\navslutad skulle det inte bli tal om att låta dem\r\nersättas eller följas av någon motsvarande ordning\r\nför socialisering.</pre><pre>Valutgången innebär att löntagarfonderna nu i\r\nstället avskaffas. Trots att planerna för hur det skall\r\ngå till har förelegat sedan 1983--1984 har det\r\nuppkommit en yrvaken debatt om vilka villkor som\r\nskall gälla. Jag vill erinra om att vi från början har\r\nställt tre krav: avvecklingen skall vara definitiv, den\r\nfår inte utöva någon kurspress på börsen och den\r\nskall främja enskilt sparande.</pre><pre>Det verkar vara svårt att inse att det inte finns\r\npengar i fonderna utan aktier. Priset togs nog av de\r\nbåda kommunalpolitikerna Johansson och Skager i\r\nGöteborg, som sade att man nu skulle se till att\r\nanvända pengarna som riskkapital i näringslivet.\r\nHans Gustafsson var inne på samma tankegång i sitt\r\nanförande. Men det är redan riskkapital, och det är\r\ndärför det skall användas så att det sprids bland de\r\nenskilda medborgarna och inte koncentrerat ägs\r\noch kontrolleras av facket och staten.</pre><pre>Anf. 27 PER-OLA ERIKSSON (c) replik:</pre><pre>Herr talman! Sverige står nu i behov av stora\r\nförändringar av den ekonomiska politiken. Det är\r\nställt utom allt tvivel att det krävs omfattande\r\nåtgärder för att vi skall kunna få ett Sverige i\r\nekonomisk balans och ett Sverige som återfår\r\nframtidstron. Det finns sedan länge en\r\ngrundläggande consensus mellan många partier här\r\ni riksdagen om behovet av åtgärder, och det finns\r\nsedan i våras en grundläggande syn mellan de\r\nborgerliga partierna beträffande riktlinjerna för\r\nden ekonomiska politiken. Det avspeglas i den\r\ngemensamma reservation om riktlinjerna för den\r\nekonomiska politiken som centern, moderaterna\r\noch folkpartiet avgav i finansutskottet i juni i år.</pre><pre>Centerns, moderaternas, folkpartierna liberalernas\r\noch kds förslag har i olika avseenden burit frukt och\r\nmedfört en stark regeringsförklaring. I varje fall\r\npräglas förslagen mycket tydligt av att så är fallet.\r\nAv folkpartiets och moderaternas ''ny start för\r\nSverige'' och centerns ''grön start för Sverige'' har\r\ndet blivit en stark regeringsförklaring med en\r\nmålinriktad politik och en vilja att förändra och\r\nförbättra för Sverige.</pre><pre>En sak är klar. Den tredje vägens ekonomiska\r\npolitik, som skördade rubriker och hyllningar\r\nunder 1980-talet, blev en återvändsgränd. På vägen\r\nut ur denna återvändsgränd körde man vilse med\r\nstopp-paket, regeringsavgång osv. Nu handlar det\r\nom att vidta hållfasta och långsiktiga åtgärder som\r\ntar Sverige ur de ekonomiska problemen. Det är\r\nfråga om att vidta åtgärder som löser\r\nstrukturproblemen i ekonomin. Vidare handlar det\r\nom aktiva arbetsmarknads- och regionalpolitiska\r\ninsatser för att begränsa och bemästra\r\narbetslösheten. Människorna i Karlsborgsverken, i\r\nSveg, i Malmö eller varhelst de befinner sig i landet\r\nmåste ha rätt till trygga jobb i framtiden. Vi måste\r\nunderlätta för människor och göra allt som kan\r\ngöras för att främja småföretagen, etablera nya\r\nföretag och bygga bort strukturproblemen för\r\nindustrin. Det behövs en infrastruktur som gör att\r\nnäringslivet kommer fram med sina transporter och\r\nsitt gods. Det måste bli lättare för människor att ta\r\nsig till och från sina arbeten. Genom ökade\r\nsatsningar på infrastruktur, vägar, järnvägar och\r\nskolor skapas också betydelsefulla jobb.</pre><pre>Vi måste reformera transfereringssystemet. I\r\nbotten måste finnas en grundtrygghet som följs av\r\nfrivilliga påbyggnader, vilka var och en får\r\nbestämma. Vi måste också dämpa den offentliga\r\nkonsumtionen. De resurser som därmed frigörs\r\nmåste användas till investeringar inom\r\nkonkurrensutsatta områden. Vi måste ta bort de\r\nskadliga avgifterna och skatterna. På det sättet kan\r\nvi bygga en ny framtid för konungariket Sverige.</pre><pre>Anf. 28 STEFAN ATTEFALL (kds) replik:</pre><pre>Herr talman! Hans Gustafsson ville att jag skulle\r\nge exempel på enskilt driven sjukvård som\r\nfungerade bra. Han behöver inte åka särskilt långt\r\nför att finna sådan. Det finns en mängd enskilt\r\ndrivna sjukhem i exempelvis Småland som är\r\nmycket bra och många gånger drivs effektivare än\r\nlandstingets sjukhem. Den som liksom jag har\r\nsysslat med kommun- och landstingspolitik vet att\r\nsocialdemokraterna ofta är mycket snåla när det\r\ngäller att pröva just alternativ och låta andra få en\r\nchans att bedriva olika verksamheter. Det tror jag\r\när en erfarenhet som de flesta av oss här kan vittna\r\nom.</pre><pre>Hans Gustafsson gick påpassligt nog i sitt\r\nanförande inte in på frågor kring barnomsorgen.\r\nVårt förslag till vårdnadsersättning eller vårdlön,\r\nsom vi gärna kallar det, handlar om flytta över en\r\ndel av makten över statens bidrag till barnomsorgen\r\ntill just föräldrarna. Det handlar om att ha kvar en\r\nsolidarisk finansiering och kvalitetskontroll men\r\nockså om att ge föräldrar och andra konsumenter\r\nav offentlig omsorg större chans att påverka den\r\nservice de vill ha. Vi tror att det blir både bättre\r\noffentlig verksamhet och större valfrihet samt god\r\nkvalitet i ett sådant system.</pre><pre>Jag noterade också att Hans Gustafsson inte\r\nreplikerade min fråga om trenden att höja skatter\r\nunder socialdemokratisk ledning de senaste\r\nårtionden. Frågan om när socialdemokraterna\r\nanser att skattetaket är nått klingar obesvarad efter\r\nden här debatten. Vi kan hoppas att andra\r\nsocialdemokrater, som tar till orda senare i\r\ndebatten kan svara på den frågan. Finns det någon\r\növre gräns för skatteuttaget? Ser ni inga problem\r\nmed ständigt höjda skatter? Eller är det alltid ett\r\nlagom skattetryck som råder för tillfället efter det\r\natt man har höjt en eller flera skatter? Någon gång\r\nnår man en punkt där skatterna inte kan höjas\r\nytterligare, och då är det nödvändigt att söka nya\r\nvägar. Vi tror att det är nödvändigt nu. Därför\r\nstöder vi den politik som den nya regeringen har\r\nlagt fram.</pre><pre>Anf. 29 LISBET CALNER (s):</pre><pre>Herr talman! Kvinnorna utgör ungefär hälften av\r\njordens befolkning och i Sverige utgör de drygt\r\nhälften av befolkningen.</pre><pre>Jag har försökt läsa regeringsförklaringen med\r\nutgångspunkt i kvinnors ekonomi och möjligheter\r\natt leva ett med män jämställt liv. Bland de förslag\r\noch avsiktsförklaringar som detta dokument\r\ninnehåller kan vi läsa att familjepolitiken skall\r\nfrämja både valfrihet och jämställdhet mellan\r\nkvinnor och män. Det är allt som står om\r\njämställdhet.</pre><pre>De senaste årtiondena har den svenska kvinnan\r\nblivit allt självständigare -- egen försörjning, egen\r\nplats i arbetslivet, delat ansvar för vård och omsorg,\r\nmer att säga till om i samhälle och politik. Kvinnor\r\nhar fått större frihet att forma sina egna liv.</pre><pre>Visst har vi fått betala ett pris för detta. Vi sliter och\r\narbetar hårt. Stressen och pressen är ibland stor.\r\nIbland har vi dåligt samvete för barn och anhöriga.</pre><pre>För att göra kvinnors situation bättre räcker det\r\ninte med jämställdhet inom familjepolitiken. Det\r\nbehövs utveckling, förnyelse och mer jämställdhet\r\npå många områden. Det är viktigt att den\r\nekonomiska politiken även i fortsättningen förs på\r\nett sådant sätt att den främjar kvinnors möjligheter\r\ntill en egen försörjning. Rätten till ett eget arbete är\r\ndärvidlag av avgörande betydelse.</pre><pre>I dagens Sverige yrkesarbetar nästan lika många\r\nkvinnor som män. Under många år utjämnades\r\nlöneskillnaderna mellan könen, men nu har de\r\nenligt en rapport från LO börjat öka igen inom\r\nbåde LO-, TCO- och SACO/SR-områdena. Därför\r\ntycker vi socialdemokrater att den solidariska\r\nlönepolitiken i den meningen att män och kvinnor\r\nskall ha lika lön för lika arbete måste utvecklas.</pre><pre>Det är också viktigt att kvinnor ges möjlighet att\r\nutvecklas i arbetet och därigenom får bättre\r\nekonomiska villkor. Den ambitionen, måste jag\r\nerkänna, kan jag inte riktigt utläsa av\r\nregeringsförklaringen.</pre><pre>I våras fattade riksdagen beslut om en ny\r\njämställdhetslag. I samband med den tillsatte den\r\ndåvarande regeringen en utredare med uppgift att\r\nklarlägga löneskillnaderna och orsakerna till dem.\r\nVederbörande skulle också analysera användandet\r\nav arbetsvärdering. Det var självklart en från\r\nkvinnors synpunkt mycket intressant utredning.\r\nKommer den nuvarande regeringen att låta\r\nutvärdera och fullfölja det jobbet? Jag tror att\r\nsvaret på den frågan intresserar många människor.</pre><pre>I regeringsdeklarationen kan man läsa att ''det\r\nhandlar om en valfrihetsrevolution i\r\nvälfärdspolitiken''. Det står vidare: ''I ett första och\r\nomedelbart steg tas existerande hinder för fri\r\netablering och fritt utnyttjande av olika former av\r\nbarnomsorg bort.'' Det är ett av de\r\nrevolutionerande förslagen. Det betyder såvitt jag\r\nförstår fritt fram för privata dagis med statsbidrag\r\ntill driften. Men vinsten blir naturligtvis privat.</pre><pre>Privatiseringar av den offentliga sektorn,\r\nföreträdesvis inom omsorgen, ger kvinnor större\r\nmöjligheter till meningsfulla arbeten och att välja\r\narbetsgivare. Det har varit ett stående besked från\r\nde borgerliga partierna i många år. Jag tror inte att\r\ndet är riktigt. Det är en myt att kvinnor generellt\r\nsett skulle få bättre villkor med detta förslag.</pre><pre>Det är klart att vi kommer att få fler kvinnliga\r\ndirektörer och företagsledare inom denna sektor.\r\nMen de flesta kvinnor kommer även i\r\nfortsättningen att vara anställda. Det finns inga\r\nundersökningar som visar att lönerna skulle bli\r\nbättre om kvinnor i den offentliga sektorn arbetade\r\nprivat. Medborgarna måste i allt få insyn i hur\r\nskattepengarna används. Av tradition har vi genom\r\nmassmedia insyn i den offentliga sektorn, och det\r\ntycker jag är viktigt. Den insynen saknas i det\r\nprivata näringslivet.</pre><pre>Självklart är det viktigt med en fortgående\r\nförändring och förbättring av den gemensamma\r\nsektorn. Det tycker också vi socialdemokrater, och\r\ndet fattade riksdagen beslut om i våras. Det finns\r\nen mängd exempel, Stefan Attefall, på att detta\r\nverkligen sker. Bl.a. ger barnomsorgsmässan i\r\nSollentuna besked om detta i dessa dagar.</pre><pre>Gårdagens besked från socialministern om att\r\nstatsbidragen till den kommunala barnomsorgen\r\nskall vara kvar är ett glädjande besked för många\r\nbarn och föräldrar. Jag hoppas innerligt att han kan\r\növertyga de tre andra partierna i regeringen om\r\ndetta. Efter att ha hört vissa inlägg här i dag\r\nförefaller det mig som om han har vissa svårigheter\r\ni det avseendet. Men vi skall stödja honom.</pre><pre>Ett faktum är att den offentliga sektorn är mycket\r\nviktig för kvinnors arbete, vare sig man har sin\r\nförsörjning där eller behöver dess service och\r\ntjänster för att utföra ett annat arbete.</pre><pre>Ansökan om medlemskap i den Europeiska\r\ngemenskapen intresserar kvinnor i mycket stor\r\nutsträckning. Jag citerar ur regeringsdeklarationen\r\ndär det står så här:</pre><pre>''Ansökan om medlemskap grundas dessutom på\r\ninsikten att Sverige vid inträdet i Gemenskapen\r\nmåste ge sin anslutning till alla delar av samarbetet,\r\ngodta de förändringar som kan följa av de nu\r\npågående regeringskonferenserna och förklara sig\r\nberett att aktivt medverka i Gemenskapens vidare\r\nutveckling i riktning mot de politiska mål som\r\nuppställdes i Romfördraget.''</pre><pre>Socialdemokraterna vill vara med och forma det\r\nframtida Europa, ett Europa som vägleds av social\r\nrättvisa, allas rätt till arbete och jämställdhet\r\nmellan kvinnor och män.</pre><pre>Vi socialdemokratiska kvinnor ställde krav på vår\r\nsocialdemokratiska regering, inför förhandlingarna\r\nom medlemskap i EG, att analysera välfärden i vid\r\nmening, jämställdheten, arbetsmarknadspolitiken\r\noch regionernas ställning i EG jämfört med\r\nregionernas ställning i vårt land.</pre><pre>Vi trodde naturligtvis och hoppades att det skulle\r\nvara en socialdemokratisk regering som\r\ngenomförde dessa för kvinnorna i Sverige så viktiga\r\nförhandlingar. Just nu ser det ut som om vi får sätta\r\nvårt hopp och vår lit till en borgerlig\r\nfyrpartiregering. Och självklart: Kraven kvarstår\r\nmed stor emfas på att regeringen med kraft skall\r\nhävda vikten av en bra arbetsmarknadspolitik, en\r\nbra välfärd i vid bemärkelse och en bra\r\nregionalpolitik -- allt nödvändiga ingredienser för\r\natt uppnå jämställdhet mellan män och kvinnor.</pre><pre>I detta anförande instämde Lahja Exner (s).</pre><pre>Anf. 30 BENGT SILFVERSTRAND (s):</pre><pre>Herr talman! Så har salig Tegner gjort come-back\r\ni svensk politik. Hans käcka anrop ''Ur vägen\r\nmoskoviter, friskt mod I gossar blå'' har plockats\r\nfram ur den borgerliga 1800-talsgarderoben och\r\nstått som förebild för trumpetfanfaren --\r\n''Kollektivismens tid är slut'' -- i den borgerliga\r\nregeringsförklaringen.</pre><pre>Men de väntade glädjeskutten från media och\r\nmarknad har hittills uteblivit. Inte ens den\r\nkonservativa Frankfurter Allgemeine blir särskilt\r\nupprymd över att marknaden skingrat\r\nförmörkelsen över midnattssolens land. Så här\r\nskrev man för några dagar sedan:</pre><pre>''Industrikrisen och anpassningen till EG har\r\nkraftigt inskränkt manöverutrymmet för\r\nkommande regeringar.'' Observera att man redan\r\ntalar om regeringar i pluralis. Och tidningen\r\nfortsätter: ''Faktum är att Ingvar Carlsson redan\r\nbörjat anpassa den svenska modellen. Industrin har\r\nalltid kunnat känna sig fri.'' Observera alltid! Ingen\r\nkolartro på någon befrielse här inte hos en\r\nkonservativ tysk tidning.</pre><pre>Och den svenska börsen deppar. I går var det ett\r\nnytt kursras på 2,2 %. Banker och finansbolag föll\r\nännu mer, och det är just finansvärldens agerande\r\nsom varken av politiker eller media blivit en\r\ntillräckligt uppmärksammad del av Sveriges\r\nekonomiska kris. Ena dagen med finansmannen X\r\ni Hades. Nästa dag med samme X i himlen, sedan\r\nhan gråtit med sin Stina och kysst sin far på kinden\r\noch blivit vederbörligen omklappad.</pre><pre>När det gäller inställningen till just ägande och\r\nförmögenhetsbildning slår den borgerliga\r\nregeringsförklaringen det verkliga rekordet i\r\nmotsägelser.</pre><pre>På s. 4 får vi veta att löntagarfonderna skall\r\navvecklas, och på s. 14 står det att äganderätten\r\nskall skrivas in i grundlagen. Men detta går ju inte\r\nihop. Är inte löntagarfonderna deras egendom,\r\nsom byggt upp fonderna genom att avstå från\r\nlöneökningar? Hur kan då fonderna delas ut till den\r\nsynnerligen snäva krets som sparar i\r\nallemansfonder? Att ta egendom från ett stort\r\nkollektiv och dela ut den till ett mindre, men ändå\r\nett kollektiv, är det detta som döljer sig bakom\r\nutropet: Kollektivismens tid är slut?</pre><pre>''En vansinnig strategi'' kallar SACO-ekonomen\r\nJan Bröms det borgerliga beslutet att dränera\r\npensionsfonderna. Och den tunge moderaten\r\nkommunalpolitikern Lars-Åke Skager i Göteborg\r\när lika kritisk till förskingringen av\r\npensionspengarna: ''Genom att använda\r\nlöntagarfonderna för att trygga utvecklingen av\r\nsvenskt näringsliv undviker man också den\r\nbesvärliga frågan om hur fondpengarna skall\r\nfördelas.''</pre><pre>Jag har de senaste dagarna läst ett antal bokslut\r\nfrån olika löntagarfonder. En sak slås klart fast. I\r\ndessa tider av finansmarknadens förfall har\r\nfonderna undvikit praktiskt taget alla spekulativa\r\nvidlyftigheter.</pre><pre>Fonderna har byggt upp ett brett kontaktnät som\r\nkunnat förmedla kunskaper på områden som\r\nyrkesskickliga men ekonomiskt svaga\r\nsmåföretagare och entreprenörer ofta saknar. Det\r\nhar gällt marknadsföring, exportmarknader,\r\nfinansiering och s.k. management. När fonderna\r\nsatsar pengar i småföretag har principen varit att\r\nnågon enskild person också aktivt skulle gå in och\r\nmed egna pengar ta en väsentlig risk.</pre><pre>Allt medan borgerliga propositionsskrivare vässar\r\npennorna för att luckra upp pensionsfonderna, görs\r\nnya avslöjanden om de s.k. fina finansbolagens\r\nsalonger. I en av finansdepartementet nyligen\r\nutgiven studie slås det fast att såväl banker, börs\r\nsom finansbolag bär ett stort ansvar för den\r\nekonomiska krisen. De har bl.a. ägnat sig åt ''yvig\r\nkreditgivning'' och ''skatteplanering i stor skala''.\r\nEtt intressant besked som bör efterlysas från den\r\nborgerliga regeringen är: Hur kommer man att\r\ntackla detta problem? Kommer man att införa en\r\nsärskild rörelselag, med förebild från\r\nbanklagstiftningen, som reglerar dessa helt\r\norimliga förhållanden. Det skall bli synnerligen\r\nintressant att se den här utvecklingen. Jag är rätt\r\növertygad om att vi inte har sett slutet på\r\nfinanskrisen i Sverige.</pre><pre>Man fyller sida upp och sida ned med krav på\r\nsolidaritet från de stora medborgargrupperna.\r\nDäremot saknas varje som helst krav på dem som\r\nverkligen kan ekonomi, som känner till hur\r\nkapitalströmmarna flyter och som skulle kunna\r\nbidra till att stabilisera den svenska ekonomin. De\r\nhar inte tagit sitt ansvar.</pre><pre>Herr talman! Eftersom min utgångspunkt i det här\r\nanförandet var ägandet och eftersom vi\r\nuppenbarligen har en person i den borgerliga\r\nregeringen, kds-ledaren, som är något slags\r\nförbindelselänk mellan polerna i tillvaron, vill jag\r\nägna kds och statsrådet Svensson följande lilla\r\nbetraktelse i Dagens Nyheter den 25 september\r\nunder rubriken ''Tröst från Alf'', signerad Mats\r\nNörklit:</pre><pre>Att äga eget, att äga fritt,</pre><pre>det krävs för människovärde.</pre><pre>Du får det knepigt att klara ditt,</pre><pre>du tredjevärldsundernärde.</pre><pre>Men häng ej läpp för att du är svag</pre><pre>och inte svarar mot kravet.</pre><pre>Du kanske ärver en vacker dag.</pre><pre>Du kanske vinner på travet.</pre><pre>Anf. 31 KARIN STARRIN (c):</pre><pre>Herr talman, ärade riksdagskollegor! Den hotbild\r\növer svensk ekonomi som vi i centern bland andra\r\npartier försökt måla är nu en verklighet. De alltför\r\nhöga kostnader som har tillåtits av den\r\nsocialdemokratiska regeringen under 1980-talet\r\nslår nu till med buller och bång. Tillsammans med\r\nlågkonjunkturen som slår på hela\r\nvärldsmarknaden, får vi nu helt förödande effekter,\r\nsom vi inte heller sett slutkonsekvenserna av. Det\r\när effekter som drabbar alla mycket tungt --\r\nalltifrån framgångsrika börsmäklare till slitstarka\r\nlokalvårdare på sjukhusen. Och det är kvinnorna\r\nsom drabbas först.</pre><pre>I flera olika rapporter och undersökningar slår man\r\nfast att det är kvinnorna som halkar efter. Under\r\nden socialdemokratiska regeringstiden har\r\nkvinnorna fått det sämre. Klyftorna har ökat. Detta\r\nkan vi läsa i olika rapporter, och det är alltså inte\r\nmina egna slutsatser. Jag instämmer med LO-\r\nkvinnorna när de konstaterar att det är kvinnorna\r\nsom har de sämsta lönerna. Vi har de sämsta\r\npensionerna, vi har den kortaste fritiden, och det är\r\nvi som har det största ansvaret hemma. I\r\nvalrörelsen drämde LO-kvinnorna till med att ''Nu\r\nhar det gått för långt''.</pre><pre>Kvinnorna är ingen arbetskraftsreserv som man\r\nkan ta till bara när det är högkonjunktur.\r\nKvinnorna är lika kompetenta för sina\r\narbetsuppgifter som männen oavsett om det är\r\ndåliga tider eller om det är bra tider. Därför skall\r\nnaturligtvis kvinnor och män ha lika löner.</pre><pre>Vi centerkvinnor accepterar inte ökade löneklyftor\r\noch vi jobbar stenhårt mot det. De här\r\nlöneklyftorna har definitivt ökat under den\r\nsocialdemokratiska regeringstiden. Varför skall\r\nt.ex. kvinnliga läkare ha ca 7 % lägre lön än sina\r\nmanliga kollegor? Nej, mina kära riksdagskollegor,\r\nnu är det dags att verkligen skapa rättvisa. Det är\r\nrättvisa som vi kvinnor kräver och där den\r\nsocialdemokratiska regeringen inte har kunnat visa\r\nnågot resultat.</pre><pre>Lösenordet för svensk ekonomi är i dag\r\nengagemang. Jag erkänner gärna att det här är\r\nmycket förenklat. Men jag är övertygad om att\r\nmänniskor är villiga att ställa upp och att ge järnet\r\nom de samtidigt får vara med och bestämma, ta\r\nansvar och känna engagemang. Detta gäller såväl\r\ninom den privata sektorn som inom den offentliga\r\nsektor.</pre><pre>Valfrihet är ett annat ord som är oerhört viktigt i\r\ndagens politik och som också skapar engagemang.\r\nInom familjepolitiken lägger regeringen nu fram\r\nförslag som bygger på ökad valfrihet. Jag kan\r\ndefinitivt inte hålla med Lisbet Calner när hon\r\nsäger att det här kommer att innebära hinder för\r\nkvinnorna. Det hittills stelbenta systemet som\r\nsocialdemokraterna har förordat blir inte längre\r\nallenarådande. Vi skall naturligtvis ha kvar\r\nkommunala dagisplatser, men det finns också\r\nmånga andra lösningar. Statsbidrag skall utgå till\r\nalla former av barnomsorg. Detta ger inte minst\r\nkvinnorna ökade möjligheter att få vardagen att\r\nfungera. Ett vårdnadsbidrag kommer att införas.\r\nDet är ett rättvisekrav, inte minst gentemot\r\nkvinnorna. Föräldrarna får sedan välja hur de\r\nanvänder vårdnadsbidraget. Vi får då ett ökat\r\nengagemang och en ökad helhet där både barn och\r\nföräldrar skall vara med och se till att arbetslivet\r\nanpassas på bästa möjliga sätt.</pre><pre>Det är nu angeläget att stimulera Sveriges ekonomi\r\noch skapa tillväxt, inte minst i de små och\r\nmedelstora företagen. Nu måste\r\nkonkurrensbefrämjande skatter sänkas. Samtidigt\r\nmåste satsningar göras på en utbyggd infrastruktur.\r\nDetta måste göras i min kommun, där vi har ett\r\nföretagande som hittills har varit mycket\r\nframgångsrikt. Detta måste vi göra för hela\r\nGävleborg och därmed för hela Sverige, för att vi\r\nskall kunna konstatera att hela Sverige skall leva.\r\nSamhället måste nu ta sitt ansvar, och det måste ske\r\nsnabbt. Varje ledamot i denna kammare måste ta\r\nsitt ansvar.</pre><pre></pre><pre>Anf. 32 LISBET CALNER (s) replik:</pre><pre>Herr talman! Jag vet inte om man längre behöver\r\nvara så orolig för vårdnadsbidragets effekter med\r\ntanke på att det än en gång har försports i debatten\r\natt det skall uppskjutas. Ni hade sex år på er förra\r\ngången, och då genomfördes det inte. Jag hoppas\r\natt det blir likadant den här gången.</pre><pre>Karin Starrin, vi är helt överens om att kvinnor\r\naldrig får bli en arbetskraftsreserv. Självfallet gäller\r\nmålet lika lön för lika arbete. Men tror verkligen\r\nKarin Starrin att det skall kunna bli bättre när hon\r\nnu skall samarbeta med moderaterna, folkpartiet\r\noch kds? Eller är lösningen att en borgerlig regering\r\nskall gå in och påverka lönebildningen?</pre><pre>Anf. 33 KARIN STARRIN (c) replik:</pre><pre>Herr talman! Först kan jag konstatera att Lisbet\r\nCalner erkände att den socialdemokratiska\r\npolitiken har misslyckats. Hon frågade om vi nu\r\ntror att lönepolitiken skall bli bättre under de\r\nkommande åren. Med detta har hon sagt att den\r\ninte har varit bra under den period som\r\nsocialdemokraterna har innehaft\r\nregeringsansvaret.</pre><pre>Jag vill fråga Lisbet Calner om hon håller med LO-\r\nkvinnorna om att det nu får vara nog och i och med\r\ndetta anser att den socialdemokratiska\r\nlönepolitiken har misslyckats ur\r\njämställdhetssynpunkt.</pre><pre>En utbyggd familjepolitik där vi stimulerar rättvisa\r\noch valfrihet är en styrka. Det måste ge bättre\r\nmöjligheter för kvinnorna. Kvinnorna vill själva\r\nvara med och bestämma hur de vill ha vardagen\r\nupplagd. En föräldraförsäkring utgör naturligtvis\r\nen grund, och den skall vi ha kvar. Därutöver\r\nkommer vårdnadsbidraget som en möjlighet till\r\nökad valfrihet. Det här skall vi kämpa för.</pre><pre>I regeringsförklaringen talas om två steg. Det första\r\nsteget är en utvidgning av statsbidraget, och det\r\nandra steget är ett införande av ett vårdnadsbidrag.\r\nDet ger ökade möjligheter för kvinnorna.</pre><pre>Anf. 34 LISBET CALNER (s) replik:</pre><pre>Herr talman! Nej, jag har inte sagt att\r\nsocialdemokraterna har misslyckats med sin\r\npolitik. Men såsom det bevingade ordet säger har\r\nvi inte nått ända fram. Det har tyvärr inte blivit\r\ntillräckligt bra för kvinnorna. Det är därför\r\nnödvändigt att det nu förs en ekonomisk politik i\r\nSverige som främjar jämställdhet och som ger\r\nkvinnorna möjligheter att få ett arbete och en egen\r\nförsörjning.</pre><pre>Jag vill påminna Karin Starrin om den fria\r\nförhandlingsrätten. Jag håller med LO-kvinnorna\r\nom att kvinnorna inte har det tillräckligt bra i dag.\r\nMen jag tycker att det är mycket viktigt att erinra\r\nom den fria förhandlingsrätten i Sverige.</pre><pre>Anf. 35 ODD ENGSTRÖM (s):</pre><pre>Herr talman! Även i den här kammaren har\r\nstatsråden sin plats i rummet längst nere till höger\r\nsett från talarstolen. Så har det varit i tidigare\r\nkammare. Där har de suttit genom årtiondena sida\r\nvid sida, längst fram, statsministern och vid hans\r\nsida finansministern. Så satt Erlander och Sträng,\r\nPalme och Feldt och Ingvar Carlsson och Allan\r\nLarsson. Ibland skall man ha ögonen med sig, för\r\ndå kan plötsligt en bild säga mer än tusen ord.\r\nHäromdagen hade vi en debatt om\r\nregeringsdeklarationen, och då hände något\r\ndramatiskt. Först kom statsministern, men han\r\ntvekade en stund. Strax efter kom socialministern,\r\nbiståndsministern och miljöministern. De dröjde,\r\nmen så slog de sig ner. Först satte sig statsministern\r\ndär statsministern skall sitta, sedan satte sig\r\nsocialministern där finansministrar brukar sitta,\r\noch bakom i ring slog sig två andra utgiftsministrar\r\nner, en biståndsminister och en miljöminister.</pre><pre>Ibland kan en bild berätta mer än tusen ord. Varför\r\nhar de suttit ihop i alla år? Jo, därför att det mellan\r\nen statsminister och en finansminister måste finnas\r\nett styrkebälte, en axel, ett samförstånd, ett nära\r\nsamarbete för att landet skall få en fast och stadig\r\nledning.</pre><pre>Men nu var det så att finansministern inte fick sitta\r\ndär. Hon fick sitta någon annanstans. Hon blev\r\nutcentrifugerad. När jag såg henne i dag hade hon\r\nförstått vinken. Hon satte sig inte på\r\nfinansministerns plats. Hon var utcentrifugerad.</pre><pre>Det här oroar. Det oroar på många sätt. Det är inte\r\nbara det att grupperingen redan är klar och att den\r\nsom skall bära ansvaret för det tyngsta och på sitt\r\nsätt viktigaste av alla ämbeten, finansministern, är\r\nutanför. Vi såg det i regeringsförklaringen; den\r\ndyraste gemensamma nämnaren, pengarna,\r\ntickade. Vi ser det i smattret från alla\r\nskattesänkningsförslag; någon hade räknat dem till\r\ntolv i ögonblicket. Också den gången kom de från\r\nett annat rum än finansministerns rum --\r\nutgiftslöftena från alla grabbarna med\r\nspenderbyxorna. Vidare kan man nämna allt som\r\när ouppklarat i regeringsdeklarationen och som\r\nalltid innebär att det kostar pengar senare. Tro mig!\r\nJag har som tjänsteman tidigare föredragit ett\r\noändligt antal förslag till statsutgifter som haft sin\r\ngrund i oklarheter.</pre><pre>Det finns en oro över allt detta som svävar, över\r\ntalet om att företag, skog och industrier skall säljas\r\nut. Oron sprider sig i bygderna, den sprider sig i det\r\nlän som har givit mig förtroendet att stå här,\r\nDalarna. Man frågar sig där: Vad är allt detta? Till\r\ndet senare skall vi på den socialdemokratiska\r\ndalabänken återkomma ganska snart.</pre><pre>Finansministern är inte här, men kanske hör hon\r\noss i sin radioapparat -- vad vet jag? Jag skulle vilja\r\nsäga till henne: De skjuter just nu sönder och\r\nsamman din budget, och du får inte ens sitta på din\r\nstol. Du kan inte finna dig i detta. Allt detta tillåter\r\ndu ske, fru finansminister, innan\r\nbudgetberedningen har börjat. Det är just nu dina\r\ntjänstemän börjar föredra den statsbudget som du\r\nskall försvara inför denna riksdag så småningom.\r\nJag uppmanar dig: Få tyst på pojkarna med\r\nspenderbyxorna, i varje fall till dess att du själv har\r\nfått avsluta din budgetberedning. Inför ett\r\nmoratorium. Eller var det så att det var detta som\r\nvar rivstarten, att grabbarna som sitter på skatterna\r\nrusar runt och lovar skattesänkningar eller att\r\ngrabbarna som sitter på statsutgifterna rusar runt\r\noch lovar nya utgifter? Och hemma sitter du, fru\r\nfinansminister, och vrider dina händer.</pre><pre>Det är i detta läge och i denna anda som min kamrat\r\nAllan Larsson och jag i dag har tagit till orda i en\r\nartikel i Dagens Nyheter. Vi är oroliga, uppriktigt\r\noroliga. Vi har båda erfarenheter från det ämbete\r\nsom du nu upprätthåller, fru finansminister. Vi vill\r\ninte att finanspolitikens position skall försvagas.\r\nOm den nu försvagas i regeringen, vilket den gör,\r\nmåste riksdagen i större utsträckning än tidigare ta\r\nsitt ansvar för finanspolitiken, och då i första hand\r\ninom ramen för finansutskottets arbete. Om vi inte\r\nfår en stark finanspolitik är det nämligen alltid\r\nsamma människor som får betala, vanligt folk. Det\r\nlärde vi oss av en av dem som satt på rätt stol,\r\nGunnar Sträng. Sist fick de också betala. Åren\r\n1976--1982 fick de betala en månadslön om året.</pre><pre>För det första: Stärk finansutskottets ställning.</pre><pre>För det andra: Stärk riksdagsrevisorernas ställning\r\nså att de får ett ökat inflytande i granskningen av\r\nregeringens effektivitet som stöd för\r\nfinansministern.</pre><pre>Tillåt mig, herr talman, till sist att till dess få avsluta\r\nalla mina anföranden från denna talarstol med\r\nsamma ord: Herr talman! För övrigt anser jag att\r\nfinansutskottets ställning skall stärkas.</pre><pre>Anf. 36 ANITA MODIN (s):</pre><pre>Herr talman! En av marknadsekonomins\r\ngrundläggande principer är konkurrens på lika\r\nvillkor. Enligt regeringsdeklarationen skall den\r\nborgerliga regeringen bryta denna princip på en rad\r\npunkter. Här är några exempel.</pre><pre>Avkastningen på kapital skall beskattas lindrigare\r\nän avkastningen på arbete. Är anledningen att\r\nregeringen misstror marknadens förmåga att rätt\r\nprissätta kapital resp. arbetsinsatser i\r\nproduktionen? Eller är anledningen att regeringen\r\ngillar kapitalägare mer än löntagare?</pre><pre>Ersättning till löntagare i form av vinstandelar skall\r\nslippa den löneskatt som utgår på ersättning i form\r\nav lön. Är anledningen att regeringen misstror\r\nmarknadens förmåga att göra en optimal avvägning\r\nmellan olika ersättningsformer? Eller är\r\nanledningen att man gillar privatanställda mer än\r\noffentliganställda eller högavlönade tjänstemän\r\nmer än lågavlönade?</pre><pre>Redan i dag är enmansföretaget skattemässigt\r\ngynnat jämfört med löntagare. Det medför att\r\nmånga löntagare inom t.ex. byggnads-, skogsbruks-\r\noch tjänstenäringarna valt att övergå till att bli\r\negenföretagare. Anledningen är inte den att det är\r\nsamhällsekonomiskt rationellt utan enbart att det\r\när skattemässigt gynnat.</pre><pre>På marknaden skapas därför ekonomiskt\r\norationella lösningar.</pre><pre>Regeringen tänker på flera punkter förstora dessa\r\nskillnader. Är anledningen att regeringen anser att\r\nmarknaden prissätter företagarnas insatser alldeles\r\nför lågt? Eller är anledningen att regeringen gillar\r\nföretagare mer än löntagare och samtidigt lyckas\r\nförsvåra situationen för de fackliga\r\norganisationerna?</pre><pre>Ett annat exempel rör regeringens planer på att\r\nskattebelägga fackföreningsavgifterna. Blir det lika\r\nbehandling för avgifter till SAF, Industriförbundet,\r\nMekanförbundet, Näringslivets fond, LRF,\r\nSveriges Advokatsamfund och alla andra intresse-\r\noch samarbetsorganisationer på företagssidan?\r\nEller kommer regeringen även här att visa sitt\r\nförakt för löntagare och sin motvilja mot fackliga\r\norganisationer och visa att det går utmärkt att bryta\r\nmarknadsekonomins grundprinciper bara det\r\ngynnar de rika och företagen?</pre><pre>Jag skulle förutom det jag nu har sagt vilja ta ett\r\nalldeles konkret exempel från det vardagliga livet\r\nför en lågavlönad arbetare.</pre><pre>Inom Hotell- och restauranganställdas förbund är\r\ndet 39 % av medlemmarna, eller ca 17 000\r\npersoner, som tjänar under 9 000 kr. i månaden\r\nbrutto -- i de allra flesta fall genom heltidsarbete. Vi\r\nvet i dag vad dessa människor betalar i skatt, resor,\r\nfackföreningsavgift och allt annat. Nu tänker\r\ntydligen den borgerliga regeringen försämra deras\r\nvillkor alldeles väsentligt.</pre><pre>Enligt de uppgifter vi har skall man alltså ta bort\r\nskattereduktionen för fackföreningsavgifter. Det är\r\ndet första. Det andra är att egenavgiften till\r\narbetslöshetskassan skall höjas många gånger om.\r\nEn person med inkomst under 9 000 kr. i månaden,\r\nsom jag nyss nämnt, har i dag en avgift till A-kassan\r\npå 28 kr. per månad, och efter nyår blir det troligen\r\n30--32 kr. med det hittillsvarande systemet. Om det\r\nnu inte läggs fram förslag om en sexdubbling, vilket\r\nfolkpartiet tidigare haft som mål, förstår ju var och\r\nen att även en mindre höjning av avgiften är en\r\nekonomisk katastrof för vederbörande.</pre><pre>Lägg därtill införandet av karensdagar, som det\r\ntydligen, efter vad vi har förstått i dag, kommer att\r\nläggas fram förslag om redan i höst. Även detta\r\ndrabbar ofantligt hårt, och dessutom sade\r\nfinansministern häromdagen i ett TV-inslag litet\r\nironiskt att folk på så sätt ju också blir friskare. Hur\r\nkan man bara i en så ansvarsfull position, som en\r\nfinansminister ändå har, uttrycka sig så cyniskt om\r\nfolk som är sjuka?</pre><pre>Hur tror regeringen att det skall gå att överleva på\r\nen låg inkomst med de direkta försämringar av\r\nekonomin som man tydligen snarast tänker\r\ngenomföra? Hur skall vanliga låginkomsttagare\r\nkunna existera?</pre><pre>Lägg därtill att man tydligen skall släpa sig till\r\njobbet hur sjuk man än är, därför att man helt\r\nenkelt inte har råd med det inkomstbortfall som\r\nannars blir följden. Bara den försämring som redan\r\nskett i sjukförsäkringen är ett mycket stort problem\r\nför en lågavlönad.</pre><pre>Det framstår dessutom som närmast ironiskt att få\r\nhöra finansministern uttala att var och en skall\r\nkunna spara ihop en årslön. Tanken är naturligtvis\r\ngod, men praktiskt ogenomförbar för väldigt\r\nmånga människor -- allra helst med de försämringar\r\nför löntagarna som den nu sittande regeringen\r\nuppenbarligen tänker genomföra snabbt.</pre><pre>Jag tycker att detta tyder på en direkt\r\nkrigsförklaring av regeringen mot landets\r\nlöntagare.</pre><pre>I detta anförande instämde Bengt-Ola Ryttar (s).</pre><pre>Anf. 37 ARNE KJÖRNSBERG (s):</pre><pre>Herr talman! Ärade ledamöter, som är\r\nnärvarande! Bert Karlsson är det inte. Han kanske\r\när på någon TV-inspelning -- vad vet jag.</pre><pre>Den politiska dagordningen ändras från dag till\r\ndag. I den valrörelse som vi alla här nyss har\r\ngenomfört var det två ord som inte gick att föra\r\nfram. Det ena ordet var skatter. Det andra ordet\r\nvar offentlig sektor. De kunde inte användas om\r\nman inte sade sänkta skatter eller bantad offentlig\r\nsektor. Då kunde man nämna dem.</pre><pre>Några veckor före valdagen besökte jag en\r\ngruppbostad för förståndshandikappade\r\nnågonstans i vårt land. I den här gruppbostaden\r\nbodde fyra personer mellan några och 20 och några\r\noch 30 år. Fem personer var anställda där. En av\r\ndem som bodde i gruppbostaden var en kvinna i 25-\r\nårsåldern. Hon hade ett stort intresse och det var,\r\nsom hon uttryckte det, att komma ut på dans. Hon\r\nvar gravt handikappad och kunde inte åka ut själv.\r\nPersonalen vid denna gruppbostad hade i det\r\nvardagliga arbetet löst detta på så sätt, att en av de\r\nanställda åkte med ''Karin'' ut på dans. Det var\r\nfullständigt vardagligt.</pre><pre>Jag blev varm i hjärtat när man berättade om detta.\r\nJag lovar att det lyste ur ögonen på den som\r\nberättade det för mig.</pre><pre>Detta, mina vänner, är offentlig sektor. Det är detta\r\nvi betalar med våra skattepengar. Det tycker jag är\r\nbra att vi gör.</pre><pre>Besök nr 2 gjordes på ett annat ställe i vårt land.\r\nDen här gången var det ett företag i\r\nträindustribranschen som välkomnade mig. Jag fick\r\ntillfälle att lyssna till de anställda. De berättade om\r\natt man hade lyckats förbättra arbetsmiljön ganska\r\nväsentligt på senare tid, för man hade fått bidrag\r\nfrån arbetslivsfonden.</pre><pre>Chefen på företaget, verkställande direktören,\r\ntalade helt oprovocerad -- jag tog inte upp det -- om\r\nför mig att han hade räknat på vad borttagandet av\r\nförmögenhetsskatten på arbetande kapital skulle\r\ninnebära för hans företag. Det var några\r\ntusenlappar, sade han.</pre><pre>I samma andetag berättade han att man hade gjort\r\nstora investeringar i det här företaget. Dels hade\r\nman vinstmedel som man kunde använda, dels\r\nhade man lånat pengar. Han tackade inte nej till att\r\nman sänkte förmögenhetsskatten på arbetande\r\nkapital. Det gav några tusenlappar. Men det\r\nviktiga, sade han till mig -- efter att ha gjort\r\ndeklarationen ''du skall veta att jag är politisk\r\nmeningsmotståndare till dig, men rätt skall vara\r\nrätt'' -- är att den politik som ni har fört, och som\r\nhar lett till att räntan har gått ned med tre\r\nprocentenheter sedan i våras, betyder flera\r\ntiotusentals kronor för oss i det här företaget. Jag\r\ntycker att det är bra att ni har lyckats göra på det\r\nsättet. Som sagt var deklarerade han mycket öppet\r\nför mig, tittade mig i ögonen och sade: ''Jag är\r\npolitisk meningsmotståndare till dig, men rätt skall\r\nvara rätt.''</pre><pre>Den tredje händelsen inträffade för ett drygt år\r\nsedan då jag var i Norrbotten. På ett ställe träffade\r\njag en man som var förlamad från axlarna och\r\nnedåt. Han kunde röra litet grand på fingrarna.\r\nMed dem skötte han sin elektriska rullstol. Han\r\nberättade att han för nu åtta år sedan hade varit ute\r\nmed sin fru och sina två små barn och badat. Han\r\nhade dykt i för honom okänt vatten. Där låg en\r\nsten. Han hade brutit nacken och blivit förlamad.</pre><pre>När han vaknade upp ur sin medvetslöshet på\r\nlasarettet var hans hustru hos honom. Tillsammans\r\nbestämde de, som han uttryckte det, att han skulle\r\nkomma tillbaka. Vad gör man då? Jo, det blev\r\nflerårig rehabilitering med sjukvårdens hjälp. I\r\nnästan alla andra länder hade den här mannen i\r\nbästa fall blivit vårdad av sin familj. Det troliga\r\nhade varit att han hade hamnat undanskymd på\r\nnågot vårdhem.</pre><pre>Med väldig glädje, och inte så litet stolthet,\r\nberättade den här mannen för mig att han nu var\r\ntillbaka i sitt gamla arbete. Vet du vad jag gör,\r\nfrågade han. Jag är slöjdlärare. Några\r\ndisciplinproblem det har jag inte, det skall du veta,\r\nsade han med glimten i ögat.</pre><pre>Det är detta, mina vänner, som är offentlig sektor.\r\nDet är detta vi använder våra skattepengar till. Det\r\ntycker jag är bra.</pre><pre>Med denna infallsvinkel kan man tala om skatter\r\noch offentlig sektor, utan att säga sänkta skatter och\r\nbantad offentlig sektor. Och det, herr talman,\r\nmenar jag är viktigt för verksamheten, för de\r\nmänniskor som behöver den och för de människor\r\nsom arbetar inom den. Det är därför som jag har\r\nvelat tala om detta.</pre><pre>För övrigt instämmer jag i Odd Engströms förslag:\r\nStärk finansutskottets ställning!</pre><pre>Skattepolitik</pre><pre>Anf. 38 LARS HEDFORS (s):</pre><pre>Herr talman! Det går naturligtvis inte att på sex\r\nminuter i detalj granska den borgerliga\r\nregeringsförklaringen på skatteområdet.</pre><pre>Det finns emellertid anledning att något uppehålla\r\nsig vid folkpartiets och moderaternas fullständigt\r\nexempellösa kovändning i momsfrågan. Före valet\r\nslog Anne Wibble och Bo Lundgren med stort\r\neftertryck fast att någon sänkning av momsen på\r\nmat kunde det inte bli tal om. I stället skulle man\r\nsänka momsen över hela fältet. Att, som man sade,\r\nhöja momsen generellt var uteslutet och helt\r\nförkastligt. Vi socialdemokrater stämplades -- när\r\nvi föreslog 18 % moms på mat och en 25-procentig\r\ngenerell momssats -- som en samling lumpna\r\nsvikare. Man gick t.o.m. så långt att man krävde\r\nErik Åsbrinks avgång. Vem är det nu som är\r\nsvikare? Hur ser Bo Lundgren på sin egen framtid\r\ni regeringen, när han nu biter huvudet av skammen\r\ngenom att sänka momsen på mat och ''höja'' den\r\ngenerella momssatsen -- det som före valet var en\r\nfullständigt förkastlig politik?</pre><pre>Vi var över huvud taget ganska många som före\r\nvalet efterlyste besked om hur en borgerlig\r\nskattepolitik skulle komma att se ut. Vi fick inga\r\nsvar.</pre><pre>Nu, några veckor efter valet, får vi en del viktiga\r\nbesked. Skattereformen nämns över huvud taget\r\ninte i regeringsförklaringen. Däremot sägs det\r\nuttryckligen ifrån, att ''den genomförda sänkningen\r\nav den statliga inkomstbeskattningen ligger fast''.\r\nUnderförstått: Allt annat i skattereformen kan\r\nmycket väl rivas upp.</pre><pre>När det gäller kapitalbeskattningen sägs det rent ut\r\natt en generell sänkning av kapitalbeskattningen\r\nkommer att vara nödvändig. Exempel på\r\nkapitalskatter som kan sänkas direkt ges också.\r\nFörmögenhetsskatten på arbetande kapital skall\r\navskaffas redan fr.o.m. i år. På några års sikt skall\r\nförmögenhetsskatten helt avskaffas.\r\nArvsbeskattningen skall lindras.\r\nOmsättningsskatten på aktier skall avskaffas. De\r\nsociala avgifterna på individuella vinstandelar i\r\nföretag skall tas bort. Den allmänna löneavgiften\r\nskall slopas osv. Det är alltså fråga om mycket\r\nomfattande skatteförmåner för kapitalägare,\r\nföretagare och höginkomsttagare.</pre><pre>Av detta kan vi lära oss mycket. Det är främst tre\r\nsaker som jag skulle vilja peka på i det\r\nsammanhanget.</pre><pre>För det första: Det var den mycket kraftiga\r\nskärpningen av kapitalbeskattningen som gjorde\r\natt vi socialdemokrater kunde acceptera\r\nskattereformens sänkta marginalskatter. Det\r\nfaktum att denna kapitalbeskattning nu lindras\r\nkraftigt gör att hela skattesystemet får en\r\nfördelningspolitisk slagsida som vi\r\nsocialdemokrater naturligtvis inte kan acceptera.</pre><pre>För det andra: En förmånligare behandling av vissa\r\ntyper av inkomster gör återigen skattesystemet\r\nasymmetriskt. Och det i sin tur leder oss in i den\r\nsystematiska och avancerade skatteplaneringens\r\nträsk. Trixande och fiffel kommer åter att löna sig --\r\ntill glädje framför allt för kapitalägare och\r\nhöginkomsttagare.</pre><pre>För det tredje: Det är folkpartiet och centerpartiet\r\nsom har kapitulerat för högern. Folkpartiet\r\nförödmjukas genom att man nu måste vara med om\r\natt riva upp sin mödosamt hopsnickrade\r\nskattereform. Är det möjligen därför som det inte\r\nfinns någon folkpartist anmäld till skattedebatten?\r\nCenterpartiet kan inte -- som man hittills trott sig\r\nkunna göra -- på ett trovärdigt sätt angripa oss\r\nsocialdemokrater från vänster. Nu angriper man oss\r\nfrån höger så att det knakar om det.</pre><pre>Det är alltså käcka och tydliga signaler när det\r\ngäller skattesänkningar i den borgerliga\r\nregeringens deklaration. När man kommer till\r\nfrågan om hur skattesänkningskalaset skall betalas,\r\ntycks det däremot vara slut med käckheten. De\r\nkonkreta finansieringsförslagen lyser med sin\r\nfrånvaro. Det är nog ingen dålig gissning att vi här\r\nhar att se fram emot ett antal attacker på\r\nvälfärdssystemet, som naturligtvis kommer att\r\nkännas in i märgen på de löntagare som inte fick\r\nvara med i den borgerliga skattefesten för\r\nkapitalägare och höginkomsttagare.</pre><pre>En ännu obehagligare tanke är att man inte orkar\r\nmed den nödvändiga finansieringen av sina förslag.\r\nDet skulle oundvikligen leda till ett växande\r\nbudgetunderskott med allt vad det kan dra med sig.\r\nJag skall falla för frestelsen och här citera en\r\nperson, som de borgerliga under valrörelsen ofta\r\nåberopade som en stor auktoritet. Så här skrev\r\nKjell-Olof Feldt i en krönika i Dagens Nyheter den\r\n16 juli i år:</pre><pre>''Jag tycker att socialdemokratin gör klokt i att inte\r\nlova sänkta skatter. Det är möjligt att man därmed\r\nmissar chansen att framställa sig som partiet som\r\nvet hur man ger Sverige 'en ny start'. Men man\r\nriskerar å andra sidan inte att prata sig själv och\r\nlandet in i en ny statsfinansiell kris, som säkerligen\r\nskulle bli det allvarligaste hotet både mot tillväxten\r\noch mot valfärdsstaten.''</pre><pre>Just det, bättre kan det inte sägas.</pre><pre>Anf. 39 LARS BÄCKSTRÖM (v):</pre><pre>Herr talman! Det finns möjligen sådant som talar\r\nför att den nyvalda riksdagens första skattedebatt\r\nblir något avvaktande och artig. Men jag tror att\r\ndeltagarna vare sig det gäller regering eller\r\nopposition mycket snart kommer att finna sina nya\r\nroller. Och jag ser fram mot korrekta men i sak\r\nhårda debatter.</pre><pre>Herr talman! Även om jag är kritisk till ministären\r\nBildt, vill jag ge den ett erkännande. Det gäller\r\nvalet av biträdande finansminister/skatteminister. I\r\nBo Lundgren har regeringen fått en i sakfrågan\r\nkunnig företrädare.</pre><pre>Men, herr talman, även om statsrådet Lundgrens\r\nsakkompetens säkert räcker till, är det inte troligt\r\natt den moderata kompassen leder till en kurs som\r\ngagnar Sverige.</pre><pre>Jag talar om nya roller, men för vänsterpartiet är\r\nsituationen inte lika förändrad som för andra\r\ndebattdeltagare. Vi var redan före valet kritiska till\r\nden förda skattepolitiken. Och vänsterpartiet\r\nkommer med en sannolikhet mer än gränsande till\r\nvisshet att stå i en än tydligare opposition till den\r\nnya regeringens skattepolitik.</pre><pre>I det nya politiska läget kanske vi kan få en\r\nsituation, där det blir tydligt för väljarna var\r\nskillnaden går mellan höger och vänster i\r\nskattepolitiken. Men vänsteroppositionens roll är\r\ninte bara att verka som en bromsare eller nej-\r\nsägare. Den bästa oppositionspolitiken drivs\r\ngenom att man redovisar egna alternativ, och det\r\nkommer vi att prioritera.</pre><pre>Att det lönar sig att driva sakfrågor visar också\r\nregeringsdeklarationen. Där kan jag till min glädje\r\nkonstatera att alla partier nu har anslutit sig till\r\nvänsterpartiets linje i matmomsfrågan. Först var vi\r\nensamma, men sedan följde centern och kds. Jag\r\ntrodde nog hela tiden att socialdemokraterna till\r\nsist skulle ansluta sig. Men, herr talman, att det\r\nskulle bli en moderat skatteminister som får\r\nexpediera vänsterns matmomskrav trodde jag\r\nuppriktigt sagt aldrig skulle kunna ske. Så visst går\r\ndet att få gehör också från oppositionen, även om\r\ndet tar tid.</pre><pre>Vår talartid är hårt uppmätt, och jag kan därför inte\r\nredovisa vänsterns skattealternativ annat än\r\nprincipiellt. Våra huvudpoänger är följande:\r\nSkatterna skall finansiera de offentliga utgifterna.\r\nDet är utgiftstrycket som skall bestämma\r\nskatteuttaget, inte tvärtom. Skatterna skall\r\nutjämna skillnader i inkomst och förmögenhet.\r\nSkattesystemet skall vara rakt och enkelt. Det skall\r\nfrämja en uthållig tillväxt, i balans med\r\nmiljökraven.</pre><pre>Därför lovar vi inga snabba skattesänkningar. Vi\r\nvill fördela om i skatteuttaget för att tillgodose både\r\nfördelningskrav och tillväxtkrav. I vårt förra\r\nbudgetalternativ såg vi det som nödvändigt att öka\r\nskatteuttaget gentemot budgetpropositionen. Det\r\nvar raka motsatsen till den skattepopulism som\r\nandra partier driver. Men betänk då att det är vi\r\nsom brukar skyllas för populism! Ställ vårt\r\nskattealternativ mot de dramatiskt växande\r\nbudgetunderskotten under innevarande och\r\nkommande budgetår.</pre><pre>Vi får inte heller glömma att den avgående\r\nregeringen med borgerlig hjälp sänkte\r\ninkomstbeskattningen mycket kraftigt under 1990\r\noch 1991. Vänsterpartiets förslag om slopat\r\ngrundavdrag för högre inkomster var gentemot den\r\nverkligheten mera av en bromsad skattesänkning\r\nän en skattehöjning. Då majoriteten sänkte\r\nskattekvoten, så menade vi att den med hänsyn till\r\nbudgetsaldo och utgiftstryck snarast borde ligga\r\nstill.</pre><pre>I dag oroar sig många med mig över växande\r\nbudgetunderskott. Många säger att underskotten\r\nberor på lågkonjunkturen. Till en del kan det vara\r\nsant. Men det är inte hela sanningen. Under en\r\nföljd av år har budgeten gett överskott på grund av\r\natt lönesumman har växt snabbare än i\r\nprognosantagandena. Men när lågkonjunktur och\r\nRhenbergavtal gör att lönesumman ligger nära\r\nprognosförutsättningarna, ja, då borde prognos\r\noch utfall närma sig varandra i stället för att fjärma\r\nsig från varandra, som de gör nu.</pre><pre>Skatteomläggningen skulle finansieras bl.a. med\r\nbreddad moms och dynamiska effekter. Men när\r\nlågkonjunkturen gör att konsumtionen hämmas\r\noch dynamiken inte är så dynamisk eller rent av\r\nuteblir, då växer naturligtvis underskotten. Borde\r\ninte detta teoriernas möte med verkligheten göra\r\natt de som tror på Lafferkurvans böjning även\r\nböjde sig något för budgetrealiteter?</pre><pre>Vänsterpartiet föreslog i januari 1991 att skatten på\r\nkärnkraftsel skulle höjas rejält, detta av såväl\r\nstatsfinansiella som miljö- och energipolitiska skäl.\r\nDet tog tid att få majoritet för sänkt matmoms, men\r\ndet finns nu tecken som tyder på att vi kan få\r\nsnabbare gehör i denna fråga. Regeringens nya\r\nenergiminister, Olof Johansson, tycks redan vara\r\npå väg åt vårt håll och talar om behovet av en\r\nuranskatt, dvs. höjd skatt på kärnkraftsel. En\r\nminister av annan kulör, herr Westerberg, tycks\r\ndock vara av annan mening. Kanske kan en tredje\r\nminister, t.ex. Bo Lundgren, göra ett klarläggande\r\ni denna fråga? Det skulle vara väldigt välgörande.</pre><pre>Så, herr talman, mot denna bakgrund ser vi att\r\nvänsterpartiets skatteförslag från januari 1991 inte\r\nbara var fördelningspolitiskt riktiga. De framstår\r\nmed facit i hand som framsynta på energiområdet\r\noch som väl avvägda med tanke på växande\r\nbudgetunderskott. Det är med en sådan saklig\r\npolitik och kritik som vi kommer att göra livet surt\r\nför den borgerliga regeringen, så länge den nu\r\nsitter.</pre><pre></pre><pre>Anf. 40 Statsrådet BO LUNDGREN (m):</pre><pre>Herr talman! Jag tycker naturligtvis att det\r\nkommer att bli trevligt att under den kommande\r\nmandatperioden höra Lars Bäckström göra livet\r\nsurt för oss. Den friska, frejdiga debatten kan ju\r\npåskynda en positiv samhällsekonomisk\r\nutveckling. Vi kommer nämligen att förklara för\r\nLars Bäckström varför de skatter som\r\nvänsterpartiet oftast vill höja leder till försämrad\r\nutveckling för samhällsekonomin.</pre><pre>Anita Modin talade om skattepolitik. Hon sade\r\nbl.a. att regeringen avser att skattebelägga\r\nfackföreningsavgifter. Nej, regeringen avser att ta\r\nbort den skattesubventionering av\r\nfackföreningsavgifterna som socialdemokraterna\r\nhar infört, parallellt med att regeringen också skall\r\nförändra reglerna för arbetsgivare. I dag\r\nskattesubventioneras alltså fackföreningsavgiften.</pre><pre>I detta sammanhang talade Anita Modin om att\r\nnågon -- möjligen regeringen -- visade ett förakt för\r\nlöntagarna. Jag skulle vilja vända på saken och säga\r\natt det är den som driver en högskattepolitik som\r\nslår ut arbetsplatser och tvingar människor ut i\r\narbetslöshet som visar förakt för löntagarna.</pre><pre>Herr talman! Den allmänpolitiska debatten har\r\nhittills av naturliga skäl handlat om Sveriges\r\nekonomiska situation och vad som kan göras för att\r\nvända utvecklingen. Som framgått av debatten står\r\nsocialdemokraterna helt tomhänta. Det är kanske\r\nnaturligt att det blir så, eftersom den politik som\r\nsocialdemokraterna har fört under 80-talet har lett\r\nfram till utslagning och neddragning av företag,\r\nvilket fått en accelererande arbetslöshet som följd.</pre><pre>Det ekonomiska läget har förvisso samband med\r\nkonjunkturutvecklingen. De grundläggande\r\norsakerna är emellertid systemfelen i ekonomin i\r\ndess helhet. Det oavsett hur man räknar extremt\r\nhöga skattetrycket i Sverige, den mycket stora\r\noffentliga sektorn och de tröga monopolen inom\r\nden offentliga sektorn minskar friheten, leder till\r\nsnedvridningar och kväver därmed den tillväxt som\r\när den avgörande förutsättningen för fortsatt\r\nvälstånd i Sverige.</pre><pre>Vi borde alla göra ett tankeexperiment för att se\r\nhur mycket tillväxten betyder. Om vi i stället för\r\nden nolltillväxt som vi i realiteten kommer att ha i\r\nekonomin under 1990--1992 och som är en följd av\r\nden socialdemokratiska politiken hade haft en\r\ntillväxt på 2 % per år, skulle Sverige ha disponerat\r\ndrygt 80 miljarder mer i gemensamma resurser\r\n1992. Bara för dessa tre år innebär nolltillväxten en\r\nförlust för samhällsekonomin i storleksordningen\r\n80 miljarder. I realiteten hade vi inte haft den\r\nbudgetunderskottssituation som vi kommer att ha\r\n1992 och 1993, om det hade förts en skattepolitik\r\noch en ekonomisk politik som hade främjat\r\ntillväxten och möjliggjort den rimliga nivån 2 %.</pre><pre>En viktig åtgärd för att vända utvecklingen är\r\nsjälvfallet att successivt sänka det totala\r\nskattetrycket. Det är inte bara de partier som ingår\r\ni regeringen och som är beredda att ta ansvar för att\r\nvända utvecklingen som förordar detta, utan även\r\nsocialdemokraterna var i sin tidigare regeringsroll\r\nav samma åsikt innan valrörelsens lössläppthet\r\nspred sig, dvs. den tomhetens politik som innebär\r\natt man inte gör någonting medan arbetslösheten\r\nökar. Socialdemokraterna har ju i\r\nregeringsställning i finansplanen under de senaste\r\nåren varnat för att skattetrycket medför stora\r\nsnedvridningar. Långtidsutredningen från\r\nfinansdepartementet 1990 pekade på problemen\r\nmed det höga skattetrycket, de snedvridningar som\r\nblev följden och den därmed minskade\r\ntillväxttakten. Det är en korrekt iakttagelse. Så är\r\ndet.</pre><pre>Ändå har talare efter talare från socialdemokratin\r\ni denna debatt slagit vakt om de världsrekordhöga\r\nskatterna. I realiteten har man nästan pläderat för\r\natt höja dem ytterligare. Det är bra med höga\r\nskatter, säger man, och med de offentliga utgifter\r\nsom skatterna finansierar. Detta kunde man höra\r\nnu senast från Lars Hedfors. Var och en inser\r\nnaturligtvis att det är en fullkomligt omöjlig politik\r\natt sticka huvudet i sanden och inte låtsas om\r\nskatternas avgörande betydelse.</pre><pre>Vi måste sänka skatterna som ett inslag i den\r\ntillväxtfrämjande politik som är en förutsättning för\r\natt Sverige skall komma ur den ekonomiska krisen.\r\nPrioriteringen av det skattesänkningsutrymme som\r\nmåste skapas skall i första hand vara att sänka de\r\nskatter som motverkar tillväxten, att genomföra\r\ntillväxtfrämjande skattesänkningar. Det är därför\r\nviktigt att stärka de mindre och medelstora\r\nföretagens möjligheter att expandera nuvarande\r\nverksamhet och att stärka möjligheterna för\r\nentreprenörer och andra med idéer att starta nya\r\nföretag. Det är bara genom nya företag och genom\r\nen tillväxt i de mindre och medelstora företagen\r\nsom vi i längden kan vända\r\narbetslöshetsutvecklingen.</pre><pre>Det är därför som regeringen kommer att lägga\r\nfram förslag om skattesänkningar när det gäller\r\nt.ex. skatten på arbetande kapital,\r\nkapitalinkomstbeskattning och\r\nkapitalvinstbeskattning. Regeringen kommer att\r\nsnabbutreda för att under nästa år kunna lägga fram\r\nförslag om en teknik för att särskilt stimulera\r\nhögriskprojekt. Vidare förbereder regeringen vissa\r\nförbättringar inom företagsbeskattningens ram --\r\nallt detta för att få i gång tillväxten, för att kunna\r\nvända arbeslöshetsutvecklingen och för att kunna\r\ngarantera det fortsatta välståndet.</pre><pre>En annan prioritering är naturligtvis att sänka\r\nsådana skatter som är nödvändiga att sänka i\r\nsamband med den svenska EG-anslutningen för att\r\nvi helt och fullt skall kunna utnyttja alla de positiva\r\nmöjligheter som medlemskapet medför. Då måste\r\nman sänka inte bara mervärdeskatten utan också\r\nt.ex. kilometerskatten och många andra indirekta\r\nskatter. Man skall alltså prioritera\r\ntillväxtfrämjande skatter såsom sådana skatter som\r\nföljer av EG-anslutningen.</pre><pre>Det är en självklarhet att skattesänkningar inte får\r\nutformas så, att den samhällsekonomiska balansen\r\nförsämras eller äventyras. Det skulle gå på tvärs\r\nmot målsättningen med politiken.\r\nSamhällsekonomisk balans är en förutsättning för\r\nfortsatt stabil tillväxt och för att inflationen skall\r\nkunna hållas nere. Finansieringen måste alltså\r\nutformas efter detta krav, vilket innebär att det\r\nställs krav på besparingar av offentliga utgifter.</pre><pre>Det är regeringens ambition, som har redovisats i\r\nmånga andra sammanhang, att genomföra sådana\r\nbesparingar som innebär ökad grad av självrisker\r\noch egenavgifter för att man skall kunna ha kvar det\r\nmassiva och starka stödet till de människor som har\r\nstora problem. Parallellt med de skattesänkningar\r\nsom genomförs skapar vi då utrymme för övriga --\r\nför oss alla -- att kunna ta en större självrisk. En\r\nstörre självrisk bidrar också i sig, bortsett från\r\nfinansieringen, till en effektivisering i ekonomin,\r\ntill en produktivitetsförbättring och till en ökad\r\ntillväxt. Det visade inte minst den förändring av\r\nsjukförsäkringsersättningsreglerna som\r\nsocialdemokraterna införde från den 1 mars i år,\r\nmen som -- och det är viktigt att notera -- inte\r\nkombinerades med någon skattesänkning. Det\r\nhandlade bara om en försämring utan några\r\npositiva åtgärder. Ändringen ledde dock till en\r\nförbättring när det gäller frånvarosituationen. Det\r\när en väg som vi naturligtvis måste gå.</pre><pre>Efter besparingarna gäller det också att snabbt få i\r\ngång ett program för att effektivisera den offentliga\r\nverksamhet som bedrivs i stat, landsting och\r\nkommun. Regeringen hade ambitionen att under\r\nnågra år spara in 10 % i den statliga sektorn. Om\r\nman släpper den statliga styrningen, tar bort\r\nmonopolen och låter konkurrensen pressa\r\nkostnaderna, skulle detta medföra 20--30 miljarder\r\ni finansieringsutrymme, enbart om man ser till den\r\nkommunala konsumtionen.</pre><pre>På mycket längre sikt under 90-talet blir det också\r\ngenom en stabil och hög tillväxt möjligt skapa\r\nutrymme för ett successivt sjunkande skatteuttag i\r\nSverige.</pre><pre>Lars Herdfors hade synpunkter på att jag, Anne\r\nWibble och andra hellre ville sänka den generella\r\nmervärdeskatten än differentiera\r\nmervärdeskatteuttaget som sådant. Det är korrekt\r\noch den uppfattningen har jag naturligtvis\r\nfortfarande. Redan i våras konstaterade vi ju att\r\nden politiska förutsättningen när det gäller\r\nkammarbehandlingen, sedan socialdemokraterna\r\nhade gjort sin omsvängning från den sakliga linjen\r\ntill den mer populistiska linje man nu företräder,\r\nhade förändrats. Det finns en riksdagsmajoritet och\r\nregeringen kommer att fullfölja det som är politiskt\r\nmöjligt i detta avseende. Sedan är ambitionen att\r\nockså sänka den generella skattesatsen till de nivåer\r\nsom är möjliga i samband med EG-anslutningen.</pre><pre>Lars Bäckström talade om kompasser. Jag vet att\r\nLars Bäckström har sagt att man skall kryssa för att\r\nman skall komma framåt. Det gäller segling, men\r\njag hoppas att Lars Bäckström då och då kryssar åt\r\nhöger, för det är den enda vägen för att\r\nåstadkomma ökad tillväxt.</pre><pre>Anf. 41 ANITA MODIN (s) replik:</pre><pre>Herr talman! Bo Lundgren har i alla fall gett oss\r\nbesked om att man skall behandla löntagarnas\r\navgifter till sina organisationer likadant som\r\nföretagens. Det är alltid något. Det var ju så, att\r\nskattereduktionen när det gäller\r\nfackföreningsavgiften kom till efter det att\r\nföretagarna under många år hade haft en favör\r\ngentemot enskilda personer.</pre><pre>Visst, Bo Lundgren, måste man uppfatta det som\r\nett förakt för löntagarna, när man på punkt efter\r\npunkt tänker ta från de personer som har en\r\ninkomst som ofta ligger på marginalen. De få\r\nrättigheter som de har haft kommer man då att ta\r\nifrån dem. Beträffande sänkningen av\r\nsjukförsäkringsersättningen vill jag fråga om det\r\ninte kan tänkas att man numera går till arbetet trots\r\natt man är sjuk, eftersom man inte kan klara sig på\r\nersättningen.</pre><pre>Anf. 42 LARS HEDFORS (s) replik:</pre><pre>Herr talman! Bo Lundgren fortsätter det eviga\r\nmoderata pratet om högskattepolitiken och om hur\r\ndenna skulle slå ut arbetet i Sverige. Det finns, herr\r\ntalman, inga som helst belägg för den teorin. I så\r\nfall borde Bo Lundgren lägga fram dessa belägg.\r\nTvärtom: Lyfter vi blicken litet och ser på världen i\r\növrigt, finner vi att det finns extrema\r\nlågskatteländer som har en arbetslöshet som\r\nskyhögt överskrider den svenska. Ta som ett\r\nexempel det borgerligt styrda Storbritannien eller\r\nUSA. Sverige har ju faktiskt trots att skattenivån\r\när hög, lyckats att hålla en låg arbetslöshet. Den är\r\nfortfarande mycket låg internationellt sett. Detta är\r\nnaturligtvis ett resultat av den socialdemokratiska\r\nregeringens politik.</pre><pre>Bo Lundgren häcklar oss socialdemokrater därför\r\natt vi inte skulle ha sagt någonting om vår egen\r\nskattepolitik. Vi presenterade faktiskt den\r\nskattepolitiken före valet. Men de borgerliga\r\npartierna kunde inte presentera någon gemensam\r\nskattepolitik före valet. Efter valet ser vi ju\r\nresultatet av detta: en total omsvängning när det\r\nt.ex. gäller momsen. Jag kan exempelvis citera vad\r\nBo Lundgren sade så sent som den 1 juni i år:\r\n''Moderata samlingspartiet kommer aldrig att\r\nacceptera att momsen nästa år höjs på kläder,\r\nhusgeråd och de flesta andra varor som s och c\r\nföreslår. En ny regering måste tvärtom snarast\r\nsänka momsen på alla varor och tjänster till 18 %.''\r\nNu svänger man 180 grader. Att ändra sig på detta\r\nvis är ju, Bo Lundgren, ingenting annat än rent och\r\nskärt lurendrejeri mot de moderata väljarna. Ni\r\nsade någonting helt annat före valet.</pre><pre>Slutligen skulle jag vilja ställa en fråga. Den riktar\r\njag både till Bo Lundgren och till Ivar Franzén, som\r\nkommer upp i debatten senare. Hur blir det\r\negentligen med skatten på kärnkraftsel? Skulle vi\r\nkunna få ett klart besked från regeringen? Skall den\r\ninföras som Olof Johansson föreslog, eller skall den\r\ninte införas som Bo Lundgren har sagt? Kan vi få\r\nett besked av er skulle mycket vara vunnet.</pre><pre>Jag noterar också, herr talman, att vi inte får något\r\nbesked från Bo Lundgren om hur det blir med\r\nskattereformen. Skall ni fortsätta att riva upp den?\r\nTala om det! Vad säger i så fall folkpartiet om\r\ndetta? Nu har inte folkpartiet anmält sig till denna\r\ndebatt, vilket är beklagligt. Jag undrar egentligen\r\nvarför. Men vad säger folkpartiet om försöken att\r\nständigt attackera skattereformen?</pre><pre>Anf. 43 LARS BÄCKSTRÖM (v) replik:</pre><pre>Herr talman! Det är ju något av ett\r\n''understatement'' att konstatera att en moderat\r\nskatteminister inte kommer att föra\r\nfördelningspolitiken framåt. Jag kan inte påminna\r\nmig att någon moderat skattepolitiker har hävdat\r\natt man försöker utjämna inkomst- och\r\nförmögenhetsklyftor via skattepolitiken. Men\r\ningen skall dömas ohörd. När moderaterna i\r\nvalrörelsen helt kunde ändra sig beträffande synen\r\npå arbetsmarknadspolitiken är kanske inte undrens\r\ntid förbi. Möjligen, om än inte troligen, kan\r\nverkligheten eller regeringssamvaron med partier\r\nsom i varje fall har ordet fördelningspolitik med i\r\nsin politiska ordlista leda till att statsrådet\r\nLundgren också får ta med fördelningspolitiska\r\növerväganden, när man vill bruka sin\r\npatentmedicin sänkt skatt som lösning på alla\r\nproblem. Beträffande regeringssamvaron kan man\r\ntänka på att somliga säger ''ju fler kockar desto\r\nsämre soppa''. Men jag tror inte att det\r\nnödvändigtvis behöver bli så. Problemet med\r\nmånga kockar uppstår ju först när man samtidigt\r\nförsöker följa olika recept. Då blir det lätt en\r\nhiskelig blandning, det som på finska kallas\r\nrappakalja. Frågan är om inte regeringen redan\r\nhåller på att koka rappakalja. I klassisk\r\nhögerpolitik finns det ju en inre konsistens: att stå\r\nför en sänkning av skatterna och en minskning av\r\nutgifterna. Sedan kan man diskutera takt och\r\nnivåer, effekter på samhällsekonomin,\r\nbudgetsaldo, inflation osv. Men det är inte\r\n''konsistent'' att stå för en sänkning av skatterna,\r\nalltså en minskning av inkomsterna, samtidigt som\r\nman lovar stora utgiftsökningar. Men det gör\r\nregeringen Bildt. I deklarationen finns det 13 löften\r\nom skattesänkningar och 6 löften om rejäla\r\nutgiftsökningar. Hur snabbt och hur mycket man\r\navser att minska statens inkomster framgår inte.\r\nMan skulle faktiskt kunna nynna på ''Jag kan inte\r\nräkna dem alla'', för det är miljard efter miljard.\r\nDet tycks komma fler löften varje dag i pressen. I\r\ngår gällde det en ny skattereduktion. Tänk sedan på\r\ndet andra steget i det borgerliga receptet: rejäla\r\nutgiftsökningar, investeringar i infrastruktur, mer\r\nmedel till AMS, vårdnadsbidrag osv. Då framstår\r\nregeringsdeklarationen som en hiskelig blandning,\r\noch det är inte avundsvärt att koka den här soppan.\r\nDen är absolut inte hälsosam för Sveriges ekonomi.</pre><pre>Jag skulle lättare kunna diskutera den här dåliga\r\nfördelningsprofilen, om den gav Sveriges ekonomi\r\nen ny start. Men i praktiken innebär den här\r\npolitiken bara ny fart på budgetunderskott och\r\ninflation. Detta pressar upp räntorna och slår mot\r\nsmåföretag, storföretag och hushåll. Man blåser\r\nunder en hemmagjord lågkonjunktur. Detta är en\r\nmotsats till ny start på ekonomin. Det är bara ny\r\nfart på budgetunderskott och inflation. Vad Bo\r\nLundgren säger om budgetbalansen är ju bara ord.\r\nDet finns ju inget konkret innehåll. Man har ju inte\r\npresenterat några konkreta sparalternativ, bara\r\ninkomstminskningar och utgiftsökningar. Detta går\r\ninte för sig i en stabil och sund ekonomi.</pre><pre>Anf. 44 Statsrådet BO LUNDGREN replik:</pre><pre>Herr talman! Folkpartiet liberalernas företrädare i\r\nskatteutskottet Kjell Johansson hade uppdrag som\r\ndelegat i FN-delegationen och hade inte blivit\r\nunderrättad om att anmälningstiden beträffande\r\ndenna debatt gick ut i fredags mot normalt vid\r\ndebatter i kammaren som i går, tisdagen innan. Han\r\nhar därför inte kunnat delta i debatten.</pre><pre>Lars Bäckström talade om fördelningspolitik. Som\r\nalla vänsterpartister glömmer han att\r\nfördelningspolitik är ointressant, om man inte har\r\nnågonting att fördela. Har vi ingen tillväxt blir det\r\ninga nya resurser att fördela. En första\r\nförutsättning för en borgerlig regering är att se till\r\natt resurserna växer, så att det finns någonting att\r\nfördela. Den andra synpunkten i\r\nfördelningnsfrågan är att det är viktigt att fördela\r\nresurser tillbaka till individerna från politikerna.\r\nDet höga skattetrycket minskar ju individernas\r\nvalfrihet. Genom att sänka skatteuttaget gör vi en\r\nfördelning från det politiska systemet till de\r\nenskilda människorna. Det är av ytterst stor vikt,\r\nmen naturligtvis någonting som vänsterpartiet\r\nmotsätter sig i varje läge.</pre><pre>När det gäller skattereduktionen för\r\nfackföreningsavgifter är det ju i realiteten en\r\nsubvention för fackföreningarna, som innebär att\r\ndessa kan höja sina avgifter. De känner inte den\r\npress man bör känna. Varje organisation bör ju\r\nkunna finansiera sin verksamhet genom\r\nmedlemsavgifter. Det är lustigt att Anita Modin tar\r\nupp exemplet med subventionen till\r\nfackföreningarna. Varför inte i stället tala om att\r\nsocialdemokraterna under innevarande år höjde\r\nskatten för ensamstående barnföräldrar med 1 800\r\nkr., utan att det vidtogs några kompenserande\r\nåtgärder? Detta är någonting som den nya\r\nregeringen tvingas ta itu med för att förbättra\r\nsituationen för just den utsatta kategorin. Hur kan\r\nni, Anita Modin, egentligen ha fört en politik som\r\ninnebär att denna kategori har fått sin ekonomi\r\nförsämrad med 1 800 kr. innevarande år?</pre><pre>Till Lars Hedfors vill jag säga följande. Jag undrar\r\nom han egentligen är överens med den ledning som\r\nsatt i finansdepartementet tidigare, dvs. Allan\r\nLarsson och Erik Åsbrink. De skriver ju att\r\nskattetrycket är ett problem för den ekonomiska\r\ntillväxten och utvecklingen.</pre><pre>För fem, sex eller sju år sedan fördes i kammaren\r\ndebatter om vilka effekter höjda\r\narbetsgivaravgifter har. Man medgav då helt klart --\r\noch det finns också tryckt i tidigare finansplaner --\r\natt en höjning med 1 % av arbetsgivaravgiften leder\r\ntill att 10 000 och kanske ännu fler arbeten går\r\nförlorade. Och detta är ganska självklart om man\r\ntänker efter hur de ekonomiska sammanhangen\r\nfungerar. Om man har en viss aktivitet -- t.ex.\r\nföretagande, vilket är något som ger anställning och\r\ntrygghet -- som tidigare varit obeskattad och lägger\r\nskatt på den, eller om man höjer skatten på den,\r\nleder det till att denna aktivitet blir mindre. Om\r\nman höjer kostnaderna för något blir det mindre\r\nutbud av just detta. Höjer man skatten på\r\nföretagande blir det mindre företagande och färre\r\njobb. Så är sambanden. Man kan diskutera\r\nstorleksordningen, men det är uppenbart att\r\nhögskattepolitiken leder till de allvarliga\r\nekonomiska problem som vi har.</pre><pre>Eftersom Lars Hedfors säger att\r\nsocialdemokraterna hade ett skattepolitiskt\r\nprogram i valrörelsen vore det intressant att från\r\nLars Hedfors få svar på följande fråga: Vill\r\nsocialdemokraterna sänka skattetrycket? Kommer\r\nsocialdemokraterna när de får motionsrätt här i\r\nkammaren att för nästa år, 1992, lägga fram några\r\nförslag som innebär sänkta skatter jämfört med vad\r\nsom annars skulle gälla för 1992?</pre><pre>När det gäller momsen är det ju\r\nsocialdemokraterna som har brutit\r\növerenskommelsen om en så långt möjligt driven\r\nenhetlighet på mervärdeskatteområdet.\r\nSocialdemokraterna svängde i våras av, vilket är\r\nuppenbart för alla, populistiska skäl. De vände på\r\nargumentationen. De säger nu att det som var\r\ndåligt i våras är nu bra. Vi säger, och jag säger\r\nfortfarande, att vi måste sänka den generella\r\nmervärdeskattesatsen. I regeringsförklaringen\r\nframgår det mycket klart att det kommer att läggas\r\nfram förslag från regeringen som syftar till en EG-\r\nanpassning i detta avseende. Det kommer alltså att\r\nske en sänkning av den generella\r\nmervärdeskattesatsen.</pre><pre>I juni månad kunde ingen drömma om att\r\nsocialdemokraterna hade ställt till ekonomin så illa\r\natt vi inför kommande budgetbehandling får räkna\r\nmed ett underskott på i vart fall 60 miljarder kronor\r\noch sannolikt mer. Det skapar naturligtvis\r\nsvårigheter när det gäller att genomföra så\r\nomfattande skattesänkningar som vi egentligen\r\nskulle vilja genomföra av ett eller annat skäl.</pre><pre>Kärnkraftsel eller inte är en teoretisk diskussion\r\nsom inte behöver föras i kammaren. Det som har\r\nhänt inom den Europeiska gemenskapen är att man\r\ninom kommissionen diskuterar att kanske så\r\nsmåningom lägga fram ett slutligt förslag, som kan\r\ninnebära en viss begränsad energibeskattning och i\r\ndetta sammanhang en kompenserande skatt på\r\nkärnkraftsel. Ingen vet vad som kommer att hända\r\ni EG. Vi vet att vi har en energibeskattning i\r\nSverige som är förhållandevis hög. Vi har en\r\nelbeskattning. Men det går inte att i dag föra ett\r\nresonemang om vad Sverige måste göra eller\r\nantagligen bör göra i detta avseende.</pre><pre>Slutligen vill jag säga något om skattereformen. Låt\r\nmig bara erinra om att redan i fjol när vi hade en\r\nutfrågning inför den stora skatteomläggningen sade\r\nErik Åsbrink att han bedömde det som nödvändigt\r\natt på några års sikt minska kapitalbeskattningen\r\ndärför att den inte passade in vid en jämförelse med\r\nomvärlden.</pre><pre></pre><pre>Anf. 45 LARS BÄCKSTRÖM (v) replik:</pre><pre>Herr talman! Statsrådet Bo Lundgren säger att det\r\ngäller att ha något att fördela. Självklart är det så.\r\nJag delar hellre orättvist på en tårta än rättvist på en\r\nbakelse. Det är alldeles självklart. Det är truismer.\r\nMen det gäller att skapa tillväxt. Och vad ni har är\r\nen politik, där ni säger att skattesänkning a priori\r\nger tillväxt. Detta är icke korrekt. Det är inte\r\nbevisat någonstans. I t.ex. Finland har man ett\r\nskattetryck runt 40 % och en arbetslöshet runt\r\n10 %. Er medicin -- fortfarande med Finland som\r\nexempel -- fungerar litet grand som en\r\nDöbelnsmedicin -- den hjälper för stunden men ger\r\nsjufalt värre plågor senare i form av underskott i\r\nbudget, som driver upp räntenivåerna och som\r\nskapar inflation. Och det är tillväxthämmande. Det\r\när problemet.</pre><pre>Bo Lundgren säger att man måste föra över medel\r\ntill individen. Det är korrekt, men det är ju bl.a.\r\ndetta som en del av fördelningspolitiken handlar\r\nom, det som vi kallar för transfereringar, dvs. att vi\r\ntar pengar från dem som har det hyggligt och ger\r\npengar till dem som har litet. Pensionerna är t.ex.\r\nen del av transfereringssystemet. Då kan man säga\r\natt man hjälper de sämst ställda genom att sänka\r\nskatten. Om man sänker t.ex. momsen, vad händer\r\ndå? Jo, då sänks också pensionerna, eftersom\r\npensionerna bestäms av basbeloppet som i sin tur\r\nbestäms av KPI. Och när momsen går ned går även\r\nKPI ner. När man sänker momsen sänker man\r\nalltså även pensionerna. Det är ett faktum. Man\r\nhjälper alltså inte en enda pensionär i Sverige\r\ngenom att sänka momsen, eller har Bo Lundgren\r\nnågon annan synpunkt på denna enkla matematik?\r\nDet är faktiskt på det här sättet.\r\nTransfereringssystemen är en del av vårt\r\nskattesystem och ger pengar just till de individer\r\nsom behöver pengar. Det är ganska enkelt.</pre><pre>Beträffande det världsrekordhöga skattetrycket så\r\nvet Bo Lundgren att man kan räkna på många olika\r\nsätt. OECD har många olika beräkningsmetoder.\r\nOm man väljer en annan beräkningsmetod, slår\r\nt.ex. Belgien, Holland och t.o.m. Irland oss när det\r\ngäller högt skattetryck. Och Irland brukar ju\r\nmoderaterna framhäva som ett land med stor\r\ntillväxt. Detta beror alltså litet grand på hur man\r\nräknar. Vi har ett socialförsäkringssystem som\r\nfinansieras via skattesystemet. Om man har det\r\nprivat är ju kostnaderna desamma för hushållen.\r\nDet är ingen skillnad, det är ju samma pengar som\r\nskall betalas. Att det sedan bokförs olika gör ingen\r\nsom helst skillnad i verklighetens värld, och det är\r\ndär som man skall vara i politiken. Det är mycket\r\nklokt.</pre><pre>Tillväxt får man genom att öka produktiviteten i\r\nnäringslivet. Robert Sollow, nobelpristagare i\r\nekonomi, har sagt att det inte finns någon annan\r\nenklare metod att öka produktiviteten än att satsa\r\npå utbildning och forskning. Det ger nämligen\r\ntillväxt. I detta sammanhang har vi brustit.</pre><pre>Under 80-talet hade vi den socialdemokratiska\r\ndevalveringspolitiken. Den gav låg tillväxt, och vi\r\nfick övervinster som ledde oss in i en\r\nspekulationsekonomi. Nu leker ni med tanken på\r\nen inre, en intern devalvering. Den ger samma\r\ninlåsningseffekter. Det finns inga genvägar i\r\npolitiken. Vi har en ekonomisk kris. Den får vi\r\nsvetta oss ur genom hårt arbete för att öka\r\nproduktiviteten, öka kunskapsinnehållet och satsa\r\npå infrastruktur. Det finns inga snabba lösningar\r\nutan bara hårt arbete. Men då kan man inte gå till\r\nattack mot löntagarna som ni gör.</pre><pre>Anf. 46 LARS HEDFORS (s) replik:</pre><pre>Herr talman! Bo Lundgren rycker in till\r\nfolkpartiets hjälp i diskussionen om skattereformen\r\noch säger att Kjell Johansson, som representerar\r\nfolkpartiet i skatteutskottet, befann sig i FN och\r\ninte kunde anmäla sig till debatten. Men det finns\r\nfaktiskt telefon. Och det finns kanske fler\r\nfolkpartister i kammaren än Kjell Johansson som\r\nskulle kunna gå in i skattedebatten. Folkpartiet är\r\nväl inte helt slut ännu i alla fall.</pre><pre>Anf. 47 ANDRE VICE TALMANNEN:</pre><pre>Jag får erinra Lars Hedfors om att replikrätten\r\ngäller statsrådet Bo Lundgrens anförande.</pre><pre>Anf. 48 LARS HEDFORS (s) replik:</pre><pre>Herr talman! Jag försöker tala om för Bo Lundgren\r\natt vi skulle vilja ha en del besked om hur det blir\r\nmed skattereformen framöver, eftersom det\r\nuppenbarligen finns olika uppfattningar mellan\r\nfolkpartiet och moderata samlingspartiet. Och vi\r\nberövas alltså, herr talman, möjligheten att få reda\r\npå vad folkpartiet tycker när det gäller t.ex.\r\nflyttskatten, som Bo Lundgren har aktualiserat,\r\noch när det gäller skattereduktionen för\r\nensamstående föräldrar, som Bo Lundgren har\r\naktualiserat. Och på den punkten vill jag säga att en\r\nklar och tydlig del av skattereformen innebar att de\r\nensamstående föräldrarna skulle kompenseras. Det\r\narbetet pågick i regeringskansliet.</pre><pre>Sedan säger Bo Lundgren att diskussionen om\r\nkärnkraftselen är en teoretisk diskussion och att\r\nden inte behöver föras i kammaren. Det är i och för\r\nsig ett häpnadsväckande påstående, eftersom det är\r\nen i högsta grad konkret fråga. Olof Johansson har\r\nmycket tydligt sagt att han anser att skatten på\r\nkärnkraftel skall höjas. Då vore det rimligt att få ett\r\nbesked från den som har det yttersta ansvaret,\r\nnämligen Bo Lundgren, om hur det blir.</pre><pre>Slutligen kommer Bo Lundgren återigen in på\r\nfrågan om den generella momsen och säger att man\r\ntycker att denna måste sänkas. Men problemet, Bo\r\nLundgren, är ju -- och det är faktiskt en moralisk\r\nfråga -- att ni gör precis tvärtom. Ni höjer den\r\ngenerella momssatsen. Dessutom går ni in att\r\nytterligare differentiera momsen. Det stora\r\nproblemet för er är att ni så kategoriskt har\r\nkritiserat oss socialdemokrater i detta avseende.\r\nMan har ju t.o.m. krävt statsråds avgång på den här\r\npunkten.</pre><pre>Så något om skattetrycket. Även vi\r\nsocialdemokrater säger, Bo Lundgren, att man kan\r\nsänka skattetrycket när det finns utrymme för\r\ndetta. Jag vill erinra om att skattetrycket skulle,\r\noavsett vilken regering vi har i det här landet, ha\r\nsänkts med ungefär 2 % vid årsskiftet.</pre><pre>Jag skulle vilja fråga: Hur förklarar Bo Lundgren\r\negentligen den mycket låga tillväxten i\r\nStorbritannien, där skattetrycket är lågt och\r\narbetslösheten mycket hög? Och hur förklarar Bo\r\nLundgren att vi i Sverige internationellt sett har en\r\nmycket låg arbetslöshet tack vare den\r\nsocialdemokratiska politiken?</pre><pre>Anf. 49 Statsrådet BO LUNDGREN (m)\r\nreplik:</pre><pre>Herr talman! Tillväxt gynnar, Lars Bäckström,\r\nalltid främst de sämst ställda. Det kan vi se på\r\nutvecklingen under hela 1900-talet -- ja, även\r\ntidigare för den delen, och då både i Sverige och i\r\nomvärlden.</pre><pre>Utbildning och forskning är viktiga för att öka\r\nproduktiviteten och förbättra\r\ntillväxtmöjligheterna. Därför finns det en stor\r\nsatsning på utbildning och forskning i den\r\nregeringsförklaring som den nya regeringen har\r\npresenterat för riksdagen. Men det krävs också\r\ninvesteringar i nya tekniker och nya företag som\r\nleder till ökad produktivitet. Sådana investeringar\r\nkommer inte till stånd om företagen inte är\r\nlönsamma.</pre><pre>Det är fullkomligt häpnadsväckande att tekniskt\r\nframstående idéer utvecklas av japanska företag --\r\nsenaste exemplet har vi på elektronikområdet. De\r\nbör kunna utvecklas genom tillräcklig\r\nriskkapitalanskaffning i Sverige och därmed ge\r\njobb åt svenskar. Det är orimligt att Volvo väljer att\r\nav olika skäl, inte minst av skatte- och\r\nkostnadslägesskäl, förlägga tillverkningen av sin\r\nnya bilmodell uteslutande till Belgien. Det gäller\r\nnaturligtvis att se till att vi får investeringar i\r\nSverige för att öka tillväxten och produktiviteten.</pre><pre>Låt oss när det gäller momsen bara slå fast vad som\r\negentligen har hänt. Mervärdeskatten är för\r\nnärvarande 25 % generellt. Genomförda höjning\r\nskedde efter en uppgörelse mellan\r\nsocialdemokraterna och folkpartiet, och denna\r\nuppgörelse innebar att momsen skulle sänkas till\r\n23,46 % från årsskiftet. Denna uppgörelse bröts\r\nensidigt av socialdemokraterna i fjol våras av rent\r\npopulistiska skäl. Därmed konstituerades en annan\r\nmajoritet i riksdagen. Den avgående regeringen\r\nlade också under sommaren fram en lagrådsremiss\r\ni denna fråga. Socialdemokraterna har svikit en\r\nuppgörelse och sina tidigare deklarerade principer\r\ni denna fråga.</pre><pre>När det gäller skattereformen kan vi konstatera att\r\ndet beträffande strukturen på beskattningen av\r\ninkomster, inkomstslagsuppdelningen och den\r\nseparata beskattningen av kapitalinkomster finns\r\nen bred enighet. Här kommer det inte att ske några\r\nförändringar. Det här är alltså ett system som vi\r\nmoderater tycker är bra och som vi gärna vill\r\nfullfölja.</pre><pre>I fråga om de viktiga marginalskattesänkningarna\r\nfanns, och finns, det en bred enighet om att dessa,\r\nnaturligtvis, skall ligga fast.</pre><pre>När det gäller företagsbeskattningen gläder vi\r\nmoderater oss mycket åt att utformningen av den\r\nnya företagsbeskattningen i hög grad bygger på den\r\nskiss som vi redovisade i våra skattemotioner 1984\r\noch 1985. Det som måste kunna ändras är ju\r\nskattesatserna. Hur skulle annars Erik Åsbrink ha\r\nkunnat minska kapitalinkomstbeskattningen, så att\r\nvi kommer ner till en nödvändigt lägre nivå?\r\nSådana förändringar kommer självfallet att vidtas i\r\nsamband med skatteomläggningen. Men mönstret\r\nbryts inte.</pre><pre>Låt mig sedan leka med följande tanke. Om\r\nsocialdemokraterna inte hade släpat efter, som\r\nalltid annars, i skattefrågan och om man hade\r\ngenomfört marginalskattesänkningen i mitten av\r\n80-talet, hade vi inte fått den överhettning på\r\narbetsmarknaden som har lett till en\r\nkostnadsexplosion, utan då hade\r\narbetsmarknadsutbudet ökat. Då hade vi inte fått\r\nden uppblåsning på fastighetsmarknaden som nu\r\nhar lett till kriser på den finansiella marknaden --\r\nproblem som har uppkommit därför att man inte i\r\ntid har kunnat genmföra skatteomläggningen.</pre><pre>Andre vice talmannen anmälde att Lars Hedfors\r\noch Lars Bäckström anhållit om att till protokollet\r\nfå antecknat att de inte ägde rätt till ytterligare\r\nrepliker.</pre><pre>Anf. 50 ANITA MODIN (s) replik:</pre><pre>Herr talman! Jag tycker att Bo Lundgren visar en\r\nskrämmande ovetskap om och oförståelse för den\r\nfackliga rörelsens ekonomi och den noggrannhet\r\nmed vilken man där granskar de avgifter som tas ut\r\nfrån medlemmarna.</pre><pre>Jag har bara tre minuters taletid. Det går därför\r\ninte att hålla ett anförande om hur det går till i det\r\nhär sammanhanget. Det skulle nog behövas en\r\nomfattande utbildningsplan för att klara ut den\r\ndiskussionen.</pre><pre>Genom sitt inlägg här avslöjade Bo Lundgren att\r\ndet är de fackliga organisationerna som man vill\r\nkomma åt. Tydligen kan man köra över enskilda\r\nmänniskor, som alltså får det bekymmersamt, bara\r\nför att kunna komma åt fackföreningsrörelsen.</pre><pre>Ganska elegant går statsrådet med tysthet förbi det\r\nsom finansministern sade -- dvs. det som man här\r\ncyniskt har gett uttryck för, nämligen att folk blir\r\nfriskare bara man inför två karensdagar.</pre><pre>Anf. 51 Statsrådet BO LUNDGREN (m)\r\nreplik:</pre><pre>Herr talman! Det är något märkligt att frånvaron\r\nminskade just den 1 mars i år, då man ändrade\r\nsjukersättningsreglerna i mycket begränsad\r\nomfattning. Det måste finnas någon förklaring till\r\ndetta.</pre><pre>Jag har den största respekt för en stark och fri\r\nfacklig rörelse. Jag tycker att en sådan är\r\nnödvändig, att den behövs. Jag tror att det viktiga\r\nhär är att notera att den inte skall behöva leva med\r\nden skattesubventionering som\r\nsocialdemokraterna har infört.</pre><pre>Andre vice talmannen anmälde att Anita Modin\r\nanhållit om att till protokollet få antecknat att hon\r\ninte ägde rätt till ytterligare replik.</pre><pre>Anf. 52 IVAR FRANZÉN (c):</pre><pre>Herr talman! Alla vill ha lägre skatter, och det finns\r\nen bred enighet om att det totala skattetrycket\r\nmåste sänkas. De flesta är medvetna om att höga\r\nskatter negativt påverkar den ekonomiska\r\nutvecklingen och därmed minskar utrymmet för\r\nangelägna skattesänkningar.</pre><pre>Vid sidan av dessa allmänna och gemensamma\r\nsynpunkter finns det vitt skilda uppfattningar om\r\nhur snabbt och hur mycket skatterna kan, och\r\nmåste, sänkas. Viktigare än att debattera\r\nskattesänkningar i absoluta tal är det att analysera\r\nhur vi kan uppnå de mest positiva effekterna av\r\nnödvändiga skattesänkningar och förhindra\r\noacceptabla ingrepp i vårt välfärdssystem. Alltför\r\nofta glöms det bort att de flesta skattesänkningar\r\ninnebär motsvarande nedskärningar i vad vi\r\nbetraktar som angelägen gemensam service i form\r\nav t.ex. vård, utbildning och rättssäkerhet.</pre><pre>I regeringsförklaringen läggs riktlinjerna för\r\nkommande skattesänkningar fast. De mest skadliga\r\nskatterna skall först tas bort, eller sänkas, och det\r\nfinns en klar strävan att minska rundgången\r\nbeträffande skattepengar.</pre><pre>Sänkningen av momsen är ett bra exempel på en\r\nskattesänkning som kan minska rundgången när\r\ndet gäller skattepengar. Både sänkningen av\r\nmatmomsen och sänkningen av momsen på\r\n''personbefordran'' är exempel på en god\r\nfördelningspolitik och gynnar därmed vanliga\r\ninkomsttagare. En av bristerna i skattereformens\r\nfinansiering är den omfattande höjningen och\r\nbreddningen av momsen, som innebär att vanliga\r\ninkomsttagare har fått betala en alltför stor del av\r\nskattesänkningen i fråga om arbetsinkomster -- en\r\nsänkning som de själva ganska litet har fått del av.\r\nTill dels rättades denna orättvisa till genom höjda\r\nbarnbidrag och bostadsbidrag. Men höjda bidrag\r\ninnebär i motsvarande grad höjda skatter och ökat\r\nskattetryck samt en ökad rundgång beträffande\r\nskattepengar.</pre><pre>Momssänkningen innebär ett fördelningspolitiskt\r\nrättvisare skatteuttag, och den bidrar till att\r\nbehoven av bidrag minskar, vilket är ett steg som\r\nmöjliggör mindre av rundgång och ett lägre\r\nskattetryck. Åtgärderna ligger väl i linje med den\r\nskattepolitik som vi i centern pläderade för i\r\nvalrörelsen, även om vi skulle vilja gå längre.</pre><pre>Den s.k. turistmomsen är ett typexempel på\r\nskadliga skatter som ingen tjänar på. Den skapar\r\nbara förlorare genom att den hindrar bevarande\r\noch utveckling av turistnäringen. När den s.k.\r\nturistmomsen nu kommer att sänkas kommer det\r\ninte att ge något varaktigt inkomstbortfall för\r\nstaten, utan tvärtom, genom en positiv utveckling\r\nav turismen, att innebära ökade intäkter för\r\nstatskassan.</pre><pre>Den nya regeringens känsla för logik och rättvisa\r\nvisas bl.a. genom ett snabbt förslag om att ingen\r\nkommun skall betala mer i skatteutjämningsavgift\r\nän vad den får in i ökade skatteintäkter. Detta\r\nförslag innebär borttagande av Pomperipossa-\r\neffekten i den s.k. Robin Hood-skatten och är en\r\nsymboliskt viktig åtgärd. Som centerpartist är jag\r\nsärskilt glad, eftersom det här förslaget bygger på\r\nen centermotion som fick en bred borgerlig\r\nuppslutning i riksdagen i våras. Där hade faktiskt,\r\nLars Hedfors, socialdemokraterna en chans att visa\r\natt de också står för rättvisa och logik. Ni var\r\nmycket nära att välja den vägen, jag vet det, men\r\nni nådde inte ända fram. Hela Robin Hood-skatten\r\nskall bort så snart som den kan ersättas av ett nytt\r\nskatteutjämningssystem.</pre><pre>Småföretagen måste bli motor i den nödvändiga\r\nekonomiska utveckling som skall ta Sverige ur vår\r\nbesvärliga ekonomiska kris. Det är därför logiskt\r\natt den nya regeringen satsar hårt på att främja och\r\nunderlätta utveckling av befintliga småföretag och\r\npå att starta nya företag. Regeringsförklaringens\r\nförslag till åtgärder i form av skattesänkningar och\r\nregelförenklingar ligger väl i linje med centerns\r\nsmåföretagarpolitik.</pre><pre>Vi i centern lägger stor vikt vid rättvis fördelning.\r\nDe i regeringsförklaringen föreslagna\r\nskatteförändringarna tillgodoser dessa krav\r\nsamtidigt som de förbättrar förutsättningarna för\r\nen positiv ekonomisk utveckling. Detta är grunden\r\nför att det skall finnas några resurser att fördela.</pre><pre>Vi i centern är väl medvetna om att det ligger en\r\nlång rad besvärliga besparingar framför oss för att\r\nbåde klara skattesänkningar och åstadkomma\r\nbalans i statens finanser. Vi kommer att\r\nkonstruktivt delta i detta tuffa arbete med en\r\nmålsättning att värna en rättvis fördelning, minska\r\nrundgången av skattepengar och så långt som\r\nmöjligt begränsa skatternas negativa effekter på\r\nden ekonomiska utvecklingen. Men vi kommer att\r\nanvända skatter och miljöavgifter för att styra mot\r\nen god miljö och trygg energiförsörjning.</pre><pre>Avslutningsvis vill jag slå fast ett par saker när det\r\ngäller skatt på kärnkraftsel. Det är klart sagt i\r\nenergiöverenskommelsen att vi är beredda att följa\r\nutvecklingen i EG. Det gäller koldioxidskatt på\r\nbränsle som används för elproduktion. Till detta\r\nkopplas också en viss skatt på kärnkraftsel. I\r\nregeringsförklaringen står det att\r\nenergiöverenskommelsen ligger fast. Det är\r\ndärmed också ett klart svar att det finns en avsikt\r\natt följa utvecklingen i EG i denna fråga.</pre><pre>Anf. 53 LARS HEDFORS (s) replik:</pre><pre>Herr talman! Nu talar Ivar Franzén om\r\nPomperipossa-effekter i samband med den s.k.\r\nRobin Hood-skatten. Jag tycker att det är en något\r\nkrystad förklaring i sammanhanget. Robin Hood-\r\nskatten handlar om att föra över resurser från\r\nvälbärgade och rika kommuner med goda och\r\nhögavlönade skattebetalare till fattigare kommuner\r\nmed lågavlönade skattebetalare. Det är Robin\r\nHood-effekten. Robin Hood skulle inte kunna göra\r\ndet mycket bättre själv.</pre><pre>Detta motsätter sig alltså centerpartiet. Det är\r\ndetta jag menar när jag säger att centerpartiet\r\nangriper oss socialdemokrater från höger. Jag kan\r\npeka på andra exempel där man också gör det. Man\r\nvill avskaffa förmögenhetsskatten helt och hållet,\r\nman vill sänka kapitalbeskattningen kraftigt, man\r\nvill minska på arvsbeskattningen och man vill\r\navskaffa omsättningsskatten på aktier. Allt detta är\r\nförslag som gynnar höginkomsttagare och\r\nkapitalägare. Samtidigt vill man gå in och göra\r\nnedskärningar, som Ivar Franzén så riktigt\r\npåpekade. Man vill göra nedskärningar i vården, i\r\nutbildningen, när det gäller de arbetslösa osv. Kan\r\ndet sägas tydligare hur centerpartiet har svängt när\r\ndet gäller fördelningspolitiken? Jag trodde att det\r\nfanns ett visst hopp om centerpartiet när det gällde\r\nden här frågan, men jag måste nog överge den\r\ntanken nu.</pre><pre>När det slutligen gäller skatten på kärnkraftsel\r\nsäger Ivar Franzén att vi skall följa utvecklingen i\r\nEG. Det var inte vad hans partiledare sade. Hans\r\npartiledare sade klart och tydligt ifrån att man\r\nskulle införa en skatt på kärnkraftsproducerad el.\r\nNu går Ivar Franzén alldeles uppenbarligen till\r\nreträtt.</pre><pre>Anf. 54 LARS BÄCKSTRÖM (v) replik:</pre><pre>Herr talman! I anslutning till den fråga som Lars\r\nHedfors tog upp vill jag säga att jag i mitt anförande\r\ntog upp detta med skatt på el från kärnkraftverk.\r\nDet diskuteras nu vad Olof Johansson har sagt om\r\natt införa den. Det finns ju redan en sådan skatt.\r\nDet finns en skatt på el producerad i\r\nkärnkraftsverk. Vi föreslog i januari att den skulle\r\nhöjas kraftigt. Den är mycket marginell för\r\nnärvarande, så det är knappt någon som känner till\r\nden, men den finns författningsmässigt redan.</pre><pre>Ivar Franzén säger att vi skall följa utvecklingen i\r\nEG, men det är inget svar, speciellt inte från ett\r\nparti som tidigare sade att man hade kritiska\r\nanmärkningar på de europeiska gemenskaperna.\r\nNu skall man tydligen bara följa med strömmen.\r\nIvar Franzén sitter i skatteutskottet och har suttit i\r\nfinansutskottet. Han har säkert ytterligt goda\r\nförbindelser med energiministern, så vi bör kunna\r\nfå ett något mer konsistent svar, när vi inte fick det\r\nav statsrådet tidigare.</pre><pre>En annan fråga som jag vill ta upp med Ivar Franzén\r\ngäller att Olof Johansson i valrörelsen tog upp\r\nsamma tråd som jag tagit upp om att de dramatiskt\r\nväxande budgetunderskotten kan härröra från\r\nskatteomläggningen. Jag delar den uppfattningen.\r\nDet är en stor poäng hos mig att man sänkte\r\ninkomstskatten kraftigt. Därefter fick man de\r\nmåttliga löneökningar som man hade förutsett i sin\r\nbudget prognos. Då borde prognos och verklighet\r\nstämma, men det gör de inte. Orsaken till det är\r\nnaturligtvis att finansieringen inte fungerade vare\r\nsig på momssidan eller på kapitalbeskattningssidan.\r\nDetta finansieringsproblem löser man inte genom\r\natt minska momsen ännu mer.</pre><pre>Ivar Franzén talar om fördelningspolitik, och jag\r\ntror nog att viljan finns. Men ni är så generösa, ni\r\nsänker momsen där vi är är överens, dvs. matmoms\r\noch resemoms. Där är vi helt överens med er. Men\r\nsedan sänker ni också skatterna på varjehanda och\r\nallehanda andra områden. Detta ger då summa\r\nsummarum ingen fördelningsprofil, eftersom det är\r\nde bäst ställda som gynnas mest av era\r\nskattesänkningar. Sedan finansieras detta med\r\nnedskärningar i välfärdssystemen. Det gäller t.ex.\r\npensionärerna. Pensionärerna gynnas inte av några\r\nmomssänkningar, eftersom de automatiskt får\r\nsänkt pension om man tullar på välfärdssystemen.\r\nJag tror faktiskt att det är ni i centern som lyckats\r\npressa in de stora utgiftsökningarna, även om de är\r\nvällovliga när det gäller t.ex. vårdnadsbidrag och\r\nmer pengar till sjukvården och mindre vällovliga\r\nnär det gäller ännu mer pengar till försvaret. Det\r\när inte fördelningspolitik, Ivar Franzén, att minska\r\ninkomsterna, att sänka skatterna mest för de bästa\r\nställda och sedan öka utgifterna. Detta slår mot\r\nsmåföretagare i form av höga räntor.</pre><pre>Hur ser ni i centern egentligen på orsakerna till det\r\ndramatiskt växande budgetunderskottet? Det har\r\nju växt för varje prognos. Det är nu ytterligt\r\nallvarligt.</pre><pre></pre><pre>Anf. 55 IVAR FRANZÉN (c) replik:</pre><pre>Herr talman! Låt mig bena upp några av de här\r\nsakerna.</pre><pre>När det gäller Robin Hood-skatten måste vi skilja\r\nut den biten som innebär att man på sista\r\nskatteintäkten får betala ut per skattekrona tre à\r\nfyra kronor mer än man får in. Den delen vill vi\r\navskaffa direkt. Det var den centern i våras föreslog\r\nskulle avskaffas, ett förslag som fick stöd från alla\r\nborgerliga partier men som socialdemokratin gick\r\nemot.</pre><pre>Den effekten tar vi bort direkt. Ingen kommun\r\nskall behöva ge mer i skatteutjämningsavgift än den\r\nfår in i ökad skatteintäkt. Det är rimligt, det är\r\nrättvist och det är logiskt.</pre><pre>Regeringen, liksom självklart vi i centern, kopplar\r\nihop Robin Hood-skatten med ett nytt\r\nskatteutjämningssystem. Vad det konkret innebär\r\nkan jag inte uttala mig om här i dag, men självklart\r\nkommer de rika kommunerna i det systemet liksom\r\ni dag att få vara med och hjälpa till att ge rättvisa\r\nmöjligheter åt de mer inkomstsvaga kommunerna.</pre><pre>Momssänkningarna är helt klart\r\nfördelningspolitiskt viktiga och riktiga, också för\r\npensionärerna. I annat fall skulle man säga att man\r\naldrig behöver sträva efter att hålla matpriserna\r\nlåga, för pensionärerna får ju hela tiden\r\nkompensation. Lägre moms ger en klart positiv\r\neffekt även för pensionärerna.</pre><pre>Det finns en skatt, en forskningsavgift, på några\r\ntiondels öre på kärnkraftselen. I\r\nenergiöverenskommelsen står det att man\r\negentligen vill införa koldioxidskatt redan nu men\r\natt man anser det vara svårt. För egen del anser jag\r\ndet fullt möjligt, men majoriteten ansåg att det var\r\nsvårt, beroende på den internationella\r\nkonkurrensen. Därför ville man avvakta till dess att\r\nman fick motsvarande förslag i EG. Till detta\r\nförslag har också kopplats frågan om motsvarande\r\nskärpt skatt på kärnkraftsel, för att få balans mellan\r\nolika produktionsslag.</pre><pre>Detta är precis vad Olof Johansson hänvisat till.\r\nHan har hänvisat till EG-förslaget. Vi vet inte\r\nriktigt när det genomförs, men det finns ytterligare\r\nen förbindelse i energiöverenskommelsen. Om det\r\nskulle dröja för länge, är vi beredda att i stället\r\npröva en höjning av elskatten, som då självklart\r\nockså drabbar kärnkraftselen. Tidpunkten för detta\r\när det svårt att fastlägga, men allt talar för att det\r\nkommer att genomföras, och ur centerns synpunkt\r\när det självklart att få det gjort så snabbt som\r\nmöjligt.</pre><pre>Låt mig sedan säga att den skattesänkning som i\r\növrigt är föreslagen skall skapa resurser för en\r\nrättvis fördelning. Det finns ett samband mellan\r\nresursskapande och de skattesänkningar som i och\r\nför sig berör förmögenhet, t.ex. småföretagares,\r\nsom är en viktig motor i den utveckling som vi\r\nmåste åstadkomma för att klara en rättvis\r\nfördelning.</pre><pre>Anf. 56 LARS HEDFORS (s) replik:</pre><pre>Herr talman! Faktum kvarstår ju, Ivar Franzén, att\r\ndet handlar om i Robin Hood-skattens fall att\r\nomfördela från välbärgade kommuner till mindre\r\nvälbärgade kommuner. Det bästa exemplet är\r\nomfördelning från Danderyd till Haninge, där det\r\nskiljer 4 kr. mellan de två kommunerna.</pre><pre>Sedan säger Ivar Franzén att vi måste koppla\r\navskaffandet av Robin Hood-skatten till ett nytt\r\nskatteutjämningssystem. Men när får vi det nya\r\nskatteutjämningssystemet, Ivar Franzén? Det vet vi\r\ningenting om. Vi vet över huvud taget inte om vi får\r\nett nytt skatteutjämningssystem och hur det i så fall\r\nser ut.</pre><pre>Vore det då inte bättre och mera logiskt, eftersom\r\nIvar Franzén vill vara logisk i olika sammanhang, att\r\nvänta med att avskaffa Robin Hood-skatten tills\r\nman har det nya skatteutjämningssystemet? Jag\r\ntycker att Ivar Franzén bör beakta detta. Först vill\r\nman försämra för de sämst ställda kommunerna och\r\nsedan förbättra igen i ett nytt\r\nskatteutjämningssystem.</pre><pre>Slutligen konstaterar jag litet lätt resignerat när det\r\ngäller skatten på kärnkraftsel att Ivar Franzén\r\nfaktiskt gör en reträtt från vad Olof Johansson har\r\nsagt. Han har sagt att det skall införas en skatt på\r\nelkraft från kärnkraftverk.</pre><pre>Ni borgerliga brukade förr i tiden tala om att det var\r\nså viktigt att industrin fick klara besked och klara\r\nsignaler och klara och tydliga spelregler i fråga om\r\nenergibeskattningen. Det här är sannerligen inga\r\nklara besked och inga klara signaler. Det är precis\r\ntvärtom.</pre><pre>Anf. 57 LARS BÄCKSTRÖM (v) replik:</pre><pre>Herr talman! Ivar Franzén och jag är överens om\r\natt det är viktigt att avveckla kärnkraften, och då är\r\ndet viktigt att få fasta spelregler. Vi kommer att få\r\nett högre elpris, oavsett hur elen produceras, det\r\nvet vi. Skall vi klara kärnkraftsavvecklingen, måste\r\nelpriset upp. Det kan ske på lämpligt sätt genom en\r\nskatteanpassning, och det är det Olof Johansson\r\ntänker på.</pre><pre>Det är mycket beklagligt med den reträtt ni gör, för\r\nni håller då på att rycka undan grunden för en\r\nkärnkraftsavveckling i verkligheten. Det är att\r\nbeklaga, men vi hoppas att ni tar ett internt\r\nresonemang och återvänder till den position som\r\nOlof Johansson hade, för det är den som behövs i\r\nkärnkraftsfrågan.</pre><pre>Sedan till det här med matmomsen. Ivar Franzén\r\noch jag är helt överens om att matmomsen skall ner,\r\noch vi är överens av fördelningshänsyn. Sänkt\r\nmatmoms hjälper de sämst ställda, oavsett om de är\r\nlöntagare, pensionärer, studerande eller tillhör\r\nnågon annan grupp.</pre><pre>Men en generell momssänkning gynnar inte\r\npensionärerna, eftersom man då sänker\r\nbasbeloppet, något som pensionärerna inte tjänar\r\nett öre på. Där ligger skillnaden. Det är en\r\nfördelningssak att man med sänkt matmoms riktar\r\nin sig på de sämst ställda pensionärerna, de sämst\r\nställda löntagarna, de sämst ställda barnfamiljerna.\r\nDet är de som har nytta av matmomssänkningen.</pre><pre>Så några ord om tillväxten. Jag har sagt tidigare i\r\ndebatten med statsrådet Lundgren att visst kan man\r\nfå värme i en fjällstuga när man kommer dit, om\r\nman eldar upp möblerna. Det går, men sedan blir\r\ndet ganska tomt och kalt i stugan, och det är så ni\r\nnu laborerar. Ni får tillväxt i ett eller två år --\r\njättefint och varmt och gott -- och sedan står ni där\r\nmed underskotten. Då blir det höga räntor som slår\r\nmot småföretagarna.</pre><pre>Ni säger att ni gör så mycket för småföretagarna.\r\nJag har läst regeringsdeklarationen. Vad har ni\r\ngjort för småföretagarna?</pre><pre>Jag känner och känner med många småföretagare.\r\nVilka av dem betalar förmögenhetsskatt? Så bra är\r\ndet inte att vara småföretagare i dag att de betalar\r\nförmögenhetsskatt. Det är ganska få som gör det,\r\noch det borde ni veta. Det är i vissa speciella\r\nbranscher, men en normal småföretagare har ingen\r\nförmögenhetsskatt och har alltså ingen skatt på\r\narbetande kapital att sänka -- han erlägger ingen\r\nsådan.</pre><pre>Jag frågade just en småföretagare hur stor\r\nförmögenhetsskatt han har. Jag har ingen\r\nförmögenhetsskatt, svarade han, och det är därför\r\nskatten på arbetande kapital måste bort, för att jag\r\nskall få det bättre!</pre><pre>Det är sådana dimridåer man har lagt ut i den\r\nborgerliga propagandan. Vad småföretagarna\r\nbehöver är låga räntor, men budgetunderskott\r\nmedför höga räntor, Ivar Franzén.</pre><pre>Vad säger ni i centern? Hur skall ni få ner\r\nbudgetunderskottet? Det växer ju timme för\r\ntimme, och det möter ni med uppmaningen: Sänk\r\nskatten! Det ger ännu värre underskott. Eller också\r\nväljer ni varianten att elda upp möblerna och få litet\r\nvärme en stund. Sedan skall någon annan städa i\r\nstugan efter er, och det skall väl vi göra, men det är\r\nsynd att ni skall göra så stor åverkan under den tid\r\nni är där.</pre><pre>Anf. 58 IVAR FRANZÉN (c) replik:</pre><pre>Herr talman! Jag tycker att Lars Bäckström är litet\r\ndesorienterad, när han inte kan skilja på möbler\r\noch äkta biobränsle. Det är det vi kommer att\r\nanvända i den regeringspolitik vi för. De\r\nkvalitetsmöbler som förhoppningsvis skall finnas\r\nbåde här och där kommer med vår politik att vara\r\nkvar även i framtidens Sverige.</pre><pre>Låt mig slå fast att ett nytt skatteutjämningssystem\r\när mycket klart prioriterat i regeringsdeklarationen\r\noch avsett att vara i kraft 1993. I samband med det\r\nkommer Robin Hood-skatten att avskaffas. Ett\r\nnytt skatteutjämningssystem har just samma\r\nfunktion som Robin Hood-skatten, dvs. att göra en\r\nrättvis fördelning mellan kommunerna.</pre><pre>När det gäller elskatten har jag här radat upp en\r\nlång rad av beslut och överenskommelser som\r\ngaranterar att en höjning kommer att genomföras.\r\nMen varken Olof Johansson eller jag kan fastlägga\r\ndag och datum för detta. Men det finns ju både\r\nhängslen och livrem på den garantin. Vi skall först\r\navvakta när detta skall genomföras i EG, och om\r\ninte det sker där i tid skall det ske en prövning av\r\nen elskattehöjning.</pre><pre>Vidare har vi budgetunderskottet. Vi måste ge\r\nbåde den gamla och den nya regeringen den\r\nrättvisan att vid ett trendbrott, som vi har nu, från\r\nen inflationsekonomi till förhållandevis låg\r\ninflation, med ett lugnt löneläge, får man ett\r\nbudgetunderskott. Det är en smärtsam övergång,\r\nmen det ger också förutsättningarna för en god\r\ntillväxt. Det är inte fråga om att ge beröm eller\r\nkredit till någon. Det är ett faktum. Det är\r\nuppenbart att den låga inflationen, som dessutom\r\nblir lägre tack vare sänkt moms, också påverkar\r\nräntorna och alltså utgör grunden för en låg\r\nräntesats.</pre><pre>Det är klart att vi måste få styrsel på\r\nbudgetunderskottet. Men vi får det inte enbart med\r\nhjälp av sparande. Vi måste också få en dynamik,\r\nutveckling, i vårt näringsliv och hela\r\nsamhällsekonomin. På den vägen skapas resurser.</pre><pre>Det finns två huvudmotiv för de skatteförändringar\r\nsom regeringen hittills har föreslagit. Det ena är en\r\nrättvisare fördelning, och det andra är att främja\r\nutvecklingen i näringslivet och att ge möjligheter\r\ntill en nysatsning där.</pre><pre>Jag är mycket medveten om, Lars Bäckström, att\r\ndet är ett fåtal småföretagare som har en\r\nbesvärande förmögenhetsskatt. Dess bättre finns\r\ndet en del småföretagare som har förmögenhet. För\r\ndem är den fortsatta utvecklingen förödande. En\r\navveckling kostar staten mycket litet pengar, men\r\nger en möjlighet till fortsatt utveckling inom\r\nsmåföretagen, något som är värdefullt. Jag tror inte\r\natt Lars Bäckström kan påvisa en mer lönsam affär\r\nän just borttagandet av förmögenhetsskatten på\r\narbetande kapital. Jag lovar att det är lönsamt för\r\nhela svenska folket.</pre><pre>Förste vice talmannen anmälde att Lars Hedfors\r\noch Lars Bäckström anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre>Anf. 59 HARRY STAAF (kds):</pre><pre>Herr talman! Politik blir så lätt ekonomi. Vi har\r\nönskemål och visioner om vad vi vill åstadkomma,\r\noch det kostar pengar. Skatter och avgifter är det\r\nsätt vi har att finansiera våra gemensamma utgifter.</pre><pre>Under förra mandatperioden beslutade riksdagen\r\nom en omfattande omläggning av skattepolitiken.\r\nFrån kristdemokraternas sida ansåg vi att\r\nskatteomläggningen i princip var riktig. Men den\r\nhade fyra svagheter.</pre><pre>Skatteomläggningen var i huvudsak en omläggning\r\nav skatteuttaget, och reformen beaktade inte\r\nbehovet av en sänkning av det totala skatteuttaget.</pre><pre>Mervärdeskatten gjordes enhetlig. Kds ansåg att vi\r\nborde ha haft en differentiering av\r\nmervärdeskatten med en lägre skattesats på bl.a.\r\nbaslivsmedel.</pre><pre>Skattesystemet bör stimulera sparandet.</pre><pre>Skattesystemet bör vidare stimulera till en\r\nmiljövänlig produktion.</pre><pre>Den nu framlagda regeringsförklaringen aviserar\r\natt skattepolitiken skall inriktas på en successiv\r\nsänkning av det totala skatteuttaget. Småföretagen\r\nskall få sänkt skatt.</pre><pre>Förmögenhetsskatten på arbetande kapital\r\nkommer att avskaffas redan fr.o.m. detta år. Det är\r\nnågot som vi kristdemokrater tidigt i vintras ansåg\r\nborde ha högsta prioritet.</pre><pre>Om de sociala avgifterna på individuella\r\nvinstandelar i företagen tas bort, så är detta både en\r\nsparstimulerande åtgärd och en stimulans till ökat\r\ndelägarskap i företagen.</pre><pre>Sänkt skatt på livsmedel, turism, hotell- och\r\nrestaurangtjänster samt inrikes persontransporter\r\nutgör ett införande av differentierad moms,\r\nsamtidigt som det genom sin bredd något lindrar\r\neffekterna av en permanentning av den tillfälligt\r\nhöjda momsen. Men, med en färdriktning mot\r\nEuropeiska gemenskapen är det nödvändigt att den\r\nallmänna momssatsen blir lägre.</pre><pre>Inställningen att ange tydliga miljömål, ställa\r\nbestämda miljökrav och att använda effektiva\r\nstyrmedel, t.ex. miljöavgifter, är ett bra svar på den\r\nfjärde invändningen vi kristdemokrater hade mot\r\nskattereformen.</pre><pre>Herr talman! Under en lång räcka av år har vi\r\nkristdemokrater kritiserat inslag i skattepolitiken,\r\neller den kombination av bidrags- och\r\nskattebestämmelser som medfört att vissa\r\nekonomiska rådgivare givit rådet åt makar att skilja\r\nsig för att reda upp en bekymmersam ekonomisk\r\nsituation. Vissa delar i förmögenhetsbeskattningen\r\när också ogynnsamma för äktenskap i förhållande\r\ntill samboende. Vi kristdemokrater är för en\r\nuppskattning av familj och äktenskap, men i andra\r\nformer än med ökat skatteuttag.</pre><pre>Vårt behov av skatter för att finansiera våra\r\ngemensamma åtaganden kan ibland leda tanken\r\nfel. På barnomsorgens område kan tänkandet leda\r\ntill att vi värderar den offentliga barnomsorgen\r\nhögre än den barnomsorg som sker i det egna\r\nhemmet.</pre><pre>I min tidigare kommunala gärning har jag arbetat\r\nför kvalitetsförbättringar inom familjedaghemmen.\r\nEn sådan åtgärd har varit att låta dagbarnvårdarna\r\nräkna in de egna barnen i omsorgsålder i\r\nanställningsunderlaget. Under många år har det\r\nrått oklarhet om det varit tillåtet för en kommun att\r\ngöra detta. Regeringsrätten gav i våras klartecken\r\nför att det var lagligt under vissa förhållanden. Nu\r\naviserar regeringen i regeringsförklaringen att\r\ndenna barnomsorg också skall få statsbidrag. Jag är\r\nmycket glad för den åtgärden.</pre><pre>Jag hoppas också att det aviserade\r\nvårdnadsbidraget snart kan bli en verklighet. Från\r\nstatens sida kan det gärna kallas vårdnadsbidrag,\r\nbara det hos mottagaren kommer att beskattas som\r\nlön och räknas in i underlaget för ATP. Först då\r\nkommer vi att få en någorlunda rättvis\r\nuppskattning av den barnomsorg för förskolebarn\r\nsom sker i det egna hemmet.</pre><pre>Anf. 60 LENNART NILSSON (s):</pre><pre>Herr talman! I morse lyssnade jag på\r\nriksdagsmannen Bert Karlsson från Östergötlands\r\nlän. Han gjorde en del påståenden. Bl.a. anklagade\r\nhan oss riksdagsledamöter för att inte finnas i\r\nkammaren. Själv har jag inte sett honom här på\r\nflera timmar. Det handlar väl om att bara lyssna på\r\nBert Karlsson och ingen annan.</pre><pre>Bert Karlsson framförde en del påståenden från\r\ntalarstolen. Eftersom jag till en viss del i mitt\r\nriksdagsarbete ägnar min tid åt Sveriges turistråd,\r\nfinns det kanske anledning att bemöta de\r\npåståenden han framförde på några punkter.</pre><pre>Bert Karlsson nämnde att staten satsar ungefär 120\r\nmilj.kr. varje år till Sveriges turistråd, för att bl.a.\r\nmarknadsföra Sverige i Sverige och utomlands.\r\nDen siffran stämmer. Men samtidigt sade han att en\r\nstor del av dessa pengar går till byråkratin -- endast\r\ndrygt 30 milj.kr. går till marknadsföringen.</pre><pre>Vi har inom Sveriges turistråd ett antal anställda\r\nmarknadsförare, bl.a. i Tyskland, England, USA,\r\nDanmark och Norge. Dessa människor gör en fin\r\noch bra insats för de pengar som alla vi\r\nskattebetalare är med och betalar för att kunna\r\nmarknadsföra Sverige. När man pratar om moms är\r\ndet naturligtvis riktigt, att i samband med\r\nskatteomläggningen blev det ett högt steg uppåt,\r\ninte minst för resor. Det innebar naturligtvis en del\r\npåfrestningar i olika sammanhang för turismen.\r\nMen om det nu skulle regna i Skara, på\r\nSommarland, innebär det att turisterna inte åker\r\ndit. Då gör de någonting annat. Om vi funderar litet\r\növer vädrets makter kan vi konstatera att vi hade\r\nbesvärligt väder i Sverige i juni. Det ledde till\r\nnedgångar på många anläggningar, eftersom\r\nmänniskor kanske sökte sig utomlands i stället, till\r\nvärmen.</pre><pre>Jag menar också att turistbranschen borde vara litet\r\nsjälvkritisk. Som det har sagts här i kammaren\r\ntidigare hänger många av de problem som finns\r\nihop med ett högt kostnadsläge. Vi har haft höga\r\nräntor. Nu har vi varit på väg att dämpa\r\nkostnadsutvecklingen. Också räntan har gått ner.\r\nDet betyder mycket mer än många andra åtgärder\r\npå detta område.</pre><pre>Mycket av den kritik som turistbranschen har riktat\r\nmot den s.k. turistmomsen -- vad det nu är, vi har\r\nju en enhetlig moms -- har varit självuppfyllande.\r\nDanskarna jublar. Turistbranschen i Sverige säger:\r\nDet är så dyrt i Sverige. Det tror sjutton att\r\nbarnfamiljerna åker till Danmark i stället! De hyr\r\nstugor i Danmark, som marknadsförs mycket\r\nskickligt. Det är naturligtvis viktigt att\r\nkostnadsutvecklingen i alla branscher dämpas. Men\r\ndet finns också anledning för den s.k.\r\nturistbranschen att vara litet självkritisk och\r\nfundera över hur man skall arbeta när det gäller att\r\nsamordna verksamheter och hur verksamhet i olika\r\nformer skall bedrivas. Det är inte som Bert\r\nKarlsson säger, att Branäsanläggningen hade klarat\r\nsig om man hade plockat bort momsen helt. Det är\r\nockså andra faktorer som är avgörande i dessa\r\nsammanhang, bl.a. att det finns en överetablering.</pre><pre>Under senare år har det så fort det har gällt att satsa\r\npå nya verksamheter sagts: Vi skall satsa på\r\nturisthotell, konferensanläggningar osv. Vi\r\nsvenskar är ju ett resande folk. Vi reser och turistar\r\nmycket. Det beror naturligtvis på att vi har en hög\r\nlevnadsstandard och att vi har längre semester än\r\npå många andra håll. Men det innebär inte att man\r\nkan bygga hur många anläggningar som helst. De\r\nmåste också fyllas med människor.</pre><pre>Momsen har naturligtvis en betydelse när det gäller\r\nvåra kostnader. Men om man på ett hotell eller en\r\nannan anläggning i vårt land får betala 50--60 kr. för\r\nen öl eller 90 kr. för en grogg, så har det egentligen\r\ninte ett dugg att göra med momssatserna -- jo, det\r\när klart, litet. Men om man lägger på uppåt 500 %\r\npå priset på en öl eller en grogg skall man inte skylla\r\npå staten och säga att det är momsens fel. Här vill\r\nman naturligtvis stoppa en del pengar i egen ficka.</pre><pre>Det kan heller inte vara nödvändigt att bete sig så\r\nsom har skett under senare år inom denna bransch.\r\nMycket fina anläggningar byggs upp. Man bygger\r\nut, det skall vara marmor, fina entréer osv. Efter\r\nnågra år tycker man att det inte är inne. Då skall\r\nman rusta upp och göra nytt. Det är klart att sådant\r\npåverkar kostnaderna.</pre><pre>Om vi tittar ut genom fönstret kan vi se Hotel\r\nSheraton. Vi kan konstatera att exempelvis det\r\nhotellet, precis som många andra hotell, genom\r\nåren har varit föremål för en omfattande\r\nspekulation av olika finanshajar. Man har sålt och\r\nköpt. Någon gång måste det betalas. Det innebär\r\natt vanligt folk inte har råd att ta in på de hotellen.</pre><pre>Det behövs alltså självrannsakan inom den s.k.\r\nturistbranschen. Om man skall kunna bidra till att\r\nsälja Sverige måste man också vara litet självkritisk\r\noch fundera över hur man jobbar. Har vi någonting\r\natt lära från exempelvis danskarna?</pre><pre>Anf. 61 SONIA KARLSSON (s):</pre><pre>Herr talman! Jag vill framföra några synpunkter\r\nmed utgångspunkt från valdebatten, men också\r\nmed anledning av regeringsförklaringen.</pre><pre>Vi socialdemokrater framförde i valrörelsen att den\r\nsvenska ekonomin inte tålde några dyra vallöften\r\neller stora skattesänkningar. Därför gav vi heller\r\ninga vallöften. Däremot betonade vi vikten av att\r\nhålla kostnadsutvecklingen under kontroll, och vi\r\nhar lyckats åstadkomma en radikal nedväxling bl.a.\r\ntack vare stabiliseringsavtalet.</pre><pre>Vi betonade också vikten av att få ner inflationen.\r\nUnder nästa år kommer vi att ha en inflation som\r\nligger bland de lägsta i Europa.</pre><pre>Vi sade att vad som behövdes i väntan på att\r\nkonjunkturen skulle vända var stimulans till\r\ninvesteringar i näringsliv, i infrastruktur och i\r\nyrkeskunnande och kompetens. Den\r\nsocialdemokratiska regeringen beslutade också om\r\ntidigareläggning av investeringar i vägar, järnvägar,\r\ntelenät m.m. samt förberedde tidigareläggning av\r\nstörre byggprojekt.</pre><pre>Vi återkom under valrörelsen till att vi inte kunde\r\nutlova några storstilade reformer och att vi behövde\r\nfortsätta med en stram finanspolitik för att inte på\r\nnytt släppa loss inflationen.</pre><pre>I valrörelsen underströk vi att vi skulle fortsätta att\r\nvärna den generella välfärdspolitiken, en välfärd\r\nför alla av hög kvalitet, att vi aktivt skulle verka för\r\nen rättvis fördelningspolitik och att vi inte skulle\r\ntveka att vidta politiska åtgärder i kampen för full\r\nsysselsättning. Vi har också under detta år avsatt\r\nmer pengar för aktiva åtgärder än någonsin,\r\ntillsammans ca 20 miljarder kronor.</pre><pre>De borgerliga partierna lovade under valrörelsen ut\r\nbåde stora skattesänkningar och nya\r\nmiljardutgifter.</pre><pre>I de senaste av dessa dagar hävdar både\r\nfinansministern och andra ministrar att de har\r\nproblem att infria sina vallöften på grund av att\r\nSveriges ekonomi skulle vara så mycket sämre än\r\nvad de har haft en aning om.</pre><pre>Under förra valperioden var jag suppleant i\r\nfinansutskottet. Samtidigt var nuvarande\r\nfinansministern vice ordförande i samma utskott.\r\nSom riksdagsledamot, och speciellt som ledamot i\r\nriksdagens finansutskott, har man alla möjligheter\r\natt få en god kännedom om den svenska ekonomin\r\nvare sig man hör till regeringssidan eller\r\noppositionen. Även oppositionen har full insyn i\r\nden ekonomiska utvecklingen. Att påstå något\r\nannat är bara ett försök att smita ifrån många av de\r\nlöften man strödde i valrörelsen.</pre><pre>Herr talman! Ord som solidaritet och rättvisa\r\nsaknas helt i den borgerliga regeringsförklaringen.\r\nAtt dessa politiska mål inte delas av moderaterna\r\när väl känt. Däremot har ju folkpartiet liberalerna\r\noch centerpartiet till stora delar ställt sig bakom den\r\nvälfärdspolitik som vi bedriver i vårt land. Det är\r\ndärför allvarligt att man inte nu ställer upp till\r\nförsvar för denna politik.</pre><pre>Rättvisa och solidaritet är mycket viktiga mål, och\r\ndet är illavarslande att den borgerliga regeringen\r\nvill tumma på detta.</pre><pre>Den ekonomiska politik som redovisas i\r\nregeringsförklaringen går på tvären mot\r\nrättvisekraven. Det är uppenbart att det är\r\nlöntagarna som får bära bördorna och att det är de\r\nsom har det bäst ställt som nu kan ta för sig i form\r\nav stora skattesänkningar.</pre><pre>Sammantaget har den politik som föreslås till stor\r\ndel udden riktad mot löntagarna. Man vill försämra\r\ntrygghetslagarna på arbetsmarknaden. Trots att\r\nordet karensdagar inte fick plats, avser man att\r\nfinansiera skattelättnader för kapital- och\r\naktieägare genom att införa karensdagar i\r\nsjukförsäkringen för löntagarna. Dessutom avser\r\nden borgerliga regeringen att sexdubbla avgiften till\r\narbetslöshetsförsäkringen samt att ta bort\r\navdragsrätten för fackföreningsavgiften. Det leder\r\ntill en orättfärdig politik.</pre><pre>Statsminister Carl Bildt sade i debatten om\r\nregeringsförklaringen att det var en\r\nregeringsförklaring just för förändringar. Med den\r\ninnebörd av förändringar som\r\nregeringsförklaringen ger, kommer vi\r\nsocialdemokrater med all kraft att slåss för våra\r\nvärderingar, som handlar om trygghet,\r\nmedmänsklighet, rättvisa och jämlikhet, och vi\r\nkommer att göra det med kraft och glädje.</pre><pre></pre><pre>nArbetsmarknadspolitik och regionalpolitik</pre><pre>Anf. 62 MONA SAHLIN (s):</pre><pre>Herr talman! Är arbetslösheten i Sverige ett\r\nresultat av socialdemokratisk politik? Eller är\r\narbetslösheten i Sverige möjlig att hantera just på\r\ngrund av en socialdemokratisk politik? Svaren på\r\ndessa frågor är avgörande för hur den ekonomiska\r\npolitiken i Sverige kommer att se ut de närmaste\r\nåren. Svaren lär också börja visa sig under den\r\nnärmaste tiden.</pre><pre>n Jag vill ändå börja med att säga några saker om\r\nsvensk arbetslöshet och svensk\r\narbetsmarknadspolitik. Ingen i den här kammaren\r\nkan säga annat än att Sveriges arbetslöshet har\r\nlegat, och fortfarande ligger, oerhört långt under\r\ngenomsnittet för samtliga länder i Europa i dag.\r\nDen stora utmaningen för oss i denna kammare, för\r\nsamtliga partier i Sveriges riksdag, ligger i att visa\r\natt detta inte bara var någonting som var möjligt på\r\n60-, 70- och 80-talen, utan också är någonting som\r\ngår att behålla och t.o.m. stärka nu på 90-talet.</pre><pre>Jag har reagerat oerhört starkt mot vissa tidningar,\r\nvissa borgerliga politiker, vissa borgerliga\r\nekonomer, som mycket försåtligt försöker antyda\r\natt den svenska arbetslösheten, om man räknar in\r\nde människor som finns i den aktiva\r\narbetsmarknadspolitiken, nu snart är uppe på\r\nEuropas nivåer. Detta är lögn. Det är inte ofta jag\r\nanvänder det ordet, men jag gör det på det här\r\nområdet.</pre><pre>Den svenska arbetslöshetens nivå är i dag drygt\r\n3 %. Vi har snart 3 % av arbetskraften i åtgärder.\r\nEuropas arbetslöshet närmar sig i genomsnitt i dag\r\n10 %. Därtill skall läggas de människor som även i\r\nEuropa finns i åtgärder. Men det skall också därtill\r\nläggas att en av de saker som skiljer Sverige från\r\nomvärlden är att vi kvinnor finns på\r\narbetsmarknaden med avlönade jobb. Så är det\r\nsannerligen inte ute i Europa.</pre><pre>Det är alltså en stor bluff, och någonting som\r\nupprör mig, om man försöker göra debatten så naiv\r\noch enkel som att nu påstå att Sveriges arbetslöshet\r\nsnart är uppe på samma nivåer som man har ute i\r\nEuropa.</pre><pre>Vi bör i Sverige fundera över varför\r\narbetsmarknadspolitiken har nått så långt som den\r\nhar gjort, varför vi i Sverige har kunnat ha både låg\r\narbetslöshet och det unikt höga\r\narbetskraftsdeltagandet bland kvinnorna i vårt land\r\ntill skillnad från övriga Europa.</pre><pre>Det är något märkligt för en socialdemokrat att få\r\nlyssna till diskussioner som i princip tycks innebära\r\natt de länder som har prioriterat skattesänkningar,\r\nsom har prioriterat svaga fackliga organisationer,\r\nsom har prioriterat att kvinnorna icke skall finnas\r\nute i arbetsmarknaden, de länder som också har\r\nden absolut högsta arbetslösheten -- deras\r\nekonomiska politik skall nu vara ett föredöme.</pre><pre>Vi som har gått den motsatta vägen, nämligen med\r\nstarka fackliga organisationer, med kvinnorna ute\r\npå arbetsmarknaden där de har avlönade arbeten,\r\noch med en skattepolitik och en fördelningspolitik\r\nsom förvisso är mycket mer långtgående än andra\r\nländers, vi har uppvisat -- och kommer också att\r\nfortsätta att uppvisa -- de lägsta arbetslöshetstalen.</pre><pre>Min slutsats liknar för en gångs skulle den slutsats\r\nsom dras av The Economist, som veckan efter valet\r\nskrev: ''Innan ni begraver den svenska modellen,\r\nspara åtminstone en del, nämligen Sveriges aktiva\r\narbetsmarknadspolitik, för den är väl värd att\r\nspara.''</pre><pre>The Economist slutar också sin artikel med att säga:\r\n''Just på grund av att den svenska arbetsmarknaden\r\när så effektiv, tack vare arbetsmarknadspolitiken,\r\nkommer Sverige att kunna uppvisa en inflation som\r\när väl på Europas nivåer. Övriga Europa har\r\nmycket att lära av den svenska lektionen.''</pre><pre>Nu vet jag att också den nye\r\narbetsmarknadsministern, som jag hälsar\r\nvälkommen till sin nya roll -- medan jag står här i\r\nen nygammal roll som riksdagsledamot -- delar den\r\nuppfattningen.</pre><pre>Det som är viktigt att diskutera i dag är ju varför\r\nSverige och vår arbetsmarknad nu har problem.\r\nMycket kortfattat handlar det om lågkonjunkturen,\r\nsom icke är beslutad av den förra,\r\nsocialdemokratiska regeringen utan skoningslöst\r\ndrabbar samtliga länder i Europa -- och många\r\nländer också betydligt värre än Sverige. Det\r\nhandlar om överhettningen på vår arbetsmarknad\r\noch i vår ekonomi som vi -- det måste vi självkritiskt\r\nkonstatera -- icke bemästrade på 1980-talet. Men vi\r\nhar nu, bl.a. med Rehnbergavtalet, visat hur en\r\nsocialdemokratisk regering ville fortsätta att\r\nhantera detta. Det handlar också om stora\r\nomställningsprocesser i vår industri, branscher som\r\nblir mindre, ny produktionsteknik som går som en\r\nvirvelvind in i många av våra stora företag.</pre><pre>Det svenska modellen är ju inte enbart\r\narbetsmarknadspolitik, utan den innfattar också en\r\narbetsmiljöpolitik. Det handlar om\r\nkompetensutveckling, det handlar om satsningarna\r\npå infrastrukturen, som den socialdemokratiska\r\nregeringen har börjat fullfölja och fattat många\r\nbeslut om under den senaste tiden, och som nu den\r\nborgerliga regeringen bara har att fortsätta -- för\r\ndet är en viktig politik att fortsätta.</pre><pre>Men kommer tjejerna på SKF att jobba mer och\r\nbättre och med större glädje, om de får karensdagar\r\neller om aktieägarna får lägre skatt? Är det detta\r\nsom är medicinen för att ta Sverige ur de svåra\r\narbetslöshetsproblem som vi står inför i dag? Var\r\nfinns i regeringens arbetsmarknadspolitik tankarna\r\nom inflytandet över jobben och arbetsmiljön, om\r\nfackliga organisationers förnyelse när det gäller att\r\njobba med arbetsplatsfrågorna?</pre><pre>Det är ett stort ansvar för oss här i kammaren att\r\nfinna nya vägar för arbetsmarknadspolitiken, för\r\nregionalpolitiken, industripolitiken och\r\narbetsmiljöpolitiken, att klara det som inte nämns i\r\nregeringsdeklarationen, nämligen arbete åt alla,\r\nutan att släppa loss kostnadsutvecklingen igen.</pre><pre>Jag vill till slut säga att ännu ser jag inte ens en\r\nantydan till hur den nya regeringen ser på den här\r\nhelheten i politiken för att klara jobben. Om Börje\r\nHörnlund får problem med att få finansministerns\r\noch statsministerns partier att ställa upp när det\r\ngäller att ta ansvar för att klara jobben, så kan han\r\nväl slå en signal till mig, anknytning 4708. Vi\r\nsocialdemokrater kommer att fortsätta att vara\r\nmed om att ta ansvar för att klara arbetslösheten i\r\nvårt land. Jag hoppas att jag kommer att se Börje\r\nHörnlund vara med i den kampen, även om det\r\nfinns många, många frågetecken om hur han vill\r\noch framför allt kan hantera den politiska\r\nsituationen.</pre><pre>Anf. 63 BO JENEVALL (nyd):</pre><pre>Herr talman, ärade ledamöter! Småföretagen är\r\nryggraden i vårt näringsliv, det är vi nog ganska\r\neniga om i dag. Deras situation blir allt svårare,\r\nmed en dålig tillgång på riskvilligt kapital, och efter\r\nbankernas felsatsningar nu även stora svårigheter\r\nmed normala krediter. Det innebär att satsningar\r\npå kreativa idéer och innovationer försvåras och att\r\nnya produkter och därmed nya arbetstillfällen\r\nhindras.</pre><pre>Framtiden i svenskt näringsliv är hotad, och\r\ndärmed ökar arbetslösheten i stället för att minska.\r\nHur kan man då lösa problemen? Jo, naturligtvis\r\ngenom att ställa riskvilligt kapital till förfogande för\r\nt.ex. villkorslån, garantier, aktiekapital och lån\r\nmed lägre säkerhetskrav än vad de vanliga\r\nkreditgivarna kan ge.</pre><pre>Var skall då pengarna tas? Ja, Investeringsbanken\r\nhar ju lagts ner, utvecklingsfondernas resurer\r\nminskar och venturekapitalet har försvunnit. Jag\r\nföreslår därför att det bildas en\r\n''småföretagarstiftelse'' under ledning av en\r\nkvalificerad näringslivsstyrelse, med ett kapital på\r\n10 miljarder kronor Kapitalet kan tas från de medel\r\nsom är reserverade för arbetslivsfonden, alternativt\r\nlöntagarfonderna, eller bådadera. Det är viktigt att\r\nstiftelsen drivs på företagsmässiga villkor och av\r\nfolk som kan näringslivet.</pre><pre>Jag vill samtidigt ta upp en närliggande fråga med\r\nanknytning till vårt näringsliv vilken berör oss alla,\r\nnämligen miljön. För att lösa miljöfrågorna behövs\r\nkapital, stort kapital, och duktiga företag, och\r\ninsatserna bör sättas in där de får den största\r\neffekten, nämligen på andra sidan Östersjön.</pre><pre>Genom att göra om löntagarfonderna till\r\nmiljöfonder kan vi göra en mycket kraftfull insats\r\nför miljön samtidigt som vi skapar många tusen nya\r\narbetstillfällen och ger vår industri nya\r\nexportmarknader. Det kan vara intressant att veta\r\natt löntagarfonderna för närvarande har ca 3,5\r\nmiljarder i likvida medel, varför man kan få en\r\nsnabb start.</pre><pre>Jag är övertygad om att svenska folket skulle vilja\r\nha en kraftfull insats för miljön samt ett snabbt och\r\nbeslutsamt åtgärdspaket för våra småföretag och\r\nhoppas därför att ett förslag snarast läggs på\r\nriksdagens bord.</pre><pre>Anf. 64 BENGT HURTIG (v):</pre><pre>Herr talman! Enligt den prognos som\r\narbetsmarknadsstyrelsen nyss kommit med och\r\nsom många citerat i dag, kan vi mot slutet av nästa\r\når komma att närma oss arbetslöshetsnivåer på 8--\r\n10 % om vi räknar in dem som sysselsätts genom\r\nAMS försorg. Jag håller med Mona Sahlin om att\r\nman inte kan räkna riktigt på samma sätt som man\r\ngör inom EG-området. Men vi närmar oss den\r\nsituation som råder inom stora delar av OECD-\r\nområdet och även inom EG-området.</pre><pre>Vi vet att marknadsekonomin är bra på mycket,\r\nmen den klarar inte att upprätthålla full\r\nsysselsättning och regional balans. I de länder där\r\nmarknadskrafterna inte balanserats av en aktiv\r\narbetsmarknadspolitik och regionalpolitik är\r\nklyftorna mellan människor och även mellan\r\nregioner stora. Det är främst i de försvagade eller\r\nutslagna regionerna som arbetslöshetens spöke\r\nvisar sig och arbetslösheten når höjder på 20--30 %\r\nav arbetskraften, och ännu mer särskilt bland\r\nungdomar. Tidigare livskraftiga industriregioner\r\nligger öde trots viss ekonomisk tillväxt i landet som\r\nhelhet.</pre><pre>I EG-området och i USA lever många tiotals\r\nmiljoner människor i fattigdom och apati i sådana\r\nområden. Där upptäcker också underordnade\r\nmänniskor att en del av rikedomen skapas hos\r\nbesuttna genom spekulation, skattefusk och\r\nekonomisk brottslighet. Detta undergräver\r\nsamhällsmoralen. Gatukriminalitet, rån, stölder\r\noch misshandel samt alkoholism blir påtagliga\r\ninslag i samhällsbilden. Även om de besuttna\r\nmåhända tar hand om hela tillväxten i ekonomin\r\ntvingas de leva med säkerhetsåtgärde, ångest och\r\noro för sin egen trygghet. Jag hoppas att vi i denna\r\nkammare är överens om att ett sådant samhälle inte\r\när ett gott samhälle.</pre><pre>Men arbetslöshet och utslagning har också en\r\nindividuell sida. Från forskningen vet vi att\r\nlångvarig arbetslöshet ökar risken för en rad\r\nsjukdomar. Högt blodtryck, magkatarr, hudutslag,\r\ndepression, nervösa besvär och sömnproblem är\r\nvanligare bland dem som drabbas av arbetslöshet. I\r\nen forskningsrapport beskriver en ung arbetslös\r\nkvinna sin situation så här:</pre><pre>Jag tappar allt värde. Jag kan inte prestera\r\nnågonting. Jag är inte nöjd med mig själv. Det\r\nkänns hemskt att träffa gamla kompisar som frågar\r\nvad jag gör. Jag är helt säker på att jag blir sjuk av\r\narbetslöshet. Jag får alla krämpor. Jag tappar\r\nlivslusten, tröstäter, får magsjuka, blir nervös och\r\napatisk. Folk säger att visst finns det jobb, men jag\r\nskall tydligen slängas som en trasa hit och dit. Jag\r\nvill inte gå ut på stan, jag känner mig utstämplad.\r\nMin familj är mitt enda stora stöd.</pre><pre>Andra berättar om ryggont, huvudvärk, magbesvär\r\noch andra symtom. Det är inte bara utgifterna för\r\nsocialbidrag som skjuter i höjden vid hög\r\narbetslöshet därför att många står utanför a-kassa\r\neller utförsäkras. Kostnaderna för sjukvård\r\nkommer också att öka. Ett samhälle som tillåter\r\narbetslöshet utsätter därför sina medborgare för\r\nhälsorisker.</pre><pre>De högerliberala ekonomer som förespråkar hög\r\narbetslöshet som ett instrument för\r\ninflationsbekämpning kan jag inte beteckna som\r\nannat än en samling cyniker och reaktionärer som\r\nisolerat sig själva från vanliga människors\r\nverklighet.</pre><pre>Vi måste nu få ett klart och entydigt besked från\r\narbetsmarknadsministern att arbetslösheten inte\r\nkommer att användas som ett medel i kampen mot\r\ninflation. Vilka åtgärder kommer att vidtas?</pre><pre>Det är orimligt att landet har behov av servicehus\r\nför äldre, gruppbostäder för handikappade och\r\nandra, fler barnstugor, behov av reparation av\r\nbostäder och VA-nät, skolbyggnader och sjukhus\r\nsamtidigt som arbetslösheten bland\r\nbyggnadsarbetare i vissa regioner är uppemot\r\n20 %. Lyssna nu på vänsterns krav att kommuner\r\noch landsting får resurser att göra nödvändiga\r\ninvesteringar! Att t.ex. bygga servicehus för äldre\r\nkan innebära att man slår tre flugor i en smäll.\r\nFörutom att byggnadsarbetare får jobb och äldre\r\nbättre service, friställs lägenheter till bostadslösa,\r\nsom ofta är ungdomar.</pre><pre>Under 80-talets spekulationsekonomi, där\r\nfinansbolag och klippare tilläts spela Monopol med\r\növerlikviditet i banker och företag, har viktiga\r\ninfrastruktursatsningar satts på undantag. Den\r\nnödvändiga förnyelsen av näringslivet har skjutits\r\npå framtiden när vinsterna med gammal teknik har\r\nvarit skyhöga. Vilka infrastruktursatsningar är\r\nregeringen nu beredd att göra eller stimulera? Får\r\nvi äntligen fart på förnyelse och utbyggnad av\r\njärnvägssystemet?</pre><pre>Banverket har redovisat en lång rad\r\nupprustningsprojekt som är lämpliga.\r\nSnabbtågsförbindelser med Sundsvall och\r\nMälarbanan bör bli några av de nödvändiga\r\ninjektionerna. Bothniabanan är ett annat projekt\r\nsom kan påskyndas.</pre><pre>I det län jag kommer ifrån har vägverket fått\r\nklartecken för tidigareläggning av vägupprustning\r\nför 65 milj.kr. Det är bra. Men behovet är nära tio\r\ngånger så stort. Nedslitning av vägar är en enorm\r\nkapitalförstöring.</pre><pre>Alla som vill få en utbildning bör få chansen. Är det\r\nbrist på lärare bör skiftgång prövas för dem som vill\r\nundervisa på t.ex. kvällstid. Forskare kan\r\ntemporärt ges ökad undervisningsskyldighet. Att ta\r\nin en kompis extra i klassen kan vara ett nytt sätt\r\natt visa solidaritet. Med hänsyn till de skador som\r\narbetslösheten kan åstadkomma särskilt hos\r\nungdomar bör en sysselsättningsgaranti för\r\nungdomar upp till 25 år prövas.</pre><pre>Anf. 65 Arbetsmarknadsminister BÖRJE\r\nHÖRNLUND (c):</pre><pre>Herr talman! Läget på den svenska\r\narbetsmarknaden är oroande.\r\nArbetsmarknadsstyrelsens prognos över\r\nutvecklingen det kommande året är inte en i raden\r\nav profetior, utan ett konkret larm om hotande hög\r\narbetslöshet.</pre><pre>Jag kan försäkra att regeringen kommer att göra sitt\r\nyttersta för att så många som möjligt skall erhålla\r\nfast eller tillfälligt arbete eller möjlighet till\r\nutbildning. Det kommer att kräva omedelbara och\r\nakuta åtgärder såväl som strukturella åtgärder, och\r\ntill dessa skall jag återkomma.</pre><pre>Det kan konstateras att statens budget för\r\ninnevarande år visar på ett stort minus. Det lägger\r\nytterligare sten på börda när regeringen skall\r\nhantera situationen på arbetsmarknaden. Det finns\r\ninte heller något utrymme för expansion inom den\r\noffentliga verksamheten. Där handlar det om att\r\nförnya arbetet och bättre använda de medel som\r\nställts till vårt gemensamma förfogande. Detta\r\narbete skall ske noggrant och i samarbete med den\r\nkunniga personal som är den offentliga\r\nverksamhetens främsta resurs.</pre><pre>Orsakerna till den dystra bild som AMS tecknar\r\noch som regeringen i avsevärda delar måste ansluta\r\nsig till står att finna dels i den internationella\r\nlågkonjunkturen, dels i att Sverige på hemmaplan\r\nförvärrar situationen.</pre><pre>Under 80-talet har den ekonomiska politiken gått i\r\nfel riktning. Sverige har i en kostnadsexplosion och\r\ngenom en kompensationskarusell tappat mark på\r\nden internationella marknaden. Orderingången i\r\nindustrin har t.ex. minskat mest på\r\nhemmamarknaden. Det håller inte med negativ\r\ntillväxt, om sysselsättningen skall kunna hållas\r\nuppe.</pre><pre>Jag har inte för avsikt att vara mer polemisk utan\r\nvill bara konstatera att regeringen får starta sitt\r\narbete i ett läge som kommer att kräva stora\r\ninsatser för att utvecklingen stegvis skall vridas rätt.\r\nVad det innebär att gå länge utan jobb vet alla som\r\nprövat på, också anhöriga. Att vara\r\nlångtidsarbetslös innebär för många att man börjar\r\ntvivla på sig själv. En del söker stöd i droger och\r\nhamnar i missbruk. Familj, släkt och vänner\r\ndrabbas. Detta är kända fakta som tydliggörs i en\r\nartikel i Svenska Dagbladet i dag om\r\nLuleåforskaren Anne Hammarströms arbete --\r\nBengt Hurtig anförde ett citat ur hennes rapport.</pre><pre>Jag skall ta ett annat citat, nämligen av en pojke:\r\n''Jag satt uppe halva nätterna. Jag åt sämre, lagade\r\naldrig mat utan levde på hamburgare och snask så\r\nblodvärdena sjönk. Jag mådde hemskt dåligt, fick\r\nblödande magsår och hamnade på sjukhus. Det var\r\nockså psykiskt knäckande att gå arbetslös.''</pre><pre>Han hade varit arbetslös under ett helt år, och så\r\nhar vi inte rätt att behandla svenska ungdomar --\r\ninga andra ungdomar heller.</pre><pre>För samhället innebär växande arbetslöshet slöseri\r\nmed resurser. I den omfattande arbetslöshetens\r\nförlängning finns ett allt ojämlikare samhälle. Det\r\nfinns risk för det s.k. tvåtredjedelssamhället, där\r\ntvå tredjedelar har det hyggligt men en tredjedel far\r\nilla. Den som tvivlar rekommenderas studier av\r\nländer med hög arbetslöshet. Risken vid\r\nlångtidsarbetslöshet är alltid att en betydande\r\ngrupp aldrig återkommer på arbetsmarknaden,\r\noavsett konjunkturläge.</pre><pre>AMS bedömer nu att 7,5 % av arbetskraften nästa\r\når kommer att vara öppet arbetslös eller omfattas\r\nav arbetsmarknadspolitiska åtgärder. Skulle den\r\nprognosen bli verklighet nästa höst motsvaras det\r\nav att hela arbetskraften i Västernorrlands,\r\nVästerbottens, Norrbottens och Gotlands län\r\nskulle sakna ordinarie arbete. Det är inga trevliga\r\nsiffror.</pre><pre>Jag gör ingen längre genomgång av läget. Låt mig\r\nbara konstatera att de regionala skillnaderna i\r\narbetslöshetstal är mycket stora.</pre><pre>I regeringsförklaringen slås fast att olika\r\narbetsmarknadspolitiska medel kommer att\r\nanvändas. När det gäller regionalpolitiken vill jag\r\npeka på att regeringen är beredd att aktivt arbeta\r\nför att hela landet skall leva och utvecklas.\r\nRegeringen bereder nu ett ekonomiskt och\r\narbetsmarknadspolitiskt paket, vars innehåll\r\nkommer att presenteras inom kort. Detaljerna i\r\npaketet får därmed vänta, men paketet kommer att\r\ninnehålla såväl medel till AMS som t.ex. extra\r\nsatsningar på vägar och järnvägar.</pre><pre>Regeringen undersöker också möjligheten att\r\nskapa ytterligare utrymme för utbildning vid\r\nhögskolorna, i gymnasieskolan eller komvux.\r\nRegeringens uppfattning är att passivt utbetalande\r\nav bidrag är en sistahandslösning, som tyvärr i\r\nuppkommet arbetsmarknadsläge blir av större\r\nomfattning än vad som är önskvärt.</pre><pre>De åtgärder som jag kommer att föreslå kommer\r\natt ha stor betydelse på längre sikt. Svenskt\r\nnäringsliv är betjänt av bättre kommunikationer\r\nnär hjulen börjar snurra litet fortare. Investering i\r\nkunskap och utbildning är alltid en resurs som för\r\nsaker och ting framåt. Regeringens målsättning är\r\natt arbetslösheten skall motas och att Sverige skall\r\ngå stärkt ur vågdalen för att bättre klara 90-talets\r\nkonkurrens i en alltmer internationaliserad\r\nekonomi.</pre><pre>Herr talman! Det kommer också att krävas andra\r\nåtgärder. Den svenska ekonomin måste ges ny\r\nnäring. Med en långsiktig och hållbar tillväxt som\r\nger nya resurser skapar vi de goda framtidsjobben.\r\nDen negativa BNP-utvecklingen måste brytas till\r\nförmån för en dynamisk och miljöriktig ekonomisk\r\nutveckling. Regeringen ser småföretagen som en\r\nstark motor i förnyelsen av näringslivet. Där finns\r\ninneboende växtkraft.</pre><pre>90-talet skall bli småföretagens årtionde. Åtgärder\r\nförbereds nu för att skapa framtidstro hos de\r\nsvenska småföretagen och deras anställda. Det är\r\nfråga om att sänka skatter och att minska snärjande\r\nbyråkrati. Detta är, i all blygsamhet, en särskild\r\nframgång för den linje som mitt parti drivit.</pre><pre>Regeringen -- och alla andra goda krafter -- har\r\nanledning att ta sysselsättningssituationen och\r\nutvecklingen på arbetsmarknaden på stort allvar.\r\nRegeringen kommer fortlöpande att pröva vilka\r\nåtgärder som skall sättas in för att ge största möjliga\r\neffekt.</pre><pre>Det finns inget utrymme för hård konfrontation. I\r\nstället måste alla krafter mobiliseras för att\r\nåterskapa framtidstro och investeringsvilja på den\r\nsvenska arbetsmarknaden.</pre><pre>Regeringens mål är att skapa det goda arbetet åt\r\nalla. Målsättningen måste vara att inte bara få\r\nmöjlighet till ett arbete utan att arbetet skall vara\r\nmeningsfullt och utvecklande. Det skall ge\r\nvariation och möjlighet till social kontakt, samtidigt\r\nsom arbetstagarna skall ha inflytande över sina\r\njobb. Det gäller att skapa en bättre framtida\r\narbetsmarknad och därmed en stark ekonomi.\r\nArbetslinjen kommer att gälla.</pre><pre></pre><pre>Anf. 66 MONA SAHLIN (s) replik:</pre><pre>Herr talman! Låt mig börja med att uttrycka min\r\nglädje över arbetsmarknadsministerns senaste\r\nbesked -- att arbetslinjen skall fortsätta gälla och att\r\nhan inte söker någon konfrontation utan vill att alla\r\nde krafter som har ett ansvar och en möjlighet att\r\nvara med och återskapa framtidstron och jobben i\r\nSverige skall finnas med. Jag uttrycker min\r\ntillfredsställelse över det, eftersom jag tycker att\r\nvissa uttalanden från andra delar av regeringen om\r\nt.ex. de fackliga organisationerna och deras\r\nställning tytt på en annan linje än den Börje\r\nHörnlund nu angav -- att vi inte behöver\r\nkonfrontation utan samarbete.</pre><pre>Jag noterade också att orsakerna till\r\narbetslöshetskrisen enligt Börje Hörnlund var två --\r\nde internationella effekterna och den inhemska\r\nutvecklingen, dvs. överhettningen. Där har jag\r\ntidigare i kammaren i en annan roll uttryckt min\r\nuppskattning över att just Börje Hörnlunds parti,\r\ncentern, var med och tog ansvar för att en av de\r\nviktigaste insatserna för att klara överhettningen,\r\nnämligen det arbete som Rehnberg gjorde, blev\r\nlyckosamt. Jag hoppas verkligen att man mycket\r\nömt vårdar resultatet av det arbetet och även har de\r\nnära kontakter med parterna och det förtroende för\r\nparterna som gör att Rehnbergs arbete kan\r\nfullföljas med något långsiktigt, vilket utan tvivel\r\nbehövs för att klara jobben.</pre><pre>Börje Hörnlund aviserar att konkreta förslag\r\nkommer, och jag får väl återkomma här i\r\nkammaren med kommentarer till dem. Men jag\r\ninstämmer i många av de principer som\r\narbetsmarknadsministern uttryckte när han talade\r\nom de sociala effekterna av arbetslösheten. Jag\r\nrekommenderar starkt hans anförande till läsning\r\nför industriministern, Per Westerberg, som jag\r\ntycker har uttryckt en annan syn på statens och\r\nsamhällets ansvar för dessa sociala effekter av\r\narbetslöshet.</pre><pre>Men skulle arbetsmarknadsminister Börje\r\nHörnlund kunna säga något om sin syn på helheten\r\ni kampen för jobben! Kan vi i dag få ett klart besked\r\nom att arbetslivsfonden blir kvar? Vad händer med\r\narbetsmiljökampen? Vad händer med arbetsrätten\r\noch översynen av den? Blir utbildningsvikariaten\r\nkvar? Tror arbetsmarknadsministern att sänkt\r\nförmögenhets- och aktieskatt kommer att få fart på\r\njobben, eller delar arbetsmarknadsministern min\r\nuppfattning att det är just på arbetsmiljö-,\r\nkompetensutvecklings- och inflytandeområdet som\r\nstaten och vi här i riksdagen måste formulera\r\nförslag?</pre><pre>Anf. 67 BENGT HURTIG (v) replik:</pre><pre>Herr talman! Jag är helt enig med Mona Sahlin,\r\noch jag vill uttrycka min uppskattning av de\r\nprinciper som Börje Hörnlund redovisade när det\r\ngäller kampen för jobben och regionalpolitiken.\r\nMen de konkreta besked han gav i den här\r\nomgången gällde sänkta skatter och\r\narbetsgivaravgifter för små och medelstora företag.\r\nJag kan hålla med om att det finns en del att göra\r\ndär, och vi är beredda att titta på det.</pre><pre>Regeringen utsätts samtidigt i media för ett stort\r\ntryck från arvtagarna till den gamla bolagshögern i\r\nIndustriförbundet och Arbetsgivareföreningen,\r\nmed förslag om en sänkning av arbetsgivaravgiften\r\ni storleksordningen 42 miljarder kronor. Förslaget\r\nom införande av karensdagar har man fått\r\nfinansminister Anne Wibble att uttala sig för. Det\r\nfinns också förslag om en ökning av egenavgiften\r\ntill arbetslöshetskassan och ett avskaffande av\r\narbetslivsfonden.</pre><pre>Vi menar att det här är en fullständigt felaktig väg\r\natt gå. Om vi skall stärka konkurrenskraften i\r\nsvensk industri behövs satsningar på arbetsmiljö\r\noch rehabilitering av tidigare arbetsskadade\r\nmänniskor. De stora kostnaderna gäller de\r\nlångtidssjuka och de som har drabbats av\r\nsjukdomar i sitt arbete. Utveckling av\r\narbetsplatsdemokratin, ett förstärkt inflytande för\r\nde anställda på arbetsplatserna och utbildning av de\r\nanställda är viktiga instrument för att stärka\r\nkonkurrenskraften hos de svenska företagen. Jag\r\nskulle gärna vilja höra Börje Hörnlunds synpunkter\r\npå de här förslagen.</pre><pre>Kraftigt sänkta arbetsgivaravgifter kan få samma\r\neffekt som den devalvering som genomfördes i\r\nbörjan av 80-talet, då företagen tillfördes stora\r\nlikvida resurser, som sedan hamnade i banker och\r\nfinansbolag och blev instrument i den stora\r\nspekulationsvåg som har drabbat Sverige. Därför\r\nvill vi också varna för neddragningar i den\r\nstorleksordning som Industriförbundet har\r\nföreslagit -- vi hoppas att de inte kommer att\r\ngenomföras.</pre><pre>Anf. 68 Arbetsmarknadsminister BÖRJE\r\nHÖRNLUND (c) replik:</pre><pre>Herr talman! Om man studerar det som hände på\r\n80-talet finner man att svenska storföretag och\r\nandra svenska investerare då satsade oerhört stora\r\nbelopp utanför vårt lands gränser. EG-\r\nanpassningen och den eventuella EG-anslutningen\r\nsenare leder till att kapitalet blir helt fritt -- det är i\r\nprincip helt fritt i dag. I det läget kan Sverige inte\r\nligga på helt egna skattenivåer, med specialskatter\r\nm.m., om vi vill ha investeringarna i vårt eget land.\r\nJag vet att både Mona Sahlin och Bengt Hurtig är\r\nmedvetna om det. Därför måste den här typen av\r\nanpassningar ske -- det är en av möjligheterna att\r\nskapa ett bra framtida Sverige.</pre><pre>En hel del av de skattesänkningar som planeras\r\nkommer på detta sätt att på sikt mer än väl\r\nfinansiera sig själva, men det är naturligtvis ett visst\r\nbekymmer i ett övergångsskede, när ingreppet\r\ngörs.</pre><pre>Sedan kommer det att ske en översyn av\r\narbetsmarknadslagarna, inte minst i syfte att\r\nunderlätta för de mindre företagen. Det är ett sätt\r\natt ta bort en del av det byråkratiska arbetet, för att\r\nde skall syssla med vad de kan och vill, nämligen att\r\nproducera. Det som är problemet i svenskt\r\nnäringsliv är ju att det nu på tre år försvinner\r\n130 000 industrijobb. Det behövs ett tungt och\r\nlångvarigt arbete för att nivån skall bli högre igen,\r\noch det är en uppgift som regeringen måste ta tag i\r\npå fullt allvar.</pre><pre>När det gäller Rehnbergavtalet, som går ut i mars\r\n1993, har jag nu en serie samtal med olika parter på\r\narbetsmarknaden. Ett delsamtal gäller att parterna\r\nredan nu, när de har tid på sig, måste börja prata\r\npå allvar, för att de tillsammans skall ta det ansvar\r\nsom gör att vi långsiktigt klarar svenskt\r\nkostnadsläge och därmed en positiv utveckling. Jag\r\när förhoppningsfull i fråga om att parterna kommer\r\natt ta det ansvaret på fullt allvar.</pre><pre>Arbetslivsfonden blir kvar. Det är fråga om små\r\ndiskussioner, litet ''krumelurer i kanten'', som det\r\nockså var under den socialdemokratiska\r\nregeringens tid. Men huvudinriktningen är kvar,\r\noch kapitalet är i dag kvar.</pre><pre>Ja, jag hoppas att de förändringar som skall ske kan\r\naccepteras så småningom. Framför allt tror jag att\r\nde accepteras när man ser att det här är rätt\r\nriktning, att arbetsmarknaden fungerar bättre och\r\nsvenskt näringsliv utvecklas på ett bättre sätt.</pre><pre>Anf. 69 MONA SAHLIN (s) replik:</pre><pre>Herr talman! Jag vill bara göra några\r\nanmärkningar till det Börje Hörnlund nyss sade.\r\nJag tror att han missförstod det jag sade om vad\r\nsom är avgörande för att svenska företag och\r\nsvenska investeringar skall finnas kvar och bli\r\nstörre i vårt land. Det är inte så mycket\r\nskattesatserna, som Börje Hörnlund nu antydde.\r\nJag pratade om aktie- och\r\nförmögenhetsbeskattningen. Jag lever i\r\nförvissningen om att låg inflation och låga räntor är\r\nhelt avgörande för var nysatsningarna och\r\nframtidstron kommer att finnas i de svenska\r\nföretagen. Därför gjorde vi oss stor möda och lade\r\nner ett stort arbete på Rehnbergavtalet.</pre><pre>Jag hoppas därför att dessa kontakter och det\r\nömsesidiga förtroendet mellan parterna skall leda\r\ntill att de själva också till fullo kan ta ansvaret för\r\nlönebildningen på 90-talet. Men då krävs det nog\r\natt den regering som nu sitter inte klampar in alltför\r\nmycket och ruckar på möjligheterna för vanliga\r\nlöntagare att så småningom få ökad reallön. Det\r\nåterstår att se.</pre><pre>Jag är mycket nyfiken på vad Börje Hörnlund\r\nmenar med att man vill ha en översyn för att\r\nunderlätta för de mindre företagen. Vad är det? Är\r\ndet det som hans partiledare Olof Johansson tog\r\nupp i valrörelsen, om att i princip avskaffa LAS,\r\nlagen om anställningsskydd, i de mindre företagen?\r\nDet skall bli mycket spännande att se vad som\r\nkonkret kommer ut av detta. Tror verkligen\r\narbetsmarknadsministern att det i en annan\r\nkonjunktur blir lättare för de små företagen att\r\nrekrytera och anställa människor om\r\nanställningsskyddet är sämre där än i de stora\r\nföretagen? Jag tror att det snarare är motsatsen.</pre><pre>Jag blir likaså mycket nyfiken på vad dessa små\r\n''krumelurer i kanten'' i fråga om arbetslivsfonden\r\nde facto betyder. Vi får väl bara vänta och se. Jag\r\ntar i alla fall arbetsmarknadsministern på orden då\r\nhan säger att arbetslivsfonden blir kvar. Jag tackar\r\nför det beskedet. Börje Hörnlund har då lyckats\r\növertyga moderater och folkpartister om att\r\narbetslivsfonden skall vara kvar. Den är viktig och\r\nspelar en ännu större roll än vad många kanske har\r\ninsett också när det gäller att klara jobben.</pre><pre>Anf. 70 BENGT HURTIG (v) replik:</pre><pre>Herr talman! Börje Hörnlund har gjort sig känd\r\nsom en mycket god företrädare för en stark\r\nregionalpolitik. Han har insett att om hela\r\nlandsändar hotas av beslut av aktörer på\r\nmarknaden och samhället hotar att drabbas av höga\r\nkostnader som en följd av dessa beslut, så är det\r\nofrånkomligt att civiliserade politiker måste\r\nreagera.</pre><pre>I en ekonomisk analys måste man noggrant\r\nundersöka vilka alternativa kostnader de olika\r\nförslagen ger. I den enkla nationalekonomiska\r\nmodellen förutsätter man att arbetskraften skall\r\nröra sig till områden där kapitalet efterfrågar folk\r\noch är beredd att betala löner. Men i den fysiska\r\nverkligen finns kraftiga rörlighetshämmade\r\nfaktorer såsom nätverk av personliga relationer,\r\nfamiljeband osv. Ofta blir det andra än de\r\narbetslösa i utslagna regioner som får jobben i de\r\nexpansiva regionerna. Man bortser också i denna\r\nmodell från de kostnader som uppstår till följd av\r\nmedicinska, psykologiska och sociala problem för\r\nde drabbade individerna. Den mer råa\r\nmarknadsekonomin måste därför balanseras av\r\nförnuftiga politiska beslut.</pre><pre>Det är en sak att lägga ned ett företag i en expansiv\r\nregion under en högkonjuktur. En annan sak är att\r\nlägga ned ett företag i en glesbygd under en\r\nlågkonjuktur. Det är detta som invånarna i Kalix\r\nkommun och anställda vid ASSI i Karlsborg har\r\ninsett och därför gått till en så kraftfull offensiv för\r\nen verksamhet som dessutom anses\r\nföretagsekonomiskt lönsam. Kalixbornas vilja att\r\nta ansvar för utvecklingen kommer att bli ett\r\nföredöme för medborgare i andra kommuner. Jag\r\nbefarar att detta bara är en av de regionalpolitiska\r\nkonflikter som vi kommer att få uppleva. Därmed\r\nkommer också regeringens manövreringsutrymme\r\natt begränsas av politiska skäl.</pre><pre>Parollen Hela Sverige skall leva finns med i\r\nregeringsförklaringen, och det är bra. Denna paroll\r\nförpliktar, men hur skall den kunna förenas med en\r\nnedläggning av pappersbruket i Karlsborg? Vid\r\nBörje Hörnlunds besök den 23 oktober förväntar\r\nman sig svar på många frågor. Har regeringen\r\nmöjlighet att bli enig om att ett statligt stöd till\r\ninvesteringar i pappersbruket är nödvändigt?</pre><pre>Anf. 71 Arbetsmarknadsminister BÖRJE\r\nHÖRNLUND (c) replik:</pre><pre>Herr talman! Självklart är regeringen inriktad på\r\natt hålla inflationen låg. Det är bl.a. därför som vi\r\nsamtalar med parterna om ett ansvarstagande efter\r\ndet att Rehnbergsavtalet löper ut. Självklart\r\neftersträvar vi också en ekonomisk politik som\r\nleder till lägre räntor.</pre><pre>Mona Sahlin talade om förmögenhetsskatten. Man\r\nkan uttrycka saken med andra ord och säga så här:\r\nLåt pengarna vara kvar i våra små och medelstora\r\nföretag och där användas till nyinvesteringar och\r\njobb. Pengarna skall beskattas först när de tas ut för\r\nkonsumtion. Det kan inte vara något fel, speciellt\r\ninte i den kreditmarknad som företagen i dag\r\nupplever, att låta pengarna stanna kvar i företagen\r\noch användas till att skapa nya jobb. Jag ser saken\r\nså här: Det är framför allt i de små och medelstora\r\nföretagen och hos egenföretagarna som man kan\r\nklara av detta. Det rör sig om ca 300 000 företag\r\nsom är i den här situationen. Kommer framtidstron\r\ntillbaka så att en tredjedel av dessa företag börjar\r\nanställa en och annan person, då löses en stor del\r\nav problemen på den svenska arbetsmarknaden och\r\ni den svenska ekonomin.</pre><pre>Så några ord till Bengt Hurtig. Jag ger inga besked\r\ntill Kalixborna den 23 oktober. Mitt besök där\r\nsyftar till att jag skall få en totalinformation under\r\nhela dagen. Därefter åker jag hem och bereder\r\nfrågorna i det egna departementet. Jag talar också\r\nmed andra ministrar, om det finns underlag för\r\nsådana samtal.</pre><pre>Anf. 72 SONJA REMBO (m):</pre><pre>Herr talman! Den tredje vägens politik har\r\nmisslyckats. Därom vittnar inte minst ökningen av\r\narbetslösheten vars styrka t.o.m. AMS-chefen\r\njämför med 1930-talets. Den totala arbetslösheten\r\nhamnar på nivåer som gott och väl motsvarar de\r\neuropeiska. Avsikten med den tredje vägens politik\r\nvar ju ändå full sysselsättning -- arbete åt alla. Men,\r\nsom Samuel Johnson en gång formulerade det:\r\nVägen till helvetet är stensatt med goda föresatser.\r\nDet är inte viljan som har fattats, men väl\r\nförmågan.</pre><pre>Vad vi nu har att hantera är inte enbart en nedgång\r\ni den ekonomiska konjunkturen. Sverige lider\r\nockså av strukturella problem som det kommer att\r\nta lång tid att rätta till. Det stora problemet är\r\nutslagningen av industrikapacitet, uteblivna\r\ninvesteringar och uteblivna satsningar på\r\nnyföretagande.</pre><pre>Enligt Industriförbundet kommer en femtedel av\r\nSveriges industri, eller 200 000 jobb, att ha\r\nförsvunnit mellan åren 1989 och 1992. Det betyder\r\natt grunden för vårt välstånd eroderar.</pre><pre>Den borgerliga regeringen har nu lagt grunden för\r\nen ny start för Sverige. För att lyckas måste vi\r\nfrigöra oss från den mentala socialisering som\r\ngenomsyrar så mycket av den politiska debatten\r\noch tänkandet i Sverige.</pre><pre>Arbete skapas inte av politiska beslut om aldrig så\r\nsinnrika AMS-åtgärder och aldrig så höga anslag av\r\nskattemedel. Arbete skapas genom att svenska\r\nföretag framgångsrikt kan konkurrera såväl\r\ninternationellt som på hemmaplan.</pre><pre>Regeringsdeklarationen anger mycket klart de\r\nförändringar som regeringen avser att genomföra\r\nför att ge förutsättningar för framtidens\r\narbetstillfällen. En fast föresats att föra in Sverige i\r\nden europeiska gemenskapen, avveckling av\r\nlöntagarfonderna, sänkningar eller avskaffande av\r\ni första hand de skatter som är mest hämmande för\r\ninvesteringar och företagande, en ny och positiv syn\r\npå företagandesparande och enskilt ägande samt en\r\nskola som ger kunskaper och färdigheter liksom\r\nsatsningar på högre utbildning och forskning -- det\r\när förändringar som lägger en första grund för\r\nframtidens arbetstillfällen.</pre><pre>Lönebildningen måste ske enligt andra principer än\r\nde principer som den socialdemokratiska modellen\r\nförutsatt. Parterna på arbetsmarknaden måste ta\r\ndet fulla ansvaret för en lönebildning som utgår från\r\nindividens kunskaper och prestationer. Löne- och\r\nskattepolitiken måste utformas så att det lönar sig\r\natt arbeta och förkovra sig.</pre><pre>Genom att öppna de offentliga vård- och\r\nomsorgsmonopolen öppnas en ny marknad för\r\nutveckling och nyskapande. De anställda befrias\r\nfrån den politiska tvångströjan.</pre><pre>Arbetsrätten måste reformeras och utformas för\r\nmorgondagens arbetsmarknad. Regler som hindrar\r\noch hämmar måste ändras eller tas bort. Det gläder\r\nmig att jag i dag kan konstatera att\r\narbetsmarknadsministern bekräftar att den\r\nparlamentariska utredning som vi länge har begärt\r\nnu kommer till stånd.</pre><pre>Arbetsförmedlingsmonopolet måste avvecklas. De\r\nfackliga organisationernas monopol på\r\narbetslöshetsförsäkring måste ersättas av en allmän\r\nobligatorisk försäkring. Det är inte acceptabelt att\r\nvar tredje arbetslös saknar ett godtagbart\r\nekonomiskt skydd. Jag beklagar att det inte har\r\nvarit möjligt att uppnå enighet om att avveckla\r\narbetslivsfonden. Dess medel skulle exempelvis\r\nräcka till en sänkning av arbetsgivaravgiften med\r\nminst 1,5 % under ett år. Det skulle betyda mer för\r\njobben än vad den nuvarande fonden någonsin kan\r\nbetyda.</pre><pre>I första hand handlar det om att stoppa den\r\npågående utslagningen av arbetsplatser och\r\nmänniskor. Det handlar om att riva murar och\r\nslakta många heliga kor. Men det handlar också om\r\natt se till att människor inte drabbas hårdare av\r\narbetslöshet än vad som är oundvikligt.\r\nArbetsmarknadspolitiken har en viktig social\r\nfunktion och en funktion för att hjälpa människor\r\nin i och tillbaka i arbetslivet.</pre><pre>Arbetsmarknadspolitiken drar mycket stora\r\nkostnader. Under innevarande budgetår har den\r\nhittills dragit 30 000 miljarder kronor inkl.\r\nkontantstöd och ytterligare 11 miljarder kronor för\r\nhandikappåtgärder. Troligen kan vi räkna med\r\nännu högre kostnader. Det är nödvändigit att dessa\r\nmycket stora medel används på ett rationellt och\r\neffektivt sätt. Arbetslöshet är ett oerhört slöseri\r\nmed människor och resurser. Jag är inte övertygad\r\nom att dessa pengar alltid används på mest\r\nrationella och effektiva sätt. I själva verket vet vi\r\nganska litet om kostnaderna för och effekterna av\r\nolika arbetsmarknadspolitiska åtgärder. Det krävs\r\nbättre uppföljning. Detta är särskilt viktigt i ett läge\r\ndär AMS har nått taket för sin förmåga, dvs. ca 3 %\r\nav arbetskraften i åtgärder, och där vi redan i\r\nutgångsläget har ett avsevärt budgetunderskott\r\nsamt där samtliga sektorer i samhället har problem\r\nsamtidigt.</pre><pre>Det finns inga snabba klipp som i ett slag skapar en\r\nfungerande arbetsmarknad, men vi har nu börjat\r\ndra upp Sverige ur arbetslöshetens stålbad, och vi\r\nhar börjat lägga grunden för en stabil\r\narbetsmarknad i framtiden.</pre><pre></pre><pre>Anf. 73 ELVER JONSSON (fp):</pre><pre>Herr talman! Jag ber i likhet med\r\nutskottsordföranden att få hälsa vår nye\r\narbetsmarknadsminister välkommen i både\r\nämbetet och hans första arbetsmarknadspolitiska\r\ndebatt. Det faktum att Börje Hörnlund är trimmad\r\ni arbetsmarknadsutskottets tradition och inriktning\r\ntror jag utgör en bra grund för en god\r\nstatsrådsinsats.</pre><pre>Sverige befinner sig i en allvarlig ekonomisk kris.\r\nDet har fört med sig en drastisk försämring av läget\r\npå arbetsmarknaden. Arbetslösheten stiger trots\r\nkraftigt ökade satsningar på\r\narbetsmarknadspolitiska åtgärder. AMS spår nu att\r\nvi kommer att drabbas av den kraftigaste\r\nnedgången på arbetsmarknaden sedan det dystra\r\n30-talet. Varslen om uppsägningar ligger på en\r\nalarmerande hög nivå, och fler varsel än någonsin\r\nleder till uppsägningar.</pre><pre>Antalet sysselsatta har minskat över hela\r\narbetsmarknaden. Mest dramastisk är nedgången\r\nav antalet sysselsatta inom industrin. Under de\r\nsenaste åren har över 100 000 jobb försvunnit i just\r\nden livsviktiga industrin. Både den privata och\r\noffentliga tjänstesektorn har också drabbats av\r\nnedskärningar.</pre><pre>Arbetslösheten bland ungdomar och handikappade\r\nökar ännu snabbare än bland befolkningen i övrigt.\r\nDet är ett dystert arv som den socialdemokratika\r\nregeringen lämnar efter sig. Det är desto mer\r\nanmärkningsvärt som socialdemokraterna under\r\nvalrörelsen har anklagat andra partier för\r\nsvartmålning av det ekonomiska läget.\r\nSocialdemokraterna har inte mäktat att genomföra\r\nden nödvändiga strukturomvandlingen. I stället har\r\nsvenska folket invaggats i tron att läget i den\r\nsvenska ekonomin är bra.</pre><pre>Det som nu krävs för att komma till rätta med\r\nproblemen i svensk arbetsmarknad är en ny\r\nekonomisk politik, en politik som innebär att vi kan\r\nskapa nya, riktiga jobb. För det enda som kan öka\r\nsysselsättningen och återge de arbetslösa tron på\r\nframtiden är just att de får jobb.</pre><pre>Utskottets ordförande Mona Sahlin talade om den\r\nsvenska modellen och avsåg då närmast\r\narbetslinjen. Om denna linje har vi i riksdagen i allt\r\nväsentligt varit överens. Hon tyckte illa om att det\r\ngjordes jämförelser med Europa. Jag delar hennes\r\nuppfattning att våra arbetslöshetstal ännu inte är\r\njämförbara med många länders i det övriga\r\nEuropa, men vi går i rask takt åt det hållet, och det\r\när mycket illavarslande.</pre><pre>Mona Sahlin frågade: Blir SKF-tjejerna lyckligare\r\nom aktieägarna får mer och det blir karensdagar?\r\nPå det kan jag svara att socialdemokraterna inte\r\nhelt har glömt av aktieägarna under den gångna\r\nmandatperioden. Sjukförsäkringen har redan\r\nkraftigt försämrats, varför det är litet poänglöst att\r\ntala om den saken. Den fråga som borde ha ställts\r\nav utskottsordföranden när hon tidigare deltog i\r\ndebatten är den här: Hur säkras jobben för dessa\r\nSKF-tjejer? Att få veta det tror jag skulle göra dem\r\nlyckliga. Situationen är den att detta gamla fina\r\nföretag SKF till största delen har sin verksamhet på\r\nannat håll än i Sverige. Därför borde både\r\nsocialdemokrater och andra ställa sig frågan: Hur\r\nsäkrar och utvecklar vi jobben i Sverige?</pre><pre>I regeringsdeklarationen påtalas det nödvändiga i\r\natt investeringar i bl.a. vägar och järnvägar skall\r\nkunna tidigareläggas. Jag tror det är bra att så sker.\r\nArbetsmarknadsministern sade alldeles nyss att\r\narbetslinjen skall fullföljas och att arbetslöshet är\r\ndet största slöseri vi kan hålla på med. Det är bra\r\noch värdefullt att detta klart sägs ut i kammaren och\r\ni denna debatt. Därför är det viktigt att vi hävdar\r\nden aktiva arbetsmarknadspolitiken:</pre><pre>--  en arbetsmarknadspolitik som innebär att de\r\narbetslösa ges förutsättningar att få nya arbeten,</pre><pre>--  en arbetsmarknadspolitik som har till syfte att\r\nminska de oacceptabla sociala effekter som\r\nlångtidsarbetslöshet för med sig,</pre><pre>--  en arbetsmarknadspolitik som innebär att\r\narbetslinjen skall hävdas,</pre><pre>--  en arbetsmarknadspolitik som innebär ett\r\nsärskilt stöd till de speciellt utsatta grupperna på\r\narbetsmarknaden, och</pre><pre>--  en arbetsmarknadspolitik som innebär att\r\narbetsmarknadsstyrelsens hela arsenal av\r\nsysselsättningsåtgärder utnyttjas.</pre><pre>Det dystra läget på arbetsmarknaden innebär också\r\natt risken för utslagning på grund av arbetsskador\r\nökar. Därför är det också en viktig uppgift för den\r\nnya regeringen att föra en aktiv arbetsmiljöpolitik.\r\nPå samma sätt som inom miljöpolitiken måste vi\r\nsätta ett pris på arbetsmiljön såväl som på den yttre\r\nmiljön.</pre><pre>En annan väg att gå är att utarbeta former för\r\npersonalekonomiska bokslut, som kan ge de\r\narbetssökande en bra information om hur\r\npersonalsituationen, arbetsskador och arbetsmiljö\r\npå företaget ter sig.</pre><pre>Arbetslivsfonderna måste användas som ett aktivt\r\ninstrument för att man skall komma till rätta med\r\nskadliga arbetsmiljöer. Fondernas reglementen\r\nmåste ses över så att onödig byråkrati kan\r\nundvikas. Det gäller både inom fonderna som inom\r\nde företag som söker bidrag från fonderna.</pre><pre>Vi i folkpartiet vill i socialliberal anda slå vakt om\r\nallas rätt till arbete. Vi måste i praktisk handling\r\nvisa på arbetets värde för den enskilde individen\r\noch för hela samhället. Vi slår vakt om\r\nanställningstryggheten och möjligheterna till\r\ninflytande på arbetsplatsen för de anställda. Vi vill,\r\nsom jag nyss sade, arbeta för att förbättra\r\narbetsmiljöerna.</pre><pre>Anf. 74 CARL-OLOV PERSSON (kds):</pre><pre>Herr talman! Det är ungefär lika mycket publik här\r\ni salen som på ett normalt politiskt torgmöte\r\nhemma i Köping, men jag tror ändå att en sådan här\r\ndebatt har ett värde.</pre><pre>Sverige fungerar som en människa med förhöjt\r\nblodtryck. Den som drabbats av den åkomman blir\r\nkall om händer och fötter. Sveriges ytterområden --\r\ndet vi kallar glesbygd -- har drabbats av kylan. Ta\r\nBergslagen som ett exempel. Det som en gång var\r\nSveriges händer håller på att bli ett\r\nindustrimuseum, och nu står åkrarna i tur.</pre><pre>Åkermarken, som ligger insprängd i det\r\nmellansvenska landskapet och som vittnar om fler\r\ntusenårigt odlarnit, håller på att växa igen. I\r\nområdet Skinnskatteberg-Fagersta-Norberg skall\r\n70 % åkermarken tas ur bruk.</pre><pre>Svenska landskap som har levt på sina egna meriter\r\ntöms på sysselsättning, ungdom, kultur och service.\r\nKvar blir de gamla, som får leva med landskapets\r\nförfulning och med den kulturella utarmningen.</pre><pre>Kylan tränger sig på. Ständigt kommer nya negativa\r\nbesked, senast budet från Kalix.</pre><pre>Medan tillväxten i skogen ligger på 100 miljoner\r\nkubikmeter, stannar uttaget på vid 70 miljoner.\r\nSkogsindustrin drar ner på kapaciteten i stället för\r\natt investera. Om vi rensar exporten från\r\nimporterade delar, står skogsnäringen för 45 % av\r\nden svenska exporten, och när skogsnäringen nu\r\nlägger ner, drabbar det naturligtvis handels- och\r\nbytesbalanserna mycket negativt.</pre><pre>Vad skall då regeringen göra? Skall den öppna\r\nföretagsakuten? Det är inte så lätt.</pre><pre>De lätta förtjänsternas tid är över. Vi kan inte\r\ndevalvera oss ur krisen längre. Plötsligt har vi fått\r\nöppna ekonomier liknande de östasiatiska bara 40\r\nmil från våra gränser. I Baltikum är\r\npersonalkostnaderna bara en tjugondel av\r\nSveriges -- 6 kr. per timme.</pre><pre>Nu krävs det att vi tillsammans tar ansvar för att\r\nSverige får en sund marknadsekonomi och att vi\r\nupphör med den låt-gå-politik som tidigare\r\nförekommit.</pre><pre>Jag hoppas att den nya regeringen kan skapa den\r\nframtidstro som krävs för att vi skall slippa se fram\r\nmot en ny förödande socialistisk era.</pre><pre>Herr talman! Låt mig fortsätta på liknelsen mellan\r\nmänniskokroppen och landet Sverige. Den kände\r\nläkaren Alf Spångberg har ett bra recept för den\r\nsom vill hålla sig frisk -- ät mycket fibrer, drick\r\nmycket vatten och gå mycket:</pre><pre>  Ät mycket fibrer -- spara på kaloriintaget. Vi får\r\ninte leva över tillgångarna längre. Vi får inte\r\nfortsätta att låna till konsumtion vare sig från\r\nutlandet eller från kommande generationer.</pre><pre>  Drick mycket vatten -- försök inte med någon\r\nberoendeskapande verklighetsflykt. Verkligheten\r\när att politiker inte skapar jobben inom den privata\r\nsektorn. Politiker kan bara lägga till rätta så att\r\nkreativa människor vågar och kan vara företagare.\r\nEn varning till alla politiker -- det är lättare att\r\nförstöra företagandet än att bygga upp det.</pre><pre>  Gå mycket -- arbeta mer, eller kanske\r\neffektivare. Alla som kan måste få vara med i\r\narbetet.</pre><pre>Det här är receptet för den sjuka\r\nsamhällsekonomin. Men kom ihåg att för att vi skall\r\nfå patienten att ta medicinen krävs gemensamma\r\nvärderingar, en folkets vilja att vara med och ta\r\nansvar. Jag är tacksam för den värdeinriktning som\r\när formulerad i regeringsdeklarationen. Jag hoppas\r\noch tror att grunden har lagts för ett långvarigt,\r\nansvarsfullt och framgångsrikt regerande.</pre><pre>Anf. 75 STEN ÖSTLUND (s):</pre><pre>Herr talman! Det är litet märkligt med de nya\r\npartiernas företrädare här i kammaren. De\r\nbeklagar sig mycket över att det är så litet folk här.\r\nJag tycker att de gå kan börja i sina egna partier och\r\nmana sina egna partikamrater att vara i kammaren.\r\nAv tradition brukar utskottens representanter vara\r\nnärvarande i resp. ämnesdiskussioner.</pre><pre>De borgerliga partierna har alltid framhållit\r\nbehovet av fasta spelregler för kapital och\r\nföretagsägande. De har heller ingen anledning att\r\nklaga över den utveckling av skattesystemet som\r\nregeringen nu har aviserat skall genomföras. Lars\r\nHedfors gjorde en bra genomgång av detta i den\r\nföregående debatten.</pre><pre>Herr talman! De som däremot kommer att få känna\r\npå vad ändrade spelregler kan innebära i annan\r\nmening -- negativ -- är uppenbarligen de anställda\r\ni såväl privat som offentlig sektor. De flesta av de\r\nborgerliga partierna har aldrig ömmat särskilt\r\nmycket för dessa människor, och de har aldrig\r\nlovats fasta spelregler, vilket de med fog kan hävda\r\noch vilket skall erkännas. Om man tar del av de\r\nkrav som har framförts och framförs i SAF-\r\ntidningen -- som får anses vara det ledande organet\r\nför högerkrafterna i landet -- finner man att det inte\r\nråder något tvivel om i vilken riktning\r\nintressegemenskapen går. Om jag håller mig till det\r\nområde som arbetsmarknadsutskottet har att\r\nbehandla, är det inte precis småsaker som den\r\nkravmaskinen formulerar.</pre><pre>Ett krav är kraftigt sänkta arbetsgivaravgifter, som\r\när en finansieringskälla till stora delar av vårt\r\nvälfärdssystem och som nogsamt avräknats i\r\nförhandlingar om tillgängligt löneutrymme under\r\ngångna tider. Inom SAF är man ärlig och gör i en\r\nledare fullt klart att en sådan sänkning måste\r\nfinansieras genom minskade offentliga utgifter på\r\nde breda sociala områdena -- pensioner,\r\nsjukförsäkring, barnomsorg,\r\narbetslöshetsersättning osv.</pre><pre>I A-kassan skall enligt finansministern\r\negenavgifterna höjas, och hela systemet skall\r\nförmodligen också förstatligas. Kassan drivs som\r\nbekant nu av de fackliga organisationerna, och det\r\nvar de som en gång själva byggde upp kassan.\r\nFinansministerns eget parti har föreslagit en\r\nsexfaldig höjning av egenavgifterna, vilket kommer\r\natt ge avgiftshöjningar från 25--30 kr. per månad,\r\nsom är det vanliga i dag, till 150--180 kr. per månad,\r\nom nuvarande nivå på ersättningen skall behållas.\r\nÄven de anställda skall känna av att arbetslöshet\r\nkostar, säger finansministern.</pre><pre>För att även göra det fackliga medlemskapet\r\nkännbart skall den skattereduktion som nu finns\r\navskaffas och bidra till kapital och\r\narbetsgivaravgifternas sänkning.</pre><pre>I valrörelsen presenterade centern ett förslag till\r\nkraftiga försämringar i lagen om anställningsskydd,\r\nsärskilt för småföretagare. Det sammanfaller med\r\nvad moderaterna sedan länge har krävt, även om\r\nmoderaterna aldrig har satt någon gräns för\r\nsmåföretag utan velat genomföra försämringar i\r\nlagen om anställningsskydd för alla företag.</pre><pre>Under förra mandatperioden antogs en ny\r\narbetsförmedlingslag, som gav vissa möjligheter att\r\nhyra ut arbetskraft. Men vi slog vakt om en enhetlig\r\nsamhällsstyrd förmedling, i enlighet med den ILO-\r\nkonvention vi är bundna av. De borgerliga\r\npartierna vill då säga upp ILO-konventionen. Jag\r\ntycker att det skulle vara ganska\r\nuppseendeväckande om ett välståndsland som\r\nSverige skulle gå den vägen med sina\r\ninternationella åtaganden. Inom ILO har vi antagit\r\nen rad konventioner som syftar till att ge löntagarna\r\noch de anställda likvärdiga konkurrensvillkor samt\r\natt vi skall undvika social dumpning som\r\nkonkurrensmedel. Vi har därför ILO-konventioner\r\npå många av arbetslivets områden.</pre><pre>Om Sverige inte kan stå fast vid ILO-konventionen\r\nom arbetsförmedling, vilka konventioner skulle då\r\nsämre bemedlade länder kunna tänkas säga upp för\r\natt gynna sig, sina företag och sitt näringsliv? Hur\r\nskall andra länder göra om Sverige inte ens anser\r\nsig kunna behålla konventionen om att ingen skall\r\nkunna tjäna pengar på andras arbetslöshet?</pre><pre>Inte desto mindre, vilket har bekräftats i debatten i\r\ndag, ser det ut som om förslag kan komma redan\r\nunder hösten från den nya regeringen i denna\r\nriktning.</pre><pre>I början av 1980-talet var kravet på sänkta\r\nungdomslöner ett kärt område för borgerliga\r\npolitiker. Det har varit tyst på den fronten ganska\r\nlänge. Men nu börjar det igen komma krav från\r\nhögerkrafterna genom SAF, och moderaterna har\r\nhakat på. Skall ett sådant förslag genomföras\r\ninnebär det att en lag måste stiftas som tar över\r\navtalen. Man skall således i lag fastställa vad\r\nungdomen får tjäna och inte låta det regleras\r\ngenom avtal mellan de fackliga organisationerna\r\noch arbetsgivarna. Det skulle vara mycket\r\nuppseendeväckande.</pre><pre>Ett viktigt beslut under förra riksmötet var\r\nändringen i medbestämmandelagen, den s.k. lex\r\nBritannia, som är en förutsättning för att kunna\r\nhävda svenska villkor på svenska arbetsplatser.\r\nInget av de borgerliga partierna ville ge de svenska\r\nlöntagarna möjlighet att kunna hävda denna rätt\r\ngenom sina fackliga organisationer. Även i det\r\nsammanhanget skulle det vara intressant att få veta\r\nom man kommer att införa ett internationellt\r\nregister för sjöfarten, som kommer att kasta\r\ntusentals sjömän ut i arbetslöshet.</pre><pre>Anf. 76 ULF MELIN (m):</pre><pre>Herr talman! Jag kommer ifrån ett län, Jönköpings\r\nlän, där vi under en mycket lång period i stort sett\r\nhar varit befriade från arbetslöshet. Hos oss har i\r\nstället arbetsmarknaden bokstavligt ropat efter\r\narbetskraft, både kvalificerad och okvalificerad.\r\nUnder det senaste året har luften även gått ur\r\narbetsmarknaden i mitt eget län. Vi är på väg att få\r\narbetslöshetstal som vi inte har upplevt i\r\nmannaminne. Bara under det här året har\r\narbetslösheten mer än fördubblats.</pre><pre>Socialdemokraterna misslyckades med sin\r\nekonomiska politik, och det är de som har ansvaret\r\nför den negativa utveckling som vi nu upplever på\r\narbetsmarknaden. Framför allt är det ungdomar\r\nsom kommer i kläm. I gruppen ungdomar mellan\r\n18 och 24 år är arbetslösheten uppe i 8 %. Detta är\r\nen mycket allvarlig utveckling. Det är\r\npassiviserande att inte ha något meningsfullt att\r\ngöra samtidigt som det är förödande för\r\nsjälvkänslan och självförtroendet att inte vara\r\nefterfrågad, att ingen behöver en.</pre><pre>Om vi skall vända den negativa utveckling som vi\r\nnu upplever är jag övertygad om att vi måste vidta\r\nlångsiktiga åtgärder. Vi måste se till att underlätta\r\nför småföretagen, vilket bl.a. kännetecknar\r\nSmålandsandan. Vi måste se till att småföretagen\r\nfår möjlighet att gro, att växa och utvecklas. Det är\r\nde som är grundbulten för sysselsättningen i vårt\r\nland.</pre><pre>En åtgärd som är nödvändig är att ta bort skatten\r\npå det arbetande kapitalet i de små och medelstora\r\nföretagen. Det är en viktig signal om att vi skall föra\r\nen företagsvänligare politik i landet, så att också\r\ninvesteringsviljan ökar. Det gynnar Sverige, och\r\ndet skapar nya arbetstillfällen.</pre><pre>Nästa steg måste bli att vi sänker\r\narbetsgivaravgifterna och att vi sänker momsen.\r\nDen enda vägen att gå för att få i gång industri och\r\nproduktion är att sänka skattetrycket, världens i\r\nsärklass högsta. Vårt rekordhöga skattetryck är det\r\nstörsta hotet mot välfärden och jobben, eftersom\r\ndet har lett till att tillväxten har minskat alltmer och\r\ntill att vi t.o.m. i år upplever en negativ tillväxt.</pre><pre>Jag skall också ta upp ett annat område där en\r\nsatsning innebär en långsiktig investering, nämligen\r\nden högre utbildningen. Jag är ledamot i den\r\nstatliga kompetensutredningen, och vi har gått\r\nigenom och kartlagt en mängd olika områden när\r\ndet gäller kompetensutveckling i arbetslivet.</pre><pre>På ett men nog så viktigt område har Sverige halkat\r\nefter, nämligen i fråga om den högre utbildningen.\r\nDet här förhållandet är särskilt tydligt inom\r\ntillverkning och produktion. På de flesta\r\nämnesområden utbildar vi till skillnad från andra\r\nindustriländer färre akademiker och forskare än för\r\n30 år sedan. En relativt liten andel av befolkningen\r\nhar högre utbildning. Svensk industri blir alltmer\r\nlågteknologisk, ett resultat av den tredje vägens\r\nekonomiska politik.</pre><pre>Det finns flera skäl till en utökad satsning på\r\nuniversiteten och högskolorna. Utan nya\r\nuppfinningar, ny teknik och nya metoder stannar\r\nnäringslivet. Jobben blir alltmer komplicerade.\r\nSvarvare måste lära sig programmering, och bagare\r\nblir processtekniker, för att nu nämna några\r\nexempel. Mer komplicerade jobb kräver mer\r\nutbildning. Därför måste det till en satsning på den\r\nhögre utbildningen så att Sverige åter når toppen.</pre><pre>I Jönköpings län utgörs industrin huvudsakligen av\r\nmindre och medelstora företag. Under de senaste\r\nåren har en betydande högteknologisk industri växt\r\nfram. Arbetstillfällena inom tillverkningsindustrin\r\nsvarar för ungefär 30 % av sysselsättningen, att\r\njämföra med 20 % i övriga riket. Länet är däremot\r\nunderrepresenterat vad gäller sysselsättning inom\r\ntjänstesektorn. Detta har enligt flera bedömare ett\r\nsamband med det begränsade utbildningsutbudet.\r\nEftersom tillväxten antas ske inom den privata\r\ntjänstesektorn, säger det sig självt att situationen\r\nför länet inger farhågor. Därför måste högskolan i\r\nJönköping tilldelas fler platser inför budgetåret\r\n1992/93.</pre><pre>De knappa anslagen till lokala linjer och fristående\r\nkurser har utgjort och utgör ett stort bekymmer. En\r\nannan omständighet som inneburit att gapet mellan\r\nhögskolan i Jönköping och de flesta andra\r\nhögskoleenheter inte bara förblivit oförändrat utan\r\nt.o.m. ökat när det gäller LIFT-anslagen är de\r\nmedvetet regionalpolitiska satsningar som gjorts på\r\nhögskolor i stillastående eller tillbakagående\r\nregioner.</pre><pre>Men vi måste, herr talman, även bedriva friskvård,\r\noch det är rimligt att högskolan i Jönköping får\r\nytterligare 250 årsstudieplatser till lokala linjer och\r\nfristående kurser. Då skulle högskolan komma upp\r\ni samma nivå i fråga om sitt utbud av fristående\r\nkurser som övriga nya högskolor i landet. De nya\r\nplatserna skall fördelas mellan sektorerna för\r\nteknik, ekonomi och administration. Det skulle\r\ninnebära en utbyggnad av ingenjörslinjerna samt av\r\nfristående kurser och påbyggnadsutbildning inom\r\ntekniksektorn, grundläggande juridikutbildning\r\nsom komplettering till utbudet av\r\nekonomiutbildningar samt ett större utbud av\r\nspråkutbildning. Detta är en av hörnstenarna för en\r\nutveckling av näringslivet och en höjning av\r\nkompetensnivån inom arbetslivet.</pre><pre>Anf. 77 SIGGE GODIN (fp):</pre><pre>Herr talman! Den arbetslöshetskris som rasar i\r\nhela vårt land i dag har pågått i de norrländska\r\nglesbygderna i drygt 18 månader, på sina håll\r\nkanske i flera år. Dålig lönsamhet i de små och\r\nmedelstora företagen blandas med\r\nstrukturomvandlingar av basnäringarna. Allt detta\r\nger fog för AMS konstaterande att arbetslösheten\r\nkommer att bli den värsta sedan 30-talet.</pre><pre>I en lågkonjunktur finns det mycket goda skäl att\r\nrusta för framtiden. I det ekonomiska läge som den\r\nsocialdemokratiska regeringen försatt landet blir\r\ndetta mycket svårt. Trots detta finns ingen annan\r\nväg att gå om man vill stärka landets svagaste\r\nområden inför framtiden.</pre><pre>Efter år av utredande och därefter ett mycket\r\nblygsamt resultat av den regionalpolitiska\r\nutredningens arbete tvingas man ställa frågorna på\r\nnytt. Hur skall en offensiv regionalpolitik vara\r\nutformad? Hur skall den förverkligas med\r\nnuvarande ekonomiska kris i landet? Vad behöver\r\ngöras -- på såväl kort som lång sikt?</pre><pre>Folkpartiet liberalerna har år efter år hävdat att\r\nmobiliseringspolitiken är den enda rätta vägen.\r\nMan måste mobilisera de människor som finns och\r\nverkar ute i bygderna. De vet vad som behöver\r\ngöras. Därför är satsningar på de enskilda\r\nmänniskorna och på infrastrukturen av avgörande\r\nbetydelse för utvecklingen i glesbygden.</pre><pre>I en stor debattartikel i Dagens Nyheter i våras tog\r\nlandshövdingarna i Norrlandslänen upp frågan om\r\nNorrlandslänens stora betydelse för landet som\r\nhelhet. Nettoexporten från skogsindustrin enbart i\r\nVästernorrland är större än hela den svenska\r\nbilindustrins nettoexport. Norrland betyder genom\r\nvattenkraften och skogsnäringen oerhört mycket\r\nför landet som helhet. Därför är satsningar på vägar\r\noch järnvägar i Norrland en riksangelägenhet.</pre><pre>Sedan något år tillbaka erbjuder SCA mycket goda\r\nvillkor för de anställda som vill pröva att starta eget\r\nute i skogsbyarna. Det huvudsakliga skälet är att\r\nbyarna måste leva vidare för att skogsbruket skall\r\nkunna fungera. Insatser måste alltså till för att\r\nförbättra glesbygdsvägarna och bygga ut\r\ntelekommunikationerna för att göra det möjligt för\r\nmänniskor att bo kvar i glesbygden och därmed\r\nbidra till aktiv skogsnäring till gagn inte minst för\r\nskogsindustrin och för hela landet.</pre><pre>I REK 87 och vid många seminarier har frågan om\r\nkvinnorna i glesbygden tagits upp. Undersökningar\r\nvisar att många av inlandsorterna har brist på\r\nkvinnor. De som först lämnar glesbygden är ju\r\nkvinnorna. Många frågar sig vad som skall göras för\r\natt råda bot på detta problem.</pre><pre>Undersökningarna visar också att\r\nutbildningsmöjligheterna är dåliga liksom\r\ntillgången på attraktiva jobb för kvinnor och\r\nfritidssysselsättningen. Jag har vid otaliga tillfällen\r\nfrågat den tidigare regeringen varför man i detta\r\nläge diskriminerar kvinnorna i glesbygden. Svaret\r\nhar uteblivit.</pre><pre>Folkpartiet liberalerna hävdar att utbildning,\r\nutveckling, forskning och kultur är avgörande\r\ninslag i en aktiv regionalpolitik. Glesbygdens folk\r\nmåste ha samma möjligheter till utbildning både på\r\ngymnasienivå och i högskola. Den tekniska\r\nutvecklingen som televerket presenterar är därför\r\nmycket viktig för denna angelägenhet. Detta\r\nbetyder också att specialskolor, som statens skola\r\nför vuxna, måste ges goda möjligheter att fortsätta\r\nsin verksamhet.</pre><pre>Finns inte möjligheten att skaffa behörighet för\r\nhögskolestudier även i glesbygden blir inte\r\ndistansundervisningen vid högskolor och\r\nuniversitet den spjutspets som den måste vara även\r\nför folket i glesbygden.</pre><pre>Herr talman! Debatten om inlandsbanans\r\növerlevnad är inte slut än. Med den nya regeringen\r\nfinns det goda möjligheter att rädda inlandsbanan.\r\nJag förutsätter att regeringen med stort intresse tar\r\ndel av den utredning som skall lämnas inom några\r\nveckor. Inlandsbanan är en profilfråga för den\r\nsamlade regionalpolitiken. Järnvägarna i vårt land\r\nkommer att bli alltmer betydelsefulla i framtiden.\r\nDet är därför orimligt att inte ta till vara och rusta\r\ninlandsbanan för fortsatt trafik.</pre><pre>Herr talman! I regeringsförklaringen slås fast att\r\nsatsningar på bättre vägar och järnvägar är\r\nbetydelsefulla för en aktiv regionalpolitik. De är en\r\nförutsättning för att småföretagen, som är\r\nryggraden i glesbygdens näringsliv, skall nå sina\r\nmarknader och kunna sälja sina varor och tjänster.\r\nDet är därför med glädje jag noterar att regeringen\r\nuttalar att sänkta socialavgifter skall gälla för fler\r\nverksamheter i Norrlands inland. Det är inte vi\r\npolitiker som skall bestämma vilka verksamheter\r\nsom skall bedrivas. Med detta besked från\r\nregeringen diskrimineras inte heller kvinnor som\r\nvill bedriva verksamhet i Norrlands inland. Nu\r\nkommer de att kunna driva företag på samma\r\nvillkor som männen.</pre><pre>Jag vill, herr talman, avsluta med att säga att en\r\nsänkning av skatter och avgifter på de små\r\nföretagen stärker utvecklingen och\r\nkonkurrenskraften i våra bygder. Det är enbart\r\nstarka och väl fungerande småföretag som kan\r\nrädda landets glesbygder. Det krävs en mobilisering\r\nute i glesbygden. Enda möjligheten är att fler och\r\nkraftfulla företag kan verka.</pre><pre></pre><pre>Anf. 78 MARIANNE ANDERSON (c):</pre><pre>Herr talman! Att vara arbetslös är svårt. Att inte\r\nkänna sig behövd någonstans, att vara utanför, att\r\ninte veta hur man skall klara sin försörjning och sin\r\nframtid är nedbrytande. Särskilt svårt är det för\r\nungdomar som aldrig har varit inne på\r\narbetsmarknaden och som nu resultatlöst letar efter\r\njobb. Handikappade och invandrare drabbas också\r\nsvårt, likaså alla de som varslats om uppsägning.\r\nKvinnor som blir arbetslösa har svårare än män att\r\nfå nytt jobb.</pre><pre>Bordet som den socialdemokratiska regeringen\r\nlämnade efter sig är dukat med en efter svenska\r\nmått mätt gigantisk arbetslöshet. AMS\r\nframtidsprognos är minst sagt dyster. 4,5 % öppen\r\narbetslöshet nästa år och 3 % i\r\narbetsmarknadspolitiska åtgärder är siffror som vi\r\naldrig trodde att vi skulle behöva uppleva i Sverige.</pre><pre>I mitt hemlän -- Älvsborg -- där vi tidigare hade en\r\nlägre arbetslöshet än genomsnittet i landet har läget\r\nförvärrats snabbt, så att vi nu ligger betydligt högre\r\nän genomsnittet. Vi har speciella problem. Det är\r\nteko, bilindustrin med dess underleverantörer samt\r\nneddragningar i kommunerna och i landstinget.\r\nEnligt länsarbetsnämnden kommer det närmaste\r\nåret att karaktäriseras av en kraftigt ökande\r\narbetslöshet. Prognosen för augusti 1992 är 6,4 %\r\nöppet arbetslösa. Befolkningen i Älvsborg har\r\nockså en genomsnittligt lägre utbildningsnivå än i\r\növriga landet. Behovet av utbildningsinsatser på\r\nalla nivåer -- högskola, gymnasier, komvux,\r\nfolkhögskolor och arbetsmarknadsutbildning -- är\r\ndärför mycket stort.</pre><pre>Jag har tagit Älvsborg som ett exempel på län med\r\nstora problem, väl medveten om att vi inte är\r\nensamma. Det finns många andra län med\r\nmotsvarande problem.</pre><pre>För att klara denna akuta kris krävs nu omedelbara\r\nåtgärder i form av satsning på infrastruktur:\r\nutbildning, vägar och järnvägar. Det gäller\r\nsatsningar i hela landet som kan sättas i gång snabbt\r\noch som ger oss sådant som vi behöver för\r\nframtiden. I regeringsförklaringen står mycket\r\ntydligt angivet att regeringen avser att utnyttja\r\nvarje del av den arbetsmarknadspolitiska arsenalen\r\noch att AMS under hösten kommer att tillföras\r\nytterligare resurser. Detta har bekräftats av\r\narbetsmarknadsministern alldeles nyss. Det är den\r\npolitik som vi i centern har hävdat i valrörelsen.\r\nDen öppna arbetslösheten och särskilt\r\nlångtidsarbetslösheten måste nedbringas så långt\r\ndet är möjligt. All erfarenhet visar att de som går\r\narbetslösa länge till slut inte står till\r\narbetsmarknadens förfogande. De slås ut. Förutom\r\nde rent mänskliga och sociala konsekvenserna står\r\nvi då utan beredskap inför framtida\r\nkonjunkturuppgång.</pre><pre>Det som är allra viktigast för framtiden är att\r\nförbättra den svenska ekonomin och skapa\r\nframtidstro i företagen så att de ger varaktiga jobb.\r\nDet har diskuterats tidigare i dag och jag skall bara\r\nsäga några ord om småföretagen. De åtgärder som\r\nvi föreslog i valrörelsen kommer nu att genomföras.\r\nDet är glädjande. Detta gäller även en förenkling\r\nav regelverket för de mindre företagen. Det är\r\nviktigt att säga att det är tryggheten för de\r\narbetslösa som vi slår vakt om.</pre><pre>En annan allvarlig fråga handlar om att ungefär en\r\ntredjedel av de arbetslösa i dag står utan\r\narbetsmarknadsersättning. Det är socialt\r\noacceptabelt och leder till stor belastning på\r\nkommunerna vad gäller socialbidragskostnader. Vi\r\ni centern har länge krävt att en allmän\r\narbetslöshetsförsäkring skall införas. Detta\r\nkommer nu att utredas. Det är också positivt och\r\nglädjande.</pre><pre>Arbetsmiljöfrågorna är också viktiga.\r\nBekämpningen av arbetslösheten får inte ta över\r\nkampen för en bättre arbetsmiljö och för\r\nrehabilitering. Arbetslinjen måste gälla. Arbetet\r\nför att minska förslitningsskador, arbetsskador och\r\nandra arbetsmiljöproblem måste bedrivas med\r\nkraft. Den psykosociala arbetsmiljön måste också\r\nuppmärksammas särskilt. Arbetslivsfondens\r\nresurser ger stora möjligheter till förbättringar. De\r\nprojekt som hittills har kunnat utvärderas visar\r\nentydigt på stor lönsamhet. Insatta medel betalar\r\nsig på kort tid i form av minskad sjukfrånvaro och\r\nminskad utslagning.</pre><pre>Eftersom vi vet att arbetsskador och\r\nförslitningsskador under 80-talet har ökat allra\r\nkraftigast bland kvinnor, är de åtgärder som kan\r\nsättas in på kvinnliga arbetsplatser särskilt viktiga\r\noch lönsamma. Det är bra att en stor del av\r\narbetslivsfondens medel nu går till sådana\r\narbetsplatser. Det är därför också viktigt att fonden\r\nkan fortsätta sin verksamhet, vilket vi fick besked\r\nom tidigare av arbetsmarknadsministern.</pre><pre>En annan arbetsmiljöfråga är det inflytande som\r\nMona Sahlin tog upp tidigare. All erfarenhet visar\r\natt den som kan påverka sin egen arbetssituation\r\nockså trivs bättre, har mindre frånvaro och över\r\nhuvud taget mår bättre. Det gäller inte minst\r\nkvinnor. Jag säger det därför att vi vet att kvinnor i\r\nallmänhet har mycket litet inflytande på sina\r\narbetsplatser. Det är någonting som vi måste och\r\nskall arbeta för att förändra.</pre><pre>Anf. 79 MAGNUS PERSSON (s):</pre><pre>Herr talman! När man har följt den allmänpolitiska\r\ndebatten under ett par timmar och hört det\r\nlugnande besked som arbetsmarknadsministern har\r\ngett, kan man ändå instämma i hans ordval när han\r\nsäger att läget är oroande. Jag kom plötsligt att\r\ntänka på den gamla sångversen ''Löftena kunna ej\r\nsvikas. Nej, de står evigt kvar''. Jag tror att\r\nregeringen har fått litet kalla fötter och att\r\neftertankens kranka blekhet ändå innebär att man\r\nsatsar på arbetslinjen. Det är bra.</pre><pre>Många frågar sig i dessa dagar: Kommer våra\r\ndöttrar och söner att kunna ges en framtida utkomst\r\nom de bor i skogslänen? Kommer Värmland och\r\növriga skogslän att rymmas i det av regeringen\r\nmyntade begreppet Hela Sverige skall leva och\r\nutvecklas?</pre><pre>Jag verkar i ett av skogslänen, där vi i dag upplever\r\nen rätt så trist och besvärlig vardag. Dagens\r\narbetsmarknad präglas av att antalet arbetslösa\r\nökar vid varje räkningstillfälle. Varslen stiger.\r\nLediga platser är mer eller mindre obefintliga i våra\r\nbygder.</pre><pre>Mitt eget hemlän, Värmland, har en betydande\r\narbetslöshet med närmare 6 000 arbetslösa, eller\r\n3,4 % av den yrkesverksamma befolkningen. De\r\nsex skogslänen redovisar totalt drygt 35 000\r\narbetslösa och toppar därmed den föga smickrande\r\narbetslöshetsligan med allt ifrån 3,4 % i de södra\r\ndelarna upp till 4,4 % i Norrbotten.</pre><pre>Herr talman! Samtliga skogslän redovisar\r\narbetslöshetssiffror som ligger klart över\r\nriksgenomsnittet på 3 %. Under valrörelsen gick\r\nBörje Hörnlund och andra borgerliga\r\npartiföreträdare ut och sade att arbetslösheten inte\r\nfår tillåtas stiga över 3 % i någon del av landet.\r\nVerkligheten har redan sprungit förbi\r\narbetsmarknadsministern och andra. Detta är den\r\nbittra sanningen.</pre><pre>Samtliga branschområden berörs av\r\nlågkonjunkturen, men tillverkningsindustrin och\r\ninte minst bygg- och anläggningsindustrin toppar\r\nstatiskt sett. Krisen inom bygg- och\r\nanläggningsindustrin är en direkt följd av de\r\nborgerligas vallöfte att riva upp det av riksdagen\r\ntidigare antagna bostadsfinansieringssystemet.\r\nSom vi alla vet brukar byggare, beställare och\r\npartsorganisationer tillsammans med berörda\r\nmyndigheter tidsplanera igångsättandet av jobben.\r\nDet har inte gjorts på många håll i landet. Därför\r\nser det ut som det gör. Jag förutsätter att man inte\r\nkan tillåta en arbetslöshet som kanske ligger på 20--\r\n25 % av de yrkesverksamma byggjobbarna inom\r\nvissa områden. Här måste regeringen vidta\r\nåtgärder för att trygga sysselsättningen inom bygg-\r\noch anläggningsbranschen.</pre><pre>TCO-distriktet i Värmland gjorde ett uttalande\r\nstrax efter valet. Man sade för det första att man vill\r\njobba, bo och leva i Värmland. För det andra vill\r\nman ha en friare resursanvändning av AMS-\r\nmedlen. För det tredje vill man att den befintliga\r\narbetskraften inom den statliga sektorn skall få ha\r\njobben kvar, att den inte skall permitteras. För det\r\nfjärde förutsätter man att den nya regeringen\r\nfullföljer infrastruktursatsningarna. Det är viktigt.\r\nInte minst vill man att satsningen på högskolorna\r\nsker på ett konkret sätt.</pre><pre>Nu är det bekymmersamt. Nu får väl Kjell\r\nEricsson, som skall upp till debatt, övertyga\r\narbetsmarknadsministern och industriministern om\r\natt det är viktigt att satsa på skogslänen och på\r\nVärmland och att det är viktigt att de vallöften som\r\nströddes under veckorna före valet infrias. Det\r\nfinns en förväntan bland människorna hemma i\r\nVärmland och i skogslänen att de skall få jobb. Det\r\nfinns en uppsjö av objekt allt ifrån vägar, järnvägar,\r\nluffart osv. Får vi jobben skall vi nog klara av\r\nresten, säger de flesta värmlänningar nu. Vi är inte\r\nrädda att hugga i bara vi får chansen att ha\r\nnågonting att bita i. Det är detta som är frågan.</pre><pre>Jag såg en rubrik häromdagen: ''Ministrar ger olika\r\nsignaler''. Det gällde arbetsmarknadsministern och\r\nindustriministern som tydligen sänder på olika\r\nvåglängder. Jag hoppas att\r\narbetsmarknadsministern ''tar ett snack'' med\r\nindustriministern och att man fullföljer det som\r\nsades i debatten här i kammaren i våras om att det\r\när viktigt att regeringen ser till att de\r\nregionalpolitiska synpunkterna vägs in i alla\r\nåtaganden från alla fackministrar. Det gäller\r\nstatliga verk, myndigheter, departement osv.</pre><pre>En annan viktig fråga är hur satsningarna på\r\nhögskolorna kommer att ske i framtiden. Kommer\r\nhögeralliansens idéer om att man bara skall satsa på\r\nuniversiteten vara det avgörande, då kan vi nog\r\nsäga god natt till regionalpolitiken, för högskolan i\r\nKarlstad och högskolorna i skogslänen och alla\r\nandra län har betytt och betyder oerhört mycket.\r\nFår de fasta forskningsresurser? Kommer en\r\nproposition att läggas fram under mandatperioden\r\nså att vi får tillfälle att syna den närmare i\r\nsömmarna? Jag förutsätter att man så småningom\r\nsuccessivt ger fasta forskningsresurser till\r\nhögskolorna.</pre><pre>Herr talman! Det är många frågor som hopar sig,\r\nmen sex minuter går snabbt. Jag hoppas än en gång\r\natt Kjell Ericsson kan övertyga ministrarna i\r\nregeringen om att det är viktigt att det satsas på\r\nVärmland och skogslänen.</pre><pre>Anf. 80 KJELL ERICSSON (c):</pre><pre>Herr talman! När man hör Magnus Persson får man\r\nnästan uppfattningen att det skulle vara den nya\r\nregeringen som bär skulden för nuvarande\r\narbetslöshet och nuvarande förhållanden. Ni har ju\r\nhaft regeringsmakten i nio år, och det har blivit som\r\ndet har blivit. Efter 14 dagar skulle alltså den nya\r\nregeringen ha orsakat rådande förhållanden.</pre><pre>Jag kan bara säga att centern hela tiden har satsat\r\npå arbetslinjen. Vi har också hela tiden satsat på att\r\nhela Sverige skall leva och kommer att göra så\r\nockså i fortsättningen.</pre><pre>Vi har tidigare här i debatten hört om de allvarliga\r\nproblem som vi står inför när det gäller vår\r\nekonomi och näringslivets konkurrenskraft och\r\nsom direkt drabbar arbetsmarknaden. Dessa\r\nsvårigheter gör också att de regionala obalanserna\r\noch problemen förstärks.</pre><pre>Vi står inför en situation på arbetsmarknaden som\r\när värre än den vi hade i slutet av 1970-talet och\r\nbörjan av 1980-talet. Ja, det sägs ju numera att man\r\nfår gå tillbaka till 1930-talet för att hitta något\r\nmotsvarande. I vissa kommuner i mitt hemlän är nu\r\narbetslösheten över 6 %, och\r\nungdomsarbetslösheten är långt värre.</pre><pre>För att klara denna svåra situation behövs\r\nåtgärder -- behoven har funnits där länge, något\r\nsom jag påpekat tidigare i denna kammare -- på\r\nbåde kort och lång sikt. På lång sikt är det ett\r\nabsolut måste att ge näringslivet förutsättningar att\r\nbli konkurrenskraftigt gentemot vår omvärld. Vi\r\nhar i dag en situation där stora delar av vår industri\r\nhar bekymmer.</pre><pre>Inom vissa delar av verkstadsindustrin, t.ex.\r\nbilindustrin, är det mycket bekymmersamt, inte\r\nbara för Volvo och Saab utan också för deras många\r\nunderleverantörer på olika orter i Västsverige.\r\nMen också många andra delar inom svensk industri\r\nhar det svårt, vilket gör att det nu måste vidtas\r\nmånga olika åtgärder för att förbättra situationen.</pre><pre>Den nya regeringen får därför nu ett mycket tufft\r\narbete med att ge vårt näringsliv den injektion som\r\nbehövs för att få fart igen. Det centrala målet måste\r\nnu vara att återvinna utvecklings- och\r\ntillväxtkraften i svensk ekonomi. Men det kommer\r\natt bli en lång och mödosam väg att gå.</pre><pre>Regeringsdeklarationen anger färdriktningen för\r\natt förändra och förbättra Sverige. Det behövs\r\nkonkurrensbefrämjande åtgärder, och det\r\nerfordras en satsning på och utbyggnad av eftersatt\r\ninfrastruktur. Det kommer att göras ökade\r\nsatsningar på utbildning och forskning. Det behövs\r\nockså ökade investeringar i ny teknik så att våra\r\nföretag kan utveckla och tillverka sina produkter i\r\nSverige.</pre><pre>En mycket väsentlig del i arbetet med att åter göra\r\nSverige till en ledande industrination blir\r\nsatsningen på småföretagen. Förmögenhetsskatten\r\npå arbetande kapital skall avskaffas, arvsskatten\r\nlindras, de sociala avgifterna på vinstandelar i\r\nföretag tas bort och regelverken för de mindre\r\nföretagen förenklas. Sedan kan tilläggas att\r\nlöntagarfonderna kommer att avskaffas. Det är en\r\nsymboliskt viktig handling.</pre><pre>Riskkapitalförsörjningen till småföretagen måste\r\nockså förbättras. Det planeras en omfattande\r\nutförsäljning av statliga företag för att sprida\r\nägandet. Frigjorda medel kan man sedan använda\r\ntill offensiva investeringar i infrastruktur.</pre><pre>Många småföretag finns i dag inom turistnäringen.\r\nDenna näring har som bekant sedan den nya\r\nturistmomsen infördes haft stora problem. Därför\r\när det nu viktigt att momsen på turism, hotell och\r\nrestauranger samt resor sänks. Kombinationen av\r\nsänkningen av turistmomsen med momsen på\r\ninrikes persontrafik och sänkningen av\r\narbetsgivaravgifterna i inlandet kommer\r\nförhoppningsvis att ge turistnäringen ny fart i vårt\r\nland.</pre><pre>Som jag tidigare nämnde finns satsningen på\r\ninfrastruktur med i regeringsförklaringen. Denna\r\nsatsning kommer att bli synnerligen angelägen när\r\ndet gäller att förbättra förutsättningarna för\r\nnäringslivet i hela Sverige. I mitt hemlän\r\nVärmland, som på många andra platser i vårt land,\r\nfinns det ett stort behov av investeringar i vägar,\r\njärnvägar, flyg och utbildning.</pre><pre>De medel som satsas i Värmland under den\r\nsocialdemokratiska regeringen har varit alltför\r\nsmå. Detta har gjort att det finns en stor\r\neftersläpning på nödvändiga investeringar.</pre><pre>Strax före valet kom beskedet att E 18 mellan Hån\r\noch Riksgränsen skulle byggas om. Och detta är jag\r\ntacksam för. Vi har länge kämpat för att få bygga\r\nbort denna flaskhals. Det finns dock många andra\r\nvägar, t.ex. vägarna 45, 61 och 62 samt många\r\ngrusvägar, som måste få en genomgripande\r\nupprustning.</pre><pre>Likadant är det med järnvägen Stockholm--\r\nKarlstad--Olso. Där finns också stora behov av\r\ninvesteringar, liksom när det gäller en ny flygplats i\r\nVärmland. I den tid av arbetslöshet som vi nu\r\nupplever måste det vara riktigt med dessa\r\ninvesteringar, som direkt ger arbetstillfällen, men\r\nde skapar också underlag för bättre förutsättningar\r\ni framtiden.</pre><pre>Utöver vad jag nu har angivit kommer på kort sikt\r\nhela arsenalen av övriga arbetsmarknadspolitiska\r\nåtgärder att behövas för att man skall komma till\r\nrätta med dagens arbetslöshet.</pre><pre>Herr talman! Jag vill också säga några ord om vårt\r\njordbruk, som befinner sig i en omställningsperiod,\r\nvilken har skapat stort misstroende inom näringen.\r\nÄven här gäller det att skapa förutsättningar för en\r\nframtida stark näring i hela landet. Vårriksdagens\r\nändringar till det sämre av 1990 års\r\nlivsmedelspolitiska beslut gör att många känner en\r\nstark oro för framtiden. Därför är det bra att denna\r\nfråga tas upp i den nya regeringens deklaration.</pre><pre>Det kommer nu att tillsättas en särskild\r\nkommission som skall följa arbetet med\r\njordbrukets omställning. Om vi vill bevara ett\r\nsvenskt jordbruk och slå vakt om ett öppet och\r\nlevande kulturlandskap, måste vi också ge\r\nekonomiska förutsättningar för detta.</pre><pre>När det gäller jordbruket i norra Sverige sades det\r\ni beslutet från 1990 att lönsamheten ej skulle\r\nförsämras i någon nämnvärd omfattning. Trots\r\ndetta har lönsamheten försämrats högst avsevärt.\r\nDärför är det viktigt att den grupp som skall se över\r\nstödet till jordbruket i norra Sverige snabbt\r\nkommer med ett positivt förslag som ger näringen\r\nframtidstro.</pre><pre>Anf. 81 MAGNUS PERSSON (s) replik:</pre><pre>Herr talman! Som ledamot av en borgerlig\r\nregeringskonstellation är nu Kjell Ericsson en av\r\ndem som skall påverka och se till att jobben skapas\r\ndär de bäst behövs. Det var egentligen inte någon\r\nanklagelse som jag kom med. Vi har dock haft en\r\nhygglig arbetsmarknadssituation totalt sett i\r\nVärmland under de senaste 6--8 åren. Jag har varit\r\nmed så länge att jag har upplevt en fördubblad\r\narbetslöshet jämfört med den som vi i dag har --\r\ndetta under skilda regeringar med olika\r\nkonstellationer.</pre><pre>Kjell Ericsson sade att regeringen har en tung och\r\nmödosam väg att vandra. Det är klart, men de\r\nförsta stapplande stegen kan nu börja tas. Det är\r\nvad folk ute i bygderna förväntar sig.</pre><pre>Jag har inte varit nöjd med resursfördelningen i alla\r\nlägen. Men framtiden får väl utvisa om det är den\r\ntidigare socialdemokratiska regeringen som har\r\nsatsat mest eller om den nyvalda borgerliga\r\nregeringen kommer att satsa mer. Detta kan vi ju\r\nträta om i ett senare skede när vi har fått ytterligare\r\nbevis.</pre><pre>Min rekommendation till Kjell Ericsson och till\r\nmina kolleger på Värmlandsbänken är: Gå till era\r\npartiers regeringsföreträdare, främst till\r\nindustriministern och arbetsmarknadsministern,\r\noch se till att det så långt möjligt skapas jobb i våra\r\nhemlän. Det är Värmland och skogslänen som i dag\r\när mest utsatta. Där är det 35 000 personer som går\r\nutan jobb.</pre><pre>Anf. 82 KJELL ERICSSON (c) replik:</pre><pre>Herr talman! Magnus Persson sade att\r\nsysselsättningen i Värmland har varit god under de\r\nsenaste åren. Så har situationen egentligen varit\r\nunder många år i hela vårt land.</pre><pre>Devalveringseffekten bidrog också till att skapa\r\narbetstillfällen. Samtidigt skedde det en\r\neftersläpning av nödvändiga investeringar. Denna\r\nförsummelse gör att man nu ligger efter på många\r\nolika områden. Detta slår dubbelt hårt, inte minst\r\nmot bilindustrin. Där behövs det nya investeringar\r\nför att man skall kunna producera nya delar till\r\nt.ex. Volvo och Saab. I dag klarar man inte\r\nkonkurrensen med utlandet. Här måste det till en\r\nutveckling av ny teknik som kan vara till hjälp för\r\nbilindustrin att bli konkurrenskraftig, även i\r\nSverige.</pre><pre>Tidigare i dag kunde vi lyssna till\r\narbetsmarknadsministern. Han lade fram ett paket,\r\ndär han presenterade olika åtgärder som behöver\r\nvidtas, inte minst när det gäller inlandet, såsom\r\nsatsningar på infrastruktur, på vägar, järnvägar,\r\nutbildning och också på den högre utbildningen ute\r\ni regionerna. Allt detta är viktiga åtgärder som den\r\nnya regeringen har tagit upp i sin\r\nregeringsdeklaration och som jag och andra\r\nkommer att arbeta för.</pre><pre></pre><pre>Anf. 83 AXEL ANDERSSON (s):</pre><pre>Herr talman! På arbetsmarknads- och\r\nregionalpolitikens områden har vi varken råd eller\r\ntid med en politisk smekmånad. Dag för dag ökar\r\narbetslösheten i skogslänen och närmar sig snabbt\r\ntvåsiffriga procenttal. Ansvaret vilar tungt på den\r\nnye arbetsmarknadsministern och den nya\r\nregeringen.</pre><pre>Ett paket har utlovats, men ingenting har sagts om\r\ninnehåll och omfattning. I den omfattande\r\nregeringsdeklarationen inleds det lilla\r\nregionalpolitiska avsnittet med en kort men mycket\r\nförpliktande mening: ''Hela Sverige skall leva''.\r\nDet är bra, men hur tänker regringen gå till väga?</pre><pre>Herr talman! I Gävleborgs län behövs stora\r\ninfrastrukturella satsningar. Projekten är klara, och\r\ndet som fattas är beslut av den nya regeringen om\r\nigångsättning.</pre><pre>Det behövs förbättringar av E 4 mellan Söderhamn\r\noch Hudiksvall, snabbtåg Stockholm--Sundsvall,\r\nupprustning av norra stambanan genom länet samt\r\nsist men inte minst: en nödvändig förstärkning av\r\nhögskolan i Gävle-Sandviken, och det står högst\r\nupp på vår dagordning.</pre><pre>Herr talman! Hur skall en regering med stora\r\nskattesänkningar för främst kapital- och\r\nförmögenhetsägare som övergripande mål kunna\r\nställa upp med tillräckliga resurser? Och finns den\r\npolitiska viljan utöver arbetsmarknadsministerns\r\nvilja? Han måste ju ha den övriga regeringen med\r\nsig. Hur skall den i oppositionsställning så vältalige\r\noch engagerade glesbygdsförespråkaren Börje\r\nHörnlund få med sig sin marknadsinriktade\r\nregeringschef på nödvändiga regionalpolitiska\r\ninsatser i skogslänen?</pre><pre>Herr talman! Frågorna är många, men svaren lär\r\nnog dröja. Under tiden sprider sig oron och\r\nmisstron bland folket i allmänhet och i skogslänen i\r\nsynnerhet. Vi socialdemokrater kräver aktiva,\r\nkraftfulla åtgärder, nu.</pre><pre>Nödvändiga strukturella investeringar i de statliga\r\nföretag som i stor utsträckning dominerar\r\nskogslänens arbetsmarknad måste genomföras. Vi\r\nsäger nej till den omfattande utförsäljning av\r\nstatliga företag som regeringen aviserat -- det löser\r\ninga långsiktiga problem i skogslänen. Vi säger ja\r\ntill en ökad vidareförädling inom basnäringarna\r\noch ja till omedelbara, nödvändiga\r\ninfrastruktursatsningar i skoglänen.</pre><pre>Herr talman! I det borgerliga regeringsunderlaget i\r\ndenna kammare ingår mina kolleger på\r\nlänsbänken: Rolf Dahlberg (m), Hans Lindblad\r\n(fp), Karin Starrin (c) och Pontus Wiklund (kds).\r\nNär jag tittar ut över den nu nästan tomma\r\nGävleborgsbänken, kan jag konstatera att inte\r\nnågon av mina borgerliga kolleger anser det vara\r\nintressant att närvara i kammaren eller att delta\r\nunder den regionalpolitiska debatten. Jag vill ändå\r\nvia protokollet ställa några frågor till mina kolleger:</pre><pre>Hur ställer ni er till regeringens aviserade förslag att\r\nslopa den nuvarande skatteutjämningen mellan\r\nrika och fattiga kommuner utan att man har\r\nredovisat vad man tänker sig i stället? Vad har ni att\r\nsäga om förslaget om en högsta tillåtna\r\nkommunalskatt på 30 kr./skattekrona? Stödjer ni\r\ndessa förslag? Om svaret är ja, betyder det att ni\r\nmedvetet ställer upp på en påtvingad social\r\nnedrustning i samtliga Gävleborgs tio kommuner\r\noch i vårt landsting. Är skattesänkningar viktigare\r\nockså för er än en rättvist fördelad och bra välfärd\r\nför de människor som lever och bor i Gävleborgs\r\nlän?</pre><pre>Herr talman! Vi socialdemokrater kommer med all\r\nkraft att motarbeta alla försök att försämra\r\nförutsättningarna för människor att leva och bo i\r\nskogslänen.</pre><pre>Solidaritet mellan olika delar av vårt land, en rättvis\r\nfördelningspolitik och en regering som utvecklar\r\nförutsättningar och inte avvecklar dem behövs om\r\nhela Sverige skall leva.</pre><pre>Anf. 84 STIG BERTILSSON (m):</pre><pre>Herr talman! I det regionalpolitiska avsnittet av\r\nden här debatten vill jag med anledning av de\r\nsenaste dagarnas händelser i Fyrstad belysa\r\nsituationen för flyget i Fyrstadsregionen, dvs. i\r\nVänersborg, Trollhättan, Uddevalla och Lysekil.</pre><pre>Flyget har under många år haft stor betydelse för\r\nnäringslivets utveckling i fyrstad. Snabba in- och\r\nutrikestransporter har blivit allt viktigare\r\nförutsättningar för olika verksamheter.</pre><pre>Betydelsen av goda kommunikationer har också\r\nspeglat sig i resandeströmmen från Trollhättan-\r\nVänersborgs flygplats, som regionens flygplats\r\nheter. Under 80-talet har antalet resande ökat från\r\nnågot 10 000-tal vid decenniets början till ca\r\n160 000 resenärer under 1990.</pre><pre>Trollhättan--Vänersborg har blivit flygplats inte\r\nbara för Fyrstad utan också för delar av Bohuslän,\r\nDalsland och Västergötland. Exempelvis har\r\nglesbygden i Dalsland genom flygplatsen knutits till\r\nacceptabla förbindelser med resten av landet. Det\r\när ingen överdrift att påstå att spridningseffekten\r\nför flyget är god till Dalsland och stora delar av\r\nBohuslän.</pre><pre>Av kända skäl, herr talman, har flygverksamheten\r\ni år minskat i landet. Detta gäller också för Fyrstads\r\nflygplats, som fått vidkännas en nedgång med\r\nomkring 20--25 %.</pre><pre>Detta har skett i en tid när det konsortium med\r\nberörda kommuner som driver flygplatsen har haft\r\nuppgiften att undersöka förutsättningarna för\r\nbyggnation av en ny flygplats i regionen. Den\r\nnuvarande flygplatsen är nämligen otillräcklig och\r\nutgör ett provisorium. Den har även betydande\r\nmiljömässiga brister.</pre><pre>Flygplatsfrågan har naturligtvis lokalt varit en stor\r\nfråga i valet. Resultatet av de populistiska\r\nströmningar som fått fotfäste i partierna har lett till\r\natt flygplatsbolaget häromdagen beslutat att\r\nskrinlägga alla planer på en ny flygplats. Skrämda\r\nav en högröstad opinion har de som för inte så länge\r\nsedan var ense om att en ny flygplats inom\r\növerskådlig framtid är nödvändig för regionen och\r\ndess näringsliv nu förmåtts att helt avsluta allt\r\narbete på en ny flygplats.</pre><pre>Jag förstår att man, i en tid när antalet flygresenärer\r\nminskar, inte går ut och fullföljer byggandet av en\r\nny kostnadskrävande flygplats. Jag kan emellertid\r\ninte förstå hur man helt plötsligt kan tänka så\r\nkortsiktigt att man inte mer funderar över vad som\r\npå sikt kommer att hända i regionen. Det finns\r\nanledning att befara att man med det beslut som nu\r\nhar fattats har gjort regionen en stor otjänst.</pre><pre>Herr talman! I Fyrstadsregionen med omland bor\r\nflera hundratusen människor. Det är ingen\r\növerdrift att påstå att flyget har varit av stor\r\nbetydelse för regionens utveckling. Ändå är det\r\nlångt kvar innan flyget i Fyrstad når samma nivåer\r\nsom i jämnstora befolkningskoncentrationer, t.ex.\r\ni Karlstads- och Jönköpingsområdet. Där är flyget\r\nbetydligt större än vad det är i Fyrstad. När Fyrstad\r\nnu, trots det jämförelsevis låga antalet\r\nflygresenärer, tycks stå inför betydande\r\ninskränkningar i verksamheten, är jag övertygad\r\nom att det kommer att innebära betydande\r\nsvårigheter för den här regionens utveckling. Som\r\njag ser det finns det anledning att hysa stor oro för\r\nhur bl.a. näringslivet och den nya statliga\r\nhögskolan i området kommer att utvecklas under\r\nde närmaste åren.</pre><pre>Eftersom Fyrstads flygplats är en kommunalt\r\ndriven flygplats så är den i dag i första hand inte en\r\nstatlig angelägenhet. Det torde emellertid vara en\r\nalldeles uppenbar risk för att Fyrstad som helhet i\r\nökad grad blir en angelägenhet för Sveriges riksdag\r\noch regering. Tillväxten i regionen är för\r\nnärvarande svag och arbetslösheten har, som en\r\nföljd av den förda politiken i vårt land ökat\r\nmarkant. Regionen är också mycket beroende av\r\nett fåtal stora industriföretag.</pre><pre>Med det här, herr talman, har jag velat fästa\r\nriksdagens uppmärksamhet på hur kortsiktiga\r\nförändringar i antalet flygresenärer kan få\r\nbetydande konsekvenser för ett arbete med en\r\nflygplats som faktiskt bedrivits långsiktigt. Det är\r\nmin förhoppning att de kommunala företrädarna i\r\nFyrstad åtminstone som ett minimum fortsätter att\r\npå utredningsnivå arbeta vidare med en ny\r\nkapacitetsstark flygplats för regionen. Sannolikt\r\nblir det då också en angelägenhet som staten och\r\nandra intressen måste engagera sig i. Med detta vill\r\njag ha sagt att det just i dag inte är läge för att\r\nfullfölja byggandet av en ny flygplats. Däremot\r\nmåste beredskapen finnas för att en ny flygplats\r\nskall kunna anläggas när behov finns\r\ndokumenterade. Ingen skall bli förvånad om det\r\nvisar sig att en sådan flygplats måste stå klar och\r\nanvändbar före 90-talets slut om inte regionen skall\r\nhalka efter. Eftersom planerings- och\r\ngenomförandetiden för en flygplats kan sträcka sin\r\nupp emot tio år, är risken stor för att Fyrstad, i och\r\nmed de beslut som nu har fattats, har tillfogats\r\nallvarlig skada för framtiden.</pre><pre>Som det nu ser ut, herr talman, kommer inte\r\nkommunerna i regionen någon gång att klara den\r\nhär flygplatsfrågan. Jag vill därför förbereda\r\nriksdagen på att det kan komma att visa sig att\r\nflygplatsen i Fyrstad, som en del av det svenska\r\nflygnätet, så småningom blir en angelägenhet just\r\nför vår riksdag.</pre><pre>Anf. 85 RUNE EVENSSON (s):</pre><pre>Herr talman! Framtidsutsikterna är dystra när det\r\ngäller sysselsättningen. Detta är en\r\nlandsomfattande företeelse. I den del av vårt land\r\nsom jag representerar, Norra Älvsborg, ser vi med\r\nstor oro på framtiden. Arbetslösheten ökar i alla\r\nkommuner och osäkerheten är stor beträffande\r\nframtidssatsningar i företagen.</pre><pre>Regeringsskiftet har inte precis bidragit till ökad\r\noptimism på detta område. Vilken politik kommer\r\nden nya regeringen att bedriva på dessa viktiga\r\nområden?</pre><pre>Vad avser bostadsbyggandet har regeringen gett\r\nbesked. Räntelånesystemet skall inte införas. Detta\r\nbesked har nu lamslagit bostadsbyggandet.\r\nHusfabrikanterna hotar med byggstopp. Hur skall\r\nregeringen kunna leva upp till\r\nregeringsdeklarationen ''Bra bostäder till en rimlig\r\nkostnad''.</pre><pre>Alternativet är då ökande subventioner, något som\r\nregeringen har sagt sig inte vara anhängare av.\r\nFöljden blir kraftigt ökade hyror främst i\r\nnyproduktion. Då kommer de boende att få\r\nuppleva vad regeringen menar med ''rimlig\r\nkostnad''. Spekulationerna är redan i full gång.\r\nStannar ökningen vid 1 000 kr. i månaden eller blir\r\ndet mera? Denna oklarhet kommer framöver, men\r\nfrämst nu i vinter, att drabba byggindustrin hårt.</pre><pre>Enligt beslutet om räntelån som skulle ha införts\r\n1992 skulle i finansieringshänseende reparationer\r\nsamt om- och tillbyggnad, de s.k. ROT-arbetena,\r\nlikställas med nybyggnation. Det skulle sätta i gång\r\nROT-verksamheten igen, som genom höjda räntor\r\nhållits tillbaka tidigare. Om räntelånen nu inte\r\ninförs bör regeringen generellt släppa loss ROT-\r\nverksamheten. Det behövs för\r\nbyggsysselsättningen och underhållet av det\r\nbefintliga bostadsbeståndet. Bl.a. har\r\nbyggnadsarbetarna och hyresgästernas\r\norganisationer i Göteborg krävt detta. Tänk om,\r\nnär det gäller bostadsfinansieringen.</pre><pre>I vår del av Sverige har vi lagt fram ett program för\r\nutveckling av Norra Älvsborg. Detta program utgår\r\nfrån allas rätt till arbete, bostad, social service,\r\nutbildning och kultur. Regionalpolitiskt stöd är en\r\nnödvändighet för att uppnå dessa mål inom delar av\r\ndetta område, framför allt i Dalsland. Därför är vi\r\ntacksamma för att föregående riksmöte biföll en\r\nmotion, från oss socialdemokrater i valkretsen, om\r\natt norra Dalsland även i fortsättningen skall\r\ntillhöra stödområdet. Vi förutsätter nu att den\r\nborgerliga regeringen inte minskar det\r\nregionalpolitiska stödet.</pre><pre>Älvsborgs län är landets mest industrialiserade län.\r\nDärför är vi också känsliga för\r\nkonjunktursvängningar. Vårt område är också\r\nmycket beroende av bilindustrin, både i den direkta\r\ntillverkningen och av bilindustrins\r\nunderleverantörer. Även om Saab i Trollhättan nu\r\nefter en kraftig personalneddragning åter börjat\r\nrekrytera, inger beroendet av bilindustrin oro.\r\nSatsningar måste därför ske på förnyelse och\r\nutveckling mot ett allsidigare näringsliv.</pre><pre>Högskolan i Fyrstad måste utvecklas och satsning\r\nmåste ske på forskning. Det är viktigt att\r\nnäringslivets förnyelse möts med kraftfulla\r\nutbildningsresurser.</pre><pre>Försurningen i Västsverige inger också farhågor.\r\nMiljökraven måste vägas in i all\r\nverksamhetsplanering. Vi socialdemokrater har\r\nlänge drivit kravet att miljövårdsarbetet runt\r\nVänern bör samordnas bättre.</pre><pre>Järnvägen mellan Göteborg och Oslo bör självklart\r\nfölja befintlig sträckning. Dubbelspår bör byggas\r\ntill Mellerud. Tvärförbindelsen mellan Uddevalla\r\noch Herrljunga är viktig att bevara. Med den\r\nutveckling som tågtrafiken har fått på västra\r\nstambanan har argumenten för tågtrafiken\r\nbetydligt ökat.</pre><pre>Regeringen bör snarast ta ställning i fråga om\r\nNorge--Väner-länken och följa banverkets beslut.</pre><pre>Pendeltågstrafiken bör utvecklas så att sträckan\r\nGöteborg--Vänersborg på allvar prövas i detta\r\navseende samt, så att pendeltågen Göteborg--\r\nAlingsås utökas med turer till Vårgårda och\r\neventuellt till Herrljunga. Satsning på\r\ngodstransporter på järnväg bör intensifieras och\r\ngodsterminaler för detta också byggas.</pre><pre>Den dåliga vägstandarden är ett hinder för\r\nbygdernas utveckling. Företag tvekar att etablera\r\nsig i dessa områden, då de ofta är beroende av en\r\nbra vägstandard. Detta gäller framför allt Dalsland,\r\nmen också andra områden, exempelvis Herrljunga\r\nkommun, där företag upplever den dåliga\r\nvägstandarden som en allvarlig begränsning för\r\nframtida satsningar. Riksväg 45 med sin stora\r\ntrafikmängd bör snarast få status som Europaväg.\r\nTrafiken på Vänern och Göta älv bör utvecklas.\r\nLänsstyrelsen bör utreda och lägga fram förslag om\r\ndetta. Det är viktigt att de resurser som har avsetts\r\natt satsas på vägar, järnvägar och kollektivtrafik\r\ninte minskas.</pre><pre>Utvecklingen i Västsverige mot en ny länsindelning\r\nbör fortsätta. Dagens situation bör förändras.\r\nGöteborgsregionen, som är en enhet i många\r\nsammanhang, hämmas av att tre län ingår i denna.\r\nDetta kan tillfälligt lösas med projekt- och\r\nsamarbetsgrupper, men på sikt måste de\r\nadministrativa gränserna förändras.</pre><pre>Lerum och Ale kommuner som tillhör Älvsborgs\r\nlän ingår också i Göteborgsregionen. De ingår\r\nockså i Göteborgsregionens Kommunalförbund\r\nsom är ett samarbetsorgan för Göteborgsregionen.\r\nDetta samarbetsorgan arbetar med\r\nkommunövergripande frågor, bl.a.\r\nplaneringsfrågor. Nyligen antogs i detta förbund ett\r\nprogram som kallas ''Den go'a regionen''. Detta är\r\nen ambitiös vision om framtiden.\r\nKommunalförbundets uppgifter borde kunna öka i\r\nframtiden. För att detta skall bli möjligt måste\r\nstyrelserepresentationen ändras. Ett\r\nsamarbetsorgan för elva kommuner kan aldrig bli\r\ntrovärdigt om en kommun ensam tillåts dominera\r\növer tio andra.</pre><pre>I detta anförande instämde Ingvar Johnsson, Britt\r\nBohlin och Lena Klevenås (alla s).</pre><pre>Anf. 86 EVA JOHANSSON (s)</pre><pre>Herr talman! När socialdemokraterna utformar sin\r\npolitik sker det med utgångspunkt i att alla\r\nmänniskor, inte bara några, skall ha del av den\r\ngrundläggande trygghet det innebär att ha t.ex.\r\narbete, bra bostad, utbildning och vård och omsorg\r\nnär det behövs.</pre><pre>Stockholmsregionen är kanske den mest\r\nsegregerade i hela vårt land. Här är de\r\nkommersiella krafterna starkare än på något annat\r\nhåll. Och vi kan konstatera att de politiska\r\nföreträdarna för dessa krafter efter valet har skaffat\r\nsig ett nära nog totalt grepp också över den sektor\r\nsom är vår gemensamma och är demokratiskt styrd.\r\nDet innebär stora risker för ökade klyftor och\r\ndärmed ökade risker för konflikter människor\r\nemellan.</pre><pre>Jag skall ta upp några exempel på sådana beslut\r\nsom vi tycker att riksdagen bör fatta för att\r\nstorstaden skall bli bra att leva i för alla, inte bara\r\nför några. Många tidigare talare har i dag talat om\r\nvikten av att människor har arbete, och det gäller\r\nnaturligtvis även storstadsregionernas befolkning.\r\nJag skall ta upp ett par andra områden som också\r\när viktiga för ett bra liv.</pre><pre>Det måste byggas fler bostäder. I alla kommuner\r\nfinns köer -- köer av unga, av flyktingar, av dem\r\nsom vill skiljas och av alla andra som vill ha en\r\nannan bostad än den de har.</pre><pre>Gemensamt för många av dessa människor är att de\r\ninte har råd att köpa de bostäder som bjuds ut på\r\nmarknaden i dag. De söker en vanlig hyreslägenhet\r\nmed en rimlig hyra. Det är det enda de kan klara\r\nav. Att, som regeringen föreslår, i det läget dra ner\r\nstödet till byggandet och boendet får två omdelbara\r\neffekter. Det blir stopp för byggandet. Och det blir\r\nomöjligt för människor med vanliga inkomster att\r\nefterfråga en lägenhet. Visst kortas köerna på det\r\nviset, men bostadsbristen försvinner inte.</pre><pre>Att bygga och förvalta bostäder är en långsiktig\r\nverksamhet, och därför behöver andra intressen är\r\nde kortsiktiga vinstintressena vara vägledande. En\r\nbra bostad är en social rättighet. Därför får\r\nbostäder aldrig bli i första hand handelsvaror.</pre><pre>Av den anledningen tycker vi i vårt län att\r\nriksdagen så småningom bör avvisa regeringens\r\naviserade förslag om att riva upp den reformering\r\nav bostadsstödet som vi fattade beslut om i våras, i\r\nvart fall så länge varken kommunerna eller andra\r\nintressenter på den här marknaden kan få besked\r\nom vad som skall komma i stället. Riksdagen bör\r\ndessutom avvisa alla försök att införa\r\nmarknadshyror, även om de skulle maskeras med\r\nandra namn. På det sättet skulle riksdagen redan i\r\nhöst kunna vara med och påverka vardagen i positiv\r\nriktning för människorna i Sveriges mest\r\nsegregerade region.</pre><pre>Den gemensamma sektorn spelar en stor roll i hela\r\nSverige, så också i storstadsregionen. Dess främsta\r\nuppgift är naturligtvis att se till att alla människor,\r\ninte bara några, får del av det som vi tycker är en\r\nviktig och grundläggande bastrygghet.</pre><pre>Men den offentliga sektorn är också en viktig del av\r\narbetsmarknaden. Många människor har faktiskt\r\nvalt att arbeta där, inte i avsaknad av valfrihet utan\r\ndärför att de trivs med att arbeta för alla\r\nmänniskors bästa.</pre><pre>Visst skall vi pröva olika former för produktion\r\nav vård och omsorg. Vi skall öka brukarnas\r\ninflytande och deras valfrihet, men vi skall göra det\r\nmed mycket stor aktsamhet om både personalen\r\noch fördelningspolitiken. Och vi skall veta att den\r\noffentliga sektorn faktiskt har ett annat uppdrag än\r\nprivata företag. Därför hjälper inte alltid den\r\nmedicin som anvisas när man skall lösa uppgifter i\r\nprivata företag när det gäller att lösa uppgifter i den\r\noffentliga sektorn. Den borgerliga regeringen har\r\nju bestämt sig för att skära bort 10--15 miljarder\r\nfrån den offentliga sektorn utan att ange var de\r\nskall tas. Därför kan man inte heller nu diskutera\r\nvilka effekter denna politik kan få. Förmodligen\r\nhar denna diskussion inte förts i regeringen. I så fall\r\nskulle detta ju ha redovisats. Men detta verkar\r\npanikartat, och det skapar stor otrygghet och oro,\r\nbåde bland dem som är beroende av att skola och\r\ndagis fungerar och att bussen och pendeltåget\r\nkommer och bland dem vilkas arbete är att se till att\r\ndetta fungerar.</pre><pre>Därför bör riksdagen avvisa de förslag som så\r\nsmåningom kommer från regeringen om att\r\nförändra den offentliga sektorn på ett sätt som\r\ninnebär att tryggheten försämras, om motivet inte\r\när något annat än att sänka skatter för företag,\r\nkapitalägare och högavlönade. Dessa förslag skall\r\navvisas oavsett i vilka kläder de än kläs.</pre><pre>På liknande sätt kan man granska andra viktiga\r\nsamhällsområden och komma fram till samma\r\nslutsatser. Det gäller miljön, arbetet och trafiken,\r\nsom tidigare har tagits upp i debatten.</pre><pre>Herr talman! Riksdagen kan således på område\r\nefter område välja mellan att endera öka klyftorna\r\nmänniskor emellan eller minska den.</pre><pre>Den regeringsförklaring som vi har fått gör mig\r\norolig. I den kan man på punkt efter punkt se att\r\nregeringen vill låta penningen i stället för behoven\r\navgöra välfärdens fördelning. Detta skulle skapa\r\nökade klyftor mellan människor, inte minst i en\r\nstorstadsregion som är mycket rik och som kan\r\nerbjuda mycket men som också så obönhörligt slår\r\nut den som inte är stark nog att klara sig själv. Detta\r\nleder till konflikter.</pre><pre>Vill man värna gemenskapen och\r\nsammanhållningen måste man i stället arbeta för att\r\nminska klyftorna och öka tryggheten. Trygga\r\nmänniskor som känner tillhörighet och gemenskap\r\nblir inte rasister. Trygga människor som känner sig\r\nrespekterade och tillåts bidra med sitt sticker inte\r\nut taggarna mot omvärlden. Därför handlar de\r\nnärmaste månadernas vägval om något mycket mer\r\nän några hundratals miljoner till den ena eller andra\r\nverksamheten. Det handlar om vilket slags\r\nsamhällsklimat vi vill bidra till.</pre><pre></pre><pre>Anf. 87 WIDAR ANDERSSON (s):</pre><pre>Herr talman! I regeringsförklaringen slår Carl\r\nBildt fast att kollektivismen numera är död. Jag kan\r\nse honom framför mig. Han kanske står framför\r\nspegeln och smakar på orden -- eftersom de har litet\r\nav historiens vingslag över sig -- att vi medborgare\r\nskall veta att kollektivismen är död.</pre><pre>Egentligen är det ju lika tokigt som när\r\nsektvänstern under sin stora period försökte slå fast\r\natt individualismens tid var slut och att det bara var\r\ndet kollektiva som gällde.</pre><pre>Det är ett väldigt definitivt språk man använder,\r\noch det är dessutom felaktigt. Regeringsbildaren\r\nCarl Bildt vill ju dessutom föra in oss i det mycket\r\nstora och reglerade kollektivet EG, och detta i\r\nsamma stund som det slås fast att kollektivismens\r\ntid är slut.</pre><pre>Jag tror helt enkelt att hans ansträngningar att leva\r\nupp till rollen som ideologisk ledare för\r\nborgerligheten har fört ut honom på hal is.</pre><pre>Som jag ser det ändras och förnyas de kollektiva\r\nmöjligheterna och formerna hela tiden. Det är en\r\nförnyelse som vi socialdemokrater också aktivt\r\ndeltar i.</pre><pre>Jag för min del är övertygad om att det på många\r\nområden där vi har nått långt i välfärdsarbetet är\r\nfullt möjligt att ge medborgarna oerhört mycket\r\nstörre valfrihet och frihet över huvud taget. Men\r\nbeträffande EG, miljöområdet, det gemensamma\r\nansvaret för betalningen av välfärden och en del\r\nandra områden är det kollektivet som gäller.</pre><pre>I mitt anförande vill jag framför allt redovisa min\r\nsyn på förnyelsen av en mycket viktig del av den\r\noffentliga sektorn, nämligen de olika regionala\r\nkollektiven -- eller framväxten av nya politiska\r\nregioner i Sverige.</pre><pre>Jag vet att det här i riksdagen pågår i varje fall två\r\nutredningar, och i och utanför detta hus pågår\r\ndessutom en debatt om hur både den statliga\r\nstyrningen och medborgarnas folkvalda parlament\r\nframöver skall se ut. Jag anser att det här är en\r\nmycket viktig demokratisk fråga, och jag tror att\r\nden kommer att få stor regionalpolitisk betydelse.</pre><pre>Av produktivitetsdelegationens senaste\r\nexpertrapport, nr 9, ''Infrastruktur och\r\nproduktivitet'', framgår att EG-kommissionen har\r\ndelat in EG i ungefär 70 regioner. OECD och\r\nstatistiska centralbyrån har sedan arbetat in ett\r\nantal svenska regioner i detta, och här är Sverige\r\nindelat i sex olika regioner. Alla våra sex regioner\r\nligger så att säga på den övre tredjedelen\r\nbeträffande de 70 EG-regionerna. Den region som\r\njag själv representerar, mellersta Sverige -- enligt\r\nEG-kommissinens sätt att se det hela -- ligger på\r\n25:e plats i EG.</pre><pre>Men med tanke på EGs fria marknad kommer\r\nkonkurrensen att slå hårt mot våra regioner. En fri\r\nmarknad här kommer att innebära att vi på allvar,\r\noch fortare än som hittills har varit fallet, måste se\r\ntill att vi får en annan typ av regionala parlament\r\noch en annan regional förvaltning.</pre><pre>Kommunernas frihet kommer att öka. Man får\r\nkanske litet mindre statsbidrag. Men avregleringen\r\ninnebär att friheten att söka lokala individuella\r\nlösningar som bäst passar medborgarna kommer att\r\nöka oerhört mycket.</pre><pre>Länen och landstingen, som dessa i dag är indelade,\r\nanser jag är för små. Vi behöver regionala\r\nparlament och förvaltningar som är\r\nhandlingskraftiga och som kan samarbeta inte\r\nminst när det gäller utbildningsfrågor, sjukvård och\r\ninfrastrukturen i övrigt, och då särskilt beträffande\r\nnäringspolitiken.</pre><pre>Jag tror inte att vi kan vänta på den här nya formen\r\nav parlament och regionala förvaltningar tills vi har\r\nkommit en bit in på 2000-talet, som tidigare har\r\nsagts här i kammaren, för då kommer många län\r\noch landsting att råka i luven på varandra. Det blir\r\nså, som en talare här tidigare sade, att man inte ens\r\nlyckas komma överens om byggandet av en\r\nflygplats, trots att en väldigt stor andel av\r\nmedborgarna vill ha en sådan. Det krävs alltså\r\nhandlingskraftiga regionala parlament, för\r\nmedborgarnas bästa.</pre><pre>Herr talman, ledamöter! Kollektivismen är således\r\ninte död. Men den behöver ständigt förnyas och\r\nförbättras. Enligt min åsikt utgör en skyndsam\r\nframväxt av regionala parlament och förvaltningar\r\nen viktig del av sådant en förnyelse. Tack!</pre><pre>Näringspolitik -- Allmänt</pre><pre>Anf. 88 ANITA GRADIN (s):</pre><pre>Herr talman! Den socialdemokratiska\r\nnäringspolitiken finns redovisad i de\r\nnäringspolitiska propositionerna från mars 1990\r\noch februari 1991.</pre><pre>Det finns i dag mer än en halv miljon företag i\r\nSverige. 99,8 % av dessa är småföretag, dvs.\r\nföretag som har mindre än 200 anställda. En\r\nökande andel -- ca 50 % -- av företagen är\r\nverksamma inom tjänstesektorn.</pre><pre>Nyföretagandet ökar.</pre><pre>Den höga nyetableringsfrekvensen visar att Sverige\r\nredan är ett bra land att driva företag i. Ett\r\nomfattande nyetablerande är en förutsättning för\r\ndynamiken i vårt näringsliv.</pre><pre>Det som redovisas i den borgerliga\r\nregeringsförklaringen om en pågående snabb\r\nutslagning av företag och om starkt minskande\r\ninvesteringar är alltså inte sant. Den renässans för\r\nsmå- och nyföretagandet som anmäls av de\r\nborgerliga partierna har redan inträffat.</pre><pre>Det är viktigt för de svenska företagen att\r\ninflationen minskar och att kostnadsutvecklingen\r\nhejdas. Då gynnas sysselsättningen och välfärden.\r\nDen socialdemokratiska regeringen förde en stabil\r\nekonomisk politik, som bl.a. syftade till full\r\nsysselsättning, ökad tillväxt, stabila priser och\r\nbalans i affärerna med omvärlden.</pre><pre>Beslutet att knyta den svenska kronan till EG-\r\nvalutan ECU tar bort växelkursriskerna vid handel\r\nmed Europa och har också gett lägre räntor, vilket\r\nbl.a. resulterat i minskande investeringskostnader\r\nför företagen.</pre><pre>För svensk socialdemokrati är det naturligt att\r\nvärna om vårt välfärdssamhälle och att utveckla\r\ndetta för att kunna möta nya behov. Lika litet som\r\nvi kan acceptera att Sveriges anslutning till EG\r\ninnebär en anslutning på kapitalets och\r\nkapitalägarnas villkor kan vi acceptera att det\r\nsvenska välfärdssamhället utformas med\r\nutgångspunkt i företagarnas och kapitalägarnas\r\nbehov. Välfärdssamhället skall formas så, att det\r\nomfattar hela folket och bärs solidariskt av alla i\r\nförhållande till förmåga och kraft. Det innebär att\r\nvi inte kan ställa upp på de omfattande förslag till\r\nskattesänkningar för företagen som den borgerliga\r\nregeringen nu signalerar.</pre><pre>När socialdemokraterna tog över regeringsansvaret\r\n1982 befann sig den statliga företagssektorn i ett\r\nbedrövligt skick. Under 80-talet har den statliga\r\nföretagsgruppen utvecklats till en välskött och i allt\r\nväsentligt konkurrenskraftig företagsgrupp. Detta\r\när resultatet av ett mödosamt strukturarbete, där\r\nomsorgen om en företagsmässigt sund utveckling\r\nfunnits i förgrunden.</pre><pre>Den socialdemokratiska regeringen medverkade\r\ntill att ta ansvar för att de statliga företagens\r\nkapitalbehov tillgodosågs för motiverade\r\ninvesteringar och ibland också till att finna nya\r\nägar- och företagsstrukturer tillsammans med\r\nandra. Som exempel kan nämnas internationellt\r\nkonkurrenskraftiga läkemedels- och\r\nlivsmedelsföretag inom Procordia.</pre><pre>Självfallet har den statliga industrin -- liksom den\r\nprivata -- problem. Lågkonjunkturen slår hårt mot\r\nbl.a. basindustrin, där staten har ett tungt\r\nägaransvar. Flera av företagen är verksamma inom\r\nbranscher där marknaden stagnerat eller krymper\r\noch där det behövs strukturella förändringar i\r\nsamarbete med andra företag och ägare.</pre><pre>De statliga företagen har närmare 300 000\r\nanställda. Detta kräver givetvis att staten som ägare\r\nuppfyller de krav som man har anledning att ställa\r\npå en ansvarskännande ägare. Vi socialdemokrater\r\nvar beredda att ta detta ansvar -- ett ansvar som\r\nskulle innebära arbete för förnyelse och utveckling\r\nav statliga företag samt strävan efter\r\nändamålsenliga och bärkraftiga företagsstrukturer\r\ninom den statliga sektorn.</pre><pre>De borgerliga partierna vill nu ansvarslöst sälja ut\r\nde statliga företagen. I valrörelsen sade man sig\r\nvilja sälja för den bestämda summan 10 miljarder\r\nkronor per år. För att klara det kommer man att\r\ntvingas sälja företagen med betydande rabatter,\r\neftersom kapitalmarknaden enligt uppgift inte\r\nkommer att kunna ställa upp med så mycket\r\npengar. Den statliga egendomen skulle då slumpas\r\nut enbart för några stolliga principers skull --\r\nframför allt hos den s.k. högeralliansen,\r\nunderstödd av regeringskollegan\r\nkristdemokraterna och dem på högerkanten, dvs.\r\nnydemokrati.</pre><pre>För oss socialdemokrater är det inget fel i att vare\r\nsig utveckla och förnya statliga verk och företag\r\neller sälja statliga företag. Sådana åtgärder måste\r\nvidtas utifrån en väl genomtänkt planering och på\r\naffärsmässiga grunder -- inte som ett politiskt jippo.</pre><pre>Det senaste exemplet med statliga ASSI i Kalix\r\nvisar tydligt att regeringshögern inte har något som\r\nhelst seriöst intresse för statligt ägda företag och de\r\nmånga människor som kommer att drabbas av den\r\navviserade nedläggningen.</pre><pre>Avslutningsvis en reflexion. En utförsäljning av\r\nden omfattning som den borgerliga regeringen\r\naviserar måste under alla förhållanden involvera\r\nockså utländska kapitalägare. Utländskt kapital är\r\ni sig ingen nackdel. Även vi välkomnar utländska\r\ninvesterare i Sverige. Ett sådant kapital kommer till\r\nstor del från utländska pensionsinstitut, offentliga\r\noch privata. Detta ser de borgerliga partierna inte\r\nsom något hinder. Men när vi socialdemokrater\r\nville ge svenska pensionsfonder samma möjligheter\r\natt placera medel i aktier och liknande värdepapper\r\npåstod man från borgerligt håll att Sverige skulle\r\ndrabbas av den värsta socialiseringsvågen någonsin.</pre><pre>Logiken imponerar inte!</pre><pre>Anf. 89 BENGT DALSTRÖM (nyd):</pre><pre>Herr talman! Sveriges 360 000 småföretagare\r\nsvarar för ca 60 % av alla anställda i privata företag.\r\nDet belyser betydelsen av småföretagens roll för\r\nsysselsättningen och i den ekonomiska politiken.</pre><pre>I regeringsförklaringen betonas också behovet av\r\nåtgärder för att med småföretagens hjälp få fart på\r\nSverige. Med anknytning till denna del i\r\nregeringsförklaringen vill jag här föra fram några\r\nidéer och förslag kring en viktig del i det paket av\r\nåtgärder som onekligen behövs och som kan främja\r\nsmåföretagsamheten här i landet.</pre><pre>För att stimulera och utveckla entreprenörandan i\r\nde mindre företagen är det viktigt att skapa det här\r\ngynnsammare ekonomiska klimatet. Inte minst\r\nviktigt är det att finna nya lösningar som ger\r\nföretagen en starkare kapitalbas och ett minskat\r\nberoende av främmande finansiering. Det gäller\r\ndärför bl.a. att lösa småföretagens behov av\r\nriskvilligt kapital. Här är några förslag och idéer till\r\nmöjliga åtgärder.</pre><pre>Tillåt företagen att samla på sig avsättningar från\r\nett vinstgivande år till den s.k.\r\nskatteutjämningsreserven upp till ett högre belopp\r\nän för närvarande, exempelvis 1,5 milj.kr. Det ökar\r\ndet egna kapitalet i rörelsen, stabiliserar och\r\nstärker företaget.</pre><pre>Ett annat förslag är att tillåta privatpersoner att\r\ngöra avdrag i sina deklarationer för satsningar i\r\nmindre företag -- direkt eller via privata\r\nriskkapitalföretag. Det är en idé som med framgång\r\nhar genomförts i England. Återinför\r\nkvittningsmöjligheten. Tillåt kvittning mellan\r\nunderskott från näringsverksamhet och andra\r\ninkomster under ett antal år efter det att företaget\r\nstartats. Ändra diskriminerande regler för\r\nfåmansbolag. Inför lika villkor för ägare av små och\r\nstora bolag när det gäller beskattning och reavinst\r\npå aktier. Varför inte införa villkorslån? Det skulle\r\ninnebära att enskilda och företag medges avdrag i\r\ndeklarationen för lån som de lämnar till företag.</pre><pre>Ett genomförande av de här idéerna innebär att man\r\nverkligen stärker ägarengagemanget och det egna\r\nkapitalet i företaget. Och -- inte minst viktigt --\r\nminskar deras beroende av banker och andra\r\nutomstående finansiärer.</pre><pre>Så några ord om skatterna och småföretagen. Jag\r\navstår från att ta upp hela skatteproblematiken och\r\nmöjligheterna. I regeringsdeklarationen anges att\r\nen del skattelättnader kommer, t.ex. sänkta\r\nkapital- och förmögenhetsskatter. Men här liksom\r\nnär det gäller arvs- och gåvoskatten anser jag att\r\nman bör gå längre än vad som hittills sagts och gå\r\nsnabbare fram. Speciellt gäller det arvs- och\r\ngåvoskatten. Regeringen föreslår att denna sänks\r\ntill 40 %. Då skall vi veta att i de övriga nordiska\r\nländerna ligger den på 14--30 % och i EG på\r\nliknande eller lägre nivåer. I vissa länder finns ingen\r\narvs- och gåvoskatt alls.</pre><pre>I dag ger arvs- och gåvoskatten 1,4 miljarder i\r\nintäkt till statskassan. Därför måste man väl se\r\ndenna skattepålaga mer som en politisk markering\r\nän som en viktig inkomstkälla. Säkert skulle en\r\nrejälare sänkning av arvs- och gåvoskatten till\r\nförslagsvis en nivå på 20 % få flera positiva effekter.\r\nDels skulle den lägre skattenivån stimulera\r\nsmåföretagsamheten -- inte minst inom alla\r\nfamiljeföretag --, dels skulle den med stor säkerhet\r\nöka statskassans intäkter från denna\r\nmarknadssektor.</pre><pre>Jag tackar för ordet, herr talman.</pre><pre>Anf. 90 ROLF L NILSON (v):</pre><pre>Herr talman! Det finns en uppgift som står över\r\nalla andra, och det är att forma ett samhälle som\r\nutgår från vad människor och natur tål och som\r\nskapar förutsättningar för ett gott liv. För oss i\r\nvänsterpartiet innebär det att miljöpolitiken och\r\nnäringspolitiken måste gå hand i hand. I detta\r\nsammanhang är målsättningen att hela Sverige skall\r\nleva, som vi alla tycks vara överens om och som\r\nfinns i regeringsförklaringen, långt mer än\r\nhembygdsromantik. Det är ekologiskt förnuft att\r\nproducera och förädla nära råvaran och att\r\nproducera för lokala marknader.</pre><pre>Det gäller att utnyttja detta ekologiska medvetande\r\nsom en hävstång i den ekonomiska och tekniska\r\nutvecklingen. Det gäller att utnyttja medvetandet\r\nför att ställa om till en uthållig, skonsam och\r\nresurssnål produktion och konsumtion. Detta, Per\r\nWesterberg, är knappast förenligt med ett\r\nnyliberalt icke-regerande som industriministern har\r\nbekänt sig till i tidnings- och andra intervjuer den\r\nsenaste tiden. Det kräver tvärtom ett mycket aktivt\r\noch målmedvetet agerande, det kräver en aktiv och\r\nmålmedveten politik med ingrepp och regleringar\r\noch framför allt modet att stå emot de stora\r\nföretagens konservatism och deras kamp för att\r\nbevara gamla privilegier och skaffa sig nya. Har Per\r\nWesterberg det modet? Här gäller det att stå emot\r\ngamla eller kanske unga kompisar. Har han den\r\ninsikten? Jag betvivlar det.</pre><pre>För oss är det också självklart att den ekologiska\r\nnödvändigheten kommer att vara dynamiken i 90-\r\ntalets och 2000-talets tekniska och ekonomiska\r\nutveckling. Vi är inte ensamma om den här\r\ninsikten. Japanerna har den. Den japanska\r\nregeringen har genom industridepartementet satsat\r\nstort på 2000-talet och ekologin. EG kommer\r\nsnabbt efter.</pre><pre>Det är inte så, Per Westerberg, att tillväxten som\r\nsådan ger en restprodukt i form av möjligheter att\r\nlappa på miljön. Det är miljömedvetandet som ger\r\nmöjligheten att utveckla ekonomin. Det är där\r\ndynamiken finns. Vi för vår del inser att det behövs\r\nen hel symfoniorkesters alla instrument av åtgärder\r\nför att klara den här utmaningen. Det krävs\r\nsatsningar på ny teknik. Det krävs satsningar på\r\nsmåföretag. Jag tycker att regeringen på ett\r\nolyckligt sätt är skattefixerad här. Jag har talat med\r\nmånga uppfinnare, forskare och småföretagare och\r\nvet att här handlar det inte bara om skatterna. Det\r\nhandlar om att befria småföretag från sitt beroende\r\nav stora kunder, deras underleverantörsposition.\r\nDet gäller att hjälpa dem till riskvilligt kapital. Här\r\nhar vi i vänsterpartiet varit konstruktiva under den\r\ngångna riksdagsperioden. Vi är inte dogmatiska. Vi\r\nvill fortsätta att vara konstruktiva och pröva alla\r\nnågorlunda rättvisa möjligheter att skapa bra\r\nförutsättningar för små och medelstora företag. I de\r\nflesta fall handlar det om att förverkliga en idé, att\r\nfå rå sig själv, att ta ansvar, att göra någonting\r\ntillsammans med sina kompisar, forskarkompisar\r\nt.ex.</pre><pre>Regeringen har kraschlandat i en verklighet där det\r\ninte bara, och kanske inte främst, är företagarna\r\nsom visar insikt och ansvarstagande. Jag tänker på\r\nASSI, och jag tänker på Kalix. Har man det\r\nnätverket -- kommunen, de anställda, företagen på\r\norten och alla grupper som engagerat sig för att\r\nformulera ett konstruktivt förslag till långsiktig\r\nutveckling av Karlsborgsverken -- är det då inte värt\r\nen genomgång och värdering av en kunnig och\r\nopartisk bedömare innan man slutgiltigt låser sig i\r\nen märklig kompromiss, industriministern? När\r\nman läser regeringsförklaringen verkar det som om\r\nföretagarna är första klassens medborgare i den\r\nborgerliga regeringens Sverige. Då antar jag att\r\nlöntagarna är andra klassens medborgare.</pre><pre>Man vill återupprätta Sverige som tillväxt- och\r\nföretagarnation. Men en viktig anledning till att vi\r\nhar problem, att produktiviteten inte har\r\nutvecklats, är ju att de anställda i företagen,\r\nlöntagarna, inte får utrymme för sin fantasi, för sin\r\nkreativitet och för sina resurser, att deras\r\nmöjligheter att bidra till produktionen, deras\r\nmöjlighet att ta ansvar, inte tas till vara.</pre><pre>Det första ledet i påståendet som jag inledde med\r\nborde vid det här laget vara så självklart att jag inte\r\nskulle behöva uttala det. Så är det tyvärr inte.\r\nRegeringen har satt något som vagt liknar ett\r\nekologiskt ansvarstagande på fjärde och sista plats\r\nbland de stora uppgifterna i regeringsförklaringen.\r\nDet kommer efter att föra in Sverige i Europa och\r\nefter att återupprätta Sverige som tillväxtnation.</pre><pre>Anf. 91 Industriminister PER WESTERBERG\r\n(m):</pre><pre>Herr talman! Det råder nog ingen tvekan om att\r\nSverige upplever en av de besvärligaste\r\nekonomiska kriserna vi har haft under senare år. Vi\r\nkan notera att industriproduktionen innevarande år\r\när tillbaka på en nivå som gällde i början av 1900-\r\ntalet. Vi kan notera att nästan vartenda företag som\r\nnu lämnar sin delårsrapport också varslar om\r\nnedläggningar och friställningar av personal, att vi\r\nser en av de snabbaste nedgångarna i konjunkturen\r\nsom vi upplevt under väldigt många år.</pre><pre>Det kanske allvarligaste är att det sviktar väsentligt\r\nmer i Sverige än i länder som vi har som närmaste\r\nhandelspartner och där företagen har sina\r\nkonkurrenter. Under de senaste två åren har vi sett\r\nen omfattande avindustrialisering, där närmare\r\n100 000 industrijobb har försvunnit. Vi har tidigare\r\nsett hur man har försökt suga upp detta genom en\r\nexpansion inom den offentliga sektorn. Det är\r\nstopp för det nu, inte bara beroende på\r\nstatsfinanserna utan också beroende på att den\r\noffentliga sektorn nu nått en sådan omfattning att\r\ndet inte längre är möjligt.</pre><pre>I det här läget är det naturligt att man för att kunna\r\nvända utvecklingen måste göra generella åtgärder\r\nsom skapar bättre förutsättningar för det svenska\r\nföretagandet. Det gäller självklart att så snabbt som\r\nmöjligt få medlemskap i den europeiska\r\ngemenskapen, att klart sätta ner foten och\r\npoängtera att vi skall bli medlemmar i EG. Det\r\ngäller att systematiskt försöka dra ner skattetrycket\r\ni Sverige för att svenskt näringsliv och inte minst de\r\nmindre företagen skall få konkurrensvillkor\r\nlikvärdiga med dem som gäller för motsvarande\r\nföretag utomlands.</pre><pre>Då gäller det att utnyttja skattesänkningsutrymmet\r\ntill att först ta bort de skatter som skadar tillväxten\r\noch skadar näringslivet mest och därefter steg för\r\nsteg gå vidare. Det gäller att göra investeringar i\r\ninfrastrukturen, och då tänker jag inte bara på\r\nvägar och järnvägar utan också på\r\ntelekommunikationer och flygplatser, för att\r\nsvenskt näringsliv skall kunna få samma\r\nförutsättningar som gäller nere i Europa med\r\nsnabba förbindelser, snabba kommunikationer och\r\ngodstransporter över natt.</pre><pre>Det gäller också att skärpa den svenska\r\nkonkurrenslagstiftningen, så att den når upp till\r\nsamma nivå som ute i Europa. Vidare gäller det att\r\nexpandera den högre utbildningen, kanske speciellt\r\ni en tid av betydande arbetslöshet och i synnerhet i\r\nen situation där en mycket liten andel svenska\r\nungdomar går vidare till akademisk utbildning,\r\njämfört med nästan vilket annat land som helst i\r\nden övriga västliga världen. Och det gäller\r\nsjälvfallet att vi sätter ner foten och avskaffar\r\nlöntagarfonderna, som förorsakat så många\r\nproblem under årens lopp.</pre><pre>Men det behövs också särskilda åtgärder för att\r\nstärka de små och medelstora företagen och i\r\nsynnerhet tillväxtföretagen, som kanske är de\r\nhårdast beskattade småföretagen i Europa. Det\r\nsvenska företagandet ser ut som ett timglas. Vi har\r\nganska många stora företag och ganska många\r\nmycket små företag, men så har vi en mycket smal\r\nmidja, dvs. tillväxtföretagen i Sverige tillåts inte\r\nväxa, för de får inte nog med riskkapital och de har\r\nskatteregler som närmast omöjliggör utveckling.</pre><pre>Därför är den nya regeringens första mål att\r\nförbättra riskkapitalförsörjningen för de små\r\nföretagen. Vi kommer självfallet att lägga fram\r\nförslag om villkorslån och vinstandelslån, och vi\r\nkommer snabbt att utreda den så framgångsrika\r\ntyska modellen med egenkapitallån, som har ökat\r\nsmåföretagandet i Västtyskland högst påtagligt.</pre><pre>Men det gäller också att se till att skattesitsen för de\r\nsmå företagen blir likvärdig med den som gäller för\r\nderas konkurrenter ute i Europa. När övriga\r\nEuropa har särskilt gynnsamma regler för\r\nsmåföretagen, har Sverige hitintills haft extra hårda\r\nregler för dessa företag, och då är det ganska\r\nnaturligt att småföretagen här i landet inte växer\r\nutan förblir små. Det måste ändras.</pre><pre>Vi behöver reformera arbetsrätten, så att den\r\nstämmer också med de små företagens\r\narbetssituation också. Den verkar helt ha styrts av\r\nde stora företagens behov och möjligheter. Där\r\nbehövs en betydande reformering, och det finns\r\nanledning för Sverige att likt många andra av de\r\nvästliga länderna grundlagsskydda näringsfriheten\r\noch äganderätten, som ändå är basen för en\r\nframgångsrik ekonomi.</pre><pre>Vi har också för avsikt att lägga fram ett\r\nomfattande program för privatisering av statliga\r\nföretag. Det är inte frågan om att slumpa ut statlig\r\negendom, utan vi har funnit att den\r\nsocialdemokratiska oppositionen har samma syn,\r\nnämligen att statliga företag skall skötas på exakt\r\nsamma villkor som motsvarande privata. Då ställer\r\nman naturligtvis frågan: Varför i hela friden är de\r\nstatliga, när statens pengar behövs bättre på andra\r\nhåll?</pre><pre>Vi vill bredda ägandet. Vi vill få en bred\r\nägandespridning genom privatisering av statliga\r\nföretag och därmed öka sparandet i samhället.\r\nDärigenom får vi dessutom loss pengar. Genom\r\nengångsförsäljningar av statliga företag får vi fram\r\nengångskapital för engångsinvesteringar i\r\ninfrastrukturen, utan att behöva gå till\r\nskattebetalarna och begära nya slantar för dessa\r\nmycket angelägna investeringar.</pre><pre>Det behövs också att den traditionella\r\nriskkapitalmarknaden ställer krav på de statliga\r\nföretagen, krav på lönsamhet, krav på avkastning.\r\nUppenbarligen har det varit väldigt svårt för\r\nsocialdemokratiska regeringar att hålla trycket\r\nuppe på dessa företag.</pre><pre>Men det gäller också att marknadsföra Sverige som\r\ninvesteringsnation. I näringsutskottet kunde jag\r\nunder det senaste året med viss förskräckelse\r\nkonstatera att när svenska företag investerar\r\nnärmare 100 miljarder per år ute i Europa, sker det\r\nett återflöde på kanske 10--15 miljarder. De här\r\ninvesteringsströmmarna måste ändras, för annars\r\nkommer vi att utarma Sverige. Annars kommer vi\r\natt få färre sysselsättningstillfällen och färre\r\nmoderna anläggningar.</pre><pre>Därför är det nödvändigt att ompröva och avskaffa\r\nden nuvarande förvärvslagstiftningen, så att det blir\r\nlättare att investera i Sverige, att se till att vi får en\r\ninternationell prissättning på företag, att vi får\r\nbättre ordning på investeringsflödena och vi även\r\npå det sättet kan få ny teknik, nytt kunnande, nya\r\ninvesteringar och nya arbetstillfällen. Men det\r\ngäller också att avreglera och verkligen få en\r\nfungerande marknadsekonomi. Här finns\r\nfortfarande mycket att göra, allt från\r\nkonkurrenslagstiftning till byggnormer. Det finns\r\nall anledning att göra detta när byggnadsindustrins\r\nsituation blivit akut och alltmer akut de senaste\r\nmånaderna och veckorna.</pre><pre>Herr talman! Jag är helt övertygad om att det\r\nbehövs en ny start för Sverige, och den måste\r\ninnebära en ny näringspolitik med\r\nmarknadsekonomisk inriktning som kan sätta fart\r\npå småföretagandet och därmed steg för steg dra\r\nSverige ur en av de djupaste lågkonjunkturer som\r\nvi har drabbats av och som nu dessutom enligt AMS\r\nprognoser hotar att driva upp arbetslösheten till\r\nnärmast rekordnivåer.</pre><pre>Anf. 92 ROLF L NILSON (v) replik:</pre><pre>Herr talman! Jag trodde att det skulle märkas när\r\nman blev upphöjd till minister, att det skulle hända\r\nnågonting, att ansvarstagandet skulle utvecklas, att\r\nsynen skulle breddas. Jag måste med beklagande\r\nkonstatera att Per Westerberg uppträder i\r\ntalarstolen med samma uppsjö av nyliberala\r\nekonomiska floskler som han gjorde under tiden\r\nsom moderaternas företrädare i näringsutskottet.\r\nHan vill inte lyssna, han vill inte se.</pre><pre>Här fanns inte ett ord om ekologin, inte ett ord om\r\nproduktionens samband med miljö och\r\nmiljöförstöring. Här fanns inte ett ord om dem som\r\nproducerar värdet, om de anställda i företagen.\r\nOch det fanns inte ett tecken på att han hade lyssnat\r\ntill Anita Gradin, när hon talade om hur det\r\nverkligen förhöll sig med småföretagandet och\r\nsmåföretagen.</pre><pre>Per Westerberg! Vi är alla överens om problemet\r\nmed små företagsriskkapitalförsörjning. Till\r\nskillnad från de borgerliga parterierna i opposition,\r\nhar den socialdemokratiska regeringen och vi i\r\nvänsterpartiet sökt konstruktiva lösningar. Vi har\r\nför vår del gett stöd till förslaget att inrätta\r\nregionala riskkapitalbolag för att klara\r\nförsörjningen när de privata kreditinstituten inte\r\nhar klarat det. Vi har tillsammans med centern,\r\nsom också har ett starkt engagemang på detta\r\nområde, protesterat mot och avvisat\r\nsocialdemokraternas indragning av kapital från\r\nutvecklingsfonden, från Norrlandsfonden och\r\nindustrifonden. Vi har tyckt att det har varit fråga\r\nom motstridande besked.</pre><pre>Såvitt jag förstår har moderaterna, med Per\r\nWesterberg i spetsen, varit mot allt detta. För dem\r\nfinns det inga nyanser. Här finns ingen ödmjukhet\r\ninför andras förslag till lösningar. Här finns bara i\r\nprincip skattelättnader som gynnar de största\r\nkapitalisterna, dvs. lägre priser som en väg ur\r\nkrisen. Detta är en otillåtlig förenkling av\r\nproblemen i en svår ekonomisk situation. Det är\r\nverkligen ingenting som på sikt hjälper vare sig små\r\neller stora företag.</pre><pre>Det borde finnas en mer konstruktiv syn på de\r\nstatliga företagen. Här har vi under\r\nregeringsperioden i vänsterpartiet också försökt att\r\nvara konstruktiva. Vi har accepterat Fortia som ett\r\nsätt att modernisera det statliga ägandet. Vi vill\r\ndiskutera vad staten skall äga och hur det skall\r\nförvaltas. Men vi inser att det behövs en motvikt till\r\nden stora privata maktkoncentrationen inom\r\nföretagen.</pre><pre></pre><pre>Anf. 93 Industriminister PER WESTERBERG\r\n(m) replik:</pre><pre>Herr talman! Jag noterar att Rolf L Nilson är\r\nmycket överraskad över att de borgerliga partierna\r\ndriver samma politik i regeringsställning som i\r\nopposition. Jag tycker att det inte borde vara någon\r\növerraskning. Vi försöker att vara konsekventa,\r\noch vi har för avsikt att vara det även i framtiden.</pre><pre>Rolf Nilsons olika konstruktiva förslag för de\r\nstatliga företagen bygger på de traditionella\r\nsocialistiska värderingarna, som inte hör hemma i\r\nen marknadsekonomi. Det är föga överraskande\r\natt vi inte vill ha statliga riskkapitalföretag,\r\nsamtidigt som Rolf L Nilson ställer sig bakom\r\nståndpunkten att Sverige skall ha västvärldens\r\nhårdast beskattade småföretag. Först beskattas\r\nsmåföretagen så hårt att de tvingas söka externt\r\nkapital för att över huvud taget kunna leva och\r\nmöjligen växa. Sedan skall löntagarfonderna, som\r\nslussar pengar till de statliga riskkapitalföretagen,\r\ngå in med delägande i samma företag. Det är en\r\nform av socialisering av småföretagen. Det är vi\r\ndefinitivt inte med på.</pre><pre>Jag förstår att Rolf Nilson är anhängare av Fortia.\r\nEn jättelik stor statlig koncern bildas med mycket\r\nstora ekonomiska resurser, för att kunna öka det\r\nstatliga företagandet och det statliga ägandet, och\r\ndärmed få en mer expansiv statlig företagspolitik.\r\nJag förstår det. Är man socialist, är det förfarandet\r\nnaturligt. Men jag tycker inte heller att det borde\r\nvara överraskande att vi, som borgerlig regering,\r\ninte vill ha en sådan politik. Vi vill se det fria privata\r\nägandet och privatiseringar som ett alternativ i\r\nframtiden. Även socialister i Frankrike, Spanien,\r\nt.o.m Storbritannien, Västtyskland och en lång rad\r\nandra länder har anslutit sig till att detta är ett\r\növerlägset sätt att driva ekonomisk politik och få\r\nframgångsrika företag.</pre><pre>Anf. 94 ROLF L NILSSON (v) replik:</pre><pre>Herr talman! De regionala riskkapitalbolagen var\r\nett svar på marknadens oförmåga att lösa\r\nsmåföretagens problem. Vi har inte sagt, och det\r\ngjorde inte socialdemokraterna heller, att det skulle\r\nvara fråga om statligt ägande. Riskkapitalbolagen\r\när öppna för privat ägande och privat engagemang.</pre><pre>Jag sade två gånger tidigare, både i mitt\r\ninledningsanförande och i min första replik, att vi\r\när för vår del öppna för lösningar. Vi är öppna för\r\nförändringar av skattesystemet, t.ex. att ta bort\r\nbeskattningen av det arbetande kapitalet. Det är\r\ningen nyhet för Per Westerberg, och det är\r\ningenting nytt för småföretagarnas organisationer.\r\nVi visar inte den dogmatism som regeringen,\r\ngenom Per Westerberg, gör. Jag visar också på den\r\nstora frändskapen mellan vårt sätt att se på\r\nproblemen och Per Westerbergs regeringskollegas,\r\ndvs. centerpartiets, sätt att se på problemen.</pre><pre>Visst kan man diskutera vad staten skall äga. Men i\r\nett samhälle med en oerhört stark privat\r\nmaktkoncentration krävs det ett statligt ägande,\r\nvälskött, utvecklat, avancerat, som motvikt till det\r\nprivata ägandet. Det krävs för att balansera den\r\nekonomiska makt som kan uppstå om Skandia och\r\nSE-banken går ihop. Per Westerberg,\r\nkonkurrensfrämjaren, har faktiskt medverkat till\r\natt det skall kunna ske.</pre><pre>Konkurrens är något som kan gälla för privata\r\nföretag. Jag hoppas att Per Westerberg menar\r\nallvar när han säger att han -- när han har sålt ut\r\nstatliga företag i den omfattning regeringen vill,\r\nvilket jag hoppas inte går att genomföra -- när han\r\ndrar sig tillbaka och blir konkurrensminister skall\r\nvisa samma engagemang och samma beslutsamhet\r\nsom han visar när det gäller att driva andra sidor av\r\npolitiken.</pre><pre>Anf. 95 Industriminister PER WESTERBERG\r\n(m):</pre><pre>Herr talman! Rolf Nilson behöver inte hysa någon\r\nsom helst oro när det gäller mitt engagemang för en\r\nskärpt konkurrenslagstiftning. Det var ändå med\r\nnöd och näppe vi i utskottet i våras lyckades få\r\nigenom det tilläggsdirektiv som just skall garantera\r\nkonkurrensen på bank- och försäkringsområdet --\r\nvilket jag tycker är mycket angeläget.</pre><pre>Men vad Rolf Nilson säger om att det är\r\nmarknadens krav som innebär att man via\r\nlöntagarfondssystemet skall bygga upp statliga\r\nriskkapitalföretag är bara en del av sanningen.\r\nVisst behövs riskkapital. Men det behöver först och\r\nfrämst genereras, precis som i alla andra\r\nvästeuropeiska länder, genom att behålla\r\nlönsamheten i företagen, som alltså inte beskattas\r\nmed de i västvärlden hårdaste skattereglerna för de\r\nsmå företagen.</pre><pre>Det är väl typiskt för det socialistiska sättet att\r\ntänka att man gärna släpper in minoritetsägande\r\näven i statliga riskkapitalföretag dominerade av\r\nlöntagarfonderna. Men det är inte det vi vill ha. Jag\r\ntycker inte att löntagarfonderna hör hemma i\r\nsmåföretagen -- och inte någon annanstans heller.\r\nVi vill i stället ha enskilt kapital och bättre\r\narbetsvillkor för småföretagen.</pre><pre>Jag beklagar att Rolf Nilson inte kunde driva frågan\r\nom borttagande av skatt på arbetande kapital i\r\nsmåföretagen redan föregående år. Då hade det\r\nkunnat bli majoritet i kammaren för ett tidigare\r\ngenomförande.</pre><pre>Vidare har vi frågan om vad staten skall äga för att\r\nfå en motvikt till det privata kapitalet. Klockan är\r\nnu 16.30, och nu har förmodligen presskonferensen\r\njust startat där man skall konstatera att ett nytt\r\nbankfallisemang har skett. En av de större\r\nhalvoffentliga bankerna har ånyo med mycket stora\r\nförluster och tvingas till någon form av statligt\r\ningripande. Det är Första Sparbanken, som i\r\npraktiken är likvidationsmässig. Nordbanken, den\r\nandra hett statlig dominerade banken, har också\r\nförlorat mycket kapital. Där det finns ett stort\r\nstatligt engagemang går det illa. Det har inte minst\r\nbankerna visat under de senaste dagarna. Det visar\r\nlitet grand på det arv vi har tagit över från den\r\nsocialdemokratiska regeringen.</pre><pre>Tredje vice talmannen anmälde att Rolf L Nilson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 96 GÖRAN HÄGGLUND (kds):</pre><pre>Herr talman! Jag har för avsikt att i mitt inlägg\r\nberöra småföretagens situation.</pre><pre>Jag har förmånen att få representera ett län vars\r\nnäringsliv präglas av småföretagsamhet och\r\nentreprenörsanda. I Jönköpings län finns nästan\r\n16 000 tillverkande företag, varav endast 39 har mer\r\nän 200 anställda. Bara nio företag har mer än 500\r\nanställda. Småföretagsamheten spelar alltså en\r\navgörande roll i Jönköpings län. Kanske har därför\r\nJönköpings läns invånare större anledning än andra\r\natt glädja sig åt den regeringsförklaring som nyligen\r\nhar presenterats.</pre><pre>Den svenska välfärden vilar på ett näringsliv som\r\nlångsiktigt förmår att hävda sig i den internationella\r\nkonkurrensen. Efter många år av underminering av\r\nden industriella sektorn är det hög tid för en ny\r\npolitik och för ett nytt näringslivsklimat.</pre><pre>Jag tror att framtidens arbetstillfällen och\r\nframtidens idéer i mycket stor utsträckning kommer\r\natt formas i de små företagen. Läget är i dag\r\nbekymmersamt för många småföretag. Allt fler\r\nföretag går i konkurs. Trots att många företagare\r\ninte är anslutna till A-kassan, kan kanske statistik\r\nfrån Företagarnas A-kassa i någon mån användas\r\nsom mätare på tillståndet inom\r\nsmåföretagsamheten. Under tiden januari till\r\naugusti 1990 betalade Företagarnas A-kassa ut 47\r\nmilj.kr. ii ersättningar. Motsvarande tid i år har\r\nutbetalningarna fördubblats och uppgår nu till 96\r\nmilj.kr.</pre><pre>Herr talman! Det är med tillfredställelse som har\r\njag har tagit del av regeringsdeklarationen. Den\r\nmarkerar en startpunkt för en ny politik, som i\r\nframtiden kommer att generera tillväxt och nya\r\narbetstillfällen. Jag kan nämna som exempel att om\r\nalla småföretag i Jönköpings län lyckades anställa\r\nen halv person till vartera, skulle arbetslösheten i\r\nJönköpings län utrotas. Det är av största vikt att vi\r\nfår till stånd en politik som skapar förutsättningar\r\nför ett aktivt småföretagande.</pre><pre>En av de enskilda punkterna i\r\nregeringsförklaringen, som för de mindre företagen\r\när mycket angelägen att snabbt få genomförd, är\r\navskaffandet av skatten på arbetande kapital.\r\nDenna skatt inbringar till statskassan ett mycket\r\nlitet belopp, i storleksordningen 250--300 milj.kr.\r\nFör staten är detta att betrakta som\r\nfelräkningspengar, medan effekterna för de små\r\nföretagen många gånger är förödande. Företagaren\r\ntvingas kanske ta ut medel från sitt företag, medel\r\nsom beläggs med sociala avgifter och därefter\r\nbeskattas hos företagaren. Den summa som\r\nåterstår skall levereras till staten. Den\r\nbruttosumma som måste tas ur det lilla företaget\r\nskulle kunna bidra till nysatsningar, investeringar\r\noch nya arbetstillfällen.</pre><pre>I regeringsdeklarationen redovisas avsikten att\r\navskaffa hela förmögenhetsskatten på några års\r\nsikt. Detta tillsammans med beskedet om att\r\narvsskatten skall lindras kommer säkerligen att\r\nbidra till att fler entreprenörer och idérika\r\nmänniskor väljer att bo kvar i Sverige, till gagn för\r\narbetsmarknaden och hela vår ekonomi.</pre><pre>I regeringsförklaringen förutskickas att regelverket\r\nför de mindre företagen skall förenklas. Detta\r\nhälsas med stor tillfredsställelse av de företagare\r\nsom jag har kontakt med i mitt hemlän. De tycker\r\natt alltför mycket av deras tid åtgår till\r\nadministrativa sysslor, när de egentligen vill ägna\r\nsin tid åt det som de verkligen kan.</pre><pre>Sparandet måste gynnas. Det säger också\r\nregeringen i sin deklaration. I alltför många år har\r\nden som lånat till konsumtion varit vinnare, medan\r\nspararen sett sitt kapital i realiteten minska i värde.\r\nSkattereformen innebar i detta avseende ett steg i\r\nrätt riktning, men det fordras nu ytterligare steg för\r\natt stimulera individuellt sparande. Inte minst är\r\ndet angeläget att skapa goda villkor för sparande i\r\neget företag.</pre><pre>Herr talman! Sverige riskerar att hamna på\r\nefterkälken när det gäller utbildning och forskning.\r\nVi hörde industriministern säga att i jämförelse\r\nmed andra länder håller vi på att hamna på\r\nefterkälken. Regeringen har också i sin deklaration\r\nmarkerat att denna utveckling måste brytas. Detta\r\när helt nödvändigt, inte minst med tanke på den nya\r\nsituation som uppstår i och med att Sverige kommer\r\natt bli medlem i EG.</pre><pre>Jag vill också betona att en väl fungerande\r\nmarknadsekonomi, som bygger mycket på frivilliga\r\navtal mellan parter, förutsätter vissa fasta\r\nekonomiska spelregler och en gemensam etisk\r\ngrund som betonar individuellt personligt\r\nansvarstagande och hederlighet parterna emellan.</pre><pre>Herr talman! För att vi skall kunna klara av\r\nframtidens behov inom sjukvård och äldreomsorg,\r\nframtidens pensioner och nödvändiga satsningar\r\ninom t.ex. utbildningssektorn och infrastrukturen\r\nfordras en näringspolitik som förmår att ta till vara\r\nenskilda människors kreativitet och skaparkraft.\r\nFör att resurser skall skapas krävs framtidstro och\r\noptimism. Detta tror jag, herr talman, att\r\nregeringsförklaringen kan vara startskottet för.</pre><pre>Anf. 97 CARL FREDRIK GRAF (m):</pre><pre>Herr talman! En av de viktigaste frågorna inför\r\nframtiden är hur vi åter skall få dynamik i\r\nsamhället. Ett sätt att åstadkomma denna dynamik\r\när att skapa tilltro bland människor till företagande.\r\nFlera talare har varit inne på det under denna\r\ndebattrunda. Jag vill ändå kommentera det något\r\nytterligare.</pre><pre>Under 1990 har vi tyvärr kunnat se hur många\r\nstörre svenska företag har flyttat sina investeringar\r\nutomlands. De små företagen har ofta inte resurser,\r\nkunskaper eller för den delen intresse av att flytta\r\nutomlands. Vi som arbetar i mindre företag söker\r\nmånga gånger upp kunder eller leverantörer\r\ninternationellt, men företagen skall ha sin bas i\r\nSverige och inte tvingas att flytta utomlands på\r\ngrund av beslut som fattas bl.a. i denna kammare.</pre><pre>Jag tycker att vi skall kunna skilja ut några viktiga\r\nlinjer i det förändringsarbete vi måste få fart på.</pre><pre>Det gäller till att börja med den grundläggande\r\nsynen på företagande och insikten i hur viktigt det\r\när med fungerande företag och inte minst\r\nsmåföretag. Jag tror att en attitydförändring hos\r\nvissa politiker är minst lika viktig som det andra\r\nledet, nämligen de tekniska och\r\nlagstiftningsmässiga förutsättningarna.</pre><pre>Vi behöver politiska ledare som inte ser företagen\r\nsom en intäktskälla för att få in skattemedel, som i\r\nsin tur skall fördelas av politiker. I stället handlar\r\ndet om att uppvärdera den roll som de många\r\nsmåföretagen spelar för ett dynamiskt samhälle.\r\nHär krävs det signaler till förändring.\r\nRegeringsförklaringen anger flera olika exempel\r\nsom visar att vi nu har fått en småföretagsvänligare\r\nregering.</pre><pre>För att befästa intresset för att starta och driva\r\nsmåföretag skall vi börja med att grundlagsskydda\r\nrätten att äga företag i det här landet. Vi måste\r\nvidare ha ett rättsväsende som tillvaratar den\r\nenskilde företagarens intresse framför statens. Det\r\nskall inte behöva gå många år för att få sin sak\r\nprövad, så som det gjorde för t.ex. Halvar Alvgard.\r\nSpelreglerna måste vara klara. Annars avstår\r\nkanske en del från att starta företag eller från att\r\nanställa ny personal. Man vill ju inte hamna i\r\nsamma situation som snickaren Hjortberg. Vidare\r\nfår det i ett internationellt perspektiv anses närmast\r\ngenant med en rad särbestämmelser för s.k.\r\nfåmansbolag. Varför är dessa särskilt\r\npunktmarkerade, när det faktiskt visar sig att\r\nskattemyndigheter ofta har betydligt mer att hämta\r\ni de stora internationella företagen? Detta är några\r\nexempel på vad jag menar med att den\r\nsocialdemokratiska politiken har cementerat en\r\nmånga gånger negativ grundsyn på de människor\r\nsom äger och driver mindre företag.</pre><pre>Under en lång följd av år har vi moderater i\r\nriksdagen arbetat för att få igenom förslag som skall\r\nstimulera företagsamheten. Detta gäller bl.a. inom\r\nföljande områden:</pre><pre>-- avbyråkratisering och avregleringar</pre><pre>-- sänkta skatter</pre><pre>-- förbättrad rättssäkerhet</pre><pre>-- reformerad arbetsrätt</pre><pre>-- förbättrad riskkapitalförsörjning</pre><pre>Det förblir kanske för långt att här gå igenom alla\r\ndessa förslag i detalj. Men jag vill ändå peka på\r\nnågra av dem. Det gäller bl.a. beskattningen.</pre><pre>Även om vi har kunnat se att den nominella\r\nföretagsskatten har sänkts på senare år, är det\r\nfortfarande så att småföretagen betalar\r\nprocentuellt högre skatter än de större företagen.\r\nDen höga svenska arvs- och\r\nförmögenhetsbeskattningen är speciellt allvarlig för\r\nmindre företag. Många gånger kan naturliga\r\növerföringar till nya generationer i ett\r\nfamiljeföretag ej ske därför att de kräver extremt\r\nlångsiktig planering och speciella arbetsinsatser\r\nfrån familjeföretagarens sida. Det är därför\r\nglädjande att regeringen aviserar sänkta skatter\r\ninom detta område.</pre><pre>En annan viktig del gäller riskkapitalförsörjningen,\r\nsom har berörts. I spåren av den, som vi i efterhand\r\nkan konstatera, vidlyftiga kreditgivning som vissa\r\nbanker och andra kreditgivare har ägnat sig åt\r\nunder senare år, har det blivit svårare för mindre\r\nföretag att låna. Innovationer av industriell\r\nkaraktär eller investeringar i t.ex. hantverksföretag\r\nhar fått stå tillbaka. Här gäller det för statsmakten\r\natt skapa förutsättningar för enskilda att på\r\nrealistiska villkor kunna investera i andra företag\r\nmed idéer som är utvecklingsbara. Skattereglerna i\r\nSverige har varit ogynnsamma i detta avseende.\r\nHär finns exempel i bl.a. Storbritannien på\r\nfungerande system. Det är min förhoppning att den\r\nnya regeringen under mandatperioden kommer att\r\nlägga fram förslag inom detta område, såsom\r\nindustriministern anförde tidigare.</pre><pre>Jag tycker också att det borde vara möjligt med ett\r\nförenklat redovisningsförfarande för t.ex. mindre\r\naktiebolag. De formella krav som i dag gäller enligt\r\naktiebolagslagen är lika för alla typer av företag.\r\nDe borde kunna ändras för företag med få anställda\r\noch låg omsättning utan att det blir till förfång för\r\nen fungerande kreditgivning.</pre><pre>Herr talman! Jag har tyckt det vara viktigt att redan\r\ni inledningen av detta riksmöte slå fast hur viktigt\r\njag tycker det är att vi, genom beslut i riksdagen,\r\nskapar goda förutsättningar för små och medelstora\r\nföretag att fungera och utvecklas, och jag kan\r\nförsäkra att de moderata riksdagsmännen kommer\r\natt verka pådrivande i detta avseende.</pre><pre>Näringspolitik-Jordbruk</pre><pre>Anf. 98 INGE CARLSSON (s):</pre><pre>Herr talman! I regeringsförklaringen läggs fast att\r\nomställningen av jordbruket skall fullföljas. När\r\nSverige träder in i EG skall vi ha en stark och\r\nkonkurrenskraftig jordbruksnäring enligt den nya\r\nregeringen. Ett öppet och levande kulturlandskap\r\nskall bevaras. Jordbruket skall användas som en\r\nresurs i miljöarbetet.</pre><pre>Förutsättningarna för allt detta finns med i den\r\nreformering av jordbruket som riksdagen har\r\nbeslutat om och som nu pågår. Men när man ser\r\nlitet närmare på vad företrädare för de fyra\r\nregeringspartierna har sagt i riksdagen och i andra\r\nsammanhang, undrar man hur det skall bli i\r\nframtiden.</pre><pre>Den nuvarande jordbruksministern har i tidningen\r\nLand sagt att han ställer sig bakom den kampanj\r\nsom LRF drev gentemot oss socialdemokrater i\r\nsomras. Eftersom enigheten är, eller åtminstone\r\nhar varit stor om inriktningen av vår\r\njordbrukspolitik, riktade sig kampanjen också i hög\r\ngrad mot centern, moderaterna och folkpartiet,\r\ndvs. tre av de nuvarande regeringspartierna.</pre><pre>Betyder Karl Erik Olssons uttalande att han nu,\r\ntrots regeringsförklaringen, är redo att riva upp\r\nbeslutet om jordbruksreformen för att\r\ntillfredsställa LRF på bekostnad av\r\nkonsumenterna? Det finns flera tecken som tyder\r\npå det.</pre><pre>Jordbruksreformen genomförs i tre steg. Det första\r\nsteget, den interna avregleringen, har påbörjats\r\noch har bl.a. resulterat i en sänkning av\r\nlivsmedelspriserna. Bl.a. har priserna på gris- och\r\nnötkött sänkts, och sänkningen fortsätter. Detta var\r\nett av målen för den nya jordbrukspolitiken och\r\nförutsågs av samtliga inblandade parter.</pre><pre>Det ledde fram till steg två, anpassning av\r\ngränsskyddet för att ge konsumenterna glädje och\r\nnytta av jordbruksreformen. Nu är det tveksamt\r\nvad som kommer att ske med gränsskyddet.\r\nJordbruksministern har uttalat sig i tidningar och i\r\nradion om att han är beredd att återställa\r\ngränsskyddet till den tidigare högre nivån. Följden\r\nblir högre livsmedelspriser. Konsumenterna får\r\nbetala notan för jordbruksreformen men\r\nundanhålls dess fördelar, sänkta livsmedelspriser.</pre><pre>Vi socialdemokrater är angelägna om att också\r\nkonsumenterna skall få del av fördelarna av\r\njordbruksreformen. 14,3 miljarder kronor av\r\nskattemedlen fördelas hos jordbrukarna för att\r\nomställningen skall ske på ett sätt som är\r\nacceptabelt för deras trygghet och försörjning. Det\r\när rimligt, och om detta har vi alla varit eniga. Men\r\nden sänkning av livsmedelspriserna som följer av\r\navregleringen skall komma konsumenterna till del.\r\nDen skall inte leda till ett överskydd som hindrar\r\nimporten och som ökar vinsterna hos\r\nlivsmedelsgrossisterna.</pre><pre>Det tredje steget i jordbruksreformen är ökad\r\nkonkurrens. Riksdagen har på förslag av den\r\nsocialdemokratiska regeringen beslutat om förbud\r\nmot samverkan inom livsmedelssektorn. Förbudet\r\ngäller också marknadsdelning och kollektiv\r\nexportfinansiering. Även detta är en viktig åtgärd\r\nför att sänka matpriserna.</pre><pre>Men det finns olika åsikter också inom den\r\nnuvarande regeringen. Karl Erik Olsson är ett\r\ntungt namn på en centerpartimotion som kräver att\r\nexportverksamhet i högre grad än vad som nu är\r\nfallet skall få bedrivas. Det kan betyda att vi\r\nåterfaller i den gamla regleringsekonomin.\r\nFöreträdare för moderaterna, som centern regerar\r\ntillsammans med, vill däremot skärpa förbudet\r\nytterligare. Vilken linje väljer regeringen?</pre><pre>Norrlandsstödet är en stor fråga när det gäller\r\njordbrukspolitiken. Riksdagen fattade beslut om\r\nNorrlandsstödets utformning och storlek i våras.\r\nCenterpartiet ville då öka stödet ytterligare med\r\ndrygt 120 milj. kr. Avser jordbruksministern att\r\nfullfölja detta nu?</pre><pre>Så till kulturlandskapet. En av folkpartiets stora\r\nfrågor i valrörelsen var införandet av arealbidrag.\r\nNu begravs detta i en utredning, och så får vi se hur\r\ndet går med det. Arealbidrag kräver nämligen nya\r\nfriska pengar, som i så fall skulle komma utöver de\r\n750 milj. kr. som redan finns anslagna för kultur-\r\noch landskapsstöd. För det är väl inte så att man\r\ntänker ta från andra stödformer, t.ex.\r\nomställningsstödet? Det är för övrigt redan\r\nintecknat, som vi ser det. Moderaterna har här en\r\nhelt annan åsikt. De vill ju privatisera naturvården,\r\nså där finns antagligen ingen förståelse för ett krav\r\npå mera statliga pengar. På vilket sätt vill\r\njordbruksministern bidra till bibehållandet av det\r\nöppna landskapen?</pre><pre>En borgerlig regering skulle garantera en stabil\r\njordbrukspolitik, trodde LRF, herr talman! Det jag\r\nnu har sagt tyder inte på detta.</pre><pre>Anf. 99 CHRISTER WINDÉN (nyd):</pre><pre>Herr talman! Det svenska jordbruket producerar i\r\ndag mer livsmedel än vi kan konsumera. Resultatet\r\nblir ett stort överskott som måste dumpas på\r\nvärldsmarknaden till priser som långt underskrider\r\nproduktionskostnaden. Omställningen enligt det\r\nlivsmedelspolitiska beslutet 1990 syftade till att ta\r\nresurser från livsmedelsproduktionen i tillräcklig\r\ngrad för att skapa balans på den inhemska\r\nmarknaden. Notan för detta får sedan betalas via\r\nskattsedeln eller genom högre matpriser, ett faktum\r\nom givetvis inte är acceptabelt för konsumenterna.</pre><pre>Att anpassa jordbrukets kapacitet till det inhemska\r\nbehovet kräver en minskning av den odlade\r\narealen. Ca 400 000 hektar har tagits bort 1991,\r\nmen enligt LRFs beräkningar kan ytterligare\r\n250 000--350 000 hektar behöva anmälas för\r\nomställning. Detta motsvarar cirka en fjärdedel av\r\ntotalarealen.</pre><pre>En avveckling av den storleksordningen får givetvis\r\nstora konsekvenser för både bönderna och\r\nlandskapsbilden. De öppna landskapen kommer att\r\nminska drastiskt. Det kommer att leda till en stor\r\nkapitalförstöring, eftersom det troligen kommer att\r\nbli dyrt att återställa om och när behovet\r\nåteruppstår. Det kan också leda till arbetslöshet,\r\nsärskilt i glesbygderna.</pre><pre>Herr talman! Det finns inga enkla raka lösningar på\r\nsådana problem som tillfredställer alla parter till\r\n100 %. Men låt mig få nämna några punkter som\r\nrepresenterar ny demokratis sätt att se på\r\nproblemet:</pre><pre>Det är först och främst konkurrens på lika villkor.\r\nDet är viktigt att ge bönderna samma ekonomiska\r\nvillkor som sina kolleger ute i Europa. Enligt LRF\r\när svenska bönder kostnadseffektiva om man tittar\r\npå kostnaderna före skatt och pålagor. Ja, de rena\r\nproduktionskostnaderna inkl. löner, är faktiskt\r\nlägre än än motsvarande i t.ex. Tyskland och\r\nEngland. Med ett sänkt skattetryck skulle svenska\r\nbönder vara konkurrenskraftiga. Det är således\r\nknappast böndernas fel att priserna är höga.</pre><pre>EG-anslutningen innebär en mycket stor utmaning\r\nför svenskt jordbruk. I en gemensam marknad\r\nkommer vi i förlängningen att nå ca 300 miljoner\r\nkonsumenter, men samtidigt konkurrerar vi också\r\nmed 7 miljoner lantbrukare. Om de svenska\r\nbönderna får samma ekonomiska villkor som\r\ndessa, skulle detta kunna ge utrymme för enskilda\r\nbönder att satsa på nischprodukter. Ett exempel på\r\ndetta är giftfria eller miljövänliga livsmedel. Enligt\r\nLRF finns det en växande potentiell marknad inom\r\nEG där man är beredd att betala extra för sådana\r\nlivsmedel. Här har vi en konkurrensfördel i vårt\r\ngeografiska läge. En förutsättning är dock, som\r\ntidigare nämnts, ett lägre skattetryck.</pre><pre>Vi behöver mer virke. Det är bl.a.\r\ncellulosaindustrin som behöver detta. En satsning\r\npå skog är en satsning på lång sikt, och den kan\r\ngöras nu. Det är vår mening att odling av såväl löv-\r\nsom barrskog måste tillåtas på en viss del av\r\nåkerarealen. Ett landskap med mera skog betyder\r\nnödvändigtvis inte att man förlorar i\r\nskönhetsvärden. Vem tycker t.ex. inte att en\r\nekbacke är vacker?</pre><pre>Herr talman! Åkermarken är en tillgång. Man\r\nmåste se marken som en tillgång, en resurs för\r\nproduktion, ungefär som en produktionsapparat\r\ninom industrin. Med ett positivt tänkande kan man\r\nofta vända ett hot till en möjlighet.</pre><pre>Det är politikernas uppgift att se till att\r\nförutsättningarna är goda. Men ansvaret för\r\njordbrukets lönsamhet måste i första hand ligga hos\r\njordbrukarna och deras branschorganisationer.\r\nLRF måste i högre grad tänka kreativt, man lever\r\ninte i en skyddad verkstad. Man kan t.ex.\r\nundersöka och utveckla något eller några av de\r\nförslag till alternativt utnyttjande av den\r\navvecklingshotande arealen som då och då ges\r\npublicitet i pressen. Jag tänker då på välkända\r\nsaker såsom kräftodling, golfbanor och andra\r\nrekreationsanläggningar, vilt,\r\nwhiskyframställning -- vilket senast varit på\r\ntapeten -- fårskötsel och linodling. Det finns säkert\r\nen lång rad möjligheter att utnyttja marken.</pre><pre>Jag är övertygad om, herr talman, att vi med ett\r\npositivt tänkande i kombination med en minskning\r\nav skattepålagorna kan ge Sverige ett lönsamt,\r\nlivskraftigt jordbruk och ett vackert land att leva i.\r\nDet är till för gagn för oss alla, inte minst för våra\r\nduktiga bönder. De förtjänar det.</pre><pre></pre><pre>\r\nAnf. 100 ELISABETH PERSSON (v):</pre><pre>Herr talman! I förmiddags handlade debatten om\r\nde stora pengarna. Skatter, fonder, ja rent av svarta\r\nhål i ekonomin diskuterades. Det är säkert\r\navgörande faktorer för landets framtid, men för de\r\nflesta människor -- eller för TV-tittarna som hade\r\nförmånen att höra debatten -- föreföll nog debatten\r\ntämligen abstrakt.</pre><pre>Också jag kommer att tala om pengar, närmare\r\nbetämt om runt 125 miljarder kronor per år. Om\r\ndessa 125 miljarder sägs inte ord i\r\nregeringsförklaringen. Ändå berör de varenda\r\nmänniska här i landet, och varje dag måste vi på\r\nnågot sätt förhålla oss till dem. Det är\r\nlivsmedelskostnaderna jag tänker tala om.</pre><pre>Vi konsumenter betalar i runt tal 125 miljarder\r\nkronor om året för vår mat. Utslaget per invånare\r\nblir det närmare 15 000 kr. per år. Av\r\nbruttonationalprodukten utgör dessa 125 miljarder\r\nknappt en tiondel. Det handlar alltså inte precis om\r\nsmåpotatis.</pre><pre>Vi i vänsterpartiet anser att det är viktigt att lyfta\r\nfram konsumentperspektivet på\r\nlivsmedelspolitiken, och vi anser inte att detta\r\ntidigare har gjorts i tillräcklig grad. När\r\nlivsmedelspolitik eller jordbrukspolitik debatteras\r\nframstår det ofta som om\r\nlivsmedelskonsumenterna vore en obetydlig\r\nminoritet i det här landet och böndernas\r\norganisationer en mycket stor majoritet. När det\r\ngäller det stora komplex som består av\r\nlivsmedelsindustrin, grossister, distributörer,\r\ndetaljister och deras makt och inflytande över såväl\r\nlivsmedelspriser som kvalitet, har riksdagen oftast\r\nmycket litet att komma med. Men för\r\nkonsumenterna är det inte ointressant vem eller\r\nvilka som har makten över maten. Det är mycket\r\nintressant vad vi får för de 125 miljarder som vi\r\ntillsammans betalar för maten.</pre><pre>Som bekant har vi i vänsterpartiet tidigare riktat\r\nuppmärksamheten på matkostnaderna. Vårt krav\r\npå slopad matmoms resulterar nu i\r\nmomssänkningar med 7 % på livsmedel. Det är\r\nnaturligtvis bra. Men vill också visa på att det finns\r\nen rad andra faktorer som fortfarande fördyrar våra\r\nlivsmedel eller motverkar en sänkning av priserna.\r\nDet vore illa om det skulle ta lika lång tid att få upp\r\nögonen på folk eller på regeringen för dessa\r\nfaktorer som det tagit för oss att få igenom kravet\r\npå momssänkning.</pre><pre>Även om man letar förgäves i\r\nregeringsförklaringen efter vad regeringen tänker\r\ngöra för att sänka matpriserna eller för att använda\r\nen kanske mer intressant borgerlig angreppsvinkel,\r\nanpassa matpriserna till EG-nivå, och även om\r\njordbruksministern kanske kan tänkas säga att\r\nkonsumentpriserna inte är hans bord, anser jag och\r\nvänsterpartiet att matpriserna hör hemma i denna\r\nlivsmedelspolitiska debatt.</pre><pre>Herr talman! Som konsument vill jag ha bra\r\nlivsmedel med god kvalitet till rimliga kostnader.\r\nJag är beredd att betala skäligt för maten men inte\r\natt betaka för en massa onödiga omkringkostnader\r\nsom inte har ett dugg med vare sig kvaliteten eller\r\nkvantiteten att göra. Jag är intresserad av att ha\r\ntillgång till en butik som jag kan nå utan alltför\r\nmycket krångel, och jag är självfallet betjänt av att\r\nbutiken bär sig och kan föra ett varierat sortiment.\r\nJag vill veta vad enskilda produkter kostar och\r\nvarifrån de kommer, och jag vill veta vad olika\r\nhalvfabrikat innehåller. Jag vill ha vettig\r\nproduktinformation, som är begriplig, och jag vill\r\ninte ha livsmedel med onödiga eller farliga\r\ntillsatser. Det här är krav som jag delar med en\r\növerväldigande majoritet av landets konsumenter.</pre><pre>Talartiden för de här inläggen är kort, så jag skall\r\nhär bara ta upp några saker som alldeles i onödan\r\nhöjer livsmedelspriserna eller som bidrar till att\r\npressen på livsmedelssektorn varit alldeles för lam,\r\nmed höga och okontrollerade priser som följd:</pre><pre>--  extrapriser, s.k. rabattkuponger och den reklam\r\nsom följer i deras spår,</pre><pre>--  onödiga, och fördyrande och miljöförstörande\r\nförpackningar,</pre><pre>--  koncentration och monopol inom\r\nlivsmedelsindustrin,</pre><pre>--  svaga konsumentorganisationer och</pre><pre>--  nedrustning av konsumentnämnder eller\r\nresurser för lokala konsumentvägledare ute i\r\nkommunerna och för litet resurser i skolor för\r\nfostran av medvetna och kunniga konsumenter.</pre><pre>Vänsterpartiet har tidigare lagt fram förslag som\r\nskulle sanera prissättningen och minska\r\nreklamraseriet. Vi inser hur betydelsefullt det är\r\nmed medvetna och kunniga konsumenter och hur\r\nviktigt det är med lokal konsumentverksamhet.\r\nTack vare vänsterpartiet får de frivilliga\r\nkonsumentorganisationerna 2 milj.kr. årligen för\r\natt arbeta med livsmedelsfrågor. Kommer de även i\r\nfortsättningen att få detta bidrag?</pre><pre>Har jordbruksministern några funderingar omkring\r\nmatpriserna och livsmedelskvaliteten? Tänker\r\nregeringen göra något som gagnar konsumenterna,\r\nminskar resursslöseriet och ger oss en chans att\r\nbedöma pris och kvalitet på vår mat? Kommer vi att\r\natt få en fungerande kontroll på importerad mat?\r\nKommer vi att få behålla prismärkning på enskilda\r\nprodukter? Kommer vi att slippa att tvingas betala\r\nmiljarder i onödan för extrapriser och\r\nrabattkuponger? Det vore intressant att höra om\r\nregeringen har några synpunkter på dessa för\r\nkonsumenterna så viktiga frågor.</pre><pre>Anf. 101 Jordbruksminister KARL ERIK\r\nOLSSON (c):</pre><pre>Fru talman! Jag tänker i den här debatten kort\r\nberöra tre områden: dels frågan om produktion av\r\nlivsmedel och användningen av jordbruksarealen,\r\ndels frågan om konsumtionen och utvecklingen av\r\nbl.a. konsumentpriserna och dels den\r\ninternationella framtiden på jordbruksområdet.</pre><pre>Vi som lever i Sverige är på många sätt en\r\npriviligierad grupp människor i denna värld. Vi har\r\nen hög ekonomisk levnadsstandard. Vi har, jämfört\r\nmed många andra europeiska länder, stora\r\ntillgångar i form av land, vatten och en grönskande\r\nnatur.</pre><pre>Denna närhet till naturen och vårt klimat gör oss\r\nmedvetna om naturens kretslopp. Vi, om några,\r\nborde alltså ha förutsättningar att inse och på ett\r\nförnuftigt sätt ta till vara den generositet som\r\nnaturen visar oss, der resurser som den skapar.\r\nDetta kräver emellertid en förmåga till respekt och\r\nsolidaritet mellan människor, och mellan\r\nmänniskor och natur.</pre><pre>De spelregler som vi i regeringen vill skall gälla för\r\nutvecklingen i vårt samhälle präglas av\r\nlångsiktighet, kontinuitet och framtidstro.\r\nMålsättningen att skapa ett samhälle, där vi utan\r\noro och rädsla kan närma oss en framtid som\r\noundvikligen innebär förändringar i förhållande till\r\nvårt samhälle av i dag, måste prägla vårt arbete.\r\nDet innebär att skapa förståelse för det\r\nföränderliga samhället, för vikten av att hushålla\r\nmed våra resurser, för en öppnare värld. Det är i\r\ndetta perspektiv som vi skall se behovet av att\r\nstärka det svenska samhällets konkurrenskraft i ett\r\nutvidgat europeiskt samarbete, att förbättra\r\nförutsättningarna för småföretagsamheten, att\r\nbedriva en aktiv regionalpolitik, att öka\r\nanvändningen av de förnybara resurserna i vårt\r\nsamhälle och att fullfölja omställningen av\r\njordbruket, som innebär att resurserna inom vårt\r\njordbruk tas till vara på ett förnuftigt sätt.</pre><pre>Regeringen avser att leva upp till de mål för\r\nlivsmedelspolitiken som under stor enighet lades\r\nfast av riksdagen år 1990 -- det nämnde också Inge\r\nCarlsson för en stund sedan. Det innebär att\r\njordbruket skall kunna lita på att de utfästelser som\r\ngjorts kommer att gälla. Härigenom ges\r\nförutsättningen för den långsiktiga planering som\r\när en självklar nödvändighet för denna näring, som\r\nhar att arbeta med den biologiska klockan, dvs.\r\nmed det som gror, som växer och som skördas.</pre><pre>Att 1990 års beslut ligger fast innebär också att\r\nomställningen inom jordbruket fullföljs, i\r\nkombination med de åtgärder som regeringen\r\nplanerar för att underlätta små- och\r\nnyföretagandet.</pre><pre>Omställningen av jordbruket skall medverka till att\r\nvi får en stark och konkurrenskraftig\r\njordbruksnäring, där jordbruket producerar\r\nlivsmedel av hög kvalitet men också andra\r\nnyttigheter, t.ex. miljövänliga råvaror som\r\nbiobränsle, och där markens produktionsförmåga\r\noch kunskaperna hos dem som känner marken tas\r\ntill vara. Att skapa en varaktig marknad för\r\nbiobränslen är av grundläggande betydelse för att\r\nomställningsarbetet skall bli framgångsrikt.\r\nDärigenom bevaras också det levande\r\nkulturlandskapet; det tycks finnas en bred enighet\r\nom att det skall bevaras.</pre><pre>En omställning är också nödvändig i perspektivet\r\nav ett EG-medlemskap, som innebär en ökande\r\nkonkurrens för såväl jordbruket som\r\nlivsmedelsindustrin samtidigt som vi får bättre\r\ntillgång till en mångfalt större marknad. Att\r\nförbereda oss inför denna situation måste prägla\r\ninte bara regeringens arbete de närmaste åren utan\r\nockså hela vårt näringsliv. Det är således som ett\r\nled i detta arbete som vi skall betrakta de\r\nomställningsåtgärder som nu vidtas inom\r\njordbruket.</pre><pre>Sverige deltar aktivt i arbetet med att uppnå ett\r\navtal inom ramen för GATT. En utgångspunkt för\r\ndetta arbete måste vara att ländernas åtaganden i\r\nett sådant globalt avtal är likvärdiga och samtidiga.\r\nEn annan utgångspunkt måste vara att världens\r\nlivsmedelsförsörjning inte äventyras.</pre><pre>Våra möjligheter att dra nytta av såväl EG-\r\nmedlemskapet som GATT-avtalet är i stor\r\nutsträckning avhängiga av vilken framgång vi har i\r\narbetet med att bekämpa pris- och\r\nkostnadsutvecklingen i vårt eget land.</pre><pre>I detta sammanhang är det intressant att komma in\r\npå situationen på livsmedelsområdet. Sedan det\r\njordbrukspolitiska beslutet fattades här i riksdagen\r\nhar livsmedelspriserna utvecklats långsammare än\r\nkonsumentprisindex. Det har varit ett viktigt\r\nresultat av det arbetet. Samtidigt kan vi då också\r\nkonstatera att prisutvecklingen har varit mer\r\nnegativ för jordbrukarna än den har varit positiv för\r\nkonsumenterna. Det är ett förhållande som vi\r\nmåste arbeta vidare med.</pre><pre>Det är naturligtvis så -- jag delar på den punkten\r\nockså Inge Carlssons uppfattning -- att de\r\nsänkningar av priserna och den begränsning av\r\nkostnaderna som görs genom det\r\nlivsmedelspolitiska beslutet måste komma\r\nkonsumenterna till del. Det är viktigt att fullfölja\r\narbetet genom att skärpa konkurrensen i olika led\r\nnär det gäller livsmedelsproduktion, distribution\r\noch handel.</pre><pre>När vi som konsumenter ställer höga krav på\r\nlivsmedlens kvalitet, på livsmedelsproduktion på\r\nett miljövänligt och djurvänligt sätt samt på ett\r\nöppet landskap, måste vi också ha förståelse för att\r\ndet kostar någonting för oss. Det är viktigt att vi,\r\nnär vi närmar oss Europa, när vi är beredda att gå\r\nin i ett EG-medlemskap, ser till att harmonisera\r\nförhållandena i vårt land med EGs förhållanden så\r\nlångt detta är möjligt.</pre><pre>Jag är övertygad om att Sverige, med den inriktning\r\nav den framtida jordbrukspolitiken som har en bred\r\nförankring här i riksdagen, kommer att kunna\r\nmedverka till en bättre situation när det gäller\r\nlivsmedelsproduktionen och livsmedelsprisernas\r\nutveckling i vårt land men också till bättre\r\nmöjligheter att producera bra livsmedel i hela\r\nEuropa på en framtida större marknad.</pre><pre>Anf. 102 ELISABETH PERSSON (v)\r\nreplik:</pre><pre>Fru talman! Karl Erik Olsson tar inte upp så\r\nmycket om konsumentpriserna i sitt anförande,\r\nmen han konstaterar att livsmedelspriserna efter\r\njordbruksuppgörelsen har utvecklats långsammare\r\nän övriga konsumentpriser. Det är naturligtvis\r\nriktigt. Men det jag undrar är hur regeringen och\r\nKarl Erik Olsson förhåller sig till faktorer som\r\nfördyrar livsmedlen men som inte på något sätt ger\r\nbönderna mer pengar. Det borde alltså vara ett\r\ngemensamt intresse för oss att se till att\r\nkonsumenterna inte betalar ''i tomme'' för\r\nnågonting som livsmedelsproducenterna, dvs.\r\nbönderna, inte har sett röken av. Jag tog som\r\nexempel de s.k. extrapriserna, rabatterbjudanden,\r\nonödig reklam m.m., som har visat sig kosta\r\nkonsumenterna åtskilliga miljarder kronor om\r\nåret -- pengar som bönderna inte får ett öre av utan\r\ntillfaller andra sektorer i samhället.</pre><pre>Det skulle vara intressant att höra om Karl Erik\r\nOlsson eller regeringen har börjat fundera på om\r\ndet är värt att göra någonting åt det här eller om det\r\nskall få fortsätta på detta sätt.</pre><pre>Det finns också andra saker som påverkar\r\nlivsmedelskostnaderna negativt, och det är sådant\r\nsom att konsumenterna inte har möjlighet att\r\növerblicka marknaden. Vi har under tidigare år\r\npratat om dålig konkurrens och tendenser till\r\nmonopolisering inom livsmedelsindustrin, och\r\ndetta har nog så viktiga konsekvenser för\r\nkonsumenterna.</pre><pre>Anser jordbruksministern att det är frågor som är\r\nviktiga att driva i regeringen framöver, eller hur ser\r\ndet ut i detta fall? Jag och vänsterpartiet tycker att\r\ndet skulle vara mycket intressant att få reda på det.</pre><pre>Anf. 103 INGE CARLSSON (s) replik:</pre><pre>Fru talman! Jag är ganska tillfredsställd med det\r\nsvar som jordbruksministern gav, nämligen att\r\navregleringens positiva effekter skall komma\r\nkonsumenterna till del. Men jag är ändå litet oroad.\r\nJag tänker tillbaka på valrörelsen, där många\r\ncenterpartister och andra klart uttalade att de\r\nskulle återanpassa gränsskyddet om de vann valet.</pre><pre>Jordbruksministern vet ju att vi har fört en lång\r\ndebatt om detta tidigare, men han vet också att den\r\nhär typen av gränsskydd finns i många EG-länder.\r\nUnder ett antal år har dessa EG-länder också\r\nanpassat sina gränsskydd med mellan 6 och 20 %.\r\nTidigare höjde vi ofta gränsskyddet här i Sverige,\r\noch då kom det ingen kritik från centerpartiet eller\r\nandra partier, men när vi nu gjorde den här\r\nanpassningen fick vi kritik. Vi har i alla fall\r\nfolkpartiet och vänsterpartiet med oss.</pre><pre>Jag undrar nu om jordbruksministern kommer att\r\nlägga fram något nytt förslag för att återanpassa\r\ngränsskyddet till det gamla.</pre><pre>Jag fick inte heller något svar på frågan om\r\nNorrlandsstödet. Centerpartiet hävdade ju att det\r\nskulle höjas ytterligare, med drygt 120 milj.kr. alla\r\nandra partier var vi överens om att den stora\r\nuppräkningen på 12 % var tillräcklig och att den var\r\nrättvis, men jag har för mig att jordbruksministern\r\nuttalade att detta var oärligt av oss. På vilket sätt\r\nskall nu jordbruksministern återställa de 120\r\nmiljonerna? Kommer det någon proposition eller\r\nnågon åtgärd?</pre><pre>Anf. 104 Jordbruksminister KARL ERIK\r\nOLSSON (c):</pre><pre>Fru talman! Elisabeth Persson frågar om man skall\r\ntillåta att konsumenten betalar ''i tomme'' för\r\nnågonting som inte produceras. Det skall man\r\negentligen inte göra, men samtidigt är det fråga om\r\nvad som menas med ett sådant uttryck. Jag har den\r\nuppfattningen -- som jag tror att vi är överens om i\r\nregeringskretsen -- att det sätt som\r\nmarknadsföringen sker på måste det vara\r\nproducenterna, aktörerna på marknaden, som\r\navgör. Det måste vara en effektiv konkurrens som\r\nbidrar till att man inte lägger ner för mycket pengar\r\npå detta så att varorna blir dyra. I de länder där\r\nman inte har haft en fungerande marknad har inte\r\nlivsmedel eller andra varor vare sig förekommit i\r\ntillräcklig omfattning eller blivit särskilt billiga.</pre><pre>Samtidigt är det viktigt att gå vidare och\r\neffektivisera just marknaden, så att den fungerar på\r\nett bättre sätt. Konsumenterna skall naturligtvis\r\nockså ha möjlighet att reagera, så att de inte betalar\r\nför något som inte är värt någonting. De skall ha\r\nvalmöjlighet och kunna köpa någonting annat. Det\r\nbör marknaden känna av.</pre><pre>Elisabeth Persson säger också att det är svårt att\r\növerblicka marknaden. Ja, det är klart att det är.\r\nSamtidigt finns det inte anledning att begränsa\r\nutbudet med lagliga medel. I länder som ofta\r\njämförs med Sverige, t.ex. nere på kontinenten, är\r\nvariationsrikedomen ofta större och priserna lägre.\r\nDet finns säkert möjlighet för Sverige att bli\r\neffektivare och duktigare också i detta avseende.</pre><pre>Inge Carlsson tar upp frågan om gränsskyddet.\r\nMånga av oss minns den debatt som har\r\nförekommit i denna kammare och runt om i landet\r\ni den frågan. Vi var 1990 i jordbruksutskottet och i\r\nkammaren utomordentligt överens om att Sverige\r\ninte skulle göra några ensidiga förtida\r\nneddragningar av gränsskyddet. När den\r\nsocialdemokratiska regeringen lade fram en\r\nproposition om just en sådan sänkning blev detta\r\nmycket uppmärksammat, och debatten var\r\nstundtals tämligen upphetsad.</pre><pre>Det är självklart att de uppfattningar som har\r\nfunnits i den här frågan kvarstår. Samtidigt vet vi\r\nalla att sådana här förändringar inte är särskilt\r\nenkla. Vad vi nu gör är att försöka se efter om det\r\nligger någonting i det som bl.a. socialdemokraterna\r\nsade tidigare, dvs. att det bara var ett överskydd\r\nsom sänktes. Jag avser alltså att ge jordbruksverket\r\ni uppdrag att studera på vilket sätt som denna\r\nsänkning som genomfördes har påverkat och kan\r\nkomma att påverka priserna för jordbrukarna. Det\r\ngjordes ett bestämt uttalande från riksdagen om att\r\nman inte i förtid skulle göra någonting sådant. När\r\nvi får beskedet skall vi återkomma och se på vilket\r\nsätt effekterna kan åtgärdas.</pre><pre>Det bästa -- det vill jag gärna uttala redan nu -- vore\r\nom GATT-förhandlingarna kunde drivas så snabbt\r\natt resultatet av dem fanns tillgängliga redan i\r\nbörjan av nästa år. Då skulle problemet minimeras.\r\nI de resonemang som har förts inför GATT-\r\nförhandlingarna har man också sagt att tidigare\r\ngjorda sänkningar skall tillgodoräknas när GATT-\r\nresultaten börjar genomföras.</pre><pre>En arbetsgrupp ser för närvarande över formerna\r\nför Norrlandsstödet. Centerpartiets uppfattning\r\nfrån i våras om att jordbrukarna inte\r\nkompenserades fullt ut hade förankring i\r\nverkligheten. Samtidigt tror jag att alla var\r\nmedvetna om att detta stöd medförde mycket stora\r\nkostnader och att man inte säkert kunde uttala sig\r\nom träffsäkerheten. Därför enades vi om att låta en\r\narbetsgrupp utreda frågan om stödets framtida\r\nutformning. Jag har i dag försökt få viss information\r\nom hur långt arbetsgruppen har kommit, och jag\r\nförväntar mig en rapport i slutet av nästa månad.\r\nDärefter avser regeringen att lägga fram förslag om\r\nhur detta stöd skall ges i framtiden.</pre><pre>Anf. 105 ELISABETH PERSSON (v)\r\nreplik:</pre><pre>Fru talman! Det var en mycket intressant\r\nfeltolkning som jordbruksministern gjorde sig\r\nskyldig till. Jag skall försöka precisera vad jag\r\nmenade med att ha överblick över och kunskap om.</pre><pre>I våras fattade riksdagen beslut om ett ganska\r\nuppmärksammat prismärkningssystem. Det\r\ninnebar att vissa varor även i fortsättningen skulle\r\nprismärkas enskilt. Detta beslut fattades under\r\nstort motstånd från främst moderaterna och\r\nfolkpartiet liberalerna. Hur centern ställde sig\r\nkommer jag faktiskt inte ihåg, men det stora\r\nmotståndet kom alltså från moderaterna och\r\nfolkpartiet liberalerna, partier som nu är viktiga\r\nparter i den nya regeringen.</pre><pre>Nu undrar vi konsumenter om detta beslut kommer\r\natt rivas upp eller om vi även i fortsättningen\r\nkommer att ha möjlighet att kunna överblicka\r\nprissättningen på varor. Det var det jag menade och\r\ningenting annat. Jag är fundersam över detta och\r\ntycker att argumenten mot enkla åtgärder som\r\ngagnar konsumenterna ibland är mycket konstiga.</pre><pre>I denna kammare refererar vi ofta till EG. Låt mig\r\ndärför göra en jämförelse i fråga om prissättning av\r\nvaror med några andra europeiska länder. Kommer\r\nman in i en livsmedelsbutik i London finner man att\r\nsnart sagt varje sak som saluförs är individuellt\r\nprismärkt. Det kan röra sig om små förpackningar,\r\nchockladbitar eller precis vad som helst. Det sitter\r\nen prislapp på dem. I varje butik i Tyskland, i en\r\nliten småstad eller by, i Hamburg eller i Frankfurt,\r\när det otänkbart att visa varor i skyltfönstren utan\r\natt ange priset på dem. Det gäller såväl mat som\r\nkläder.</pre><pre>Jag undrar om det är andra marknadskrafter som\r\nråder i dessa länder? Varför är det så svårt att göra\r\nsamma sak här i Sverige? Varför skulle det vara så\r\nhämmande för svensk handel? Varför är det så svårt\r\nför den svenska marknaden och marknadskrafterna\r\natt ge konsumenterna en så enkel information som\r\nprismärkningen utgör? Jag tror att en prismärkning\r\ni längden gagnar handeln. Det är viktigt för\r\nkonsumenterna att veta vad de betalar för saker och\r\nting. Detta var ett exempel på vad jag menar med\r\natt kunna överblicka priser och marknaden.</pre><pre>Jag har tidigare i dag noterat att Karl Erik Olsson\r\noch andra regeringsföreträdare har utpekat de\r\noffentliga monopolen som roten till mycket\r\nekonomiskt elände i landet. Vad har\r\njordbruksministern för uppfattning om\r\nmonopoltendenserna och koncentrationen inom\r\nlivsmedelsproduktionen? Jag tycker inte det har\r\nframgått av vad han har sagt. Vad anser Karl Erik\r\nOlsson om exempelvis Arlas och de andra\r\nmejeriföreningarnas agerande beträffande\r\navräkningspengarna för mjölken i somras? Då\r\nskyllde man på gränsskyddets sänkning. Man\r\nsänkte avräkningspengarna för att efter valet\r\nsnabbt höja dem igen.</pre><pre>Anf. 106 Jordbruksminister KARL ERIK\r\nOLSSON (c):</pre><pre>Fru talman! Jag förstår nu att jag missförstod vad\r\nElisabeth Persson sade om att kunna överblicka\r\npriserna på varor. Frågan om prismärkning är inte\r\nmin specialitet. Jag utgår dock från att\r\nkonsumenterna, om de kan utöva sitt inflytande,\r\nockså kan se till att det ger effekt på detta område.\r\nI det jordbrukspolitiska beslutet anslog riksdagen i\r\nstor enighet -- faktiskt på förslag från\r\nvänsterpartiet -- ett par miljoner kronor extra för\r\nkonsumentinformation. Jag medger gärna att jag\r\nanser det viktigt att konsumenterna får komma till\r\ntals både genom det sätt de handlar på och på andra\r\nsätt, exempelvis politiskt och i den allmänna\r\ndebatten. Däremot tror jag inte särskilt mycket på\r\nomfattande regelsystem för hur exempelvis\r\nprislappar skall sättas på varor. Det bör vara\r\nsäljaren som är angelägen att tala om vad som för\r\ntillfället är jättebilligt. På sådana varor sätter han\r\nsäkert en prislapp.</pre><pre>Frågan om monopol är principiellt intressant, och\r\ndet gäller både om det rör sig om offentliga\r\nmonopol eller monopol i näringslivet.</pre><pre>Beträffande jordbrukets ekonomiska\r\nföreningsrörelse finns det enligt min mening\r\nanledning att ha möjlighet att begränsa eventuella\r\nmonopoltendenser. Dels kan det bli lättare att\r\nstarta mindre företag som en undervegetation, dels\r\nhamnar vi i en större marknad där faktiskt de\r\nsvenska företagen inte är särskilt stora. De får då\r\nkonkurrera med företag på den europeiska\r\nmarknaden som är större och utövar en kraftfull\r\nkonkurrens.</pre><pre>Jag har som jordbruksminister inte anledning att\r\nlägga mig i enskilda företags prissättning vid olika\r\ntillfällen. Men visst är jag förvånad över att man\r\nhade så dåligt grepp om hur mycket pengar som\r\nfanns i kassorna att man gjorde sådana ryck i\r\nexempelvis mjölklikviderna som Elisabeth Persson\r\nnämnde.</pre><pre>Som tidigare har nämnts i debatten är det viktigt att\r\nta vara på de möjligheter som finns i Sverige när det\r\ngäller att hävda sig på den europeiska marknaden.\r\nMycket snart är vi kanske en del av en marknad\r\nomfattande 300--400 miljoner människor. Den\r\nmarknaden efterfrågar sannolikt varor som vi kan\r\nproducera mer av i Sverige, nämligen rena och\r\nhälsosamma livsmedel producerade i en ren miljö\r\noch med ett minimum av restsubstanser från\r\nexempelvis kemiska medel. Utvecklingen därvidlag\r\nhar kommit längre i Sverige än i de flesta av våra\r\ngrannländer. Den här möjligheten bör utnyttjas av\r\ndet svenska jordbruket.</pre><pre></pre><pre>Anf. 107 INGVAR ERIKSSON (m):</pre><pre>Fru talman! Jag vänder mig först till den nye\r\njordbruksministern och hälsar honom välkommen.\r\nDet är ett utmanande och svårt arbete som han har\r\nframför sig. Jag hoppas att vi skall få ett gott\r\nsamarbete mellan departementet och riksdagen, så\r\natt vi kan återställa den framtidstro bland landets\r\njordbrukare och livsmedelsproducenter som är\r\nnödvändig för att gå en lyckosam framtid till mötes.</pre><pre>Våren 1990 fattade riksdagen beslut om en\r\nlångtgående avreglering av svenskt jordbruk.\r\nBakom beslutet stod i princip alla dåvarande\r\nriksdagspartier utom miljöpartiet. Beslutet innebar\r\natt den svenska jordbruksnäringen inom loppet av\r\nen femårsperiod skall avregleras och\r\nmarknadsanpassas. Den dåvarande\r\növerproduktionen skall upphöra. Om det sker\r\nkommer också lönsamheten att återvinnas. Därför\r\nskall en omställning och en anpassning ske, och\r\nvissa stimulansstöd har också aviserats och\r\nbeslutats. Bl.a. skall jordbruket stimuleras att välja\r\nnya produktionsalternativ.</pre><pre>Riksdagsbeslutet innehöll vissa villkor, bl.a. att det\r\nsvenska gränsskyddet inte skulle förändras i annan\r\ntakt än vad som anges i GATT-förhandlingarna.\r\nÖmsesidigheten är viktig och ofrånkomlig om\r\nsvensk livsmedelsproduktion, råvaruproduktion i\r\njordbruket och vidareförädling i\r\nlivsmedelsindustrin skall få en rimlig chans att\r\nhävda sig i den ökade internationella\r\nkonkurrensen.</pre><pre>Den tidigare socialdemokratiska regeringen har\r\nunder det senaste året svikit genom att genomdriva\r\nen ensidig gränsskyddssänkning. Man har också\r\nhöjt vissa punktskatter på jordbruksområdet.\r\nDessutom har man bromsat jordbrukets egna\r\ninitiativ att snabba på strävandena att uppnå\r\nproduktionsbalans, exempelvis då man inte ville\r\nmedverka till att lyfta ut det temporära\r\nsockeröverskottet, vilket medfört att arealen i år\r\nhar måst minskas mycket kraftigt. Man var också\r\nberedd att stoppa mejerinäringens vilja att\r\npåskynda omställningen när det gäller\r\nmjölkproduktionen.</pre><pre>Många lantbrukare har dessutom känt stor\r\nosäkerhet och tvivel beträffande\r\nomställningsreglerna. Socialdemokraterna har\r\ntyvärr inte på något sätt försökt att undanröja den\r\nosäkerheten -- snarare är det tvärtom. Detta har\r\ngällt bl.a. hoten om återbetalning och om säkerhet.\r\nKlart står att producenter inte har behandlats lika,\r\nutan kraven och inriktningen har varierat i landet.</pre><pre>Det föreligger en uppenbar risk att många som har\r\ngått in i omställningen hoppar av och att de som\r\nplanerat att gå in drar sig ur. Det skulle vara mycket\r\nolyckligt.</pre><pre>Den breda politiska uppslutningen kring det\r\nlivsmedelspolitiska beslutet var trots allt värdefull,\r\noch den borde skapa goda förutsättningar för en\r\nlångsiktigt hållbar jordbrukspolitik. Beslutet var en\r\nkompromiss, vilket innebär att vi liksom andra har\r\ntvingats ge avkall på en del av våra ursprungliga\r\nförslag. Vi gjorde det i förvissningen om att en bred\r\nuppgörelse skulle skapa bättre\r\nutvecklingsmöjligheter än ett beslut som fattats\r\nmed knapp majoritet. Den breda uppslutningen\r\ninnebär att beslutet borde kunna stå fast,\r\noberoende av regeringsskiftet. En förutsättning\r\nhärför är givetvis att avsteg inte görs, men så har\r\ntyvärr skett.</pre><pre>Elisabeth Persson talade nyss i vackra ord om\r\nkonsumenten men berörde inte vikten av för\r\nkonsumenten att i varje läge ha tillgång till\r\nlivsmedel av god kvalitet. Om vi skall lyckas, måste\r\nvi ha en tillräckligt stor inhemsk\r\nlivsmedelsproduktion.</pre><pre>Alla vet att vädrets makter kan spela en stor roll.\r\nDet finns också andra faktorer som kraftigt\r\npåverkar tillgången på livsmedel, inte bara i Sverige\r\nutan även på andra håll i världen. Det land som i\r\nstor utsträckning gör sig beroende av import av\r\nlivsmedel kan dyrt få betala detta på sikt. I ett läge\r\ndär de viktigaste handelsländerna förhandlar,\r\nsåsom nu sker och alltför länge skett utan resultat\r\ninom GATT, om en sänkning av skyddet för\r\njordbruket kan riskerna komma att öka ännu mer.</pre><pre>Syftet med GATT-förhandlingarna är att få ned den\r\npristryckande överskottsproduktionen. Därigenom\r\nskulle man kunna få en situation där\r\nvärldsmarknadspriserna stiger till en nivå som\r\nligger närmare de verkliga produktionskostnaderna\r\ni olika länder. Exportförlusterna på grund av\r\növerproduktionen skulle därmed kunna minskas.\r\nVi vet att man i olika länder vill minska stödet och\r\nskyddet, och vi vet också att det skulle gynna de\r\nolika budgeterna.</pre><pre>Nu har vi emellertid en svår situation. Vi måste\r\nändå i det läget se till att klara katastrof- och\r\nberedskapslagringen av livsmedel. Jag hoppas att\r\nden nye jordbruksministern är beredd att ta\r\ninitiativ till åtgärder för att lösa problemet hur man\r\ni en marknad med en minskning av överskotten\r\nskall kunna klara beredskapslagringen. Jag hoppas\r\nockså att jordbruksministern kommer att ge ett\r\nbättre besked om anpassningen till EG av den\r\nkommande jordbrukspolitiken.</pre><pre>Anf. 108 BENGT ROSÉN (fp):</pre><pre>Fru talman! Liksom föregående talare vill jag\r\ninleda med att gratulera Karl Erik Olsson till\r\nutnämningen till jordbruksminister. Jag vet ingen\r\nsom är mer kompetent och lämpad att inneha den\r\nposten, och jag är övertygad om att han i hög grad\r\nkommer att kunna bidra till ett ökat förtroende i\r\nlantbrukarleden för att vi som politiker är beredda\r\natt leva upp till 1990 års jordbrukspolitiska beslut,\r\näven om de ekonomiska förutsättningarna nu blir\r\nallt kärvare.</pre><pre>Tillåt mig även, fru talman, att i detta sammanhang\r\nhälsa Holger Gustafsson, som står näst i tur på\r\ntalarlistan, välkommen till riksdagen. Holger\r\nkommer, liksom Ivar Virgin och jag, från Götene i\r\nSkaraborg, en liten kommun på drygt 12 000\r\ninvånare, som alltså håller sig med tre riksdagsmän.\r\nUr jämställdhetssynpunkt hade det naturligtvis\r\nvarit bättre om det hade varit någon kvinna från\r\nGötene. Jag kan försäkra att jag inte skulle ha haft\r\nnågonting emot att både Holger och Ivar hade varit\r\nkvinnor.</pre><pre>Eftersom också grannkommunen Skara med ett\r\nnågot större invånarantal numera också håller sig\r\nmed tre riksdagsmän, hade jag förväntat mig att\r\nBert Karlsson i sitt jungfrutal skulle ha krävt en\r\nutlokalisering av riksdagen till Skara Sommarland.\r\nNu gjorde han inte det, men jag tror inte att han\r\ni längden kommer att nöja sig med att enbart det\r\nmassmediala intresset för politiken har förskjutits\r\nåt Skarahållet.</pre><pre>Fru talman! Låt mig, i likhet med Elisabeth\r\nPersson, inledningsvis anlägga ett\r\nkonsumentperspektiv. All produktion syftar ju\r\nytterst till att tillgodose konsumenters efterfrågan.\r\nDet gäller även för vår livsmedelsproduktion, och\r\ndet var en av huvudanledningarna till att riksdagen\r\ni stor enighet i juni 1990 beslöt att i socialt\r\nacceptabla former under en femårig omställningstid\r\navreglera och marknadsanpassa jordbruket.\r\nTidigare hade lantbrukarna mer varit inställda på\r\natt producera det regleringarna premierade än det\r\nsom konsumenterna efterfrågade.</pre><pre>Konsumenterna efterfrågar livsmedel av bra\r\nkvalitet till låga priser. Det senare har inte minst\r\nde -- som jag kallar dem -- enspåriga\r\nmatprisdebattörerna i massmedia tagit fasta på. De\r\nhävdar att avregleringen av jordbruket även borde\r\nha omfattat en ensidig svensk avveckling av\r\ngränsskyddet, så att svenska konsumenter hade fått\r\ntillgång till de prisdumpande livsmedelsöverskotten\r\npå världsmarknaden.</pre><pre>Vad dessa debattörer -- jag räknar inte Elisabeth\r\nPersson till dem -- aldrig talar om är att därmed slås\r\ndet svenska jordbruket ut, vilket innebär att en rad\r\nandra nyttigheter, såsom öppet landskap och\r\nlevande landsbygder, som konsumenterna också\r\nefterfrågar försvinner. Lars Drake vid\r\nlantbruksuniversitetet har genom\r\nenkätundersökningar visat att en majoritet av det\r\nsvenska folket vill ha nuvarande öppna landskap\r\noch anser att staten bör betala för landskapsvården\r\nom denna är hotad.</pre><pre>Teoretiskt är det naturligtvis möjligt att anställa\r\nstatliga landskapsvårdare, som sköter detta när\r\nlantbrukarna inte längre har ekonomiska\r\nmöjligheter att fortsätta. Vi betalar årligen av\r\nskattemedel mellan 2 och 3 miljarder kronor för att\r\nhålla parker och grönytor i våra tätorter. Alla inser\r\natt skulle vi på samma sätt bevara\r\njordbrukslandskapet, så skulle årskostnaden bli\r\ntiodubbel.</pre><pre>Vi måste därför se till att jordbrukarna får\r\nförutsättningar att klara omställningen. Utöver att\r\nvi då får tillgång till livsmedel, vars kvalitet och\r\ntillverkningsmetoder vi kan påverka, så kan vi\r\nockså behålla det landskap som vi som\r\nkonsumenter efterfrågar till rimliga kostnader.</pre><pre>Från folkpartiet liberalerna har vi, som Inge\r\nCarlsson erinrade om, varje år sedan 1986\r\nmotionerat om att i särskild ordning ge ersättning\r\nför landskapsvården genom en generell\r\narealersättning och inte som nu ha den ''inbakad'' i\r\nproducentpriserna. Betalar vi exempelvis 1 000 kr.\r\nper hektar och år för all åker-, ängs- och betesmark,\r\nså rör det sig om dryga 3 miljarder kronor i\r\nårskostnad, att jämföras med nuvarande 2 à 3\r\nmiljarder till grönytor i tätorterna.</pre><pre>En generell arealersättning har många fördelar för\r\nsåväl lantbrukare som konsumenter. Låt mig här\r\nendast framhålla att denna ersättning, som Lars\r\nJonasson vid lantbruksuniversitetet visat, innebär\r\natt vi bevarar mjölkproduktionen i mellanbygd och\r\nskogsbygd, där vi har ont om öppet landskap och\r\nalternativ sysselsättning. Många talare har här i dag\r\ntidigare framhållit värdet av att söka bevara\r\nkulturlandskapet i just mellanbygd och skogsbygd.</pre><pre>Det är bra att regeringsförklaringen nu anger att\r\nfrågan om arealersättning skall utredas under\r\nmandatperioden. Intresset i Sverige för en sådan\r\nuppläggning har ökat, och den internationella\r\nutvecklingen inom såväl EG som GATT går åt\r\nsamma håll.</pre><pre>Anf. 109 HOLGER GUSTAFSSON (kds):</pre><pre>Fru talman! Jag vill också börja med att gratulera\r\nKarl Erik Olsson till det nya uppdraget som\r\njordbruksminister, och jag vill gratulera Sveriges\r\nbönder till en sådan minister. Jag tror att det\r\nkommer att bli ett bra resultat. Jag vill även tacka\r\nBengt Rosén för välkomsthälsningen.</pre><pre>Fru talman! Beträffande den ekonomiska\r\nutvecklingen i svenskt jordbruk anger\r\nregeringsförklaringen att ''Omställningen av\r\nsvenskt jordbruk skall fullföljas.'', samt att\r\n''Sverige vid inträdet i EG skall ha en stark och\r\nkonkurrenskraftig jordbruksnäring''.</pre><pre>Hittills har man i den jordbrukspolitiska debatten\r\ninriktat sig på en omställning till en\r\n''marknadsanpassning'' när det gäller de totala\r\nproduktionsvolymerna i Sverige.</pre><pre>Om den svenska bonden skall kunna producera\r\nmed en lönsamhet som ger en inkomststandard som\r\när jämförbar med exempelvis en industriarbetare,\r\när bonden ytterst beroende av gränsskyddets nivå.\r\nEtt sänkt gränsskydd innebär att färre bönder\r\nklarar en rimlig inkomst, och detta leder i sin tur till\r\nen minskad andel svenskproducerade\r\nbaslivsmedel. Därmed är vi framme vid den fråga\r\nsom måste upp på riksdagens bord: Vilken\r\nsjälvförsörjningsgrad skall vi ha i landet av\r\nsvenskproducerade baslivsmedel, dvs. till vilken\r\nproduktionsnivå skall vi ställa om svenskt\r\njordbruk?</pre><pre>Det måste rimligen vara ett vitalt\r\nkonsumentintresse att få ta ställning till hur stor\r\nandel av våra baslivsmedel som skall produceras i\r\nsvensk miljö, med svenska kvalitetsnormer och\r\nmed inriktning på biologiskt fullvärdiga livsmedel.</pre><pre>Den tidigare regeringen har inte definierat\r\nomställningens produktionsmål för svensk\r\nmarknad och inte heller låtit utreda de\r\nlivsmedelskvalitativa konsekvenserna som svenska\r\nkonsumenter drabbas av vid en radikalt minskad\r\nandel högkvalitativa baslivsmedel.</pre><pre>Vidare uttrycker regeringsförklaringen att ''En\r\navstämning av omställningsbesluten sker efter det\r\natt EG har lagt fast principerna för sin kommande\r\njordbrukspolitik. Denna förbereds av en särskild\r\nkommission.''</pre><pre>EGs kommission lade den 9 juli 1991 fram förslag\r\ntill framtida utformning av EGs gemensamma\r\njordbrukspolitik, CAP. Förslaget bygger på de\r\nprinciper som Mac Sharry presenterade i februari i\r\når.</pre><pre>Det är angeläget att den kommission som\r\nregeringen tillsätter får i uppgift att fasa in svensk\r\njordbrukspolitik mot de principer som EG kommer\r\natt fastställa, och därmed skapa förutsättningar för\r\nsvenska förädlade jordbruksprodukter att nå in på\r\nEGs marknad. Men det är också viktigt att\r\nkommissionen får i uppgift att följa den nu akuta\r\nlönsamhetssituationen i svenskt jordbruk.</pre><pre>Det kommer med största sannolikhet att bli\r\nomfattande konfrontationer, demonstrationer och\r\nlånga förhandlingar inom EG innan gemenskapens\r\nprinciper blir så tydliga och bärkraftiga att vårt land\r\nkan sikta in sin politik på EGs.</pre><pre>Därmed vill jag framhålla vikten av att regeringen\r\nredan nu noga följer lönsamhetsutvecklingen i\r\nsvenskt jordbruk, så att inte konkurser och\r\nkapitalförstöring skall drabba vår\r\nlivsmedelsproducerande näring i större omfattning\r\nän vad någon av oss önskar.</pre><pre>Den kommission som regeringen skall tillsätta\r\nmåste gå in och ta det ansvar som den tidigare\r\nregeringen rätteligen borde ha tagit genom att före\r\nbeslutet om ny jordbrukspolitik göra en\r\nkonsekvensutredning.</pre><pre>Anf. 110 Jordbruksminister KARL ERIK\r\nOLSSON (c):</pre><pre>Herr talman! Jag tackar för de vänliga orden. Det\r\när roligt att lyssna till dem, och jag passar på så här\r\ni början.</pre><pre>Det ställdes några frågor som jag gärna vill svara på\r\noch kommentera. Ingvar Eriksson frågade om\r\nberedskapslagringen. Jag kan bara nämna att i den\r\nbudgetprocess som pågår i regeringskansliet är den\r\nhär frågan aktuell. Efter en neddragning förra året\r\nfinns det nu behov av att öka anslaget på den här\r\npunkten.</pre><pre>Flera av talarna har tagit upp\r\nomställningskommissionen. Det är viktigt att den\r\nfyller två huvuduppgifter. Den skall dels följa\r\nomställningen och vilka effekter den får på\r\njordbrukarna bl.a. lönsamhetsmässigt, dels följa\r\nvad som sker i EG och göra nödvändiga\r\nanpassningar. I regeringsförklaringen antyds att\r\nman skall göra en justering efter det att EG har\r\nfastlagt sina mål. Jag kan lova att i\r\njordbruksdepartementet följer vi redan nu de\r\nsträvanden som man har i EG, och vi försöker\r\nkomma underfund med vad som är på gång så fort\r\nsom möjligt för att kunna ha en beredskap från\r\nsvensk sida.</pre><pre>Jag skall i dag inte debattera arealbidragen med\r\nBengt Rosén. Detta skall nämligen utredas. Men\r\njag vill ändå säga att produktionen och nyttjandet\r\nav marken har skapat det öppna landskapet. På\r\nlång sikt, efter lyckliga GATT-förhandlingar och\r\nkanske efter en europeisk integration där\r\nmarknaden fungerar, måste det ändå vara så att det\r\när produktionen från marken som gör att man\r\nanvänder den. Jag är medveten om att under det\r\nnärmaste årtiondet kan det behövas en del andra\r\nåtgärder, åtminstone inom vissa områden.</pre><pre>Holger Gustafsson tog upp frågan om gränsskydd\r\noch självförsörjningsgrad. Jag delar ståndpunkten\r\natt målsättningarna i den nya jordbrukspolitiken\r\ninte lades fast med tillräcklig kraft. Men principen\r\när att det svenska konsumtionsutrymmet skall\r\nmotsvaras av en svensk produktion. Emellertid är\r\ndet också viktigt att notera att om vi arbetar för en\r\nökad internationalisering, kommer den svenska\r\nproduktionen och konsumtionen inte att absolut\r\nmotsvara varandra. Handeln med livsmedel över\r\ngränserna kommer sannolikt att öka. I det läget bör\r\nman inte heller bortse från att det skulle kunna vara\r\nmöjligt att avsätta en produktion som är större än\r\nkonsumtionen av svenska högvärdiga, ekologiskt\r\nriktigt producerade specialiteter på en större\r\nmarknad.</pre><pre>Anf. 111 INGVAR ERIKSSON (m) replik:</pre><pre>Herr talman! Jag tog upp frågan om GATT-\r\nförhandlingarna. Resultatet av dessa förhandlingar\r\nskulle kunna leda till att de olika länderna kraftigt\r\nminskar skydd och stöd, inte minst exportstödet.\r\nDet kommer att innebära att bönderna i olika\r\nländer tvingas minska produktionen. Vi kommer\r\nnärmare balans i världen. Det kommer att bli\r\nsvårare att klara beredskaps- och katastroflagring.</pre><pre>Vi moderater har sett den situationen framför oss,\r\noch av det skälet har vi vid flera tillfällen begärt att\r\nvi från svensk sida ta initiativ till internationella\r\nförhandlingar där man skulle försöka göra upp om\r\nhur katastrof- och beredskapslagring skulle klaras\r\noch inte minst hur det skall finansieras. Det är\r\nalldeles uppenbart att bönderna i världen inte\r\nlängre genom prispressande överskottsproduktion\r\nkan stå för beredskaps- och katastroflagring.</pre><pre>Av det skälet hoppades jag att jordbruksministern\r\nskulle kunna vidga vyerna utöver Sveriges gränser\r\noch Sveriges beredskap och se på det mer globala\r\nvärldsperspektivet vad gäller världssvälten,\r\neftersom den tyvärr fortfarande finns. Det är en\r\nutmaning som vi alla måste ta på allvar.</pre><pre>Den andra frågan var om jordbruksministern är\r\nberedd att göra de korrigeringar av livsmedels- och\r\njordbrukspolitiken som kan krävas för att vi skall\r\nkomma i fas med den utveckling som EG i dag\r\ninriktar sig på. Det kan bli fråga om korrigeringar i\r\nförhållande till det beslut vi fattade 1990. Det skulle\r\nvara intressant om jordbruksministern kunde ge\r\nnågon synpunkt på detta. Om han inte kan göra det\r\ni dag hoppas jag att det skall gå bra när han blir\r\nvarm i kläderna.</pre><pre>Näringspolitik -- Miljöpolitik, energifrågor</pre><pre>Anf. 112 GÖRAN PERSSON (s):</pre><pre>Herr talman! Låt mig först hälsa vår nye\r\nmiljöminister välkommen till ämbetet. Jag är också\r\nny i den här funktionen, och jag hoppas att vi skall\r\nfå en givande dialog och diskussion. Jag försäkrar\r\nOlof Johansson att vi kommer att driva en\r\nkonsekvent och radikal miljöpolitik. De förslag\r\nsom jag har läst om att regeringen kommer att lägga\r\nfram har en majoritet i riksdagen bakom sig. Det\r\nfinns en bred majoritet i Sveriges riksdag för en\r\nkonsekvent och radikal miljöpolitik. Se till så att vi\r\nfår utnyttja den majoriteten vid kommande\r\nvoteringar! Välkommen i ett nytt och viktigt\r\nämbete!</pre><pre>Regeringsförklaringens miljödelar är till allra\r\nstörsta delen en kopia av miljöpropositionen, det är\r\nsådant som riksdag och regering redan har fattat\r\nbeslut om. Det är självfallet bra att regeringen\r\nställer upp på den förda politiken, men det stämmer\r\nlitet illa med det gnöl och det gnäll som framfördes\r\nhär i kammaren i början av juni när riksdagens\r\nledamöter behandlade den stora\r\nmiljöpropositionen.</pre><pre>Jag vill återigen säga till Olof Johansson att vi inte\r\ntänker jobba i den andan med oppositionsarbetet.\r\nDet kommer i stället att bli konstruktivt, och vi\r\nkommer att ta fasta på goda förslag. Den\r\nriksdagsmajoritet som finns ger en god grund för en\r\nmycket radikal miljöpolitik, och denna majoritet\r\nbör utnyttjas.</pre><pre>Ta för er av det dukade bordet i det arbete som\r\nuträttas. Ni kommer att kunna skörda frukterna av\r\nsocialdemokratisk politik under en lång tid\r\nframöver.</pre><pre>Men ni bedrar er och svenska folket om ni tror att\r\ndet räcker att upprepa det som redan är beslutat.\r\nHär finns kanske den största svagheten i\r\nregeringsförklaringen. Var finns visionerna? Var\r\nfinns ambitionerna att ta nästa steg i\r\nmiljöpolitiken? Vi vet alla mycket väl att de beslut\r\nvi hittills har fattat visserligen är viktiga men långt\r\nifrån tillräckliga steg på vägen mot en hållbar\r\nutveckling.</pre><pre>Ta t.ex. tillväxtpolitiken. Det enda -- märk väl\r\nenda -- riktmärke som i det sammanhanget anges i\r\nregeringsförklaringen är att Sverige skall komma\r\nupp på minst samma tillväxtnivå som jämförbara\r\neuropeiska länder. Detta mål stöttas kraftfullt\r\ngenom olika konkretiseringar i\r\nregeringsförklaringen. Talet om en långsiktig och\r\nhållbar utveckling står sig ganska slätt efter ett\r\nsådant resonemang.</pre><pre>Vi socialdemokrater vet att uppgiften att finna en\r\nbalans mellan ekonomi och miljö är svår. Men vi\r\ntog oss an den uppgiften med stor ödmjukhet. Det\r\ngenomsyrade vår finansplan, arbetet med\r\nnäringspolitiken och tillväxten och vår\r\nvalplattform. Det räcker inte, Olof Johansson, att\r\nhänvisa till kommande förslag om\r\nnaturresursräkenskaper. Vi vet att det kommer att\r\nta lång tid att utveckla detta till ett effektivt\r\ninstrument i miljöns tjänst.</pre><pre>Nej, problemet är ju att de krafter Olof Johansson\r\ngenom den regeringsbildning han medverkat i har\r\nsläppt lös är de som alltid har sett över axeln på en\r\nmer miljöinriktad politik. Det är dessa som Olof\r\nJohansson nu har att hantera, det är med dessa som\r\nhan skall diskutera energiskatter -- vilket vi redan\r\nhar fått exempel på --, regleringar av farliga ämnen,\r\nstrandskydd, osv.</pre><pre>Det räcker inte att läsa vad som står i\r\nregeringsförklaringen. Lika viktigt är att läsa vad\r\nsom uttrycks, vad som inte står där utan skall\r\nförstås mellan raderna. Redan den första veckan\r\nhar det uppstått tvivelsmål om hur olika\r\nformuleringar skall tolkas. Många av\r\nregeringsförklaringens uttalanden är fromma\r\nförhoppningar på gränsen till besvärjelser. Att det\r\nstår ''att'' men inte ''hur'' är ett vanligt\r\nkännetecken. Man säger sig vilja ge naturvården en\r\ncentral roll i miljöpolitiken. Ja visst, men hur? Kan\r\nOlof Johansson exempelvis bekräfta att han tänker\r\nfullfölja det arbete vi socialdemokrater satte i gång\r\nför att öka markägarnas ansvar för\r\nnaturvårdshänsynen?</pre><pre>En mycket stor del av det svenska folket lever i de\r\nstora städerna. Dessa människors livsmiljö förbigås\r\nmed tystnad. Fick de inte plats? I stället verkar\r\nregeringen förlita sig på att den ekonomiska och\r\ntekniska utvecklingen skall klara problemen med\r\natt få till stånd en bättre miljö.</pre><pre>Ett första steg togs när storstadsförhandlingarna\r\navslutades, men det kommer att krävas en\r\nbetydande uppföljning. När kommer exempelvis\r\nlagen om kommunernas rätt att förbjuda särskilt\r\nförorenande fordon? Kommer de reserverade\r\nmedlen att ställas till förfogande?</pre><pre>Ni säger att målet är att nya fordon skall drivas utan\r\nfossilbränsle. När skall det målet uppnås, och hur\r\nmånga fordon omfattas? Vilka krav är ni beredda\r\natt ställa för att göra det möjligt? Hur blir det med\r\nmiljöklassningssystemet för bilar? I den frågan\r\nannonserade moderaterna sitt motstånd i våras,\r\nmen centern och vi var överens. Olof Johansson,\r\nnär kommer förordningen?</pre><pre>Det är bra att regeringen säger sig vilja ställa\r\nbestämda miljökrav. Men vem och vad gäller\r\nkraven? Hur blir det med skärpningen av kraven på\r\nindustrin, att utsläppen från industrin vid\r\nsekelskiftet skall vara nere i ofarliga nivåer? Var\r\nfinns ambitionerna att komma till rätta med\r\nvarornas innehåll av miljöskadliga ämnen?</pre><pre>Det är bra att regeringen säger sig ha en hög\r\nambition i förhandlingen om ett svenskt\r\nmedlemskap i EG och i förberedelserna för FN-\r\nkonferensen om miljö och utveckling. Jag skall med\r\nnöje återkomma till de frågor som rör de globala\r\nmiljöproblemen. Men inte utan viss\r\ntillfredsställelse kan jag konstatera att moderaterna\r\nnu sällat sig till kravet på internationell samverkan\r\nkring klimatfrågan. Hur tänker ni driva arbetet\r\nmed klimatkonventionen vidare? Vad menar\r\nregeringen med att FNs roll i miljövårdsarbetet\r\nmåste stärkas? Det låter som en självklarhet, men\r\nvad betyder det egentligen? Är det, UNEP, FNs\r\nmiljöstyrelse, som skall stärkas?</pre><pre>Herr talman! Det var ett överansträngt\r\njordbruksutskott som i våras lämnade över ett\r\nbetänkande kring miljöpolitiken. Många suckade\r\ndå. Tyvärr drog man här i riksdagen den kanske\r\nnågot felaktiga slutsatsen att portionera ut viktiga\r\ndelar på skilda utskott. Vi socialdemokrater anser\r\natt miljöpolitiken är så viktig att en samlad\r\nbedömning måste ske inom ett och samma utskott.\r\nDet innebär inte att vi vill befria andra utskott från\r\narbete -- tvärtom. Inom ramen för ett\r\nsammanhållet arbete i ett miljöutskott kan\r\nskarpare krav riktas på politiken inom skilda\r\nområden. Vi socialdemokrater driver därför kravet\r\npå ett inrättande av ett särskilt miljöutskott här i\r\nriksdagen.</pre><pre>Det är många frågor, jag inser det, Olof Johansson.\r\nMen det är bara en provkarta på sådant som vi\r\nkommer att få diskutera, sådant som kanske inte i\r\nregeringsförklaringen finns utvecklat och uttryckt\r\npå ett sätt som jag accepterar. Som jag sade till Olof\r\nJohansson förut eftersträvar vi en sansad och\r\nrealistisk debatt. Det finns en majoritet för en\r\nradikal miljöpolitik här i riksdagen. Svarar Olof\r\nJohansson rätt och konsekvent på de frågor jag\r\nställde kommer han också att ha en majoritet för att\r\nflytta fram positionerna på miljöområdet. Men\r\nOlof Johanssons problem består i de krafter han har\r\nlierat sig med i politiken, vilka alltid har sett\r\nmiljöpolitiken över axeln. Däri ligger det politiska\r\nsprängstoffet, och det är den situationen vi kommer\r\natt hantera i den här kammaren.</pre><pre></pre><pre>Anf. 113 ANNIKA ÅHNBERG (v):</pre><pre>Herr talman! Alla har rätt att få leva i en god miljö.\r\nSå står det i den nya regeringsdeklarationen. Det är\r\nju vackert. Där sägs också miljöpolitiken vara ett\r\nav fyra prioriterade områden. Det är också vackert.\r\nMen vackert tal om miljön har vi hört många\r\ngånger förr. Frågan är vad de vackra orden betyder\r\ni verkligheten. Där blir regeringsförklaringen\r\ngenast mer diffus. Där övergår man till att tala i\r\nfuturum. Regeringen kommer att ange tydliga\r\nmiljömål, ställa bestämda miljökrav och använda\r\neffektiva styrmedel. Det är möjligen löftesrikt,\r\nmen framför allt är det avslöjande. Vad det i\r\nklartext betyder är att den nya regeringen inte har\r\nnågon miljöpolitik, men att man hoppas få ihop en.</pre><pre>I själva verket är regeringsförklaringen en\r\nbesvikelse för alla de människor i vårt land, och de\r\när många, som har förhoppningar om en seriös och\r\ntrovärdig miljöpolitik. Man måste vara antingen\r\nmycket okunnig eller också mycket oengagerad av\r\nmiljöfrågor för att nöja sig med de floskler som\r\nregeringsförklaringen består av. Jag vet inte vilket\r\nav alternativen som gäller för regeringen. Båda\r\nperspektiven är lika skrämmande.</pre><pre>Miljöpolitik måste mycket riktigt utgå från vad\r\nnaturen tål. Det betyder t.ex. att kraven på att\r\nreducera utsläppen av växthusgaser, framför allt\r\nkoldioxid, är stora. Det betyder att\r\nindustriländerna måste reducera sina utsläpp med\r\nstorleksordningen 30 % fram till år 2005. I\r\nregeringsförklaringen finns ingen antydan om vilka\r\nmått och steg den nya regeringen tänker vidta för\r\natt Sverige skall ta steg i den riktningen. Det finns\r\nmånga åtgärder man borde vidta. Högre\r\nbensinpriser, regionalt differentierade, så att de\r\ndrabbar storstäderna mest, eftersom det är där\r\nbiltrafiken utgör det största problemet. Biltrafiken\r\när en mycket betydande källa till utsläppen av\r\nkoldioxid och måste därför åtgärdas. Preciserade\r\nkrav på nya drivmedel har man t.ex. åstadkommit i\r\nLos Angeles. Regeringsförklaringen är oerhört\r\ndiffus på den här punkten.</pre><pre>Man borde föra över varutransporter från vägtrafik\r\ntill järnväg. Nu går utvecklingen faktiskt åt andra\r\nhållet. Att säga nej till Öresundsbron borde vara en\r\nsjälvklarthet. Att överföra resurser från i-länder till\r\nu-länder för att möta miljöproblemen är också\r\nmycket viktigt, liksom att försöka aktivt motverka\r\nde negativa miljöeffekter som förverkligandet av\r\nden inre marknaden utan tvivel kommer att få.</pre><pre>Om vägtrafiken fick bära sina miljökostnader\r\nskulle enligt t.ex. tyska och amerikanska forskare\r\ndrivsmedelspriserna behöva fyr- eller femdubblas.\r\nDå skulle man inte få den typen av vansinnigheter\r\nsom man nu har inom EG. Man mjölkar korna i\r\nDanmark, kör mjölken till Italien, gör youghurt där\r\noch kör den tillbaka till Danmark för försäljning.\r\nDet är vansinnigt på alla sätt, men det är framför\r\nallt skadligt för miljön. Det skulle inte förekomma.</pre><pre>Jag undrar hur Sverige tänker agera för att i EG\r\ndriva miljöfrågorna hårdare. Det sägs i\r\nregeringsförklaringen nämligen inte ett ord om\r\ndetta, fastän det talas mycket om EG. Där viftas\r\ndet bara på svansen och kryps för EG. Vad tänker\r\nregeringen göra för att motverka de oerhörda\r\nnegativa miljöeffekter som förverkligandet av den\r\ninre marknaden kommer att få?</pre><pre>I dag är risken uppenbar att Östeuropa tar över\r\nmånga av de miljöproblem som vi har i väst och\r\nlägger dem till de enorma miljöproblem man redan\r\nhar, utan att ha lagstiftning, miljötillsyn eller t.ex.\r\nen avfallshantering som är uppbyggd för att klara\r\nde problemen.</pre><pre>I regeringsdeklarationen sägs att Sverige skall bidra\r\ntill en europeisk luftvårdsfond. Det är inget nytt.\r\nDet har försökts förut. Det har inte gått att få andra\r\nländer med på detta. Det är därför den inte är\r\nförverkligad. Jag undrar vad regeringen har för\r\nkort i bakfickan som skall göra det möjligt den här\r\ngången. Hur tänker man annars bidra aktivt till\r\nåtgärdandet av de europeiska miljöproblemen,\r\nvilket man talar om?</pre><pre>Det är bra att man aviserar ett utökat samarbete\r\nmed länderna kring Östersjön när det gäller\r\nÖstersjöns miljöproblem. Men vad betyder det i\r\npraktiken? Betyder det ökade resurser? Med hur\r\nmycket och till vad? Det sägs ingenting om det\r\nheller.</pre><pre>Jag undrar också om den nya regeringen tänker\r\navskaffa strandskyddet. Det var faktiskt en fråga\r\nsom moderata samlingspartiet drev mycket aktivt i\r\nvalrörelsen. Det sägs i regeringsdeklarationen\r\ningenting om detta, varken i den ena eller den\r\nandra riktningen. Jag skulle gärna vilja ha besked\r\npå den punkten.</pre><pre>Det sägs däremot att den s.k.\r\nenergiöverenskommelsen ligger fast. Då skulle jag\r\ngärna vilja ha besked om vad det betyder när det\r\ngäller kärnkraftsavvecklingen. När skall denna\r\nkärnkraftsavveckling starta? Hur stort elöverskott\r\nskall vi behöva ha för att det skall vara möjligt att\r\nkomma igång med avvecklingen?</pre><pre>Herr talman! Frihet var ett begrepp som flitigt kom\r\ntill användning under valrörelsen. Miljöpolitik\r\nhandlar faktiskt också i mycket hög grad om frihet,\r\nom makt och om demokrati. Många människor\r\nkänner i dag maktlöshet inför miljöproblemen.\r\nSammantagna kan de te sig oöverstigliga. Men\r\nfaktum är att miljöproblemen kan brytas ned till\r\nhanterbara enheter. Sanningen är också att\r\nmänniskan har tekniken, kunnandet och resurserna\r\nför att åtgärda de flesta miljöproblem som hon har\r\nställt till och för att undvika att skapa nya. Hindren\r\nfinns inte i verkligheten. De är mentala. De finns i\r\nhuvudet på alltför många politiker, företagare och\r\nadministratörer.</pre><pre>Det miljöpolitik egentligen handlar om är att bryta\r\ndenna maktlöshet, att skapa samhällsstrukturer\r\nsom gör det möjligt för människor att komma till\r\nrätta med miljöproblemen. Det handlar om att\r\nbygga energiförsörjningen på mångfald och på\r\nenergisystem som är kontrollerbara för människan\r\noch inte reducerar henne till systemets tjänare. Det\r\nhandlar också om en lagstiftning där de som är\r\nberörda av miljöproblem får göra sin stämma hörd\r\noch ha talerätt.</pre><pre>När, herr talman, kommer den nya regeringen att\r\nuppmärksamma de här aspekterna av frihets- och\r\nmaktproblematiken? Är det fortfarande friheten\r\natt ödelägga miljön som skall ta över friheten för\r\noss alla att över huvud taget ha en framtid och ett\r\nliv?</pre><pre>Anf. 114 Miljöminister OLOF JOHANSSON\r\n(c):</pre><pre>Herr talman! Jag förstår att oppositionen vill verka\r\notålig och ambitiös. Det är bra som en första\r\nutgångspunkt för en opposition. Det hade\r\nnaturligtvis varit ännu bättre om något av den här\r\notåligheten hade kommit till utlopp när en del av\r\noppositionen var i regeringsställning.</pre><pre>Jag påstod att det finns en hel del ärvda problem,\r\nsom är en följd av tidigare regeringspolitik. En av\r\nde allra största frågorna som vi har att behandla är\r\nen kombination av en modell för lagstiftning och en\r\nregeringspolitik som inte stämmer särskilt bra med\r\nen miljöambitiös politik. Det är Öresundsbron.</pre><pre>Det borde vara så egentligen, men det är inte så, att\r\nmiljöprövningen kommer först, innan man antar\r\nalla folkrättsligt bindande avtal. Nu när vi är inne i\r\nden här processen är det klart att vi måste göra\r\nbästa möjliga av den situationen, för att verkligen\r\nta miljökraven på fullaste allvar. Det är därför det\r\nockså står i regeringsförklaringen vad som är\r\navgörande i det fallet. Den förvirrade debatt vi\r\nhade under valrörelsen, där den ene\r\nregeringsledamoten sade si och den andre så,\r\nhoppas jag att vi skall slippa här.</pre><pre>Samtidigt vill jag deklarera att man i den här rollen\r\ninte har möjlighet att uttala några förhandsbesked.\r\nI det här fallet fungerar regeringskansliet som en\r\ndomstol. Det är min roll. Den rollen tänker jag ta\r\npå allvar.</pre><pre>Den här frågan är ett exempel på att vi har en del\r\närvda problem, som vi har att hantera och som\r\ningalunda är oväsentliga. Man skulle till detta\r\nkunna lägga hela frågan om hur man prioriterar den\r\nframtida trafiken i Sverige. Det är oerhört viktigt\r\nför en ny regering att vi får en ordentlig satsning på\r\ninfrastruktur, och inte vilken infrastruktur som\r\nhelst, utan på snabba, effektiva och så långt möjligt\r\när heltäckande tågförbindelser med kontinenten.\r\nDet är klart att vi här påverkar hela den politiken\r\nmed val av Öresundsförbindelse. Detta känner alla\r\ni denna kammare till. Jag behöver inte ytterliga\r\nfördjupa mig i den sortens problem. Visst finns där\r\nproblem, och det finns andra problem. Jag skulle\r\nkunna nämna som exempel satsningar på olika\r\ndelar av ScanLink. Där har ju miljön blivit en\r\nkonfliktfråga, som Göran Persson känner till, med\r\nomfattande protester inom det berörda området.\r\nÅterigen samma sak: Miljön kommer efteråt som\r\nen restpost. Jag utgår från att den deklarerade\r\nambitionsnivån från oppositionens sida, som Göran\r\nPersson här nämnde, också innebär en öppenhet\r\nför att behandla miljön först, inte sist, dvs. att lägga\r\ntyngdpunkten helt och hållet på förebyggande\r\nåtgärder så långt det är möjligt och så litet som\r\nmöjligt på reparation i efterhand. Men vi kommer\r\ninte att bli av med de problem som vi har, och\r\ndärför är en viktig del i en politik på miljöområdet\r\natt ta sikte på att spara knappa resurser. Det är\r\nockså att hushålla med naturen, att inse att\r\nekonomi och ekologi är två sidor av en och samma\r\nsak, direktkommunicerande kärl. Om man inte tar\r\nhänsyn i förväg får man betala efteråt.</pre><pre>Jag vill inte på något sätt göra någon huvudsak av\r\nde ärvda problemen. Men jag tycker att det är\r\nviktigt att deklarera just den viktiga ansatsen, att\r\nmiljöpolitikens viktigaste moment är att förebygga\r\nskador. När skadan har inträffat har vi mycket stora\r\nproblem, som vi kan se nu runt omkring oss och\r\nsom måste hanteras både av den enskilde individen\r\noch hos företagen, nationellt och internationellt.\r\nDet är just denna kapplöpning som vi hittills inte\r\nhar klarat, dvs. att först kommer problemen och\r\nsedan kanske lösningarna. Av det är allra viktigaste\r\nsom återstår det internationella samarbetet som på\r\ndet här området är helt avgörande.</pre><pre>Därmed är jag inne på att detta inte bara är en fråga\r\nför ett miljö- och resursdepartement, utan det är\r\nockså i allra högsta grad en internationell fråga. Jag\r\nför min del har bedömt det så att miljöpolitiken\r\nframöver kommer att vara den största\r\ninternationella frågan vid sidan av fredsarbetet.</pre><pre>I vår närhet finns gigantiska problem. Annika\r\nÅhnberg tangerade det hela. Jag måste säga att jag\r\nhöll fast mig i bänken när Annika Åhnberg sade att\r\nÖsteuropa tar över miljöproblem. Den som har\r\nbesökt Östeuropa och sett hur det är där vet att\r\nÖsteuropa inte behöver ta över några\r\nmiljöproblem. Vad man har att göra där är att\r\nkunna aktivt angripa en nästan total miljöpolitisk\r\nmissär. Det räcker med att åka till Baltikum och se\r\nhur det är där. Men jag förstår att det inte var detta\r\nsom Annika Åhnberg avsåg. Vi måste från de\r\nnordiska ländernas sida, från västvärldens sida, i\r\ndag överföra resurser i en helt annan skala än\r\nhittills för att ge oss i kast med också Östeuropas\r\nmiljöproblem. Det är precis som det brukar sägas i\r\ndebatterna att det ofta är effektivare att satsa mer\r\nresurser där än här hemma, därför att många av\r\nderas problem också är våra problem.</pre><pre>Låt mig säga med anledning av alla de delfrågor\r\nsom reses under en sådan här debatt att ambitionen\r\nfaktiskt inte har varit att regeringsdeklarationen\r\nskulle innehålla hela miljöpolitiken, i så fall hade\r\nden fyllt hela regeringsdeklarationen och mer än så.\r\nMan kan inte vara alltför detaljerad i sådana\r\nsammanhang. Där fanns ändå väsentligheter och\r\nviktiga principer. Jag är glad för att Göran Persson\r\nså helhjärtat stödjer formuleringarna där. Sedan är\r\ndet så -- jag behöver inte djupdyka ytterligare i det\r\nproblemet -- att vi på miljöpolitikens och\r\nresurspolitikens område ibland har andra politiska\r\nkonstellationer än vad som den framgår av den\r\ntraditionella höger--vänster-skalan. Jag är den\r\nförste att erkänna det. Men det är också en\r\nsituation som Göran Persson mycket väl känner\r\nigen från regeringstiden.</pre><pre>Öresundsbrobeslutet hade aldrig kommit till stånd\r\nmed den obefintliga miljöprövning som skedde i\r\nförväg om det inte hade funnits partier som stödde\r\nsocialdemokratin i den frågan. Jag är väl medveten\r\nom problemet. Har ni ändrat er så att det blir\r\nlättare att nå breda politiska majoriteter, är jag den\r\nförste att välkomna detta. Jag tycker också att det\r\nfinns anledning för Göran Persson att honorera det\r\ningen av er tidigare trodde, nämligen att det var\r\nmöjligt att få en uppslutning kring\r\nenergiöverenskommelsen, i dag inte enbart av tre\r\npartier utan fem partier i denna kammare. Det är\r\nen ganska hygglig start, och detta borde Göran\r\nPersson kunna instämma i utan reservationer.</pre><pre>Anf. 115 ANNIKA ÅHNBERG (v) replik:</pre><pre>Herr talman! När miljöministern säger att\r\nÖresundsbron är ett problem som man ärvde från\r\nden gamla regeringen, då undrar jag verkligen om\r\nhan tror på det själv. Tror verkligen Olof Johansson\r\natt bedömningen av Öresundsbron skulle ha blivit\r\nen annan i den nya regeringen än den blev i den\r\ngamla? Jag är fullständigt övertygad om att han i så\r\nfall är totalt ensam om att tro det. Det är faktiskt så\r\natt den överväldigande majoriteten i den regering\r\nsom Olof Johansson tillhör är för det vansinniga\r\nprojektet. Jag måste säga att jag blev djupt oroad\r\nnär Olof Johansson sade att han inte kan att ge\r\nnågra förhandsbesked om hur\r\nmiljökonsekvensbedömningen kommer att utfalla,\r\nför nu är hans roll att vara en domstol. Det finns en\r\nsorts glidning där. Tror Olof Johansson inte längre\r\npå de bedömningar som hans eget parti gjorde av\r\nprojektet utan är redan nu beredd att säga att man\r\nkanske måste komma till en annan slutsats?</pre><pre>När det gäller miljöproblemen i Östeuropa sade jag\r\natt det finns en risk för att vi till de enorma\r\nmiljöproblem som man redan har där lägger våra\r\nproblem utan att man där kan hantera dem. Jag\r\ntänker på sådana saker som att man också där går\r\növer från järnvägstrafik till biltrafik och att man\r\ninte har en lagstiftning som förhindrar användandet\r\nav farliga kemikalier. Jag tänker på sådana enkla\r\nsaker som att man tillåter färgämnen och andra\r\ntillsatser i livsmedel, som vi för länge sedan har\r\nförbjudit här, därför att man där inte har regelverk\r\noch tillsyn som förhindrar sådant. Jag är den sista\r\natt förringa de fruktansvärda miljöproblem som\r\nfinns i Östeuropa. Jag försökte bara få litet mera\r\nkonkreta besked från den nya regeringen om vad\r\nden tänker göra, men jag fick alltså inga konkreta\r\nbesked på den punkten.</pre><pre>Sedan säger Olof Johansson att man inte kunde\r\nfölja regeringsförklaringen med hela\r\nmiljöpolitiken, för då hade all plats gått åt. Men\r\nnågonting kunde man ha tagit med. På andra\r\nområden var man väldigt angelägen om att tala om\r\nför sina väljare ganska precis vad man har för avsikt\r\natt göra inom den närmaste framtiden. Men när det\r\ngäller miljön hade man inte ett enda konkret\r\nbesked att komma med!</pre><pre>Anf. 116 GÖRAN PERSSON (s) replik:</pre><pre>Herr talman! Det som stod i regeringsförklaringen\r\nvar harmlöst. Det som inte stod där var det som vi\r\nefterlyste. Det som stod där är redan beslutat, så\r\ndet var ingen bedrift, Olof Johansson.</pre><pre>Jag skall vara generös mot Olof Johansson i dag,\r\nmen det är uppenbart att Olof Johanssons strategi\r\nmed att försöka rida två hästar samtidigt kommer\r\natt leda honom in i en konflikt med\r\nregeringskamraterna, framför allt moderaterna.\r\nDen som hörde Olof Johanssons inlägg exempelvis\r\nom Öresundsbron och som hörde hans inlägg om\r\nScan Link och resonemanget där omkring måste\r\nförstå att håren reser sig där borta i Rosenbad i\r\nBildts kansli. Men det lär vi få återkomma till. De\r\nuttalanden som Olof Johansson nu gjorde till\r\nprotokollet skall jag faktiskt använda.</pre><pre>Till energibeskattningen: Jag tycker att det är bra\r\nom energiöverenskommelsen ligger fast. Det var en\r\ngemensam arbetsinsatss. Men om Olof Johansson\r\när så stolt över bedriften att ha fått med de andra\r\npartierna, kan han då också avfärda det som\r\nstatsministerns statssekreterare sagt om Olof\r\nJohansson i pressen, att han inte har förstått vad\r\nresonemanget om energibeskattningen i\r\nregeringsdeklarationen innebär? Har Olof\r\nJohansson något mandat att företräda regeringens\r\nuppfattning när det gäller de uttalanden som han\r\nhar gjort, eller företräder Olof Johansson sin egen\r\noch centerns linje? Det borde vara en ganska enkel\r\nfråga att svara på.</pre><pre>Vidare anser jag att såväl Annika Åhnbergs som\r\nmin fråga kring strandskyddet också borde vara\r\nganska enkel att svara på. Ligger ståndpunkterna\r\nfast i det avseendet? Eller är det moderaternas linje\r\nsom skall gälla?</pre><pre>Detta är konkreta frågor, och det fanns en lång rad\r\nsådana i mitt inlägg. Jag begär inte att Olof\r\nJohansson skall svara på alla frågorna, men det\r\nhade varit klädsamt om han åtminstone hade svarat\r\npå någon av dem i stället för att ägna sitt första\r\ninlägg som miljöminister åt att se bakåt och på så\r\nsätt försöka att undgå en konkret debatt. Jag förstår\r\nOlof Johanssons problem, men de blir inte enklare\r\nav att han hanterar dem på det viset.</pre><pre></pre><pre>Anf. 117 Miljöminister OLOF JOHANSSON\r\n(c) replik:</pre><pre>Herr talman! Det är klart att det går att ställa fler\r\nfrågor än det finns svar på. Frågorna kommer att\r\nbesvaras genom regeringens handlande. Det är\r\nnaturligtvis viktigare att ge svaren genom handling\r\nän enbart i ord.</pre><pre>I regeringsförklaringen anges principerna för i\r\nvilken riktning politiken skall utvecklas. Tyvärr är\r\ninte det som står i regeringsförklaringen\r\nförverkligat, utan det finns sådant som återstår.\r\nNaturligtvis är arbetet på en del områden\r\nigångsatt -- annars vore det ju märkligt. Det gäller\r\nt.ex. en ny miljöbalk, men frågan är vad den skall\r\ninnehålla, vilka principer som skall vägleda\r\nlagstiftningen.</pre><pre>När det t. ex. gäller lagregleringen på genteknikens\r\nområde vet alla som har följt dessa frågor att det\r\ninte har hänt särskilt mycket under den\r\nsocialdemokratiska regeringen. Det finns akuta\r\nproblem som inte har fått sin lösning. Detta utgör\r\ndärför en viktig del av det kommande arbetet. Det\r\när inte heller enbart en fråga för\r\njustitiedepartementet, dvs. en lagteknisk fråga,\r\nutan det är i högsta grad en miljöfråga. Det vet alla\r\nsom har sysslat med dessa frågor.</pre><pre>Miljövänliga drivmedel skall gynnas särskilt, står\r\ndet i regeringsförklaringen. Det kommer en\r\nproposition om detta. Vi har tidigare försökt att få\r\nen ändring till stånd, men det har inte lyckats. Man\r\nkan bara notera att det kommer ett förslag under\r\nhösten, och därför är det lätt för mig att plädera för\r\ndetta. Det är viktigt, inte minst för människorna i\r\nstorstäderna, att skatten på etanol sänks, eftersom\r\nden därmed blir mer miljöanpassad. Det är ett sätt\r\natt skapa lönsamhet för etanol, samtidigt som man\r\nsätter ett pris på miljön. Det skapas då en marknad\r\nsom är viktig när det gäller att byta ut\r\ndieselbränslen och annat. Jag förstår inte varför\r\ninte den frågan kunde ha lösts tidigare.</pre><pre>Jag kan naturligtvis anknyta till de frågor som berör\r\nEuropautvecklingen i övrigt. Alla som läser\r\ntidningar kan notera vad som i dag händer inom\r\nEG. Miljöministrarna är nu överens om en\r\ngemensam linje för koldioxidavgifter. I\r\nkommissionen har frågan om likabehandling när\r\ndet gäller kärnkraften redan knäsatts. Jag har bara\r\nredogjort för fakta och uttalat att den hållningen\r\ntillsammans med vår inskrivna princip om EG-\r\nanpassning -- förutsatt att den inte sker ''á la\r\ncarte'' -- ger en enda logisk konsekvens och att\r\nmiljöskadliga bränslen skall behandlas likvärdigt,\r\nför i annat fall sätter man inte pris på miljön. Så\r\nenkelt är det.</pre><pre>Sedan återstår naturligtvis beredningsarbetet. I\r\nsamband med långtidsutredningen skall EG-\r\nanpassningen på skatteområdet behandlas totalt.\r\nDär kommer miljöskatterna och miljöavgifterna in\r\nsom en viktig del. Därmed har jag kommenterat\r\nden delen av inläggen.</pre><pre>Annika Åhnberg ställde den gamla traditionella\r\nfrågan om energiöverenskommelsen. Det är bara\r\natt läsa i energiöverenskommelsen om hur denna\r\nfråga skall hanteras. Om Annika Åhnberg inte tror\r\npå mig, får hon vända sig till Göran Persson.</pre><pre>Det är resultaten som avgör. Dessa resultat är i hög\r\ngrad beroende av en miljöanpassad\r\nenergibeskattning, miljöavgifter i enlighet med\r\n''producers-pay-principle'' och att vi verkligen\r\nvrider utvecklingen i den riktningen. Detta innebär\r\nhelt enkelt att de miljöskadliga energiråvarorna\r\nkommer att minska i betydelse av rena ekonomiska\r\nskäl, samtidigt som de miljövänliga\r\nenergiråvarorna kommer att öka i betydelse av\r\nsamma skäl. Så skall systemet fungera och så\r\narbetar vi. Sedan gäller det att komma fram till\r\nresultat snabbast möjligt.</pre><pre>Jag är litet förvånad över frågorna kring\r\nstrandskyddet. De ligger visserligen på vårt\r\ndepartement, men under regeringsförhandlingarna\r\nhar det inte framförts några krav på att den\r\nnuvarande lagstiftningen skall förändras. Enligt vår\r\nuppfattning är det viktigt att man inte urholkar\r\nallemansrätten, och det är alla partier överens om.\r\nJag uppfattar inte detta som någon särskilt stor\r\nstridsfråga.</pre><pre>Därmed har jag besvarat i varje fall någon av de\r\nfrågor som har ställts. Det kommer säkert fler\r\nchanser framöver att återkomma till dessa frågor.</pre><pre>Anf. 118 ANNIKA ÅHNBERG (v) replik:</pre><pre>Herr talman! Frågan om koldioxidskatten inom\r\nEG-området är säkert inte enkel att lösa. Det tror\r\njag inte att någon inom EG anser. Det viktiga är\r\nvilken nivå koldioxidskatten hamnar på för att den\r\nskall få någon styrande effekt på utsläppen. Det\r\nhade varit intressant att höra vad den svenska\r\nregeringen har för uppfattning i den frågan.</pre><pre>Miljöministern sade litet trött att här kommer den\r\nvanliga, traditionella frågan om kärnkraften. Det\r\ngör den ju, bl.a. tack vare centerpartiets tidigare\r\nsvek i den förra borgerliga regeringen. Hade man\r\ninom centerpartiet då varit litet mer\r\nhandlingskraftig och stått för sina åsikter, hade det\r\nkanske inte behövt ställas några sådana\r\ntraditionella frågor i dag. Då hade vi kanske redan\r\nvarit en bit på väg när det gäller avvecklingen av\r\nkärnkraften.</pre><pre>Herr talman! Jag skulle sedan gärna vilja ha svar på\r\nen annan fråga. I våras beslutade riksdagen -- i\r\nsamband med beslutet om utökat skydd för\r\nsmåbiotoper, alltså ett led i att bevara den genetiska\r\nmånfalden -- att man i framtiden måste finna ett sätt\r\ndär markägaren får tåla ett större intrång i sin\r\näganderätt för att vi skall kunna upprätthålla de\r\nhöga ambitionerna när det gäller naturvård. Inom\r\ndet borgerliga lägret hade man som vanligt delade\r\nuppfattningar, även i denna fråga. Nu sägs det i\r\nregeringsförklaringen att naturvården skall ha en\r\nfortsatt hög prioritet, samtidigt som man på andra\r\nställen markerar en annan inställning till ägandet.\r\nJag skulle vilja veta om regeringen avser att\r\nfullfölja det riksdagsbeslut som har att göra med\r\nvad markägaren får tåla i intrång för att man skall\r\nkunna åstadkomma en naturvård som garanterar\r\ngenetisk mångfald och det gemensamma naturarvet\r\nockså för framtiden. Eller tänker man gå ifrån detta\r\nbeslut, som av så många miljöorganisationer och\r\nmiljöintresserade upplevdes som ett mycket stort\r\nframsteg?</pre><pre>Anf. 119 GÖRAN PERSSON (s) replik:</pre><pre>Herr talman! Centerpartister uttrycker sig ofta\r\noklart. Ibland utvecklas detta till något av en konst.\r\nOm man under några år har sysslat med politik, har\r\nman sett en del uppvisningar i detta avseende. Olof\r\nJohansson är mästaren. Ibland kan det vara rätt så\r\nnöjsamt att lyssna till detta, men ibland kan det bli\r\nnågot påfrestande. Om man ställer enkla raka\r\nfrågor, bör man kunna få ett enkelt rakt svar. Det\r\när möjligt att ett uteblivet svar kan tolkas som jag\r\ntolkade det nyss: att Olof Johansson går till offensiv\r\nmed en radikal miljöretorik, men att han har satt\r\nsig i en regering som inte kommer att tillåta honom\r\natt driva denna miljöpolitik. Ju mer han talar här\r\ni kammaren och lägger ut texten, desto längre in i\r\nhörnet hamnar han. Strandskyddet, Olof\r\nJohansson, är ingen oviktig fråga. Moderaterna\r\nprofilerade sig hårt på den i valrörelsen. Många\r\nkopplar diskussionen som Olof Johansson förde\r\ndirekt till allemansrätten. Det är bra att\r\nmiljöministern säger att nu sittande regering inte\r\nkommer att föreslå några förändringar i det\r\navseendet. Det är bra.</pre><pre>Den andra fråga jag ställde berör det aktuella\r\nresonemanget om energiskatterna. I det fallet har\r\nOlof Johansson redan angripits av\r\nregeringskamraterna. Vad jag vill veta är om Olof\r\nJohanssons tolkning är regeringens tolkning. I så\r\nfall, säg det till kammaren!</pre><pre>Olof Johansson har sagt att kärnkraftsproducerad\r\nel skall beskattas. Är det vad regeringen står för så\r\nsäg det! Det skulle ju vara en konsekvens av\r\nresonemanget omkring koldioxidskatten på el som\r\nproduceras med hjälp av fossila bränslen. Jag\r\nförstår resonemanget, och jag förstår hur Olof\r\nJohansson kommer till slutsatsen. Men han möter\r\nju invändning från statsministerns kansli. Vilken är\r\nregeringens politik? Det var min enkla och mycket\r\nraka fråga.</pre><pre>Frågan som Annika Åhnberg tar upp i sin replik,\r\nnämligen hur det kommer att bli med markägarnas\r\nansvar för naturvårdshänsyn, tog jag också upp i\r\nmin första jämförande fråga. Kommer det arbete\r\nsom riksdagen redan beställt att drivas vidare, Olof\r\nJohansson? Eller är det något som kommer att\r\nläggas åt sidan. Detta med markägarintressen\r\nrymmer en konflikt, det vet vi om. Vi kommer att\r\nfå se vilka krafter i regeringens politik som tar över:\r\nnaturvårdshänsyn eller markägarintressen? Jag\r\nställde frågan i mitt inledande anförande, en stor\r\nprincipiell fråga, och Annika Åhnberg har tagit upp\r\nden. Använd litet tid, Olof Johansson, att ge\r\nklarhet också på den punkten.</pre><pre>Olof Johansson säger att vi skall visa hänsyn. Jag\r\nhoppas så. Precis som jag sade i mitt anförande,\r\nskall vi göra vad vi kan för att den handlingen skall\r\nbli progressiv för miljön och för oss som lever på\r\ndet här klotet, en handling som drar åt rätt håll. Vi\r\nskall vara konstruktiva, det försäkrar jag. Men det\r\ngäller att regeringen kommer med förslag till\r\nriksdagen som har den karaktären. Då räcker det\r\ninte med allmänt hållet talutan det är propositionen\r\nsom räknas. Då skall konflikterna som nu är\r\nundansopade i regeringsförklaringen lösas inom\r\nregeringen. Däri finns det politiskt centrala i\r\ndagens resonemang. De konflikterna är inte lösta.</pre><pre>Anf. 120 Miljöminister OLOF JOHANSSON\r\n(c) replik:</pre><pre>Herr talman! Låt mig först konstatera att ingen har\r\nbestritt att den logiska konsekvensen av mitt\r\nresonemang varken när det gäller energibeskatten\r\neller när det gäller miljöavgifterna, därför att det är\r\ninte möjligt.</pre><pre>Om någon däremot vill ge förhandsbesked i någon\r\nfråga är det fritt fram för vederbörande. Jag har\r\ningenting emot en öppen debatt i de här frågorna.\r\nJag hoppas att socialdemokratin är klarare i det\r\navseendet nu än när energiöverenskommelsen\r\nbeslöts.</pre><pre>Jag är fullt medveten om att det här handlar om det\r\nsvenska näringslivets konkurrenskraft och att det\r\ngäller att hitta konstruktioner som gör att man inte\r\nförsämrar för svenskt näringsliv. Det är också\r\nviktigt att gradera de olika energislagen på ett mera\r\nutslagsgivande sätt än vi har gjort hittills. Det är\r\nsjälva tanken bakom miljöavgifter och\r\nmiljöanpassad energibeskattning. Jag har angett\r\nhur den här frågan kommer att hanteras och det har\r\ningen heller opponerat sig mot. Vill man inte ha en\r\nEG-anpassning à la carte är det klart att man också\r\nmåste ta med miljöfrågorna. Det framgår också\r\nbl.a. av miljöavsnittet i regeringsförklaringen: ''I\r\nsamband med EG-anpassningen av\r\nenergibeskattningen genomförs en övergång till ett\r\nsystem med bl.a. koldioxidbaserad beskattning\r\nockså på elkraft.'' Jag citerar den biten så förstår\r\nalla att det finns en mening bakom detta.</pre><pre>När det gäller naturvårdshänsyn och markägarnas\r\nansvar är det självklart att vi skall göra en ordentlig\r\ngenomgång av problemet. Jag tycker nog i det fallet\r\natt det kan få anstå tills vi klarat av beredningen,\r\nför att kunna se hur det exakt kan komma att ske.\r\nDet är självklart att vi prioriterar naturvården högt,\r\nprecis som vi sagt i regeringsförklaringen.</pre><pre>Anf. 121 IVAR VIRGIN (m):</pre><pre>Herr talman! Även jag vill gratulera miljöminister\r\nOlof Johansson till ett fint arbete. Och jag vill\r\nvälkomna Göran Persson till ett nytt ämnesområde,\r\ndär hans politiska kompetens säkert kommer att\r\nstimulera debatten.</pre><pre>Jag vill också gärna ta tillfället i akt och gratulera\r\nmiljöministern och biträdande miljöminister Görel\r\nThurdin till valet av statssekreterare. Göran\r\nPersson från naturvårdsverket har enligt min\r\nmening en alldeles unik kompetens på\r\nmiljöområdet. Det bådar gott.</pre><pre>Det har hävdats från en del håll att miljöfrågorna\r\nkom bort i valet.</pre><pre>Jag tror att detta i grunden är fel. Jag är övertygad\r\nom att miljön fortfarande har en mycket stark\r\nställning bland olika politiska frågor. Däremot har\r\nmänniskors kunskap om miljöfrågorna ökat\r\nkraftigt. Detta innebär också att dessa frågor sätts\r\nin i ett större sammanhang och att de enkla,\r\nsvepande lösningarna på våra miljöproblem\r\nmönstrats ut.</pre><pre>De flesta människor vet också att socialism leder till\r\nmiljöförstöring och har nog en hyfsad uppfattning\r\nom vilka mekanismer som orsakar detta.</pre><pre>Den dag miljöpartiet gjorde sitt strategiska val att\r\ntillhöra det socialistiska blocket, var också dess öde\r\ni detta val beseglat. Trovärdigheten som miljöparti\r\nsjönk kraftigt.</pre><pre>Herr talman! Redan i inledningen till de borgerliga\r\npartiernas regeringsförklaring slås fast att målet är\r\n''att forma en långsiktig och hållbar utveckling mot\r\nett samhälle med frisk luft och rent vatten, levande\r\nsjöar och skogar''.</pre><pre>I det omfattande avsnittet om vår miljö skisseras en\r\noffensiv miljöpolitik. Det är förvisso så att åtskilligt\r\nkan göras i vårt land för att förbättra vår miljö.</pre><pre>Ändå måste vi konstatera att vi redan nu minskat\r\nvåra utsläpp av miljöskadliga ämnen till luft och\r\nvatten kraftigt. Inte minst har detta skett under den\r\nsenaste tioårsperioden.</pre><pre>I framtiden kommer de stora miljöförbättringarna\r\nframför allt att kunna åstadkommas i samarbete\r\nmed andra länder.</pre><pre>Det är bl.a. därför ett svenskt medlemskap i EG är\r\nså viktigt. Sverige bör kunna spela en pådrivande\r\nroll i det europeiska miljövårdsarbetet.</pre><pre>Men vi bör också inta en ödmjuk attityd till de\r\nökade krav ett EG-medlemskap kommer att ställa,\r\nbl.a. på den svenska miljölagstiftningen.</pre><pre>Impulserna från EG på det området kommer att\r\nvara entydigt positiva.</pre><pre>I regeringsförklaringen sägs också att ''Regeringen\r\nkommer att aktivt delta i förberedelserna för och\r\ngenomförandet av FN-konferensen om miljö och\r\nutveckling 1992.''</pre><pre>Denna konferens, UNCED, hålls i Rio de Janeiro\r\nden 1--12 juni nästa år och är säkert den viktigaste\r\nmiljökonferensen sedan Stockholmskonferensen\r\nför 20 år sedan.</pre><pre>Den är en direkt följd av\r\nBrundtlandkommissionens rapport om miljö och\r\nutveckling, som presenterades i början av 1987.</pre><pre>Moderata samlingspartiet har accepterat\r\ngrundtankarna och prioriteringarna i denna\r\nrapport.</pre><pre>Det är därför vi länge har drivit frågan om Sveriges\r\nkoldioxidutsläpp. Vårt förslag 1988 om att frysa\r\nkoldioxidutsläppen på 1987 års nivå var en direkt\r\nuppföljning av kommissionens enträgna vädjan till\r\nvärldens länder att nå internationella\r\növerenskommelser, men även att sätta nationella\r\ndelmål för att förhindra en från miljösynpunkt\r\nallvarlig klimatförändring.</pre><pre>Vid Torontokonferensen 1988, där 300 forskare och\r\npolitiker från hela världen möttes, utfärdades\r\nrekommendationen att världens i-länder skulle\r\nminska sina koldioxidutsläpp med 20 % till år 2005.</pre><pre>Vi moderater har i riksdagen föreslagit att Sverige\r\nskall ställa upp på detta mål. I stället gjorde\r\nriksdagen i juni i år en avgörande miljöreträtt på\r\nden socialdemokratiska regeringens förslag, när\r\nman ersatte 1988 års beslut om en frysning av\r\nkoldioxidutsläppen med den vaga formuleringen\r\natt utsläppen i EG--EFTA-området år 2000 skall\r\nstabiliseras på nuvarande nivå.</pre><pre>Jag hoppas att den borgerliga regeringen slår in på\r\nen mer offensiv klimatvårdsstrategi.</pre><pre>Herr talman! I de förhandlingar som nu pågår om\r\nen klimatkonvention är jag övertygad om att\r\nenskilda länders åtaganden har en avgörande\r\nbetydelse i det långa loppet för framgången i detta\r\narbete.</pre><pre>Även om det inte kommer att speglas i en mer\r\nlångtgående klimatkonvention vid Riomötet om\r\ndrygt ett halvår, kan det ändå ge positiva impulser\r\nnär man arbetar vidare med den.</pre><pre>Norge har i förhandlingarna fört in tankar på hur\r\nman på ett kostnadseffektivt sätt skall minska\r\nutsläppen av klimatpåverkande gaser.</pre><pre>Ett land som gjort ett åtagande om t.ex. en\r\nminskning av koldioxidutsläppen skall kunna\r\nuppfylla detta löfte genom insatser i ett annat land\r\nsom inte gjort några utfästelser.</pre><pre>Denna norska idé är av samma typ som den vi\r\nmoderater framfört, att man i förhandlingar bör\r\nföra fram tanken att skogsplanteringar i andra\r\nländer, som kan visas åstadkomma upptagning av\r\nkoldioxid, skall få räknas in när man anger\r\nnationella mål på klimatvårdsområdet.</pre><pre>Herr talman! Det är alltså min förhoppning att\r\nSverige påtar sig en pådrivande roll i\r\nförberedelserna för Riomötet. För trovärdigheten i\r\nden rollen måste Sverige göra nationella åtaganden\r\nsom inger respekt.</pre><pre>Anf. 122 LENNART DALÉUS (c):</pre><pre>Herr talman! Det 23 oktober kommer att vara litet\r\nav en märkesdag i det internationella miljöarbetet,\r\noch särskilt det som gäller Europa. Då träder i\r\nEuropa och i EG de direktiv i kraft i vilka det krävs\r\nav alla EG-stater att de skall ha en sträng,\r\nkonsekvent och tydlig lagstiftning och\r\nadministration när det gäller frisläppandet i\r\nnaturen av gentekniskt förändrade organismer. Då\r\ninkluderar man mikroorganismer, växter och djur.</pre><pre>Den här lagstiftningen och den här attityden som\r\nEG på det sättet visar innebär att man tagit fasta\r\npå både de möjligheter och de risker som den nya\r\ntekniken, den moderna biotekniken, innebär --\r\nmöjligheten att på olika sätt framställa mediciner\r\noch utnyttja den nya tekniken på ett förtjänstfullt\r\nsätt i jordbruket men också att man har noterat de\r\nrisker som utnyttjandet av denna teknik, den nya\r\ntekniken, innebär -- risker som ligger i att man\r\ngentekniskt eller på andra sätt förändrar\r\norganismer och ger dem starka egenskaper och\r\nsläpper ut dem i naturen där de kan göra gott men\r\nockså ställa till stora ekologiska problem. Vi vet,\r\nherr talman, hur redan existerande organismer, om\r\ndet släpps loss i naturen på fel ställe, skapar mycket\r\nstora problem.</pre><pre>Den här lagstiftningen och den här attityden hos\r\nmånga länder bygger alltså på kunskapen om\r\nproblemen med denna teknik, kunskaper och\r\nattityder som vi från centerns sida under många år\r\nhar försökt få fram i den ansvarsfulla miljöpolitiska\r\ndebatten. Tyvärr har denna attityd inte fått något\r\ngensvar och någon förståelse från den\r\nsocialdemokrati som Göran Persson nu säger har\r\nlämnat något av ett färdigdukat miljöbord efter sig.</pre><pre>I själva verket har socialdemokratin entydigt\r\nförsummat den framtidsfråga som av många\r\nbetraktas som den viktigaste, både när det gäller\r\nhanteringen på människor eller när det gäller olika\r\nbruk som har anknytning till människan, men också\r\nnär det gäller hanteringen i miljösammanhang. Nu\r\nhar man under de senaste åren, uppenbarligen\r\nunder tryck av den attityder som vi har fört fram,\r\nlyckats med några enstaka nedslag på detta område\r\nsom är alldeles otillräckliga och inte strategiskt\r\ngenomtänkta. Vad som behövs är naturligtvis en\r\nsammanhållen lagstiftning och ett sammanhållet\r\nregelverk kring hela biotekniken som förmår fånga\r\nin såväl de etiska som de miljömässiga aspekterna.\r\nOch det gäller att föra ut tanken om ett regelverk\r\noch en sammanhållen attityd inte bara på nationell\r\nnivå utan även på internationell nivå.</pre><pre>I detta sammanhang kommer den konferens som\r\nIvar Virgin tidigare talade om mycket tydligt in i\r\nbilden. På denna konferens skall förhoppningsvis\r\ntvå konventioner antas, en om klimatförändringar\r\noch en om biologisk mångfald. Och det är just i den\r\nsenare konventionen som användningen av\r\nbiotekniken måste komma in som ett starkt\r\nelement. Biotekniken förändrar ju inte bara\r\nmiljön, utan den kommer mycket tydligt att\r\nförändra tredje världens villkor. Om man från\r\nindustriländerna lyckas föra över naturlig\r\nproduktion i växt- och djurrikena i tredje världen\r\ntill laboratorieproduktion i den industrialiserade\r\nvärlden, förstår man att detta kommer att få\r\navgörande betydelse för tredje världens utveckling.\r\nDärför har denna konferens en så oerhört stor\r\nbetydelse, stor betydelse för att föra in begreppet\r\nmiljö och utveckling i dagens internationella\r\nmiljödebatt. När man gör det tror jag att man måste\r\ngöra det utifrån tre utgångspunkter. Den ena måste\r\nvara frågan om vem som skall betala en skuld, vem\r\nsom är orsaken. Och det är uppenbart att vi från\r\nden rika världen måste se det just som en\r\nåterbetalning genom miljöreparationer, en skuld\r\ntill tredje världen på grund av att vår livsstil har\r\nåstadkommit flera av de stora problemen. Man har\r\nsvårt att få de fattiga människorna i de låglänta\r\nländer i Asien, som drabbas hårt av\r\nklimatförändringar i form av naturkatastrofer,\r\nengagerade i en sänkning av koldioxidutsläppen så\r\nlänge vi behåller den livsstil som i själva verket är\r\ngrunden till dessa stora framtida miljöproblem.</pre><pre>Jag menar, herr talman, att vi, vid sidan av att\r\ndiskutera de instrument som är nödvändiga för oss\r\nför att hantera de problem som vi redan har\r\nidentifierat i det svenska samhället och i det\r\ninternationella samhället, även måste skaffa oss\r\nförmågan att i tid se de stora miljöproblem som\r\nännu inte drabbat med full kraft men som ligger på\r\nlur och vilkas lösning grundas på att vi i tid insett\r\ndem och format våra instrument.</pre><pre></pre><pre>Anf. 123 DAN ERICSSON i Kolmården\r\n(kds):</pre><pre>Herr talman! Den nya regeringens deklaration\r\navseende miljöfrågorna, dit jag också räknar\r\njordbrukspolitiken, är en tydlig markering av\r\nfrågornas vikt och innebär i flera avseenden en ny\r\noffensiv på miljöpolitikens område. När det gäller\r\njordbruksfrågorna har Holger Gustafsson tidigare\r\nredovisat det kristdemokratiska synsättet, och jag\r\nskall därför koncentrera mig på andra delar som\r\nberör miljön.</pre><pre>Den aviserade skärpningen av miljölagstiftningen\r\när en viktig signal om att miljöbrott inte skall löna\r\nsig. Lagstiftningen bör bygga på principen om att\r\nverksamhet som hotar människors hälsa och den\r\nekologiska balansen i naturen ej skall vara tillåten.</pre><pre>Miljöbrott som motiverar straffsanktion bör\r\nbevisföringsmässigt jämställas med den lagstiftning\r\nsom gäller för rattfylleri och vårdslöshet i trafiken.\r\nDet är en bra jämförelse. Körs det galet i miljön,\r\nskall ju den förorsakande ställas till svars. I det här\r\nsammanhanget vill jag peka på att\r\npreskriptionstiden för miljöbrott bör förlängas och\r\natt den enskildes rättssäkerhet på miljöområdet\r\nmåste stärkas. Det här är några exempel på\r\nfrågeställningar som nu bör bearbetas i samband\r\nmed arbetet på en ny miljöbalk.</pre><pre>Det är inte bara, som nämndes här av Lennart\r\nDaléus, på bioteknikens område som det behövs ett\r\nsamlat regelverk och en samlad hållning, utan nu\r\nbehövs det en klar samling kring en miljöbalk --\r\nalltså kring något som berör hela miljöområdet.</pre><pre>Herr talman! Inför valet deltog jag i den\r\nmiljödebatt som Svenska naturskyddsföreningen\r\nanordnade. Jag utmanade då mina meddebattörer,\r\nflera av dem deltar i den här debatten, de sae att vi\r\nefter valet skulle sätta oss ned och med\r\nNaturskyddsföreningens 77 miljökrav -- krav som\r\nman därifrån ställde inför valet -- som utgångspunkt\r\nskulle söka minsta gemensamma nämnare för att\r\njust uppnå en nationell samling kring\r\nmiljöfrågorna. Vi i kds kanske inte instämmer i allt\r\ndet som Naturskyddsföreningen för fram. Men\r\ndetta måste ju kunna diskuteras, och vi ser det här\r\nsom en partipolitiskt så att säga opartisk gruppering\r\nsom skulle kunna tjäna som utgångspunkt för en\r\ndebatt. Nu finns det tid att utan prestige och på ett\r\nödmjukt sätt söka sig på realpolitisk väg framåt just\r\nnär det gäller miljöfrågorna. Det gäller då både\r\nregeringen och oppositionen. Det är inte så många\r\nfrån oppositionen här i kammaren just nu. Men jag\r\nhoppas att detta kan vara någonting att ta fasta på.\r\nDet är nog ändå så, att svenska folket faktiskt\r\nkräver konkreta resultat och handfasthet när det\r\ngäller de olika miljöprogram som partier och\r\norganisationer presenterar. Många beslut har redan\r\nfattats här i riksdagen, ute i kommunerna, i\r\nnäringslivet och runt omkring i vårt samhälle --\r\nbeslut som innebär att man tar steg i rätt riktning\r\nnär det gäller miljöinsatser.</pre><pre>Ändå kan man tycka att det går för långsamt. Just\r\ndärför är det viktigt att olika intressen fattar\r\ngemensamma beslut i frågor där det finns en stark\r\nfolkmajoritet för att just miljöintresset skall spela\r\nen avgörande roll. Jag hoppas att arbetet i\r\njordbruksutskottet -- som ju har att i stor\r\nutsträckning behandla miljöfrågor -- skall präglas\r\nav detta synsätt. Och varför då inte ha just\r\nNaturskyddsföreningens 77 miljökrav som en liten\r\nchecklista för att stämma av de olika beslut som\r\nberör miljön? Alla dessa krav finns ju också på en\r\naffisch. Det vore kanske lämpligt att fästa en sådan\r\naffisch på väggen i jordbruksutskottets\r\nsammanträdesrum.</pre><pre>Låt mig bara nämna ett par exempel på frågor där\r\nvi borde kunna enas om offensiva miljöinsatser.</pre><pre>Min första fråga gäller ett samlat miljöprogram för\r\nÖstersjön avseende såväl ett effektivt miljöbistånd\r\ntill de baltiska staterna och Polen som insatser för\r\natt ytterligare minska utsläppen från svenska\r\nindustrier och kommunala reningsverk samt att\r\nförhindra fortsatt läckage av närsalter från\r\njordbruket.</pre><pre>En andra fråga -- i och för sig finns det många frågor\r\nhär -- gäller värnandet av den biologiska\r\nmångfalden, något som ju redan har tagits upp här\r\ni debatten. Det måste ligga i allas intresse att arbeta\r\naktivt och konkret för bevarandet av hotade arter\r\noch deras miljöer.</pre><pre>Herr talman! Frågor som under den här\r\nmandatperioden måste lyftas fram rejält i\r\nmiljöarbetet är, förutom de traditionella frågorna\r\nkring miljölagstiftning och insatser för att få ren luft\r\noch friskt vatten samt levande sjöar och skogar, är\r\narbetsmiljöfrågorna och frågor som gäller\r\ninomhusmiljön, dvs. mycket sådant som handlar\r\nom det allergiförebyggande arbetet. Jag hoppas att\r\nde frågorna, om vi så småningom får ett samlat\r\nmiljöutskott, kan föras över till detta. Jag tycker\r\nnämligen att det i allra högsta grad handlar om\r\nmiljöpolitik. Kravet på ett särskilt miljöutskott\r\nframfördes faktiskt under den tid då\r\nkristdemokraternas riksdagsgrupp bara bestod av\r\nen ledamot. Det är alltså inte fråga om någon ny idé\r\nhär från socialdemokraternas sida, som det har\r\npåståtts.</pre><pre>Avslutningsvis, herr talman, vill jag lyfta fram en\r\nformulering i regeringsförklaringen som är central\r\nför den helhetssyn som präglar regeringens\r\ninställning till miljöfrågorna. Det står så här:\r\n''Miljöpolitiken måste utgå ifrån vad naturen\r\nlångsiktigt tål.'' Med detta synsätt som ledstjärna i\r\ndet samlade politiska arbetet finns alltid en\r\nmiljöprövning med i beslutsfattandet. Som\r\nparlamentariker här i Sveriges riksdag ser jag det\r\nsom vår uppgift att noggrant pröva och granska\r\nregeringens arbete utifrån just den här\r\ngrundhållningen.</pre><pre>Anf. 124 HANS STENBERG (s):</pre><pre>Herr talman! Jag vill här ta upp den elintensiva\r\nindustrins betydelse för vår export och den oroande\r\nlåga investeringsnivån inom dess\r\nverksamhetsområde. I det sammanhanget vill jag\r\nockså peka på hur statliga Vattenfall skulle kunna\r\nanvändas som ett instrument för en offensiv\r\nindustri- och regionalpolitik.</pre><pre>En mycket stor del av den elintensiva industrin\r\nfinns i Norrland. Det handlar framför allt om\r\nskogsindustri och metallindustri. Men där finns\r\nockså en ganska betydande kemisk industri. Den\r\nhär industrins livsvillkor kan sammanfattas i fem\r\npunkter:</pre><pre>1. Den har en mycket stor regionalpolitisk\r\nbetydelse.</pre><pre>2. Den står för en mycket stor del av landets\r\nexportinkomster.</pre><pre>3. Den är mycket elintensiv. Stora mängder energi\r\nförbrukas, framför allt elenergi.</pre><pre>4. Den är mycket kapitalintensiv. De investeringar\r\ni ny teknik som behövs kräver regelmässigt mycket\r\nstora kapitalinsatser.</pre><pre>5. För att kunna överleva och vara\r\nkonkurrenskraftig måste det alltid finnas\r\ntoppmodern teknik. I det sammanhanget blir man\r\nän mer oroad över den låga investeringsnivån för\r\nnärvarande inom den elintensiva basindustrin.</pre><pre>När det gäller den elintensiva basindustrin har ofta\r\ndess stora betydelse för den regionala balansen och\r\nför handelsbalansen i stort framhållits. El 90-\r\nutredningen pekar också på hur nödvändigt det är\r\nför den elintensiva industrin att vi har en stabil\r\nutveckling av energikostnaderna. Det är därför inte\r\nbara dagens energikostnader som är väsentliga.</pre><pre>För att den här mycket kapitalintensiva\r\nbasindustrin skall våga investera i ny teknik måste\r\nman också vara någorlunda säker på att elpriserna\r\nligger på en rimlig nivå såväl under det följande året\r\nsom under nästkommande år.</pre><pre>Inom den borgerliga regeringen diskuteras för\r\nnärvarande en utförsäljning av statliga företag. I en\r\ndel fall kan det vara berättigat att sälja vissa\r\nföretag, exempelvis för att få en effektivare\r\nföretagsstruktur inom en koncern. Men en generell\r\nutförsäljning av statliga företag för att finansiera\r\nskattesänkningar innebär bara att vi skjuter\r\nekonomiska problem framför oss, samtidigt som\r\nproblemen för nästa generation ytterligare\r\nförvärras. Enligt mitt synsätt är detta en fullkomlig\r\nansvarslös ekonomisk politik.</pre><pre>Bland de företag som nämns i diskussionen om en\r\nförsäljning finns Vattenfall. Under de kommande\r\n20 åren skall den elproduktion som i dag sker med\r\nhjälp av kärnkraften ersättas med annan\r\nelproduktion i enlighet med det beslut som fattades\r\ni samband med folkomröstningen. Den\r\nomställningen är inte betingad av\r\nmarknadskrafterna, utan den är en följd av ett\r\npolitiskt beslut fattat av svenska folket självt. Ingen\r\nbetvivlar väl att det kommer att krävas ett\r\nbetydande mått av politisk styrning för att den här\r\nomställningen skall kunna åstadkommas, och då\r\nutan att denna får katastrofala konsekvenser för\r\nvissa industrigrenar och vissa regioner.</pre><pre>Som jag tidigare nämnt finns en stor del av den\r\nelintensiva basindustrin i Norrland. Delar av den\r\nhär industrin har allvarliga problem, och\r\nnedläggning hotar många industrier. ASSI i\r\nKarlsborg är bara ett exempel på vad som kan\r\nhända på fler orter. Ett av bekymren för den\r\nelintensiva industrin är osäkerheten om de framtida\r\nenergikostnaderna. Den osäkerheten bidrar till att\r\nman i dag tvekar att genomföra nödvändiga\r\ninvesteringar, och det för i sin tur med sig två stora\r\nproblem. Dels äventyras industrins långsiktiga\r\nfortlevnad, dels fortsätter man att använda gammal\r\nteknik som medför onödigt stora\r\nmiljöföroreningar.</pre><pre>För att trygga den elintensiva industrins fortlevnad\r\när det nödvändigt att man ger industrin långsiktiga\r\nkontrakt för energiförsörjningen till priser som gör\r\ndet möjligt att konkurrera internationellt. Dylika\r\nlångsiktiga elavtal är förmodligen mycket svåra, för\r\natt inte säga omöjliga, att uppnå utan en viss\r\npolitisk styrning. Om man från elleverantörerna\r\nlägger rent företagsekonomiska aspekter på\r\nkontraktstidens längd, innebär det regelmässigt\r\nmycket korta kontraktstider för de elintensiva\r\nföretagen. Detta innebär att ingen hänsyn tas till de\r\nenorma samhällsekonomiska kostnader som skulle\r\nuppkomma om den elintensiva industrin i Norrland\r\nslogs ut. Förutom den regionalpolitiska katastrof\r\ndet skulle innebära, skulle det också innebära ett\r\nenormt avbräck i landets exportinkomster. Det är\r\ndärför min bestämda uppfattning att det är\r\nsamhällsekonomiskt mycket lönsamt att behålla\r\nVattenfall som ett statligt företag. Vi bör dessutom\r\nlägga direktiv till företaget att verka för långsiktiga\r\nelavtal för vår elintensiva basindustri. Att sälja ut\r\nVattenfall till privata intressen innebär att vi\r\navhänder oss ett mycket viktigt instrument för att\r\nkunna genomföra folkomröstningens beslut, utan\r\natt äventyra den elintensiva industrins fortlevnad.</pre><pre>Behåll Vattenfall i statlig ägo, och ge företaget\r\ndirektiv att verka för långsiktiga elavtal med den\r\nelintensiva basindustrin! Det är min uppmaning till\r\nregeringen i det fortsatta arbetet.</pre><pre>Anf. 125 BIRGITTA HAMBRAEUS (c):</pre><pre>Herr talman! Håller EG på att avskaffa\r\nkärnkraften? AB Svensk Energiförsörjning, den\r\nkärnkraftsglada organisationen, med mycket\r\nkärnkraftspropaganda på sitt samvete, ger ut ett\r\ninformationsblad kallat EG-Nytt. Nr 1 från\r\nseptember 1991 är en spännande läsning. Här blir\r\nplötsligt kärnkraftens verklighet i Europa verklig\r\nockså för Sverige.</pre><pre>De EG-länder som litar till kärnkraften är faktiskt\r\nmycket få. Närmare bestämt två stycken. Italien\r\nstängde sina fyra reaktorer efter Tjernobyl. Jag\r\nciterar från EG-Nytt: ''Italien har inrättat ett\r\nmoratorium för sitt egna kärnkraftprogram. Den\r\nnationella energiplanen, från 1988, prioriterar bl.a.\r\nenergibesparingar, miljöskydd och en satsning på\r\ninhemska energiresurser.''</pre><pre>Holland planerar att stänga de två kärnkraftverken\r\nföre år 2000.</pre><pre>Danmark, Grekland, Portugal, Luxemburg och\r\nIrland har veterligt inga kärnkraftverk och tänker\r\ninte skaffa sig några.</pre><pre>När Storbritannien privatiserade energisektorn\r\nbehölls kärnkraften i statlig ägo. EG-Nytt skriver:\r\n''Det kan man säga vara en följd av finansvärldens\r\ndom över kärnkraften, säger Anthony White.''\r\nDenne Anthony White arbetade med\r\nuppbyggnaden av den nya privatiserade\r\nenergisektorn. Där hade han funnit att näringslivet\r\nbetackade sig för att ta över kärnkraften, av\r\nekonomiska skäl.</pre><pre>Enligt uppgift från annat håll har Spanien stoppat\r\nbygget på fem reaktorer, trots 50 miljarder kronor\r\nnedlagt kapital och trots 35 nya miljarder för att\r\nlösa kontrakten.</pre><pre>I Tyskland har två stora kraftföretag beslutat sluta\r\nsatsa på kärnkraft. De tycker att det folkliga\r\nmotståndet är för ansträngande. Kanske bidrar\r\nockså det faktum att de verkar i ett av de länder där\r\nkärnkraftsbolagen har obegränsat\r\nskadeståndsansvar vid kärnkraftsolyckor.\r\nTjernobylolyckan beräknas lågt räknat ha kostat\r\n500 miljarder kronor. I Sverige behöver bolagen\r\nbara stå för ca 1 miljard.</pre><pre>Belgien och Frankrike är de enda EG-länder, tycks\r\ndet, där kärnkraften fortfarande gäller fullt ut. Jag\r\nciterar åter EG-Nytt beträffande Frankrike: ''EG-\r\nkommissionen ifrågasätter nu kostnaderna för\r\nkärnkraftsprogrammet som inte anses vara\r\n'transparent', utan misstänks bygga på statliga\r\nsubventioner. En konsekvens blir då att elen blir\r\nbetydligt dyrare i framtiden.''</pre><pre>Stora förändringar väntar om vi väljer att öppna\r\nSveriges energimarknad mot EG. Det kan\r\nnaturligtvis ske även om vi väljer att inte bli\r\nmedlemmar i EG. Vattenfall och Sydkraft får\r\nkonkurrens. Det blir slut på deras makt att lägga\r\nlocket på allt som kan hota den sällsamma,\r\nmonopoliserade maktstrukturen när det gäller\r\nelkraften i Sverige. Det vore verkligen välgörande.</pre><pre>Kommer Sverige att ta hand om EGs radioaktiva\r\navfall? Ett medlemskap i EG skulle innebära att en\r\ngammal dröm kan förverkligas, nämligen att\r\nSverige blir avfallsstation för EG-ländernas\r\nkärnkraftsavfall. Chefen för FNs atomenergiorgan,\r\nIAEA, svensken Hans Blix, framförde tanken för\r\nnågra år sedan. Det skulle innebära rejäla\r\ninkomster för Sverige, eftersom det tättbefolkade\r\nEuropa får svårt att finna platser där högaktivt\r\navfall kan grävas ned. Motståndet i Sverige blev\r\nmassivt, och den dåvarande regeringen förnekade\r\nivrigt att något sådant skulle tillåtas. Med ett\r\nmedlemskap i EG bestämmer Sverige inte längre\r\nsjälvt över detta.</pre><pre>SKI undersöker just nu vad ett medlemskap i\r\nEuratom skulle innebära för dem. Euratoms stadga\r\ntalar tydligt om hur man förpliktar sig att\r\nuppmuntra ''sådana oumbärliga anläggningar som\r\när nödvändiga för utvecklingen av kärnenergin\r\ninom gemenskapen''. Avfallsförvaringen hör dit.</pre><pre>Inte bara Euratoms bestämmelser kommer att\r\ntvinga oss. Handelshinder är ju det mest förbjudna\r\ninom EG. Om företag inom EG vill exportera\r\nradioaktivt avfall och företag inom ett EG-anslutet\r\nSverige vill importera, blir det handelshinder om\r\nstaten försöker lägga sig i detta. Eller blir det inte\r\ndet? Det här är en av de frågor som jag tänker\r\nundersöka noga.</pre><pre>Herr talman! De svenska energibeslutet är bra.\r\nEnergiöverenskommelsen, som nu omfattas av\r\nsocialdemokraterna, folkpartiet, centern,\r\nmoderaterna och kds, innebär en satsning på\r\nförnybar energi och en effektivisering igen, efter\r\nden gamla regeringens tio års avveckling av allt\r\nstöd. Vidare ligger årtalet 2010 fast som sista slutår\r\nför kärnkraften i Sverige. Varje år skall regeringen\r\nredogöra för hur långt framtidsenergin kommit.\r\nDetta skall bli avgörande för när\r\nkärnkraftsaggregaten börjar tas ur drift.</pre><pre>Vi kan nu vänta oss att de företag som fortfarande\r\nhåller fast vid kärnkraften kommer att göra allt för\r\natt investera miljarder i de gamla trasiga\r\nkärnkraftverken och byta ut del efter del tills ett\r\nnytt verk vuxit fram ur det gamla. De kommer att\r\nanvända sitt avsevärda inflytande i samhället för att\r\nlägga locket på forskning och utveckling av\r\nbioenergi, vindkraft, solenergi, bränsleceller,\r\neffektivare energisystem osv.</pre><pre>Herr talman! Min förhoppning är att vårt närmande\r\ntill kontinentens energimarknad kommer att ändra\r\nkraftföretagens i Sverige inställning till\r\nkärnkraften. De framtida möjligheterna är ju så\r\nmycket intressantare.</pre><pre>(Forts. prot. 12)</pre><pre>3 § Hänvisning av ärenden till utskott och beslut\r\nom förkortad motionstid</pre><pre>Föredrogs och hänvisades</pre><pre>Propositionerna</pre><pre>1991/92:18 och 21 till näringsutskottet</pre><pre>1991/92:34 till skatteutskottet</pre><pre></pre><pre>Beträffande proposition 1991/92:21 Teckning av\r\naktier m.m. i Nordbanken hade regeringen\r\nföreslagit att riksdagen skulle besluta att\r\nmotionstiden förkortades till sex dagar.</pre><pre>Kammaren beslöt att förkorta motionstiden för\r\ndenna proposition till att utgå måndagen den 21\r\noktober.</pre><pre>4 § Bordläggning</pre><pre>Anmäldes och bordlades</pre><pre>Redogörelse</pre><pre>1991/92:2 Riksdagens revisorers\r\nverksamhetsberättelse för budgetåret 1990/91</pre><pre></pre><pre>Motionerna</pre><pre>med anledning av prop. 1991/92:1 Lotteriskatt\r\nm.m.</pre><pre>1991/92:Sk1 av Harry Staaf (kds)</pre><pre>med anledning av prop. 1991/92:3 Sekretess inom\r\nsvenska kyrkan</pre><pre>1991/92:K1 av Johan Lönnroth (v)</pre><pre>med anledning av prop. 1991/92:4 Möjligheten till\r\nen särskildsvensk insats för fredlig lösning av tvister</pre><pre>1991/92:U1 av Ingela Mårtensson (fp)</pre><pre>med anledning av prop. 1991/92:9 Jakt- och viltvård</pre><pre>1991/92:Jo5 av Elving Andersson (c)</pre><pre>1991/92:Jo6 av Hans Dau (m)</pre><pre>1991/92:Jo7 av John Andersson m.fl. (v)</pre><pre>1991/92:Jo8 av Stina Eliasson (c)</pre><pre>1991/92:Jo9 av Kjell Ericsson (c)</pre><pre>1991/92:Jo10 av Owe Andréasson m.fl. (s)</pre><pre>1991/92:Jo11 av Britta Bjelle (fp)</pre><pre>1991/92:Jo12 av Sigge Godin (fp)</pre><pre>1991/92:Jo13 av Carl G Nilsson (m)</pre><pre>1991/92:Jo14 av Hugo Bergdahl (fp)</pre><pre>1991/92:Jo15 av Dan Ericsson i Kolmården (kds)</pre><pre>med anledning av prop. 1991/92:12 Vissa\r\nyrkestrafikfrågor och om riksfärdtjänsten</pre><pre>1991/92:T1 av Barbro Sandberg m.fl. (fp, m, c, kds)</pre><pre>med anledning av prop. 1991/92:16 Forskning om\r\nden offentliga sektorn</pre><pre>1991/92:Fi1 av Rune Rydén (m)</pre><pre>1991/92:Fi2 av Daniel Tarschys (fp)</pre><pre>med anledning av prop. 1991/92:8 Fortsatt giltighet\r\nav 1952 års tvångsmedelslag</pre><pre>1991/92:Ju1 av Berith Eriksson (v)</pre><pre>1991/92:Ju2 av Hans Göran Franck (s)</pre><pre>med anledning av prop. 1991/92:19 Vissa\r\nersättningar till sjukvårdshuvudmännen m.m.</pre><pre>1991/92:Sf1 av Sten Svensson m.fl. (m)</pre><pre>1991/92:Sf2 av Gudrun Schyman m.fl. (v)</pre><pre>n1991/92:Sf3 av Johan Brohult och Leif Bergdahl\r\n(nyd)</pre><pre>n5 § Kammaren åtskildes kl. 19.09.</pre><pre>Förhandlingarna leddes</pre><pre>av talmannen från sammanträdets början t.o.m. 2 §\r\nanf. 20 delvis,</pre><pre>av andre vice talmannen därefter t.o.m. anf. 52\r\ndelvis,</pre><pre>av förste vice talmannen därefter t.o.m. anf. 77\r\ndelvis,</pre><pre>av tredje vice talmannen därefter t.o.m. anf. 100\r\ndelvis,</pre><pre>av talmannen därefter t.o.m. anf. 109 delvis och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}