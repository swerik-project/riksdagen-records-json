{"dokumentstatus":{"dokument":{"hangar_id":"2387800","dok_id":"GG09105","rm":"1992/93","beteckning":"105","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"105","slutnummer":"0","datum":"1993-05-05 00:00:00","systemdatum":"2005-10-27 14:01:02","publicerad":"1993-05-05 00:00:00","titel":"Riksdagens snabbprotokoll 1992/93:105 Onsdagen den 5 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{4271A1DF-B10B-4D70-A1D0-1EBD01D4E02B}","dokument_url_text":"http://data.riksdagen.se/dokument/GG09105/text","dokument_url_html":"http://data.riksdagen.se/dokument/GG09105","dokumentstatus_url_xml":"http://data.riksdagen.se/dokumentstatus/GG09105","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:105</div>\r\n<div class=\"sidhuvud_datum\">Onsdagen den 5 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 28 april.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1992/93:234 till näringsutskottet</pre><pre>Förslag</pre><pre>1992/93:RFK5 till konstitutionsutskottet</pre><pre>3 §  Förnyad bordläggning</pre><pre>Föredrogs men bordlades åter</pre><pre>Jordbruksutskottets betänkanden 1992/93:JoU20--\r\nJoU22</pre><pre>4 §  Beslut rörande utskottsbetänkanden som\r\nslutdebatterats den 29 april</pre><pre>Företogs till avgörande kulturutskottets\r\nbetänkanden 1992/93:KrU20, KrU22, KrU24,\r\nKrU25 och KrU26 samt konstitutionsutskottets\r\nbetänkande 1992/93:KU18 (beträffande debatten i\r\ndessa ärenden, se prot. 102).</pre><pre>Kulturutskottets betänkande KrU20</pre><pre>Mom. 1 (beräknande av medel för anslagsposten\r\nSvenska riksteatern)</pre><pre>Utskottets hemställan bifölls med 156 röster mot\r\n145 för reservation 1 av Charlotte Branting m.fl.</pre><pre>Margareta Winberg (s) anmälde att hon avsett att\r\nrösta ja men markerats ha röstat nej.</pre><pre>Mom. 15 (medelsanvisningen till Bidrag till fria\r\nteater-, dans- och musikgrupper m.m.)</pre><pre>Utskottets hemställan bifölls med 167 röster mot\r\n135 för reservation 7 av Åke Gustavsson m.fl.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU22</pre><pre>Mom. 1 (arkivtillväxt och leveransbehov, m.m.)</pre><pre>Utskottets hemställan bifölls med 277 röster mot 21\r\nför utskottets hemställan med den ändring däri som\r\nföranleddes av bifall till motionerna Kr201 av Sonia\r\nKarlsson m.fl., Kr210 av Dan Ericsson i Kolmården\r\nm.fl., Kr266 av Birger Hagård och Kr297 yrkande 1\r\nav Elisabeth Persson och Lars Werner. 2 ledamöter\r\navstod från att rösta.</pre><pre>Mom. 2--9</pre><pre>Utskottets hemställan bifölls.</pre><pre>Kulturutskottets betänkande KrU24</pre><pre>Mom. 17 och 18 (anslagsposten Arbetets museum\r\noch anslaget Bidrag till vissa museer m.m.)</pre><pre>Utskottets hemställan bifölls med 166 röster mot\r\n134 för reservation 1 av Åke Gutavsson m.fl.</pre><pre>Mom. 20 (utformningen av de regionala stöden)</pre><pre>Utskottets hemställan bifölls med 281 röster mot 18\r\nför reservation 2 av Simon Liliedahl. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU25</pre><pre>Utskottets hemställan bifölls.</pre><pre>Kulturutskottets betänkande KrU26</pre><pre>Mom. 5 (Filminstitutets import av film för\r\nvuxenpublik)</pre><pre>Utskottets hemställan bifölls med 167 röster mot\r\n133 för reservation 1 av Åke Gustavsson m.fl.</pre><pre>Mom. 12 (medelsanvisningen till Stöd till\r\nkulturtidskrifter)</pre><pre>Utskottets hemställan bifölls med 164 röster mot\r\n137 för reservation 2 av Åke Gustavsson m.fl.</pre><pre>Lennart Hedquist (m) anmälde att han avsett att\r\nrösta ja men markerats ha röstat nej.</pre><pre>Mom. 14 (alternativa distributionsformer)</pre><pre>Utskottets hemställan bifölls med 290 röster mot 11\r\nför motion Kr313 yrkande 15 av Gudrun Schyman\r\nm.fl. 1 ledamot avstod från att rösta.</pre><pre>Mom. 21 (Kabelnämnden)</pre><pre>Utskottets hemställan bifölls med 291 röster mot 11\r\nför motion Kr313 yrkande 13 av Gudrun Schyman\r\nm.fl.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU18</pre><pre>Mom. 1 (nådeinstitutet)</pre><pre>Utskottets hemställan bifölls med 284 röster mot 18\r\nför reservationen av Harriet Colliander.</pre><pre>Mom. 2--7</pre><pre>Utskottets hemställan bifölls.</pre><pre>5 §  Regionalpolitik</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU13 Regionalpolitik (prop. 1992/93:100\r\ndelvis).</pre><pre>Anf. 1  GEORG ANDERSSON (s):</pre><pre>Fru talman! I den borgerliga\r\nregeringsdeklarationen hösten 1991 uttalades att\r\n''Hela Sverige skall leva''. Den\r\nprogramförklaringen har upprepats flitigt av\r\nföreträdare för regeringen. Men substansen i denna\r\ndel av regeringsdeklarationen har blivit alltmera\r\ndiffus under de 19 månader som har gått.</pre><pre>Allt fler frågar sig numera vad regeringen menar att\r\nman skall leva av. I takt med att arbetslösheten\r\nbreder ut sig förlorar människor trygga inkomster.\r\nDen galopperande arbetslösheten har försatt\r\nnationen i ett chocktillstånd. På två år har\r\narbetslösheten tredubblats. Denna tragiska\r\nutveckling har drabbat alla regioner i landet.</pre><pre>Den borgerliga politiken har dess värre också\r\nskapat en resignation och uppgivenhet hos väldigt\r\nmånga. Den regionalpolitiska debatten har nästan\r\ntystnat. I det sjukdomstillstånd som\r\narbetsmarknadspolitiken befinner sig förefaller det\r\nför många meningslöst att försöka vitalisera\r\nregionalpolitiken.</pre><pre>Varje försök att föra upp regionalpolitiken på\r\ndagordningen igen har avvisats av framför allt\r\narbetsmarknadsministern med långa litanior om\r\ndet förfärliga 80-talet som skuld till allt ont. Men\r\nden som vill minnas kan erinra sig att det på 80-talet\r\nfanns gott om jobb i alla delar av landet. Även i\r\nNorrlands glesbygder erbjöds arbetstillfällen.</pre><pre>Den tystnad och stiltje som under 19 månader\r\npräglat den regionalpolitiska debatten har nu\r\nbrutits av ett skri, inte från vildmarken utan från\r\nFinansdepartementet. En tjänsteman i\r\nFinansdepartementet, som är ansvarig för\r\nlångtidsplanering, har framträtt med de mest\r\nhäpnadsväckande idéer om en ny regionalpolitik. I\r\nen DN-artikel häromdagen sade han: Slopa\r\nNorrlandsstödet. Regionalpolitikerna måste lära\r\nsig att satsa på Skåne. Han säger att även\r\nStockholm är för avsides. Vad anser hans chef,\r\nfinansministern, och vad anser\r\narbetsmarknadsministern?</pre><pre>Detta fräcka utspel har naturligtvis uppkallat\r\nledarskribenter, landshövdingar och andra att\r\nredovisa reaktioner från sina resp. regioner. I går\r\nnoterade jag att en företrädare för Moderata\r\nsamlingspartiet här i riksdagen, inspirerad av dessa\r\ntankegångar, väckt en interpellation i ämnet.</pre><pre>Den debatt som nu har dragit i gång kan mycket väl\r\nvara början till en svensk nord--syd-konflikt,\r\nskriver interpellanten utan minsta försök att dölja\r\nsin förtjusning.</pre><pre>Jag tycker att det är smärtsamt att uppleva sådana\r\ntongångar. Ingen gagnas av regionalpolitiska\r\nkonflikter. Det må gälla nord mot syd, öst mot väst,\r\nstorstad mot glesbygd eller någon annan\r\nkonstellation. Sådana konflikter måste undvikas.\r\nVår viktigaste regionalpolitiska uppgift i dag är att\r\nförsöka undvika konflikterna.</pre><pre>Sveriges ekonomi är i kris. Arbetslösheten\r\nförlamar oss. Det politiska systemet uppvisar\r\nallvarliga brister. Att i det läget mana till strid\r\nmellan landets olika regioner är oförsvarligt.\r\nSådana idéer måste med kraft avvisas. Jag tycker att\r\nvi alla bär ett ansvar för att så sker.</pre><pre>Vad Sverige nu behöver är nationell samling. Den\r\nambitionen måste också i hög grad prägla\r\nregionalpolitiken. Hela nationens samlade\r\ntillgångar måste tas till vara. Vi vet att problem och\r\nmöjligheter varierar starkt mellan olika regioner,\r\nmen också i hög grad inom regionerna. Men alla\r\nregioner kan lämna viktiga bidrag. Allt vad Sverige\r\nhar bör betraktas som gemensamma resurser. De\r\ngemensamma resurserna ger oss förutsättningar för\r\ntillväxt. Också tillväxten är gemensam och skall\r\nfördelas till gagn för alla landets innevånare.</pre><pre>Människor i alla delar av landet är lika värda. De\r\nhar alla rätt till boende, arbete och service på\r\nlikvärdiga villkor. Den inställningen måste prägla\r\ndet regionalpolitiska tänkandet och arbetet.</pre><pre>Emellertid förekommer i den regionalpoltiska\r\ndebatten tyvärr många schabloner och där odlas\r\nfördomar. Det finns starka fördomar mellan\r\nglesbygd och storstad, mellan syd och nord. Därför\r\nbehövs mera information om varandras\r\nlevnadsvillkor och förmåga till inlevelse. Jag har\r\nnoterat att Socialdemokraterna i Stockholms län\r\noch stad i en motion har gett ett viktigt bidrag till\r\nen sådan information som jag önskar kunde få en\r\nstor spridning. Jag tar mig därför friheten att läsa\r\nnågra meningar ur den motionen:</pre><pre>Stockholmsregionen har många ansikten, heter\r\ndet.</pre><pre>Här finns nedsmutsad natur och allvarlig\r\nmiljöförstörelse, men även jungfruliga marker och\r\norörd natur.</pre><pre>Här finns de rikaste och resursstarkaste\r\nmänniskorna, men även de fattigaste och sköraste.</pre><pre>Här finns de mest slitna bostadsområdena, men\r\näven de bästa boendemiljöerna.</pre><pre>Här finns det största utbudet av arbetstillfällen,\r\nmen även den socialt mest brutala arbetslösheten.</pre><pre>Här finns den högsta förvärvsfrekvensen bland\r\nkvinnor, men också den största arbetslösheten\r\nbland kvinnor.</pre><pre>Här finns ett blomstrande och rikt kulturliv, men\r\näven de värsta avarterna av kommersialism och\r\nkuturell utarmning.</pre><pre>Här finns en mångfald av människor från olika\r\ndelar av världen, men också en växande\r\nfrämlingsrädsla och en gryende rasism.</pre><pre>Här finns de allra mest utsatta människorna i vårt\r\nland, men även de allra mest resursstarka\r\npersonerna i Sverige.</pre><pre>Dessa rader ur motionen om Stockholmsregionen\r\ntycker jag på ett förträffligt sätt åskådliggör den\r\nvariationsrikedom som finns i storstadsområdet.\r\nMotsvarande skildring av livsbetingelserna i\r\nskogslänen, i skärgårdsområden,i sydöstra Sverige\r\neller på västkusten visar också på väldiga\r\nvariationer där.</pre><pre>Jag läste ur en motion. I den stora mängd av\r\nregionalpolitiska motioner som vi behandlar här i\r\ndag finns starka skildringar av tillståndet i alla delar\r\nav landet. En genomläsning av dem ger mycket\r\ninformation, och det kan skapa förståelse för de\r\nolika regionernas situation.</pre><pre>Det finns svåra problem i alla regioner, men där\r\nfinns också stora möjligheter. Problemen och\r\nmöjligheterna varierar. De måste därför mötas med\r\nskilda insatser.</pre><pre>Utskottsmajoriteten avvisar samtliga motionärers\r\nkrav med en förnöjsam kommentar om att\r\nstatsmakterna redan vidtagit åtgärder eller\r\nförbereder insatser för att komma till rätta med den\r\nsvåra situation som råder i praktiskt taget alla län.\r\nÄrade kammarledamöter, tänk om det vore så väl!\r\nMen var och en vet att regeringen har förlorat\r\ngreppet om utvecklingen. Regeringens politik\r\nsnarast förvärrar läget på arbetsmarknaden och\r\ndärmed utarmas regionalpolitiken. En avgörande\r\nförutsättning för en framgångsrik regionalpolitik är\r\nnämligen att sysselsättningen kan öka. Med\r\nregeringens politik är det bara arbetslösheten och\r\nunderskotten som ökar.</pre><pre>Regeringen har nu satt i gång en översyn av\r\nregionalpolitiken. Vi socialdemokrater motsätter\r\noss inte det. Det finns flera motiv för en sådan\r\nåtgärd. Tidpunkten kan visserligen ifrågasättas\r\nmed anledning av att förhandlingarna om EG-\r\nmedlemskap nu pågår och att dessa i hög grad rör\r\njust regionalpolitiken. Men det som upprör oss\r\nsocialdemokrater är formerna för den översyn som\r\nBörje Hörnlund nu i snabbt tempo vill genomföra.\r\nOch det är inte bara vi socialdemokrater som är\r\nindignerade -- ett enigt arbetsmarknadsutskott\r\nsäger att en översyn av detta slag bör ske under\r\nparlamentarisk medverkan. I klartext: Utskottet\r\nkräver en parlamentariskt sammansatt arbetsgrupp\r\neller utredning.</pre><pre>Varför är detta så viktigt? Jo, vi betraktar\r\nregionalpolitiken som en mycket viktig fråga.\r\nTidigare omläggningar av de regionalpolitiska\r\nriktlinjerna har alltid föregåtts av parlamentariska\r\nutredningar, där riksdagens partier haft möjlighet\r\natt få insyn och utöva ett inflytande. Vi finner det\r\nmycket anmärkningsvärt att den borgerliga\r\nregeringen nu vill frångå denna tradition och\r\nutestänga oss socialdemokrater och andra\r\nriksdagsföreträdare från detta arbete.</pre><pre>En väl fungerande regionalpolitik kan medverka\r\ntill att stärka sammanhållningen inom nationen. Vi\r\när just nu i stort behov av det av många skäl. Utöver\r\ndet jag redan sagt om behovet av nationell samling\r\nför att klara de nationella ekonomiska och politiska\r\nproblemen, tillkommer nu behovet av att uppvisa\r\nen nationell samling gentemot EG. Därför är det\r\nsynnerligen olyckligt att arbetsmarknadsministern\r\nbehandlar andra partier så nonchalant och\r\nutmanande som har skett i denna fråga. Jag\r\nförväntar mig nu att arbetsmarknadsministern och\r\nregeringen, efter arbetsmarknadsutskottets\r\nuttalande, som också torde bli riksdagens, släpper\r\nin företrädare för riksdagens partier i det\r\nutredningsarbete om regionalpolitiken som har\r\npåbörjats. På den punkten förväntar jag mig ett\r\nsvar i dagens debatt.</pre><pre>Vi socialdemokrater är på ett antal punkter kritiska\r\nmot den regionalpolitik som regeringen hittills\r\nbedrivit. Den kritiken är sammanfattad i ett antal\r\nreservationer. Jag vill här bara understryka tre\r\naspekter.</pre><pre>För det första: Vi anser att den bolagisering och\r\nprivatisering som regeringen nu genomför inom\r\nden statliga verksamheten, framför allt inom skilda\r\nkommunikationsområden, utgör ett allvarligt hot\r\nmot den regionala balansen. De fria\r\nmarknadskrafterna kommer aldrig att intressera sig\r\nför olönsam verksamhet, det må vara flygtrafik,\r\njärnvägstrafik, postdistribution eller\r\nteleverksamhet. Alla sådana verksamheter\r\nförutsätter nationellt sammanhängande nätverk för\r\natt de skall kunna ge rikstäckande service.\r\nRegeringens politik riskerar att riva sönder dessa\r\nnätverk.</pre><pre>För det andra: För att åstadkomma regional balans\r\nmåste alla samhällssektorer medverka och\r\nsamverka. Regeringen har det yttersta ansvaret för\r\natt detta sker. Men regeringens politik går ut på att\r\nminska samhällets insatser så mycket som möjligt.\r\nKommunernas resurser begränsas. Staten avsäger\r\nsig ansvar inom det näringspolitiska området, vilket\r\nleder till att näringar och regioner riskerar att slås\r\nut. Ett sådant exempel är gruvnäringen. Genom att\r\nregeringen inte längre tar något ansvar för\r\nprospektering, kommer tillskottet av nya\r\nfyndigheter att snabbt minska, och näringen\r\nriskerar att tyna bort. Därmed ödeläggs vissa\r\nregioner och nationen blir fattigare. Här tar\r\nideologin över förnuftet. Jag tycker att\r\narbetsmarknadsministern borde sätta ner foten och\r\nbromsa näringsministerns framfart på det här\r\nområdet.</pre><pre>För det tredje: De lokala initiativen måste tas till\r\nvara på ett bättre sätt. Det förekommer nu på\r\nmånga håll -- ofta i det tysta utan feta rubriker -- ett\r\nlokalt engagemang och en lokal mobilisering. Detta\r\när en viktig förutsättning för den framtida\r\nregionalpolitiken. Detta engagemang måste på allt\r\nsätt uppmuntras och stödjas. Samhällsorganen\r\nmåste vara lyhörda för vad som kommer fram i\r\ndessa aktiviteter. Medborgarnas initiativkraft är\r\nnämligen en förutsättning för utveckling av den\r\negna regionen eller bygden. Utvecklingen måste\r\ndärför bygga just på de lokala förutsättningar som\r\nfinns.</pre><pre>Fru talman! Med stöd av dessa synpunkter yrkar jag\r\nbifall till reservationerna 1, 6 och 9. Berit Andnor\r\nkommer senare att för Socialdemokraternas\r\nräkning beröra vissa andra delar av betänkandet.</pre><pre>Anf. 2  ARNE JANSSON (nyd):</pre><pre>Fru talman! När nu debatten om ''hembygdens\r\ndag'' sätter i gång vill jag börja med att yrka bifall\r\ntill reservation 3 under mom. 16 och 22 och till\r\nreservation 10 under mom. 54 i AU13.</pre><pre>Situationen på dagens arbetsmarknad i Värmland\r\npräglas alltjämt av ett stigande antal arbetssökande\r\nvid arbetsförmedlingarna. Över 31 000\r\nvärmlänningar finns registrerade som sökande i\r\nnuläget, och tillströmningen väntas komma att\r\nfortsätta att öka under ännu en tid. Inför sommaren\r\nförefaller möjligheterna för ungdomar att erhålla\r\nferiejobb ha minskat påtagligt, och antalet varslade\r\nom uppsägningar är alltjämt stort, ca 3 000\r\npersoner. Tillgången på lediga platser är fortsatt\r\nliten, utan några påtagliga tecken på förbättringar.</pre><pre>Man har trots det dystra läget ändå känslan av att\r\nkonjunkturläget nu står och väger.\r\nLänsarbetsnämndens prognos för 1993/94 pekar på\r\nen ökning av arbetskraftsefterfrågan i länet under\r\nförsta halvåret 1994. Utvecklingen de senaste\r\nmånaderna har ändå inneburit minskande öppen\r\narbetslöshet i länet, vilket är normalt med hänsyn\r\ntill säsongen. Sammantaget har dock under det\r\nsenaste halvåret antalet arbetslösa och i\r\narbetsmarknadspolitiska åtgärder stigit från 12,1 %\r\nav befolkningen mellan 16 och 64 år till 13,7 %.</pre><pre>I nuläget utgör de öppet arbetslösa 6,41 % av\r\nbefolkningen i länet. Detta kan jämföras med\r\nriksgenomsnittet, som är 5,94 %. Den högsta\r\narbetslösheten har Eda kommun med hela 9,4 %.</pre><pre>I det rådande svåra arbetsmarknadsläget kommer\r\ndet att bli speciellt problemfyllt att hitta utvägar för\r\nalla som berörs av uppsägning på orter som\r\nBjörneborg, Hagfors och Karlstad. Från företagen\r\nBjörneborgs Jernverk, Uddeholm Tooling, Bofors\r\noch Svenska Rayon varslas sammanlagt 1 100\r\npersoner om uppsägning. På ingen av dessa orter\r\nförmår dagens arbetsmarknad med en låg\r\nomsättning på arbetskraft ta upp annat än ett\r\nmarginellt antal av de friställda.</pre><pre>För byggbranschen förutses fortsatt låg\r\nsysselsättning i länet, även om de nyligen tilldelade\r\n40 miljoner kronor av totalt 800 miljoner i\r\nstimulansbidrag för reparation och underhåll av\r\nkommunala fastigheter innebär en ljusning.\r\nInvesteringar totalt runt 120--130 miljoner\r\nberäknas kunna komma till stånd till följd av\r\nbidraget, vilket naturligtvis är tacksamt. En\r\ninventering som gjordes i november 1992 pekar\r\ndock på att behovet av sådana arbeten är stort i\r\nkommunerna i länet. Drygt 500 miljoner skulle\r\nbehöva investeras i reparationsarbeten av just den\r\nhär typen.</pre><pre>Om anslaget till stimulansbidraget höjs ytterligare\r\nfinns det således gott om objekt att förbättra\r\nbyggarbetsmarknaden. Behovet av åtgärder för att\r\nmera på sikt stärka länet är naturligtvis lika viktigt\r\natt tillgodose som att söka lösa dagens\r\narbetsmarknadsproblem. Bland de uppgifter som\r\nsynes särskilt angelägna är ambitionerna att bredda\r\nHögskolan i Karlstad med utökat tekniskt\r\nprogram.</pre><pre>Ett annat objekt, ''Etablering Värmland'', syftar till\r\natt få företag att i större utsträckning etablera sig i\r\nlänet. Beträffande infrastrukturen inom länet ger\r\ndet geografiska läget mellan storstadsområdena\r\nStockholm, Göteborg och Oslo en anledning att\r\nbedriva samarbete i olika riktningar.</pre><pre>Några andra projekt som tack vare en tidigarelagd\r\nstart skulle kunna bidra till att minska den akuta\r\narbetslösheten samt rent profylaktiskt innebära en\r\nframtida stabil utveckling är utvecklingen av\r\njärnvägstrafiken Göteborg--Oslo--Karlstad,\r\nsamordningen av trafikfrågorna över gränsen till\r\nNorge, Vänersjöfarten Vänerhamn som syftar till\r\natt få konkurrenskraftiga sjötransporter till och\r\nfrån länet m.m.</pre><pre>Fru talman! Jag är nästan övertygad om att mitt\r\nyrkande om bifall till regionalpolitiska åtgärder i\r\nVärmland kommer att vinna gehör hos riksdagens\r\npartier. Jag grundar min optimism på att samtliga\r\npartier har skrivit motion härom, nämligen\r\nSocialdemokraternas motion 439 och den\r\ngemensamma motionen 467 från fyrklövern. Ny\r\ndemokrati tyckte däremot att det var onödigt att\r\nskriva motion med samma innehåll som de andra.\r\nSom enda parti agerade vi i stället i utskottet och\r\nyrkade på bifall till dessa motioner.</pre><pre>Det enda som bekymrar mig är att ledamöterna\r\nsom representerar dessa fem partier i utskottet\r\navstyrkt sina kollegers motioner. Det måste man\r\nväl se som ett temporärt misstag i arbetet, som\r\nsäkerligen kommer att rättas till vid kommande\r\nvotering. Naturligtvis har de förankrat sina\r\nmotioner bland partikamraterna, eller?</pre><pre>Problematiken sysselsättningen leder mig osökt till\r\nett annat synnerligen hårt drabbat län, nämligen\r\nGävleborgs län. Sedan våren 1990 har 17 000\r\narbeten gått förlorade i Gävleborgs län. Det är\r\nbeklämmande. Näst efter Norrbottens län med en\r\narbetslöshet på 7,37  % ligger Gävleborgs län på en\r\nförnedrande andra plats med 7,21 %.\r\nRiksgenomsnittet är 5,94 %. 26 000 arbetsföra\r\npersoner kan för närvarande inte få sin utkomst i\r\nlänet. De bransch- och yrkesområden som drabbas\r\nhårdast är tillverkningsindustrin och\r\nbyggnadsverksamheten. Dessa näringsgrenar\r\nsvarar för 30 % av sysselsättningen i länet. Härifrån\r\nhar 8 000 jobb försvunnit sedan våren 1990.</pre><pre>Utvecklingen har också inneburit att våra\r\nungdomars möjligheter till att ta ett första steg ut\r\npå arbetsmarknaden allvarligt försämrats. Av\r\nlänets 26 000 ungdomar mellan 18 och 25 år finns\r\n8 500 anmälda på arbetsförmedlingen. Inte i något\r\nannat län står så stor del av ungdomarna vid sidan\r\nav den ordinarie arbetsmarknaden. I ett par av\r\nlänets kommuner saknar fyra av tio ungdomar\r\nriktiga jobb, inte sysselsättning utan jobb.</pre><pre>De resurser för att bekämpa arbetslösheten som\r\ntilldelats Arbetsmarknadsstyrelsen får en viss\r\nregionalpolitisk profil när de fördelas på länen. De\r\nresurser för att bekämpa arbetslösheten som\r\nGävleborgs län får är 50 % mer än om dessa medel\r\nenbart skulle fördelas enligt befolkningsmängden.\r\nNorbotten får 120 % mer. Lika viktigt är dock att\r\nde svårast drabbade länen tilldelas resurser som\r\nkan användas på ett flexibelt och otraditionellt sätt\r\noch att resurser ges inom flera områden.</pre><pre>Det krävs kraftfulla insatser för att stimulera en\r\nnäringslivsutveckling som kan fylla upp det gap i\r\nsysselsättningen som uppstått i länet under de\r\nsenaste tre åren.</pre><pre>Nyligen aviserade Posten rationaliseringsåtgärder\r\nsom innebär en nedläggning av postsorteringen i\r\nGävle och Bollnäs till förmån för Uppsala. 150\r\narbetstillfällen försvinner. Detta kommer på\r\ntoppen av de 2 300 redan varslade, vilkas\r\nuppsägningar återstår att verkställa. Inom\r\nytterligare något år är det således fullt möjligt att\r\nGävleborgs län kommer att ha tappat 20 000 jobb.\r\nDet är en sjundedel av de arbetstillfällen som fanns\r\ni länet under 1990.</pre><pre>Det behövs snabba och samordnade insatser för att\r\nhjälpa till att bryta en negativ trend. Den måste\r\nemellertid brytas innan det blir för sent. En alltför\r\nsen insats kommer att kosta alltför mycket för att\r\nuppnå samma resultat. Därför förstår jag inte\r\nvarför regeringen nyligen har lagt fram en\r\nproposition som utmynnar i en avveckling av t.ex.\r\nSIB i Gävle. Jag förstår inte heller varför\r\nregeringen har lagt fram en proposition avseende\r\nE 4 och Ostkustbanans utbyggnad för anpassning\r\ntill snabbtåg, förslag som inte tar hänsyn till den\r\nansträngda situation som länet befinner sig i.\r\nRegeringen har dessutom ifrågasatt fortsatt\r\ndriftstöd till bl.a. de kommunala flygplatserna i\r\nlänet, m.m.</pre><pre>Det är vidare mycket allvarligt att länet i dag har\r\nen större andel lågutbildade än andra län. Inför en\r\neventuell kommande konjunkturuppgång är det\r\navgörande att snarast förbättra utbildningsnivån.\r\nHär finns tillfälle att verksamt stödja och utveckla\r\nde mindre och medelstora högskolorna, t.ex.\r\nhögskolan i Gävle/Sandviken.</pre><pre>Fru talman! Jag yrkar på riksdagens bifall till mina\r\nreservationer 3 och 10 till förmån för de\r\narbetsmarknadspolitiska insatserna i Gävleborgs\r\nlän. Jag gläder mig redan åt kommande votering\r\noch seger. Samtliga andra partier kommer\r\nsäkerligen att stödja Ny demokrati i sin strävan för\r\nGävleborgs län. Hur kan jag veta det? Jo,\r\nVänsterpartiet har motionerat för ett stöd i motion\r\nA420. Samtliga länets socialdemokrater har\r\nförenats i en motion, A447. Folkpartiet står bakom\r\nen motion, A472. Centern har väckt en motion,\r\nA478. Däremot tycks inte Moderaterna och kds\r\nkänna speciellt för sitt hemlän.</pre><pre>Jag återkommer nu till det märkliga fenomenet: Är\r\ndet här politiskt mygel eller vad är det egentligen\r\nfråga om? Samtliga ledamöter i utskottet har\r\nnämligen avstyrkt sina partikollegers motioner.\r\nFörankrar man inte sina motioner inom partiet\r\ninnan man väcker dem? I stället för att vi inom Ny\r\ndemokrati skall väcka liknande motioner, arbetar vi\r\ni utskottet. Vi yrkade bifall till motionerna för att\r\nGävleborgs län skall få den hjälp som verkligen\r\nbehövs. Jag ber er observera att vi i Ny demokrati\r\när de enda som yrkat bifall.</pre><pre>Låt oss nu inför kommande votering tro att\r\nmotionärernas partikolleger ''glömde bort'' att\r\nreservera sig i utskottet till förmån för\r\npartikollegernas motioner. Nu finns det chans att\r\nrevanschera sig och förutom motionärerna få med\r\nsig sina partier. Detta kommer att innebära en seger\r\nför Gävleborgs län.</pre><pre>Anf. 3  HANS ANDERSSON (v):</pre><pre>Fru talman! Jag vill först ansluta mig till många av\r\nde synpunkter som Georg Andersson gav uttryck\r\nför. Jag vill också helt kort kommentera det som\r\nArne Jansson sade.</pre><pre>Politiker riskerar att bli föremål för politikerförakt.\r\nEtt sätt är att motionera och sedan inte yrka bifall\r\ntill sina motioner. Ett annat sätt är att göra som\r\nnydemokraterna gör, att yrka bifall på de motioner\r\nsom berör ens egna område utan att man har något\r\negentligt underlag, utan några prioriteringar mellan\r\nolika län, utan att ta ställning till någonting av den\r\ngenerella politiken som i grunden skulle kunna ge\r\nupphov till positiva lösningar. Det är bra att\r\nriksdagsledamöter från olika partier och olika län\r\nmotionerar utifrån sina länssynpunkter. Man\r\nfokuserar då på de problem som finns. Men det\r\nkräver insatser av näringspolitisk natur.\r\nNydemokraterna har röstat nej till all sådan\r\nnationell politik. Vidare kräver det\r\ninfrastrukturella satsningar, satsningar på\r\nforskning, utbildning, högskolor och skolor samt\r\natt man inte blint litar på marknadskrafterna. Det\r\när precis det som det handlar om.\r\nMarknadskrafterna gör att vissa delar av landet\r\nfaller för fäfot. Då efterlyser nydemokraterna\r\npolitiska ingrepp som kostar pengar. Var är\r\nfinansieringen? Var är stödet för våra förslag om\r\nutökade länsanslag för att man skall kunna\r\ngenomföra sysselsättningsdrivande projekt i olika\r\nlän? Nej, jag måste beklagligtvis konstatera att det\r\när en humbugpolitik som nydemokraterna står för.\r\nDen är dessutom populistisk, eftersom den enbart\r\ntar hänsyn till just de län som talarna kommer ifrån.\r\nJag skall återkomma till den punkten senare.</pre><pre>Hela Sverige skall leva, uttalade man i\r\nregeringsförklaringen. Det klingar självfallet som\r\nett hån mot alla de delar av landet där\r\narbetslösheten bara ökar, mot de delar där det sker\r\nen utflyttning samt mot de delar som får en allt\r\nsämre befolkningsstruktur där företagen faller och\r\ndär det blir allt svårare att upprätthålla en\r\nsamhällsservice. Skattekraften räcker inte till.\r\nRegeringens politik drabbar ytterligare dessa delar\r\nav landet på kommunsidan.</pre><pre>Regionalpolitik kan handla om så mycket, men det\r\när i sig en liten del av den generella politiken.\r\nRegionalpolitik kan handla om glesbygdsproblem i\r\nallmänhet, om skogslänen med de långa avstånden,\r\nom stöd och hjälp till den omstrukturering av\r\nnäringslivet som pågår, om regionalt tänkande i\r\nförhållande till större enheter såsom\r\nEuropapolitiken och det kan handla om effekterna\r\nav den bolagisering, den avreglering och den\r\nprivatisering som de borgerliga partierna,\r\nregeringen och nydemokraterna så kraftfullt har\r\nstött. Det är bl.a. detta som ger upphov till mycket\r\nstora problem i glesbygden och i skogslänen, vilket\r\nmåste kompenseras med regionalpolitik.</pre><pre>Det gör bara situationen ännu värre att kommuner\r\noch landsting får allt större ekonomiska problem.\r\nRegionaliseringen är över huvud taget ett problem.\r\nDet handlar om regionalisering inom näringslivet,\r\ninom organisationslivet och inom statliga verk och\r\nmyndigheter. Denna regionalisering diskuteras ju\r\ninte på ett demokratiskt sätt, utan den poppar upp\r\nän här och än där. Jag vill illustrera detta med ett\r\nveckogammalt citat av landshövdingen i mitt\r\nhemlän, Gunnar Björk: ''Mitt intryck är att det\r\nfinns ett klart centralt intresse av att försvaga länens\r\noch därmed också länsstyrelsens roll trots talet om\r\nmotsatsen i regeringens budgetproposition. De\r\ncentrala verken har verkligen tagit för sig under\r\nsenare år, och jag ser en uppenbar risk för att vi i\r\nframtiden inte får någon nivå mellan centrala verk\r\ni Stockholm och de enskilda kommunerna.''</pre><pre>Detta gäller även inom näringslivet, t.ex. inom\r\nbankområdet. När det gäller mitt hemlän har dessa\r\nhuvudkontor försvunnit: Handelsbankens\r\nhuvudkontor har flyttats till Gävle,\r\nFöreningsbankens huvudkontor har flyttats till\r\nÖstersund, Götabankens huvudkontor har flyttats\r\ntill Karlstad och Farmek har flyttats till Uppsala,\r\nosv. Det här diskuteras inte annat än inom\r\nkoncernerna, inom de nya bolagen. Detta var en av\r\nde saker som vi starkt varnade för i samband med\r\nbolagisering och avreglering. Politikerinflytandet\r\nblir mindre och regionalpolitiken blir sämre.</pre><pre>Regeringens brist på näringspolitik, brist på\r\nunderleverantörsprogram och bristen på initiativ\r\nnär det gäller bilindustrin i Uddevalla--Kalmar och\r\ndess omstrukturering drabbar stora delar av\r\nSverige i dag. Ett bejakande av våra förslag som\r\nsyftar till att ge utrymme för ordentlig forskning och\r\nutveckling inom skogsindustri, träindustri och\r\nförädling skulle spela stor roll för Norrbotten, för\r\nKopparbergs län, för Ångermanland, för\r\nGävleborg och för Värmland. Det handlar om\r\nmycket stora statliga insatser för att ge ett\r\nnäringspolitiskt stöd till den bransch som måste\r\nomstruktureras om den skall komma ifrån rena\r\nbulkvarutillverkningen.</pre><pre>Listan kan göras lång: glesbygdsproblemen,\r\nskolorna, biblioteken. Det finns en lång lista från\r\nGlesbygdsmyndigheten som har sänt ut\r\nvarningssignaler genom att tala om hur många\r\nskolor och bibliotek som är hotade. Det handlar om\r\nfler än hundra skolor, framför allt i glesbygdslänen\r\noch skogslänen. Men även andra områden är\r\nhotade: bilprovningen skall rationaliseras genom\r\natt man skall utnyttja skalfördelar. Det betyder att\r\nmånga bilprovningsenheter upphör. Alla vet hur\r\nvägarna ser ut inte minst just nu på många håll i\r\nNorrland och i inlandet. Det krävs stora satsningar\r\nför att man skall kunna hålla kommunikationerna\r\nöppna.</pre><pre>Bensinskatten är en gammal fråga som ofta har\r\ndiskuterats. Vi har ständigt föreslagit att man skall\r\nfavorisera glesbygden, där man har så stort behov\r\nav transporter för att komma till jobbet, för att\r\nskjutsa ungarna till skola och daghem och för att\r\nhandla -- genom en differentierad bensinskatt med\r\ninriktningen att gynna glesbygden. Men allt detta\r\nhar man sagt nej till. Vidare har man tagit bort den\r\nkommunala beskattningsrätten, och enligt\r\nregeringens budgetproposition kommer\r\nstatsbidraget nu att frysas. Allt detta är inslag i en\r\nallmän politik som mycket drastiskt kommer att\r\ndrabba glesbyden.</pre><pre>I arbetsmarknadsutskottets betänkande är man\r\nmedveten om problemen. På s. 16, där man ger den\r\nallmänna problembilden, visar man att den öppna\r\narbetslösheten i stödområdena ett och två ligger 2,7\r\nresp. 1,6 procentenheter högre än i\r\nstorstadsregionerna. Befolkningsutvecklingen är\r\nnegativ i de regionalpolitiska stödområdena medan\r\nbefolkningen ökade utanför dessa områden under\r\n1992 etc., etc. Man kunde ge väldigt många\r\nexempel.</pre><pre>Man förvånar sig inte eftersom utveckling och\r\nbefolkningsutveckling handlar om ekonomisk\r\nutveckling och om att ha arbete. När det brister får\r\nvi den här statistiken. I dag firar vi det som kallas\r\nför hembygdens dag, vilket jag kan utnyttja till att\r\nåtminstone kommentera situationen i min hembygd\r\nLudvika i Västerbergslagen, som är så hårt drabbad\r\nav skognäringens, gruvnäringens samt den tunga\r\nverkstadsindustrins omstrukturering, den\r\nverkstadsindustri som är knuten till metallurgier\r\noch järnhantering. Där finns det också tung och\r\nmodern verkstadsindustri som ABB.\r\nArbetslösheten ligger skyhögt över riksnivån.</pre><pre>Befolkningstalet är i dag drygt 90 % av\r\nbefolkningstalet 1980. På tolv år har vi tappat 10 %.\r\nFlyttningsöverskottet är mycket stort. Att vi över\r\nhuvud taget har någon befolkning kvar får vi snart\r\ntacka invandrarna och flyktingarna för. Detta går ju\r\ninte, därför att vi har också en utflyttning av\r\nungdomar och kvinnor. Vi får en\r\nbefolkningsstruktur som blir allt sämre. Detta är\r\ninte unikt för Ludvika. Men det exemplifierar har\r\nen trakt som har betytt så mycket för svensk\r\nindustri, svenskt näringsliv och svensk ekonomi,\r\nhar drabbats av omstruktureringsproblem när\r\nbranscher har gått i kras. Därför krävs det rejäla\r\ninsatser från statsmakterna. I det läget får man inte\r\nvara rädd för politik och för statens ansvar, då kan\r\nman inte lita på marknadens fria spel. Däri ligger\r\nden stora bristen med dagens regering.</pre><pre>Regionalpolitik och regionalisering -- jag anförde\r\nett citat av landshövding Gunnar Björk i Dalarna\r\nsom kommenterade den spontana regionalisering\r\nsom pågår inom myndigheter, näringsliv och även\r\ninom organisationer. Detta visar bristen på\r\ndemokratisk diskussion, bristen på politisk\r\nprioritering och bristen på helhetssyn. Det är detta\r\nsom vi har fört fram i två motioner, A424 och A450,\r\noch som jag i min meningsyttring har yrkat bifall\r\ntill.</pre><pre>Det finns olika regionala diskussioner. Ett groteskt\r\nexempel på en form av detta var Gunnar\r\nWetterbergs artikel i Dagens Nyheter, som Georg\r\nAndersson omnämnde. Gunnar Wetterberg talar\r\nom att man skall stödja den region som har fördelar\r\ngenom sin placering, vilket medför kortare\r\ntransporter, och genom sin goda befolkningstäthet.\r\nOm dessa regioner fick en ännu bättre situation\r\nskulle de få en ännu bättre konkurrenssituation i\r\nEuropa. Men detta är ju själva motsatsen till\r\nregionalpolitikens syften, som är att gynna alla\r\ndelar av landet och att skapa näringspolitiskt goda\r\ntillväxtförutsättningar. Regeringen borde ta itu\r\nmed den situationen, inte minst genom sin\r\nnäringspolitik. Regionalpolitiken är ju till för att\r\nskapa likvärdiga förhållanden, att kompensera för\r\nde naturliga brister som finns och för att göra\r\nsärskilda insatser vid omstruktureringsbehov. Om\r\nGunnar Wetterbergs artikel är ett uttryck för\r\nnågonting annat än rent personliga funderingar är\r\ndet djupt allvarligt.</pre><pre>Med anledning av våra synpunkter och krav i\r\nmotionerna A424 och A450 menar jag att\r\narbetsmarknadsministerns inkallande av ett\r\nregionalpolitiskt råd måste underkännas. Avsikten\r\när uppenbarligen att ta fram en ny regionalpolitisk\r\nstrategi, som det står i utskottets betänkande, och\r\natt vara referensgrupp till utarbetandet av en ny\r\nregionalpolitisk proposition 1994.\r\nReferensgruppen skall vara parlamentariskt\r\nförankrad. Den skall inte på detta sätt utses som en\r\nexpertreferensgrupp till arbetsmarknadsministern.</pre><pre>När det gäller anslagsfrågorna har vi från\r\nVänsterpartiet fört fram förslag om en omfattande\r\nutökning av anslagen för länsprojekten. Dessa har\r\nökat under senare år. Vi anser att de är bra och att\r\nde skall utökas, därför att de ger just den lokala\r\nförankring som Georg Andersson talade om. Det\r\nfinns så många positiva projekt i många kommuner\r\noch län som är helt olika varandra och som har sin\r\nutgångspunkt i vad som finns i länet. Genom att\r\nutnyttja de friare projektanslagen kan man\r\nkombinera statliga insatser med kommunala\r\ninsatser och insatser från\r\nsmåföretagarorganisationer och folkrörelser m.fl.\r\nDärigenom kan man skapa slagkraftiga projekt\r\nsom kan höja nivån i de olika länen.</pre><pre>Vi har anslagit 350 miljoner kronor mer än vad\r\nregeringen har gjort. Det är en betydande utökning\r\nsom skulle kunna ge starka effekter. Men jag har\r\naldrig kunnat finna något stöd från\r\nNydemokraterna för exempelvis den typen av\r\nmateriella insatser.</pre><pre>Vi vill också poängtera att man hittills bara har\r\nutnyttjat dessa anslag till 3 % för\r\nkvinnofavoriserande projekt. Detta är naturligtvis\r\nen alldeles absurd siffra, inte minst med tanke på\r\natt statsmakterna har uttalat sitt påtagliga intresse\r\nför att öka dessa.</pre><pre>Jag vill även stödja den reservation från\r\nSocialdemokraterna som betonar vikten av de\r\nregionala infrastruktursatsningarna på 19 miljoner\r\nkronor.</pre><pre>I min meningsyttring har jag kommenterat\r\nsvårigheterna med frågan om län och kommuner.\r\nVarken motionerna eller utskottet har tillgång till\r\nnågot egentligt underlag som gör det möjligt att\r\ngenom en prioritering dirigera pengar till olika län.\r\nDäremot kan man ju uttala vad som i princip är\r\nviktigt. Det har jag försökt att göra dels i\r\nmeningsyttringen, dels genom de motioner som jag\r\nstöder. Jag har fört fram bl.a. följande förslag:\r\nbetydande satsningar på infrastruktur,\r\nnäringspolitiska satsningar, att låta Norrlandslänen\r\nfå tillbaka en del av sin vattenkraftstillgång och att\r\ninföra beskattning på vattenkraften per\r\nkilowattimme. Därigenom skulle många av just de\r\nmotioner från glesbygdens företrädare och de\r\nmotioner som handlar om regionalpolitiskt hårt\r\ndrabbade områden starkt tillgodoses på såväl\r\nutbildnings-, infrastruktur- och skattesidan som\r\nmånga andra områden inom arbetsmarknads- och\r\nregionalpolitiken.</pre><pre>Jag vill tillägga något som jag förbisåg. Det gäller\r\nden mycket speciella situationen i Uddevalla, där\r\nVolvo som företag fick ett riktat stöd för insatser i\r\nUddevalla. Nu pågår förhandlingar, men jag har\r\nhört att förhandlingarna inte alls innebär att man\r\nfrån Volvo är beredd att betala tillbaka de minst 115\r\nmiljoner som NUTEK har krävt, utan en väsentligt\r\nmindre summa. Om pengarna kommer tillbaka\r\nskall de riktas direkt till det länet som är så hårt\r\ndrabbat. Där finns en bra beredskap att ta emot\r\ndessa pengar genom ett gott samarbete mellan\r\nkommunerna.</pre><pre>Förutom min meningsyttring kommer jag att ta upp\r\nen punkt i motion A460 om att riksdagen skall ställa\r\nsig bakom kravet på att få tillbaka minst de 115\r\nmiljoner kronorna, och att pengarna går tillbaka till\r\nregionen. Detta skulle innebära ett näringspolitiskt\r\nansvar med regionalpolitiska konsekvenser som jag\r\nefterlyser från så många andra.</pre><pre>Vad gäller mitt yrkande står jag naturligtvis bakom\r\nmin meningsyttring. Men för att vinna tid vill jag\r\nyrka bifall till mom. 1 som gäller allmän inriktning,\r\nmom. 30 som gäller prioritering av kvinnor i\r\nlänsprojekt, mom. 35 som gäller anslagen och\r\nmom. 56 som gäller att särskilda insatser skall ha en\r\nhögre prioritet när det gäller Stockholms skärgård.\r\nBeträffande mom. 53 yrkar jag bifall till motion\r\nA460 i Volvo--Uddevalla-frågan.</pre><pre></pre><pre>Fru talman! Det finns oerhört mycket mer att säga,\r\nmen jag har överskridit min anmälda tid, och jag\r\nskall inte tala längre. Låt mig bara säga att\r\nregionalpolitik är en sammanfattning av så mycket\r\nav den politik som vi hanterar här i olika\r\navseenden. Den går ut på att låta hela Sverige leva.</pre><pre>Då får man verkligen också ta ansvar för politiken\r\npå andra områden. Man får inte använda den här\r\ndagen för att fly från alla de misslyckanden som har\r\nuppstått på andra områden inom politiken, och\r\nsedan peka finger och säga ''Ta fast tjuven!'',\r\nungefär som nydemokraterna har gjort i dagens\r\ndebatt.</pre><pre>Anf. 4  ARNE JANSSON (nyd) replik:</pre><pre>Fru talman! Hans Andersson retar sig på att vi\r\nyrkar bifall till motioner skrivna om län som har\r\nhög arbetslöshet, stora ungdomsproblem etc. Det\r\när en sak som jag inte förstår.</pre><pre>När han fortsätter att prata glider han samtidigt lätt\r\nin på sitt eget hemlän och pläderar ganska friskt för\r\ndet. Jag trodde att han skulle förespråka en generell\r\npolitik tvärs över landet. Han försökte komma\r\ntillbaks till den, men det skevade litet grand.</pre><pre>Hans Andersson eftersökte även ett politiskt stöd\r\nhos Ny demokrati för sina tankegångar. Resultatet\r\nav den politik som Vänstern har fört återspeglas ju\r\ni kalla fakta i vår omgivning. Det är därför\r\nförståeligt att Hans Andersson fortsättningsvis\r\nkanske får leta efter Ny demokratis stöd i de flesta\r\nfrågor som Vänstern framför.</pre><pre>Hans Andersson faller in i tankegångarna om att\r\nNy demokrati för en humbugpolitik och att vi är\r\npopulistiska osv. Det där är ett gammalt försvar\r\nsom man brukar tillämpa när man inte riktigt vet\r\nvad man skall säga. Det innebär att Hans\r\nAndersson också fördömer de ungefär 400 000 av\r\nSveriges väljare som har röstat på Ny demokrati.\r\nDet är ganska fantastiskt att det lilla partiet\r\nVänsterpartiet slår ut nästan 400 000 svenska\r\nväljare, vilka då skulle föredra en humbugpolitik\r\noch rösta populistiskt.</pre><pre>Hans Andersson använde, vilket jag gladde mig åt,\r\nsamma uttryck som jag. Det var ''hembygdens\r\ndag''. Det har skrivits ca 100 motioner om\r\nregionalpolitik. Nästan alla motionärer tar upp\r\nsituationen i sitt hemlän. Varför gör man det?\r\nVarför skriver man om det? Alla vet att motionerna\r\navstyrks i utskottet. Varför arbetar man på det här\r\nsättet? Är lokalpolitik verkligen ett ämne som\r\nriksdagen skall behandla?</pre><pre>Nej, Hans Andersson, jag tycker att vi skall hålla\r\noss litet mer till fakta om vad som händer och inte\r\nöka på det politikerförakt som Hans Andersson\r\nockså tog upp. Vi skall försöka motionera seriöst.\r\nVi skall inte skriva motioner för att få fin PR på\r\nhemmaplan, som sedan röstas bort på ett mycket\r\nenkelt sätt.</pre><pre>Anf. 5  HANS ANDERSSON (v) replik:</pre><pre>Det är ju precis tvärtom. Jag sade att jag tog\r\nexempel från Ludvika, men jag yrkar inte bifall till\r\nnågon särskild motion om Ludvika. Ludvika var ett\r\nexempel -- staden är alldeles extremt drabbad -- i\r\nBergslagsregionen. Jag hade kunnat ta\r\nLjusnarsberg, Hällefors eller stora delar av\r\nGävleborgs län, ja, stora delar av Norrland.</pre><pre>Om nu Ny demokrati yrkar bifall till motioner på\r\ndetta område, varför yrkar ni inte bifall till\r\nNorrlandsmotionen? Varför röstar ni nej till\r\nmotionerna 419 och 430 som berör Värmland och\r\nÖrebro och har precis dessa inriktningar? Det här\r\när inte ett sätt att fatta beslut på -- det är populism.</pre><pre>Jag har i min meningsyttring sagt att väldigt många\r\nav dessa motionskrav blir tillgodosedda om man\r\nstöder den politik som vi från Vänsterpartiet har\r\nförsvarat när det gäller forskning och utveckling,\r\nnäringspolitik, infrastruktur och en mängd andra\r\nfrågor. Det säger också regeringspartierna, men det\r\när ju falskt. De har haft stöd av Ny demokrati för\r\nsin politik -- ett Ny demokrati som inte vill att\r\npolitikerna skall gå in för ofta, som vill att\r\nmarknaden skall få styra och som vill sänka\r\nbeskattningen så att staten inte får de resurser som\r\nskulle behövas för att gynna dessa delar av landet.</pre><pre>Det är humbugpolitik, och det illustreras väl av\r\nvilka motioner som Laila Strid-Jansson yrkar bifall\r\ntill i utskottet och som Arne Jansson yrkar bifall till\r\nhär i kammaren.</pre><pre>Anf. 6  ARNE JANSSON (nyd) replik:</pre><pre>Fru talman! Det nya begrepp som Vänstern inför,\r\nhumbugpolitik, har kanske uppkommit när Hans\r\nAndersson har stått och tittat på sitt eget tal i\r\nspegeln när han skrev det.</pre><pre>Det är konstigt att Hans Andersson inte har förstått\r\natt det vi ifrågasätter är den s.k. hembygdens dag.\r\nÄr det verkligen ett område för riksdagen att\r\nhantera? Om Hans Andersson går tillbaks några år\r\ni tiden kan han se vad som händer med sådana här\r\nmotioner i arbetsmarknadsutskottet. Motionerna\r\nhar författats under lång tid, och många har haft\r\nhjälp med det på skattebetalarnas bekostnad.\r\nMånga motioner avstyrks alltid automatiskt i\r\nutskottet. Varför är det då rätt att på\r\nskattebetalarnas bekostnad skriva dessa motioner?\r\nMan vet vad de emanerar i.</pre><pre>Anf. 7  HANS ANDERSSON (v) replik:</pre><pre>Fru talman! Jag kanske förstod Arne Jansson bättre\r\nnu.</pre><pre>För det första förefaller det mig som om\r\nbakgrunden till nydemokraternas uppfattning är att\r\nde köper in hjälp för att skriva motioner. Jag tror\r\natt de flesta riksdagsledamöter gör som vi i\r\nVänsterpartiet. Vi sitter och skriver dem alldeles\r\nsjälva.</pre><pre>För det andra verkar det som om Arne Jansson\r\ngenom bifallsyrkanden till motioner som behandlar\r\njust de två län varifrån familjen Strid-Jansson\r\nkommer snarast vill visa att dessa motioner är\r\nfullständigt meningslösa. Det är ett slags formsak.\r\nI och med att man yrkar bifall här och inte till något\r\nannat, och i och med att man inte tar något ansvar\r\nför helhetspolitiken och inte föreslår finansieringar\r\neller prioriteringar för en sådan här länstilldelning,\r\nvisar Ny demokrati att den s.k. hembygdens dag är\r\nmeningslös.</pre><pre>Om det är så, kanske det här replikskiftet trots allt\r\nvar intressant. Låt mig upprepa att många motioner\r\nuttrycker mycket goda ambitioner och mycket god\r\nvilja till satsningar för att skapa ett levande\r\nSverige -- det gäller hela Sverige, också glesbygd --\r\noch bidra till omstrukturering av näringslivet. Det\r\när bra. Jag stödjer det.</pre><pre>Men det kostar mycket pengar. Det måste finnas ett\r\nbra beslutsunderlag, och det måste formas på en\r\nhelhetspolitik. Man får inte vara rädd för politik\r\noch fly till marknaden eller rädd för att ta in skatter\r\nför att finansiera dessa goda gåvor som skall falla\r\növer hela Sverige, Arne Jansson.</pre><pre>Talmannen anmälde att Arne Jansson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 8  HARALD BERGSTRÖM (kds):</pre><pre>Fru talman! I de yttersta av dessa dagar har det\r\nkommit i gång en debatt i massmedierna om\r\nregionalpolitikens inriktning och omfattning. Det\r\nförs tankar och uppfattningar till torgs som vill\r\nändra och omdefiniera de i AU:s betänkande\r\n1989/90:AU13 fastlagda och av kammaren\r\nbeslutade allmänna regionalpolitiska målen.</pre><pre>Men om de regionalpolitiska målen och om\r\ninriktningen av regionalpolitiken har det rått och\r\nråder fortfarande bred politisk enighet. Målen\r\nsammanfattas då som nu med att människor,\r\noavsett var de bor i landet, skall ha tillgång till\r\narbete, service och en god miljö.</pre><pre>Det som emellertid konstateras i årets utgåva av\r\narbetsmarknadsutskottets betänkande nr 13 är att\r\nförutsättningarna för den politik som lades fast\r\n1989/90 har förändrats. Då var det ingen\r\nekonomisk kris. Då räknade man fortfarande med\r\ntillväxt på de flesta områden i samhället.</pre><pre>Nu är det däremot annorlunda. Vi har ingen tillväxt\r\natt ta av längre. Ja, det är värre än så. De kostnader\r\nvi då drog på oss för många i och för sig vällovliga\r\nnyttigheter i de s.k. goda tiderna måste nu betalas.\r\nPengarna räckte inte ens då till att betala.</pre><pre>Till detta kommer så arbetslöshetens kostnader\r\nsom då, 1989/90, inte var i närheten av dagens\r\nkostnader. Nu måste vi alltså spara och\r\nomstrukturera. Och den processen är vi inne i nu.\r\nDet betyder avreglering, bolagisering och\r\nprivatisering. Det betyder stärkande av privata\r\ninitiativ och möjliggörande av privata initiativ.\r\nDetta är bl.a. förutsättningen för att kunna bedriva\r\nen aktiv regionalpolitik.</pre><pre>Men om denna process, att spara och\r\nomstrukturera, råder det tyvärr inte politisk\r\nenighet. Oppositionen menar att vi genom denna\r\nprocess snarast ökar den regionala obalansen och\r\ndärigenom minskar möjligheterna att ge människor\r\nnödvändig service i landets olika delar.</pre><pre>För utskottsmajoriteten är det emellertid ingen\r\ntvekan om att det behövs tillväxt i\r\nsamhällsekonomin för att nå de regionalpolitiska\r\nmålen. Det behövs dessutom samverkan från\r\nflertalet politikområden för att det skall bli möjligt.\r\nDet gäller exempelvis närings-, trafik-, skatte-,\r\nutbildnings- och forskningsområdena. Det är inte\r\nnågra småsummor som det i denna kammare redan\r\nbeslutats om att satsa t.ex. på infrastrukturen. Och\r\nmer blir det, när vi senare i vår skall ta ställning till\r\nden s.k. infrastrukturpropositionen.</pre><pre>Och talar vi om forskning, bör det nämnas att för\r\nnärvarande bereds förslag i utbildningsutskottet\r\noch andra utskott på tillsammans 37,5 miljarder\r\nkronor under den närmaste treårsperioden. För att\r\ninte tala om de insatser som vårt eget utskott,\r\narbetsmarknadsutskottet, föreslagit i betänkande\r\nAU19, som kammaren godkände den 2 april. Där\r\nhandlar det om nästan 30 miljarder kronor för\r\narbetsmarknadspolitiska åtgärder nästa år, och\r\nännu mer är föreslaget i\r\nkompletteringspropositionen. Detta är satsningar\r\nsom på olika sätt kommer regionerna i vårt land till\r\ngodo.</pre><pre>Tyvärr, måste vi erkänna, kan de medel som avsätts\r\nför direkta regionalpolitiska insatser endast\r\nmarginellt påverka den regionala utvecklingen.\r\nSom Georg Andersson uttryckte det, gäller det\r\nockså att stödja de privata initiativen, stödja de\r\nenskilda människorna att ta för sig. Det menar jag\r\natt vi gör på många olika sätt med den politik som\r\nförs i dag.</pre><pre>Fru talman! Med detta som bakgrund är det inte så\r\nunderligt att det blir debatt om huruvida vi är\r\nträffsäkra med de medel vi sätter in för att nå de\r\nregionalpolitiska målen. Och skall vi vara ärliga, är\r\ndet bra att det blir ifrågasatt om inte det som görs\r\nmöjligen kan göras bättre.</pre><pre>Utskottet har därför inget att erinra mot att\r\narbetsmarknadsministern i februari i år har\r\ntillkallat ett, som han benämner det,\r\nregionalpolitiskt råd. Rådet består av\r\nrepresentanter från bl.a. länen, näringslivet och\r\nforskningen. Det skall fungera som en\r\nreferensgrupp i samband med en översyn av\r\nregionalpolitiken.</pre><pre>Det heter att det regionalpolitiska rådet liksom\r\nExpertgruppen för regionalutveckling (ERU),\r\nNUTEK och Glesbygdsmyndigheten skall bistå\r\ndepartementet i arbetet med att utarbeta en\r\nregionalpolitisk strategi samt bidra med synpunkter\r\npå en regionalpolitisk proposition våren 1994.</pre><pre>Vi är eniga om i utskottet att det kan finnas goda\r\nskäl för departementet att genomföra en översyn av\r\nsamt följa upp hur regionalpolitiken fungerar. Det\r\när helt klart att det regionalpolitiska råd som\r\narbetsmarknadsministern har tillkallat härvidlag\r\nkan tillföra mycken vetskap av betydelse.</pre><pre>Men när det är sagt vill ett enigt utskott påminna\r\nom det värde det har att sådana bedömningar sker\r\nunder parlamentarisk medverkan. Och för att\r\ncitera ordagrant ur utskottets betänkande: ''En\r\nsådan medverkan anknyter till en fast tradition,\r\nsom utbildats under de gångna decenniernas\r\nutveckling av svensk regionalpolitik. Utskottet\r\nföreslår därför att riksdagen ger regeringen till\r\nkänna vad nu anförts om parlamentarisk\r\nmedverkan i regionalpolitiskt utredningsarbete.''</pre><pre>Fru talman! I ett avsnitt i utskottets betänkande\r\nbehandlas storstadsregionernas problembild ur\r\nregionalpolitisk synvinkel. Flera motionärer tar\r\nupp denna frågeställning och belyser den ur olika\r\nsynvinklar.</pre><pre>I utskottets överväganden refereras återigen till\r\nbetänkande AU13 från 1989/90, där det sägs att det\r\ninte finns någon anledning att ställa\r\nstorstadsregionerna mot övriga regioner i vårt land.\r\nEn tillväxt i storstadsområdena bör i stället ses som\r\nen nationell tillgång.</pre><pre>Utskottet har inte ändrat uppfattning utan menar\r\natt regionalpolitiken har en viktig uppgift i att se till\r\natt också storstadsregionerna fungerar. Men det är\r\notvivelaktigt så att när konjunkturen vänder finns\r\ndet större risk för överhettning i storstäderna än i\r\nglesbygden. Det är den balanserade funktion en\r\nrätt utformad regionalpolitik har som är så viktig\r\nför hela Sverige. Jag citerar återigen ur betänkande\r\nAU19: ''Det är enligt utskottets mening en\r\nförutsättning för att Sverige som helhet skall\r\nutvecklas positivt att Stockholm -- liksom övriga\r\nstorstadsregioner -- är en stark motor i en stabil\r\nekonomisk utveckling.''</pre><pre>Det finns alltså ett nära samband mellan\r\nutvecklingen i storstäderna och det\r\nregionalpolitiska målet att åstadkomma en\r\nbalanserad utveckling i hela landet.</pre><pre>När det gäller omlokalisering av myndigheter och\r\nverksamheter lade riksdagen fast vissa allmänna\r\nprinciper 1990. De står fortfarande fast. Vidare har\r\nregeringen utfärdat generella direktiv, nr 50 från i\r\nfjol, till kommittéer och utredare att ta hänsyn till\r\ndessa allmänna principer samt att också redovisa de\r\nregionalpolitiska konsekvenserna i sina förslag vid\r\nstörre och mer omfattande omorganisationer eller\r\nbildande av nya myndigheter.</pre><pre>I det följande tar utskottet upp och diskuterar\r\nregionalpolitiskt företagsstöd, stiftelsen\r\nNorrlandsfonden m.fl. olika stödformer.\r\nUtskottsmajoriteten följer regeringens förslag i\r\nbudgetpropositionen och avstyrker motionerna när\r\ndet gäller dessa områden.</pre><pre>Beträffande Norrlandsfonden kan noteras att\r\nregeringen har ändrat sig i frågan om indragning av\r\ndelar av stiftelsekapitalet. Regeringen har\r\nförhandlat med fondens styrelse om att 200\r\nmiljoner skulle inbetalas till staten. I det nya\r\nförslaget, som utskottet biträder, reduceras\r\nbeloppet med 80 miljoner kronor.</pre><pre>I det följande behandlas i betänkandet\r\nglesbygdsstöd och stödområdesindelning. Om\r\nglesbygdsstödet är att säga att\r\nGlesbygdsmyndigheten har fått i uppdrag att\r\nutvärdera dess effekter och effektivitet. Någon\r\nsådan utvärdering har inte gjorts sedan mitten av\r\n1980-talet. Resultatet väntas bli redovisat i\r\nseptember 1993.</pre><pre>Det har väckts en hel mängd motioner om\r\nstödområdena och problemen ute i dessa.\r\nBeträffande indelningen i stödområden kan väl\r\nsägas att regeringen i beslut den 7 april 1993\r\nbeslutat att dels förlänga inplaceringstiden, dels\r\ninplacera några nya kommuner, dels temporärt\r\nmedge förhöjd stödnivå för en lång rad kommuner.</pre><pre>Som jag sade, gäller ett flertal motioner ändring\r\noch utökning av stödområdena. Med\r\nregeringsbeslutet av den 7 april har flera önskemål\r\ntillgodosetts. Enligt utskottets mening skall\r\nstödområdesindelningen inte förändras ofta. Beslut\r\nom denna skall ha lång tid på sig att verka. Här är\r\ndet fråga om långa förlopp. Att justeringar inte bör\r\nske särskilt ofta är alltså en av orsakerna till att\r\nutskottets majoritet avstyrker de ändringar som\r\nmotionerna i övrigt föreslår.</pre><pre>Fru talman! När det gäller anslagsfrågor vill jag\r\nbara kortfattat konstatera att utskottet har tillstyrkt\r\nde äskanden som regeringen har gjort i\r\nbudgetpropositionen. Jag tycker dessutom att det\r\nkan vara värt att nämna att anslaget till regionala\r\nutvecklingsinsatser är lika stort som föregående\r\nbudgetår, dvs. 1 miljard kronor. Sammantaget\r\nligger medelstilldelningen på nästan oförändrad\r\nnivå, trots det ansträngda budgetläge som vi för\r\nnärvarande har.</pre><pre>Jag vill avsluta med att yrka bifall till samtliga 56\r\nmoment i utskottets hemställan och avslag på\r\nsamtliga reservationer och meningsyttringar.</pre><pre>Anf. 9  GEORG ANDERSSON (s) replik:</pre><pre>Fru talman! Det var väl inte särskilt många nya\r\nsynpunkter i Harald Bergströms inlägg utöver det\r\nsom redan kunnat läsas i betänkandet. Jag noterade\r\nemellertid med intresse att Harald Bergström sade\r\natt arbetslösheten inte förorsakade några kostnader\r\n1989 och 1990. Det är ju en viktig och riktig\r\niakttagelse. Arbetslösheten var praktiskt taget\r\nobefintlig i slutet av 80-talet. Det stora problemet\r\nmed regeringens politik är att den driver upp\r\narbetslösheten och förorsakar mycket stora\r\nkostnader, som eroderar våra möjligheter att göra\r\naktiva insatser på bl.a. regionalpolitikens område.\r\nGenom den höga arbetslösheten utarmas ju\r\nregionerna, och det är denna onda cirkel som det\r\ngäller att bryta.</pre><pre>Det behövs tillväxt, säger Harald Bergström som\r\nom det vore en nyhet. Regeringens politik leder ju\r\ntill motsatsen. Nu gäller det att anstränga sig och\r\nbedriva en tillväxtfrämjande politik. Det är själva\r\ngrunden för att vi skall ha något att diskutera när\r\ndet gäller regionalpolitiken.</pre><pre>\r\nVidare hänvisar Harald Bergström förtröstansfullt\r\ntill infrastruktursatsningarna. Ja, vi hoppas\r\nverkligen att det skall bli något ordentligt med dem,\r\nmen de är inte någon nyhet. De representerar\r\nsnarast en minskning i förhållande till det program\r\nsom den socialdemokratiska regeringen lade fram\r\npå våren 1991 och som nu presenteras igen. Men nu\r\nskall de lånefinansieras ned till minsta gruslass.</pre><pre>Finansutskottet har nu sagt nej till den\r\nfinansieringsmodellen, och det är därför för\r\nnärvarande kaos när det gäller planeringen och\r\ninriktningen av infrastrukturpolitiken i riksdagens\r\ntrafikutskott. Vad som kommer ut av detta får vi väl\r\nse under de närmaste veckorna.</pre><pre>Man kan nu konstatera att den proposition som\r\nregeringen har presenterat på detta område inte ger\r\nnågonting till de två nordligaste länen, och det är\r\ninte särskilt hoppingivande från regionalpolitisk\r\nutgångspunkt.</pre><pre>Slutligen vill jag gärna med Harald Bergström\r\ndiskutera frågan om avreglering. Det framställs av\r\nHarald Bergström nästan som en tillgång när det\r\ngäller att skapa regional balans att man nu\r\navreglerar och privatiserar. Men i utskottets\r\nbetänkande är utskottsmajoriteten litet mera\r\ninsiktsfull. Den uttalar där i frågan om avreglering\r\noch bolagisering:</pre><pre>''Den oro som motionärerna ger uttryck för delas\r\nav utskottet. Det är därför nödvändigt att vid dessa\r\nsystemförändringar noga överväga effekterna för\r\nden regionala utvecklingen.''</pre><pre>Men det är i det avseendet som regeringen brister\r\nså flagrant. Man överväger inte effekterna i förväg,\r\nutan genomför avreglering och privatisering och\r\nsäger därefter: Sedan får vi se hur det blir. Skall\r\nman inte analysera först och besluta sedan?</pre><pre>Anf. 10  HARALD BERGSTRÖM (kds)\r\nreplik:</pre><pre>Fru talman! Det är inte direkt någon nyhet för mig\r\natt Georg Andersson och Socialdemokraterna\r\nanser att regeringens politik driver upp\r\narbetslösheten. Det har vi hört förut, men jag\r\nhävdar att motsatsen är fallet. Det hade egentligen\r\nvarit fruktansvärt om det hade varit en hög\r\narbetslöshet 1989--1990 med den högkonjunktur\r\nsom vi då hade. Men vi vet i dag att de kostnader\r\nsom vi då drog på oss genom beslut om\r\nvälfärdssatsningar inte kunde betalas ens av den\r\nhögkonjunkturen. I dag skall vi börja avbetala på\r\ndem i en lågkonjunktur.</pre><pre>Men, Georg Andersson, trösten är på väg. I\r\ngårdagens nyheter efter kl. 17 i program 1 hörde jag\r\natt det nu har vänt i Kronobergs och Jönköpings\r\nlän. Där börjar exportindustrin att kunna sälja, och\r\nman börjar anställa igen. Det är de första solklara\r\ntendenser till en vändning som vi kan se. Därmed\r\nåtervänder också tilltron.</pre><pre>Det är här i långa stycken fråga om psykologi. Det\r\nkommer, Georg Andersson,</pre><pre>Resultaten av den tillväxtbefrämjande politiken ser\r\nvi nu när det börjar vända. Med tanke på den\r\nomfattning som lågkonjunkturen har haft -- en\r\nsådan som vi inte har haft sedan 30-talet -- är det\r\negentligen ganska fantastiskt att det vänder så fort\r\nsom det gör.</pre><pre>Georg Andersson säger att vi har mindre av\r\ninfrastruktursatsningar nu än under de\r\nsocialdemokratiska åren. Sanningen är ju att de har\r\ntre gånger så stor omfattning i år som någonsin\r\nunder något socialdemokratiskt regeringsår, och\r\nmer blir det.</pre><pre>Avregleringen, Georg Andersson, har inte alls gått\r\nså fort som många i regeringen trodde skulle bli\r\nfallet. Vi har lugnat ned takten, och nu kommer de\r\nutvärderingar som behövs för att vi skall kunna se\r\nhur det hela slår. Men det är ett faktum, Georg\r\nAndersson, att centralmakten måste släppa sitt\r\nreglerande grepp för att det privata initiativet skall\r\nkunna blomma ut. Det får vi också se exempel på\r\nnu framöver.</pre><pre>Anf. 11  GEORG ANDERSSON (s) replik:</pre><pre>Fru talman! Det var länge sedan jag hörde någon så\r\nhoppfull företrädare för regeringspartierna tala om\r\natt det nu har vänt osv. Jag råkar sitta i AMS\r\nstyrelse, där vi analyserar utvecklingen ingående\r\nvecka för vecka. Tyvärr kan vi inte rapportera\r\nnågra hoppingivande tecken på en vändning -- ja,\r\nvisserligen för exportindustrin, men inte för\r\nsysselsättningen, som viker ytterligare.</pre><pre>I den riktningen pekar också regeringens egen\r\nprognos i den kompletteringsproposition som\r\nnyligen är framlagd. Har Harald Bergström en helt\r\nannan uppfattning än den som\r\narbetsmarknadsministern och regeringen\r\npresenterar där? Där handlar det om en oförändrad\r\neller ökad arbetslöshet, och det är ett hot mot den\r\nregionala utvecklingen, eftersom arbetslösheten\r\nkostar så mycket pengar. Det är ett beklagligt\r\nfaktum att regeringens politik driver upp\r\narbetslösheten.</pre><pre>Jag skall emellertid för tillfället lämna den frågan\r\noch ta upp en annan punkt i det betänkande som vi\r\nnu behandlar. I ett mycket stort antal motioner från\r\nolika delar av landet uttrycker man oro för\r\nutvecklingen. Man känner precis till situationen i\r\ndet egna länet, och alla län brottas med gigantiska\r\narbetslöshetsproblem och regionala problem som\r\nen följd av dessa.</pre><pre>När utskottsmajoriteten besvarar dessa motioner\r\nanför den förnöjsamt:</pre><pre>''Sammanfattningsvis konstaterar utskottet en för\r\nlänen likartad situation: hög arbetslöshet och\r\nbehov av åtgärder av skilda slag. Statsmakterna har\r\ndärför vidtagit åtgärder eller förbereder ytterligare\r\ninsatser för att komma till rätta med den svåra\r\nsituation som råder i praktiskt taget alla län.''</pre><pre>Ja, de åtgärder som har vidtagits känner vi till, och\r\nde har uppenbarligen inte kommit till rätta med\r\nproblemen. Nu är min fråga: Vilka ytterligare\r\nåtgärder förbereder regeringen för att nu komma\r\ntill rätta med de här stora problemen ute i\r\nregionerna? Det vore intressant om Harald\r\nBergström som företrädare för utskottsmajoriteten\r\noch regeringspartierna kunde berätta för oss vad\r\ndet är för konkreta, mirakulösa åtgärder som nu,\r\ntvärtemot regeringens hittillsvarande politik, skulle\r\nförbättra tillståndet ute i regionerna och återskapa\r\nregional balans.</pre><pre>Anf. 12  HARALD BERGSTRÖM (kds)\r\nreplik:</pre><pre>Fru talman! Det är ju synd att AMS styrelse kanske\r\nhar litet långsamma rapportsystem. Jag skall inte\r\nklaga på det, för jag vet ärligt talat inte så mycket\r\nom det, men faktum är, Georg Andersson, att det\r\nhar vänt. Det gäller också att inte bara sprida\r\nnegativa signaler. I dagens läge måste vi som\r\npolitiker också sprida positiva signaler. Vi måste\r\nlyfta i stället för att trycka ner. Det är en uppgift\r\nsom ingår i det arbete som AMS utför. Folk från\r\nLänsarbetsnämnden berättade i radion i går att de\r\nnya företagen anmäler lediga platser till\r\nförmedlingarna för att få tag i folk. Det rör sig om\r\nhundratals platser i Kronobergs län, och det är ett\r\nlitet län.</pre><pre>Vidare har vi frågan om signalerna. Jag trodde att\r\nGeorg Andersson hade läst\r\nkompletteringspropositionen. Där återkommer\r\nmånga av de förslag som togs upp i förhandlingarna\r\nmellan regeringen och Socialdemokraterna tidigare\r\ni vår, bl.a. i mars månad. Det gäller bl.a. en massiv\r\nsatsning på utbildning. Det är fråga om satsningar\r\nför att komma till rätta med arbetslösheten.</pre><pre>Men tillväxten ligger inte i\r\narbetsmarknadspolitiken. Den ligger i satsningar\r\ninom andra politikområden. Den ligger inte i\r\ninfrastruktursatsningar. Men den ligger i\r\nnäringspolitiska satsningar. Den ligger i\r\nskattepolitiken, dvs. att underlätta företagandet.\r\nDär görs det insatser. Jag hoppas att Georg\r\nAndersson tar av sig skygglapparna och ser sig\r\nomkring även på dessa områden.</pre><pre>Anf. 13  HANS ANDERSSON (v) replik:</pre><pre>Fru talman! Uttalandet om exportindustrin är\r\nriktigt, Harald Bergström. Detta gäller trots\r\nregeringens ansträngningar. I första hand är det\r\nfråga om det ofrivilliga kronfallet -- trots\r\nregeringens och socialdemokratins ansträngningar\r\natt bevara det gamla läget.</pre><pre>Låt mig få ta upp några andra saker. Jag tycker ofta\r\natt majoriteten i arbetsmarknadsutskottet är så\r\nnöjd. Det gäller även denna fråga, trots att\r\nutskottet på s. 16 i betänkandet -- precis som jag\r\nnoterade i mitt huvudanförande -- talar om att\r\nregionalpolitiken är ett misslyckande.\r\nStödområdena 1 och 2 visar systematiskt sämre\r\nresultat i fråga om alla indikatorer. Det gäller\r\nbefolkningstal, flyttningsöverskott, arbetslöshet\r\nosv. Då måste bättre regionalpolitiska insatser\r\ngenomföras. De förslag om att lysa igenom\r\nregionalpolitiken för att uppmärksamma dessa\r\nproblem -- regionalpolitiska, strukturella och\r\nglesbygdsmässiga problem -- som framförs i våra\r\nmotioner A424 och A450 lämnas därhän. Utskottet\r\nsäger att det nog skall gå bra. Olika utredningar har\r\nblivit uppmanade att kika litet grand på frågan om\r\nstatliga avregleringar.</pre><pre>Men indikationerna som kommer från landet är\r\ninte alls sådana. Det finns stora problem nästan\r\növerallt där dessa avregleringar genomförs. I\r\nmånga fall finns det inte någon kännedom om dem,\r\noch då blir de inte föremål för politisk debatt, dvs.\r\nregionalpolitiska avvägningar. Det har varit fråga\r\nom rena bolagsbeslut. Det är just detta vi i\r\nVänsterpartiet har varnat för. Det här är en\r\nutveckling som påbörjades redan innan den\r\nnuvarande borgerliga regeringen tillträdde.</pre><pre>Harald Bergström säger att anslaget nästan är\r\noförändrat, trots att läget är så svårt. Det borde\r\nvara ett större anslag, just därför att läget regional-\r\noch sysselsättningspolitiskt är så svårt i Sverige.\r\nPolitiska medel måste sättas in för att stimulera de\r\nregionalpolitiska insatserna. Men ni avstyrker de\r\nförslag som finns i olika motioner i denna fråga.</pre><pre>Vidare har vi satsningarna på infrastruktur och\r\nutbildning. Det har inte blivit fråga om något stöd\r\nför de regionala högskolorna. De skulle behöva\r\ntilldelas ytterligare fasta forskningsresurser, osv.\r\nRegeringspartierna avstyrker ju dessa yrkanden.\r\nJag vill att Harald Bergström belyser dessa frågor.</pre><pre>Anf. 14  HARALD BERGSTRÖM (kds)\r\nreplik:</pre><pre>Fru talman! Visst är det problem i stödområdena,\r\nHans Andersson. Utskottsmajoriteten gör också\r\ndetta konstaterande. Vi konstaterar att det tar lång\r\ntid att förändra attityder i stödområdena för att de\r\nregionalpolitiska satsningarna skall kunna slå\r\nigenom.</pre><pre>Det är möjligen så att vi i södra Sverige är mer\r\nlättrörliga och har mer av entreprenörsanda. Vi kan\r\ndärför snabbare se skiftningarna och möjligheterna\r\ni ett konjunkturomslag. Jag vet inte. Men jag är\r\növertygad om att i kristider växer förmågan hos den\r\nenskilde personen att observera saker. Vi vill öppna\r\nmöjligheten för denna förmåga med hjälp av\r\navregleringar. Jag har full förståelse för att Hans\r\nAndersson inte kan se detta. Det är väl litet för\r\nmycket rödfärg på glasögonen.</pre><pre>Anslagen är oförändrade. Vi har faktiskt inte råd\r\nmed mera. Det är problemet. Det skulle vara\r\nväldigt intressant att få blåsa på ordentligt med\r\nanslagen. Men det är en kapacitetsfråga. Hur\r\nmycket klarar t.ex. AMS? När jag kom till utskottet\r\ntalades det om att 4 %, kanske 5 %, var maximum.\r\nI dag är vi uppe i 5--6 % i insatser för de arbetslösa.\r\nVi är på toppnivån.</pre><pre>Jag vill dessutom peka på en sak som förbigås rätt\r\nofta. Frågan har varit underförstådd i debatten.\r\nArbetsmarknadspolitiken skall visserligen vara\r\nmed som ett stöd för sysselsättningen, men den\r\nskall inte gå i första ledet. Näringspolitiken skall gå\r\ni första ledet, dvs. en politik som stödjer och ger\r\nnäringslivet möjlighet att komma i gång för egen\r\nmaskin. Om det inte lyckas fullt ut skall\r\narbetsmarknadspolitiken kopplas in.</pre><pre>Jag är övertygad om att de åtgärder som regeringen\r\nhar vidtagit och de beslut som vi har fattat i\r\nkammaren om att stödja näringslivet, dvs.\r\nnäringspolitiken och skattepolitiken osv., kommer\r\natt ge resultat.</pre><pre>Anf. 15  HANS ANDERSSON (v) replik:</pre><pre>Fru talman! Harald Bergström inledde sin replik\r\nmed något som klingade otäckt i mina öron. Det\r\nhär är något som jag är rädd för och som illustrerar\r\ndet Georg Andersson pekade på i sitt\r\nhuvudanförande. Om man inte håller tungan rätt i\r\nmunnen i regionalpolitiska diskussioner -- Gunnar\r\nWetterberg i DN och Harald Bergström nu --\r\nuppstår snabbt motsättningar som kan bli vulgära.\r\n''Vi i södra Sverige, och ni i norra Sverige.'' Även\r\nom jag själv är född i Norrland, anser jag att jag nu\r\ntillhör Mellansverige. Jag vet inte riktigt hur jag\r\nskall förstå min situation. Det blir nästan ett slags\r\nrasim i diskussionen. ''Vi är litet smartare, litet\r\nsnabbare.''</pre><pre>Förutsättningarna är olikartade. Södra Sverige\r\nbestår av olika regioner med olika problembilder.\r\nDet är precis den här typen av diskussion, med\r\nsådana uttryckssätt som Harald Bergström\r\ninitierar, som jag bestämt vill varna för.</pre><pre>Vidare har vi frågan om anslagen. Det handlar inte\r\nom att skicka så oerhört mycket mera pengar till\r\nAMS. I det här fallet handlar det om att skicka\r\npengar till länsstyrelser. De kan hantera mycket\r\npengar. De är ju så många.</pre><pre>Det här handlar om näringspolitiska åtgärder. Vi\r\nlider brist på näringspolitiska åtgärder. Det finns en\r\nfruktansvärd näringspolitisk passivitet i regeringen\r\ni dag. Jag kan inte ens hitta en näringspolitisk bilaga\r\ni kompletteringspropositionen.</pre><pre>Jag har varit kritisk mot de passiva skrivningarna i\r\nfråga om effekterna av den statliga bolagiseringen\r\noch avregleringen. Utskottet har uppmärksammat\r\ndenna fråga. Men vad händer? Jag tycker inte att\r\nHarald Bergström ger mig något kött på benen när\r\ndet gäller dessa frågeställningar.</pre><pre>Anf. 16  HARALD BERGSTRÖM (kds)\r\nreplik:</pre><pre>Fru talman! Det är möjligt att Hans Andersson\r\ntycker att det är oförsiktigt att säga ''södra Sverige''\r\noch ''norra Sverige''. Men det är inte så farligt att\r\nanvända de uttrycken när man talar om de\r\nregionalpolitiska medlen. Tio gånger så mycket\r\npengar går till de norra länen som till södra Sverige.\r\nJag är inte så värst rädd för den oförsiktigheten.</pre><pre>Dessutom, Hans Andersson, finns det något som\r\nheter exempel och att kunna gå före. Jag vill inte på\r\nnågot sätt slå mig för bröstet. Jag är glad över att\r\nsituationen är litet lättare söder ut. Jag hoppas att\r\nvi även framöver kan utgöra en motor.</pre><pre>Vidare har vi frågan om näringspolitiken. Jag vill\r\ndelvis hålla med Hans Andersson. Intresset för\r\nnäringspolitiken är litet för svag i regeringen i dag.\r\nVi har från kristdemokraterna påpekat att det\r\nbehövs en småföretagarminister i regeringen som\r\nkan bevaka just småföretagens villkor. Ministern\r\nskulle kunna driva just dessa frågor i regeringen.\r\nJag tror att regeringen och framför allt\r\nsmåföretagen skulle må väl av detta. Det är ju ändå\r\nså att småföretagen är den allt dominerande grenen\r\ni svensk industri. Vi har nära 400 000 småföretag,\r\nmen bara några få tusen företag med 500 anställda\r\noch däröver.</pre><pre>Talmannen anmälde att Hans Andersson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 17  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag har naturligtvis noga analyserat vad\r\nutskottet har skrivit. Jag har noterat ett avsnitt där\r\nutskottet understryker att anslaget till\r\nregionalpolitik är det lilla när det gäller den\r\nregionala utvecklingen. Det är anslagen till andra\r\nsakområden och deras fördelning som i högre grad\r\navgör en regions utveckling.</pre><pre>Där menar jag, liksom utskottet, att det är oerhört\r\nviktigt att våra små och medelstora högskolor\r\nbreddas, att de kan ta emot regionens ungdomar\r\noch att de blir regionalpolitiska utvecklingsmotorer\r\nvar och en i sitt län. Här har det hänt en hel del.</pre><pre>Under 80-talet kom det till 11 000 högskoleplatser i\r\nhela Sverige. På drygt ett år har det nu tillkommit\r\n20 000 nya högskoleplatser. Det kommer att\r\ninnebära över 50 000 platser för ungdomar när vi\r\nfår det andra och tredje högskoleåret. Här har de\r\nmindre högskolorna kunnat breddas i avsevärd\r\ngrad, även om jag som regionalpolitiskt ansvarig\r\ngärna hade sett att det hade gått att ta än snabbare\r\nsteg. Men om man är ärlig måste man samtidigt\r\nerkänna att det har hänt oerhört mycket.</pre><pre>Nu begynner också en forskningsanknytning vid de\r\nmindre högskolorna. Där vill jag påminna Georg\r\nAndersson om att den förra socialdemokratiska\r\nkongressen sade nej till den utvecklingen. Det är\r\nmycket viktigt att också detta sker, gärna\r\ntillsammans med lokalt näringsliv.</pre><pre>Sedan har vi vägar och järnvägar. Man kan alltid\r\ndiskutera storleken, men låt oss notera att det nu\r\nkommer att byggas fyra gånger så mycket på\r\nårsbasis som vid ett normalår under den förra\r\nregeringen. Ser vi på de dåliga länsvägarna är det\r\nfaktiskt en del län som får satsningen tiodubblad.\r\nDär har det verkligen kommit till stora medel.\r\nFörslagen var ju utomordentligt knappa. Vad det\r\nbetyder för mindre kommuner och mindre\r\narbetsmarknaders utveckling kan sammanfattas i\r\natt det är ovärderligt att vägen är farbar.</pre><pre>När det gäller flyget är det klart att avregleringen\r\nhar någon mindre nackdel här och där. Men nu är\r\npriset minst 50 % billigare för en norrlänning eller\r\nsydlänning som behöver besöka huvudstaden. Jag\r\ntror att den prisbilden betyder en hel del när man\r\nbestämmer sig för att utveckla företag på olika\r\nställen. Förbindelserna måste vara bra och priset\r\nnågorlunda rimligt.</pre><pre>Teleinvesteringarna kommer nu också att gå i gång\r\nefter det att denna kammare sade nej till sänkta\r\navgifter för långväga samtal och nej till litet höjda\r\navgifter för lokala samtal. Nu får Televerket en\r\nhygglig möjlighet att rätt avväga detta. I och med\r\ndet går också denna viktiga del av investeringarna\r\noch infrastrukturen snabbare framåt. Televerket\r\nfår ju order om att inte bara stå för att man kan\r\nringa på samma sätt över landet, utan data och fax\r\nskall ju också fungera över hela landet.</pre><pre>Den här delen av betänkandet, och andra delar som\r\njag hade kunnat uppehålla mig vid ett tag, är alltså\r\ngrunden för en regional utveckling. De\r\nregionalpolitiska anslagen, deras fördelning på\r\nlänen, de beslut som fattas och de utlokaliseringar\r\nsom sker av inte minst tjänsteföretag syns mer, och\r\nman pratar mer om dem. De betyder mindre\r\nekonomiskt, men de betyder mycket i sak när de\r\nkommer ut och får användas.</pre><pre>Låt mig sedan gå över till dagens arbetsmarknad.\r\nJag förstår att Georg Andersson har fått något litet\r\nblad från den grövre delen av förstamajtalet med\r\nsig. Det var ett litet avsnitt som tydde på det. I\r\növrigt var det ett regionalpolitiskt tal.</pre><pre>Jag har nu varit och träffat OECD ett par dagar. De\r\nanalyserar Sverige och andra länder och kommer\r\nmed rapport i augusti. De säger att vårt land var\r\nvärst när det gäller att spekulera på fastigheter och\r\nliknande. Vem regerade då, Georg Andersson? Vår\r\nuppgift är att lösa nota efter nota med förluster på\r\ntiotals miljarder kronor, alla gjorda före\r\nregeringsskiftet. Det är egentligen litet orättvist.</pre><pre>Vi var också värst på att höja löner utan att öka\r\nproduktiviteten. Vi hade tvåsiffriga löneökningstal,\r\nmen vi gjorde inte mer. På det sättet fick vi i gång\r\nen inflation och prissatte oss ut ur världsmarknaden\r\nlångt före andra länder. Jag vill inte föra den\r\nförenklade debatt som Socialdemokraterna gör och\r\nsäga att det bara är den förra regeringens fel. Det\r\när ju en mängd aktörer som har varit med. Men,\r\nHerre Gud, det var ändå inte vi som regerade då.\r\nVi får lösa notan på allt detta.</pre><pre>Jag tar faktiskt inte heller på mig den\r\ninternationella lågkonjunkturen. Den är så stor och\r\nberör så många att lilla Sverige över huvud taget\r\ninte kan påverka den. Litet ödmjukhet i dessa\r\nfrågor skulle medföra en bättre debatt.</pre><pre>I den här arbetsmarknadssituationen är det väldigt\r\nmånga som vill in i stödområden. Det finns också\r\nkrav på kraftiga förändringar av hur man fördelar\r\nden miljard som går till länen. Dessa bekymmer har\r\nregionerna inte haft förut. Nu är det litet värre än\r\nvanligt. Man kan i och för sig förstå detta, men låt\r\nmig ändå betona att vi måste skilja på litet mera\r\nkortsiktiga problem och riktigt långsiktiga\r\nproblem. Vad menar jag då med det?</pre><pre>Jag menar att ett antal kommuner som i 60-talets\r\nflyttlasspolitik och åren efter förlorat 50 % av sina\r\ninvånare, i hög utsträckning ungdomar och\r\nkvinnor, har utomordentligt långsiktiga och\r\nbesvärande problem. Däremot är jag övertygad om\r\natt välbelägna täta regioner i vårt land kommer att\r\nkomma tillbaka till en fullgod arbetsmarknad bara\r\nvärldskonjunkturen vänder. Det finns faktiskt goda\r\ntecken på att den är på väg att göra det.</pre><pre>Jag noterar att socialdemokraterna i utskottet har\r\nsläppt sitt motstånd mot att sänka\r\narbetsgivaravgifterna med 10 procentenheter i\r\nstödområde 2. Utskottet noterar också fullt korrekt\r\natt stödområde 2 har litet större problem än vad\r\nman trodde för några år sedan. Det värdesätter jag.\r\nVid förra årets debatt betonade\r\nsocialdemokraternas talesman hur fel det var att\r\nsänka arbetsgivaravgifterna i stödområde 2.</pre><pre>Sänkta arbetsgivaravgifter ger litet bättre och mer\r\növerblickbara möjligheter att planera för ett\r\nföretag. Ett större antal tjänsteföretag har valt den\r\ntypen av kommuner vid lokalisering just därför att\r\nde fram till år 2000 får 10 procentenheter lägre\r\nkostnader.</pre><pre>Sedan till översynen av regionalpolitiken.\r\nRegeringen ser regionalpolitiken som en viktig del\r\ni en framåtsyftande tillväxtpolitik. Jag vill mycket\r\nkraftigt betona, med anledning av debattartiklar\r\noch annat, att det inte blir någon bra tillväxt förrän\r\nalla regioner utvecklas på ett positivt sätt.\r\nPersonligen har jag en ännu högre målsättning. Jag\r\nvill att alla lokala arbetsmarknader skall breddas\r\noch utvecklas på ett positivt sätt. Det är när man\r\nresonerar på detta sätt som vi får ett bra resultat i\r\nriket.</pre><pre>Vi har alltid haft ett regionalpolitiskt råd. Jag\r\nkommer ihåg debatter i kammaren med en tidigare\r\nminister. Det då aktuella regionalpolitiska rådet\r\nskulle vända och utveckla regionalpolitiken till\r\nnågonting positivt. Jag noterar att det nu är sex år\r\nsedan det rådet sammanträdde. Det fick sluta sina\r\ndagar som regionalpolitiskt råd.</pre><pre>Det nya rådet består av ett antal företagsledare för\r\nstora företag och en riktig liten småföretagare på\r\ndeltid som motvikt. Det består också av ett antal i\r\nvårt land mycket kända regionalpolitiska forskare\r\noch analytiker samt ett antal landshövdingar från\r\nlängst i norr till nästan längst i söder, eftersom\r\nKristianstad är med.</pre><pre>Jag vill betona att uppgiften är att alla regioner skall\r\nutvecklas positivt. Rådet består också av de\r\ngeneraldirektörer som skall arbeta med ''våra''\r\nfrågor, om jag får använda det uttrycket --\r\nNUTEK:s generaldirektör,\r\nGlesbygdsmyndighetens generaldirektör, osv.\r\nSekreterare är förre ERU-chefen, dvs.\r\nforskarchefen på detta område, professor Jan-\r\nEvert Nilsson, som är specialiserad på ekonomi och\r\nregionala utvecklingsfrågor.</pre><pre>Dessa personer skall producera en skrift på ca 50\r\nsidor. Den skall sedan ut på bred remiss, och vi skall\r\nfå synpunkter på den från hela landet. Det pågår\r\nockså annat arbete på departementet. Det har med\r\nEES och EG att göra. Det arbetet går ut på att vi\r\nskall kunna motivera dagens regler. Vi stör enligt\r\nvårt sätt att se inte EG och dess\r\nkonkurrensneutralitet med vårt transportstöd. Här\r\ningår också en förberedelse. Vid ett eventuellt\r\nmedlemskap skall det komma en rejäl summa\r\ntillbaka för regional utveckling.</pre><pre>I detta arbete samarbetar vi med hela Norden, men\r\nfrämst med Finland och Norge. Vi har särskilda\r\ndimensioner när det gäller de långt bort liggande\r\nglesa delarna. Både Bruce Millan och Jacques\r\nDelors har kommit på besök. Jag kan sammanfatta\r\nmed att säga, att när de kommer från sina tätare\r\nområden och ser stora landområden med 1 á 2\r\ninnevånare per kvadratkilometer förstår de denna\r\ndimension. Detta måste Sverige få förståelse för\r\nsåväl inom EES som vid ett eventuellt EG-avtal.</pre><pre>Det pågår också ett arbete där den förre\r\nhuvudsekreteraren Arne Eriksson, som satt i den\r\nförra regionalpolitiska utredningen, analyserar just\r\navregleringsarbetet och hur det slår på den\r\nregionala dimensionen. En sådan rapport finns att\r\ntillgå, och den skall också sändas ut så att olika\r\ninstanser får ge synpunkter. Den beräknas vara klar\r\ntill sommaren.</pre><pre>ERU, den regionalpolitiska\r\nforskningsorganisationen, skall i en skrift berätta\r\nhur den bedömer att Sverige ser ut och utvecklas\r\nunder resten av 90-talet. Även den delen behöver\r\ngreppas efter den svåra lågkonjunkturen.\r\nGlesbygdsmyndigheten utvärderar och ger\r\nsynpunkter på glesbygdsstödet, och det kommer en\r\nrapport om detta. NUTEK gör samma sak när det\r\ngäller företagsstödet, och arbetet görs brett och\r\nordentligt.</pre><pre>Vi har också bett NUTEK och Statskontoret att\r\ntitta på inlandsprogrammet, dvs. de 200 miljoner\r\nkronor som gick till de fyra norra länen i inlandet.\r\nMan skall se om det finns någon speciell dimension\r\nom man samarbetar på detta sätt över ett område.\r\nEn rapport om detta kommer att föreligga.</pre><pre>Det kommer också två dokument till, vilka jag inte\r\ntror är så bekanta. Vi har bett\r\nGlesbygdsmyndigheten att ge en rapport om\r\nkvinnors och ungdomars syn på regional utveckling\r\ni litet glesare bygder. Kvinnor är en bristvara. Unga\r\nkvinnor flyttar ut. Ungdomar över huvud taget är\r\nframtiden. Vi anser att det är mycket viktigt att\r\nfånga upp denna dimension.</pre><pre>För första gången får också\r\nGlesbygdsmyndigheten, eller någon myndighet\r\növer huvud taget, i uppgift att utforma ett\r\nlandsbygdsutvecklingsprogram. Detta är två olika\r\ndimensioner av samma sak. I stora drag handlar det\r\nom alla regioners positiva utveckling. Ekonomin är\r\ndär i stor utsträckning avgörande. Men sedan får\r\nman inte glömma den lilla skalan, de mindre\r\nsamhällena, det öppna landskapet och hur stabil\r\noch bra landsbygdsbefolkning och\r\nlandsbygdsutveckling vi får. Detta skall också\r\nkomma med i de tänkta förslagen till riksdagen.</pre><pre>Det regionalpolitiska rådets arbete startade i mars,\r\noch det skall sammanträda sex gånger fram till i\r\nbörjan av januari. Därefter har det fullgjort sin\r\nuppgift. Allt detta skall förankras på ett bra sätt.\r\nJag har personligen varit ute i länen ett antal gånger\r\ntillsammans med landshövdingar, bygdegrupper,\r\nföreträdare för kommunerna och över huvud taget\r\nalla intresserade. Vi har haft breda diskussioner om\r\ndetta arbete för att få folket att delta på djupet i\r\narbetet.</pre><pre>Allt skall som sagt ut på remiss. Jag vill här betona\r\natt jag är ute efter en mer fördjupad demokratisk\r\nprocess än vad som har varit vanligt. Det räcker\r\ninte med Länsstyrelsen. Jag ser mycket gärna att\r\nbygdegrupper och bygderåd också ger synpunkter\r\npå detta material. Alla är välkomna att ge\r\nsynpunkter, så att vi skall få en bred förankring.</pre><pre>Jag ämnar givetvis att ta kontakt med\r\npartiföreträdarna för att diskutera det\r\nparlamentariska inslaget i denna fråga.</pre><pre>Jag vill beröra en fråga som har varit uppe till\r\ndebatt. Det gäller jobben i allmänhet, men det har\r\nockså med den regionala utvecklingen att göra. Det\r\nmåste gång på gång betonas, att om vi skall klara\r\njobben -- och det skall vi göra -- måste vi satsa på\r\nnyföretagande. Våra små och medelstora företag\r\nmåste få den trygghet och framtidstro som behövs\r\nför att de skall börja att satsa offensivt.</pre><pre></pre><pre>Det är inget tvivel om att kostnadsläget nu har\r\nrättats till. Det är inte bara det att kronan flyter. Till\r\ndet kommer 5 % i sänkta arbetsgivaravgifter, en\r\nklart minskad sjukfrånvaro och en ordentligt höjd\r\nproduktivitet. Allt detta samverkar till att svensk\r\nexportindustri aldrig haft ett bättre kostnadsläge.\r\nDet kommer vi att få se goda frukter av inom en\r\nnära framtid.</pre><pre>Tyvärr tar det litet tid innan sysselsättningen ökar --\r\nhär finns förmåga att producera väsentligt mer\r\ninnan nyanställningar behövs. Därför är återigen\r\ndetta med små och medelstora företag oerhört\r\nviktigt. Här ges många goda möjligheter genom att\r\nman kan gå i ALU och förbereda hur man startar\r\nett företag och kommer i gång. Det kan sedan följas\r\nav starta-eget-bidraget i Arbetsmarknadsverket,\r\nsom vi bygger ut och förstärker ordentligt. Jag tror\r\natt vi kommer att se många goda exempel på detta.</pre><pre>Det som återstår är finansieringsfrågorna,\r\nränteläget. Jag vill avsluta med att säga att\r\nsocialdemokratin här bär ett utomordentligt stort\r\nansvar. Utgiftsfrågor går alltid bra att diskutera,\r\nfinansieringsfrågorna haltar i stort sett genom\r\nsamtliga utskott. För rikets skulle hoppas jag att\r\nSocialdemokraterna när de nu lägger fram sitt svar\r\npå kompletteringspropositionen har insett att det\r\ninte går med bara utgifter -- man måste också ha en\r\ninkomstsida. Man måste antingen ta in pengar eller\r\nspara på utgifter.</pre><pre>Anf. 18  HANS ANDERSSON (v) replik:</pre><pre>Herr talman! Jag skall inte bli mångordig när det\r\ngäller den ekonomiska politiken i stort, men som\r\nBörje Hörnlund så vist sade kan man inte göra av\r\nmed pengar som man inte har; det gäller att skaffa\r\nintäkter. Varför då säga nej till alla oppositionens\r\nförslag till inkomstförstärkningar i statsbudgeten?</pre><pre>Börje Hörnlund talade om ekonomisk spekulation\r\noch sade att den började på 80-talet -- javisst. Men\r\nsåvitt jag förstår var de borgerliga partierna ivriga\r\nanhängare av den politik som kom att leda till\r\ndenna grymma spekulation. Marknadslösningarna\r\ntog sin början, och vi får nu betala priset för denna\r\ninriktning.</pre><pre>Jag har några korta frågor.</pre><pre>Den stora branschomstruktureringen i Bergslagen\r\nhar ju fått förödande resultat. Jag läste upp några\r\nsiffror som visade hur det ser ut i just min\r\nhemkommun, Ludvika. På den tiden gjorde\r\nregeringen vissa insatser. Vad har\r\narbetsmarknadsministern från regionalpolitisk\r\nsynpunkt att säga om den situationen, som efter de\r\nsenaste nedläggningarna på gruvsidan alltmer\r\nförvärras?</pre><pre>De 115 miljoner kronor som man nu kräver av\r\nVolvo verkar företaget inte vilja betala tillbaka. Är\r\nregeringen beredd att ta i med hårdhandskarna för\r\natt vi skall få tillbaka de pengarna och för att de\r\nskall redestineras till länsstyrelsen och den mycket\r\nhårt drabbade Uddevallaregionen, som det en gång\r\nvar tänkt?</pre><pre>Jag citerade vad landshövding Gunnar Björk, som\r\nju arbetsmarknadsministern känner väl, uttalat\r\nangående den pågående regionaliseringen, som\r\nsker spontant och utan politiska eller\r\nregionalpolitiska överväganden. Har\r\narbetsmarknadsministern några kommentarer till\r\nden hotbild som landshövding Björk målar upp?</pre><pre>Statens ägaransvar gäller inte bara Vattenfall -- det\r\ngäller Posten, Televerket, osv. På den punkten sägs\r\ndet att regeringen, precis som utskottet, är\r\nmedveten om att effekterna av avreglering och\r\nbolagisering är ett problem. Men effekterna är ju\r\nverkliga, och i många fall ser jag utomordentliga\r\nsvårigheter regionalpolitiskt i detta. Vad tänker\r\nregeringen göra mer än att be utredningar vara\r\nobservanta på saken?</pre><pre>Slutligen: Har arbetsmarknadsministern någon\r\npositiv kommentar till vårt förslag om att de\r\nvattenkraftsproducerande länen skall få tillbaka\r\nnågonting av den rikedom som de exporterar,\r\nexempelvis genom en beskattning, en\r\nkilowattöresavgift?</pre><pre>Anf. 19  Arbetsmarknadsminister BÖRJE\r\nHÖRNLUND (c):</pre><pre>Herr talman! Bergslagen är inne i en svår\r\nomstruktureringsfas, som en period framöver\r\nkommer att kräva både regionalpolitiska och\r\narbetsmarknadsmässiga medel.</pre><pre>Frågan om Volvo och pengarna ligger i dag inte på\r\nregeringsnivå. Den frågan ligger hos NUTEK. Om\r\nVolvo överklagar NUTEK:s ställningstagande har\r\nregeringen att fatta beslut.</pre><pre>Jag kan säga till Hans Andersson att regeringens\r\nbeslut när Saab överklagade blev att företaget hade\r\nåterbetalningsskyldighet. Saabetableringen i\r\nMalmö, som varade något år, och\r\nUddevallaetableringen, som verkade något längre,\r\när ju två ganska lika ärenden.</pre><pre>Vi har ju inte den modellen att medel är\r\nöronmärkta att gå hit eller dit. Jag har under april\r\nmånad fördelat en stor summa av återstående\r\nlänsanslag till just de båda län som berörs av\r\nbilindustrins kris, just på grund av det svåra läget.\r\nJag hade också litet centrala\r\narbetsmarknadspolitiska medel kvar, och där kom\r\nockså bilstäderna i fråga och fick en dos.</pre><pre>När det gäller Björks uttalanden vill jag säga att jag\r\nskulle bli förvånad om inte alla landshövdingar\r\nuttryckte sig ungefär så.</pre><pre>Verkens regionaliseringar var i princip genomförda\r\nnär denna regering kom till. Frågan var utredd, och\r\ndet var på gång. Jag började med att besvara ett\r\nstort antal frågor här i kammaren om varför man\r\nsatte Uppsala framför Gävle, osv.</pre><pre>Jag har också en regionalisering i en av de\r\nverksamheter som lyder under mig, nämligen\r\nAMU. Men den görs på ett sådant sätt att det blir\r\nen utomordentligt stor decentralisering ned till\r\narbetsområdena. Därmed kommer de här\r\ntjänsterna ut från länsförvaltningarna.</pre><pre>Anf. 20  HANS ANDERSSON (v) replik:</pre><pre>Herr talman! Tack för svaren.</pre><pre>Jag tolkar svaret när det gäller Bergslagen med sina\r\nolika drabbade kommuner så, att regeringen är\r\nmedveten om att det måste göras fortsatta reella\r\ninsatser för att styra upp verksamheten när det\r\ngäller de pengar som en gång har avsatts. Det är\r\nnödvändigt att ytterligare bidra till\r\nomstruktureringen av Sveriges gamla industribälte,\r\nsom byggde på skog och malm och som har haft\r\ntung industri. Det är oerhört viktigt. Vi kan se hur\r\ndet bältet i dag förtvinar i oerhört hög arbetslöshet.\r\nDet finns idéer, men i många fall räcker inte\r\nfinansieringen till för att klara av startsträckan när\r\ndet gäller nyföretagande.</pre><pre>När det gäller Volvo tolkar jag\r\narbetsmarknadsministerns uttalande så att\r\nregeringen, om de 115 miljonerna inte faller ut vid\r\nden här förhandlingen, kommer att se till att\r\npengarna kommer fram vid överklagandet. Jag\r\ntycker att det vore rimligt att pengarna omedelbart\r\ndestinerades till den regionen, som är så svårt\r\ndrabbad. Jag tror dessutom att den, som\r\narbetsmarknadsministern var inne på, behöver\r\nytterligare medel.</pre><pre>Jag tror också att Gunnar Björks synpunkter\r\nuttryckte en allmän erfarenhet. Desto viktigare då\r\natt inte se dem som Dalasynpunkter i det här fallet;\r\ndet är viktiga regionalpolitiska synpunkter.\r\nRegeringen måste i dag gå in och se till att inte\r\nverksledningar och centrala myndigheter fattar\r\nbeslut som befinner sig på kollisionskurs med vad\r\nsom är rimligt ur ett lokalt perspektiv. På många\r\nhåll och kanter känner man sig i dag mycket\r\növerkörd. Jag tror att det är utomordentligt viktigt\r\nmed ett initiativ från regeringens sida.</pre><pre>Det för mig in på en annan idé som vi har diskuterat.\r\nMånga vill ju i dag komma åt landstingen. Vi har\r\nfört fram idéer om länsparlament. Där har vi hela\r\ndiskussionen på grundval av den regionsutredning\r\nsom Birgersson lade fram. Diskussionen har på\r\nnågot sätt stannat av, men det är synnerligen\r\npåkallat att vi får en diskussion som kan föranleda\r\nrejäla beslut, så att vi återfår demokratin även i\r\nregionalpolitiskt perspektiv.</pre><pre>Jag motser en kommentar också om vårt förslag om\r\nelkraftens återbetalning.</pre><pre>Anf. 21  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag vill i den här repliken ta upp två\r\nsaker -- vattenkraften glömde jag sist. Man ändrar\r\ninte åsikt för att man blir utsedd till minister. Jag\r\nhar uttalat mig otroligt många gånger om vikten av\r\nen återbäring till de regioner som upplåtit så stora\r\nnaturvärden.</pre><pre>När det gäller det folkliga inflytandet vill jag säga\r\natt det pågår en regionutredning. Jag skall inte\r\nnämnvärt kommentera den. Jag vill bara när det\r\ngäller EES, EG och en allt större värld säga att jag\r\ntror att det är mycket viktigt att människorna i en\r\nvalrörelse eller under hela perioden har möjlighet\r\natt diskutera frågor med förtroendevalda som har\r\nansvaret. Om det inslaget inte finns i det nya, stora\r\nEuropa är det inte bra för känslan av att kunna\r\npåverka med sin röst och med sin åsikt -- det är jag\r\növertygad om.</pre><pre>Anf. 22  GEORG ANDERSSON (s) replik:</pre><pre>Herr talman! Jag noterar att Börje Hörnlund, sin\r\nvana trogen, skyller ifrån sig. Börje Hörnlund tar\r\ninget ansvar för sakernas tillstånd i landet -- det är\r\nuppenbart. Antingen är det den internationella\r\nkonjunkturen eller också är det den förra\r\nregeringen som bär ansvaret för allt elände som har\r\ndrabbat oss.</pre><pre>Nu har Börje Hörnlund och övriga statsråd i den\r\nnuvarande regeringen regerat i 19 månader. Något\r\nhar ni väl uträttat? Något har ni väl att redovisa som\r\nni ändå måste bära ansvaret för?</pre><pre>Börje Hörnlund säger att han inte har ändrat åsikt\r\nför att han har kommit in i regeringen. Men\r\nuppenbarligen har han som centerpartist ändrat\r\npolitik.</pre><pre>När det gäller ansvarstagandet för spekulationerna\r\nvill jag minnas att Börje Hörnlund satt i styrelsen\r\nför Riksbanken under sin tid som\r\noppositionspolitiker. Att han gjorde allt för att\r\nförhindra dåvarande regeringens förslag för att kyla\r\nned ekonomin i det överhettade tillstånd som rådde\r\nkänner vi också till.</pre><pre>Jag vill ta den här repliken i anspråk för att uttrycka\r\nmin indignation över det sätt på vilket Börje\r\nHörnlund möter utskottets enighet beträffande\r\nparlamentarisk medverkan i den regionalpolitiska\r\növersynen. Vi fick en lång redovisning av vad\r\nregeringen gör, som om utskottets uttalande inte\r\nhade någon betydelse alls!</pre><pre>Min fråga är: Avser arbetsmarknadsministern att\r\nstrunta i riksdagens uttalande vad gäller\r\nsammansättningen av den grupp som skall se över\r\nregionalpolitiken? Varför utestänger Börje\r\nHörnlund och regeringen riksdagspartierna från\r\ndelaktighet och medverkan i den översyn som nu\r\npågår? Det är obegripligt. Det finns en stor\r\nindignation inte bara bland socialdemokraterna i\r\nutskottet utan bland alla partier. Jag upplevde att\r\nt.o.m. centerpartisterna var skäligen missnöjda och\r\nbesvikna över vad som hade hänt med det\r\nregionalpolitiska rådet. Detta uttalande måste man\r\nväl ändå ta konsekvensen av? Börje Hörnlund kan\r\nväl inte bara fortsätta att arbeta med det här som\r\nom ingenting har hänt.</pre><pre>Arbetsmarknadsministern säger litet storvulet att\r\nhan är ute i länen och träffar folk. Vem är inte ute i\r\nlänen? Vi är alla ute i länen, och vi lever ute i länen.\r\nMen det är inte detta som det handlar om. Det\r\nhandlar om att riksdagspartierna bör få insyn i och\r\nmöjlighet att gemensamt diskutera fram de nya\r\nriktlinjerna för regionalpolitiken, i den\r\nutsträckning de skall ändras. Syftet är att\r\nåstadkomma en nationell samling i stället för en\r\nkonfrontation i den här frågan. Jag vill rikta en\r\nallvarlig fråga till Börje Hörnlund: Vad drar han för\r\nslutsatser av riksdagens uttalande på denna punkt?</pre><pre>Anf. 23  Arbetsmarknadsminister BÖRJE\r\nHÖRNLUND (c):</pre><pre>Herr talman! Georg Andersson har inget bra\r\nminne. Centern föreslog nedkylning av överhettade\r\nområden långt innan Socialdemokraterna gjorde\r\ndet. Så småningom tog Socialdemokraterna det\r\nförslaget, när det redan var för sent. Sverige var då\r\nredan på väg att prissättas ur världsmarknaden.</pre><pre>Jag kan också elda upp mig, men vad tjänar det till.\r\nJag har nyss inför denna kammare lagt fram ett\r\nförslag som innebär att 10 % av arbetskraften får\r\nmöjligheter på olika sätt. Det är ett förslag som är\r\nså omfattande att det inte finns någon motsvarighet\r\nnågonstans. Syftet med förslaget är att vi skall ha\r\nfräscha ungdomar och bra arbetskraft när vi har\r\növervunnit sviterna från 80-talet och effekterna av\r\nden internationella lågkonjunkturen. Efter detta\r\nstår en talare här och säger att regeringen inte gör\r\nnågonting. Det är tur att man är ganska lugn av sig.</pre><pre>Ett utomordentligt brett arbete bedrivs där olika\r\naktörer som kan olika saker -- utan att politiken\r\nkommer in i det här skedet -- tar fram ett mycket\r\nbra underlag för senare politisk analys. Jag har givit\r\nsvar i denna kammare. Jag tar kontakt med partier\r\noch gruppledare för att diskutera hur partierna\r\nskall bli delaktiga i detta arbete. I mitt anförande\r\nbetonade jag att jag naturligtvis har full förståelse\r\nför att Georg Andersson vill sitta i en\r\nregionalpolitisk grupp. Det viktiga är dock att\r\nbygderåden ute i länen som verkligen berörs av det\r\nhär också får vara med. Den nya dimensionen\r\ninnebär att man går på djupet för att få kunskap,\r\nintresse och uppslutning. Jag vill emellertid mycket\r\ngärna ha med Socialdemokraterna.\r\nSocialdemokraterna har stått för mycket av\r\nkoncentrationen i detta samhälle. Genom ett bra\r\ndeltagande här kan det kanske bli en annan\r\ninriktning framöver.</pre><pre>Anf. 24  GEORG ANDERSSON (s) replik:</pre><pre>Herr talman! Jag har inte lätt för att bli arg, men det\r\när nu nära gränsen. Arbetsmarknadsutskottet har\r\ngjort ett uttalande som har lett fram till ett enigt\r\ntillkännagivande beträffande parlamentarisk\r\nmedverkan i den översyn av regionalpolitiken som\r\nskall leda till en proposition våren 1994. Det är\r\nmöjligen ett valdokument för Börje Hörnlund.\r\nBörje Hörnlund uppträder här som kejsare och\r\nberättar för oss, stackars utskottsledamöter, vad\r\nhan har tänkt göra redan tidigare och om det arbete\r\nsom redan pågår. Han låtsas som om uttalandet\r\nfrån arbetsmarknadsutskottet inte betyder\r\nnågonting alls. Han insinuerar att det har\r\ntillkommit för att Georg Andersson vill ha en plats\r\ni den regionalpolitiska utredningen. Jag tycker att\r\ndet är höjden av fräckhet.</pre><pre>Det handlar nu om att visa respekt för riksdagen\r\noch för riksdagens partier, som enhälligt har uttalat\r\natt partierna bör enrolleras i det här arbetet. Det\r\nfår inte bara vara så att arbetsmarknadsministern\r\nefter det att han har lyssnat med folk ute i länen och\r\nsåsom ordförande själv i det regionalpolitiska rådet\r\nhar kommit fram till vad han vill och skall göra, tar\r\nkontakt med partierna för att på något sätt\r\nrättfärdiga sina förslag. Jag menar att det här är på\r\ngränsen till oanständigt från\r\narbetsmarknadsministerns sida.</pre><pre>Nu kräver jag att arbetsmarknadsministern visar\r\nrespekt för arbetsmarknadsutskottets enhälliga\r\nuttalande och här utlovar att partierna med det\r\nsnaraste blir inkopplade i arbetet med översynen av\r\nde regionalpolitiska riktlinjerna.</pre><pre>Jag har mycket annat att säga om regionalpolitiken,\r\noch jag skulle vilja göra en del inlägg för att\r\ntillrättalägga vad Börje Hörnlund sade i sitt\r\nhuvudanförande. Jag skall ta upp detta i den mån\r\ntiden medger.</pre><pre>Börje Hörnlund talade om att man nu satsar på\r\nmindre högskolor. Genom en mycket hård kamp\r\nfrån Socialdemokraternas sida har vi nu fått igenom\r\nen del satsningar. Regeringen prioriterar faktiskt de\r\nstörre högskolorna och universiteten.</pre><pre>Börje Hörnlund talade om satsningar på vägar och\r\njärnvägar. Jag kan den frågan. På våren 1991 lade\r\nvi fram ett förslag om ett program med satsningar\r\npå 100 miljarder under tio år. Regeringen föreslår\r\nnu en satsning på 98 miljarder under tio år. Jag vill\r\ninte betrakta detta som någon förstärkning av\r\ninsatserna när det gäller väg- och\r\njärnvägsinvesteringar.</pre><pre>Anf. 25  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag börjar förstå var skon klämmer.\r\nGeorg Andersson är rädd att det skall läggas fram\r\nett förslag till riksdagen som utgör ett mycket bra\r\ndokument -- ett valdokument. Ett mycket bra\r\ndokument som utvecklar hela vårt land, ger tillväxt\r\ni alla regioner, breddar våra små lokala\r\narbetsmarknader och utvecklar landsbygden, är\r\nmycket viktigare för mig än Georg Anderssons\r\neventuella rädsla.</pre><pre>Jag kommer självfallet att visa respekt för\r\nriksdagen, och det har jag alltid gjort. Men jag\r\nkommer att samtala med olika partiföreträdare för\r\natt diskutera bästa möjliga lösning. Georg\r\nAndersson får finna sig i att jag kanske kommer att\r\ntala med Ingela Thalén från Socialdemokraterna.</pre><pre>När det gäller vägar och järnvägar lades det i panik\r\nföre förra valet fram ett paket på 20 miljarder.\r\nDetta var inte projekterat. Man visste inte vart\r\nvägarna skulle gå. För att över huvud taget få i gång\r\ndelar av pengarna omfördelade denna regering 4\r\nmiljarder kronor, och byggen har där kommit i\r\ngång.</pre><pre>Det som kännetecknade Georg Anderssons\r\nagerande i valrörelse var inte omtanken om mindre\r\nvägar; inte ens omtanken om E 4-satsningen\r\nnorrut, inte ens Inlandsbanan. Det viktiga var\r\nvalutslaget och frågan om Öresundsbron. Det finns\r\nandra saker att ta med när man vill utveckla hela\r\nlandet.</pre><pre>Anf. 26  ARNE JANSSON (nyd) replik:</pre><pre>Herr talman! Först vill jag tacka\r\narbetsmarknadsministern för det han har framfört.\r\nJag kan mycket glatt konstatera att Ny demokratis\r\nåsikter nu beaktas mer och mer. I ett av de första\r\ninlägg som arbetsmarknadsministern gjorde stödde\r\nhan tanken att de mindre och medelstora\r\nhögskolorna skall utvecklas och få ett kraftigt stöd.\r\nSom jag tolkar det bör det stödet i första hand gälla\r\nde län som har större delen lågutbildade.</pre><pre>Vidare sade arbetsmarknadsministern att alla län\r\nmer och mer nu vill in i stödområdena. Vi motsätter\r\noss detta. Jag tycker att man skall försöka vända på\r\nden utvecklingen och i stället skapa nya\r\nförutsättningar så att man slipper ta in länen i\r\nstödområden. Jag tycker att man skall vända på\r\nproblemet och attackera det från andra hållet.</pre><pre>Jag vill också något kommentera frågan om de\r\nparlamentariska inslagen i regionalpolitiska rådet.\r\nNy demokrati vill ju att framtiden mer och mer\r\nskall byggas på egna företagare, småföretagare och\r\ninnovatörer, och att förutsättningarna för dem skall\r\nförbättras. I en tidigare debatt påtalade vi detta. Vi\r\nfick då ett fint stöd av arbetsmarknadsministern.</pre><pre>I rådet ingår tre företagare, varav en\r\nsmåföretagare. Sveriges framtid -- det har\r\nkonstaterats, av dem som törs tillstå det, både\r\nofficiellt och inofficiellt -- skall byggas på denna\r\ngrupp.</pre><pre>Jag saknar besked från arbetsmarknadsministern\r\nnär det gäller frågan vad vi skall göra för\r\nexisterande småföretagare, och hur vi skall hjälpa\r\ndem. Det finns mycket hjälp när det gäller hur man\r\nskall starta eget. För det finns det skolor, bidrag och\r\nstöd. Det finns inte när det gäller att skapa\r\nförutsättningar för existerande småföretag att\r\növerleva. Jag tror att det kommer att bli den\r\nproblemgrupp som vi får konfronteras med inom\r\nkort.</pre><pre>Arbetsmarknadsministern berörde frågan om\r\nåterbäring för de elkraftsproducerande länen. Alla\r\nhar motionerat om det under längre tid; ingenting\r\nhar gjorts. Alla partier är eniga. Ny demokrati har\r\nmotionerat flera gånger. Hur anser\r\narbetsmarknadsministern att det skall genomföras?</pre><pre>Anf. 27  Arbetsmarknadsminister BÖRJE\r\nHÖRNLUND (c):</pre><pre>Herr talman! I rådet ingår två ordentligt stora\r\nföretagare och en medelstor tjänsteföretagare. Min\r\nmeddebattör har inte upptäckt den fjärde\r\nföretagaren: en kvinnlig deltidsföretagare. Hon är\r\nnystartad i glesbygd och på väg att arbeta sig upp.\r\nOm man vill se det så, är det 2--2 i denna grupp.</pre><pre>Oron för småföretagarna och småföretagen delar\r\njag. Många har det så jobbigt att de inte tror sig\r\nkunna riktigt orka med. Signalerna är ju\r\nutomordentligt viktiga. Vi har egentligen inte råd\r\natt förlora ett enda litet företag. Vi behöver få flera,\r\noch vi behöver få flera anställda i småföretagen.</pre><pre>Jag är tyvärr övertygad om att de stora företagen\r\nkommer att producera dubbelt så mycket om ett\r\nantal år, men med ungefär samma antal anställda\r\nsom i dag. De kommer att betyda mycket genom att\r\nde köper tjänster från mindre företag. De kommer\r\natt betyda mycket för vår bytesbalans och ekonomi.\r\nMen vi återgår inte till en fullgod ordinarie\r\narbetsmarknad om man inte i samtliga departement\r\nhar den grundläggande inställningen att tänka på\r\nvilken effekt detta får när det gäller nya\r\nentreprenörer och våra små och medelstora\r\nföretag.</pre><pre>Om man inte är beredd till den helhetssynen blir\r\ndet tungt att komma tillbaka till en fullgod\r\nordinarie arbetsmarknad i vårt land. Då tar det\r\nväldigt lång tid. Det gäller då att skapa goda\r\nförutsättningar som ger framtidstro.</pre><pre>Från OECD-samtalen kan jag berätta att man tror\r\nstarkt på en ordentligt sänkt ränta under de\r\nkommande åren. Det är naturligtvis viktigt både för\r\nden enskilde investeraren, alltså för familjen, och\r\nför företagen.</pre><pre>När det gäller frågan om vattenkraften råder olika\r\nmeningar. Såvitt jag förstår finns det i nästan alla\r\npartier enskilda motionärer. Det är inte riktigt\r\nutklarat inom alla partier ännu. Jag har många\r\ngånger varit med om att man har fått hålla på flera\r\når innan man har bestämt sig. Det förefaller mig\r\nvara rättvist att en mindre del återgår till källan.</pre><pre>Anf. 28  ARNE JANSSON (nyd) replik:</pre><pre>Herr talman! Tack för de kommentarerna.\r\nArbetsmarknadsministern tror på en utveckling för\r\nde stora företagen som sedan i sin tur skall ge de\r\nsmå företagen möjlighet att utvecklas. Vi har\r\nkanske olika synpunkter när det gäller detta. Inom\r\nNy demokrati tror vi att det måste skapas\r\nförutsättningar för våra innovatörer och småföretag\r\natt utvecklas och växa av egen kraft. De signalerna\r\när viktiga.</pre><pre>Jag måste därför be arbetsmarknadsministern att så\r\nsnart som möjligt ge småföretagare och innovatörer\r\nsignaler så att de kan ta ställning till frågor som:\r\nSkall vi etablera oss i Sverige? Skall vi försöka växa\r\ni Sverige? Är det möjligt att verka i Sverige. Skall\r\nvi sälja våra patent utomlands eller flytta utomlands\r\noch låta dem verka och utvecklas där? Det är\r\nmycket viktigt att dessa signaler är korrekta och att\r\nde kommer väldigt snabbt.</pre><pre>Den sänkta räntan, som OECD tror på, bör kanske\r\ningå i de här signalerna, om regeringen kan få ett\r\nsamtal med Bengt Dennis och dem som bestämmer\r\nom räntan, och kan övertyga dem.</pre><pre>När det gäller vattenkraften vill jag påpeka att alla\r\nju är överens om att en viss del skall gå tillbaka till\r\nde producerande länderna. Alla är ense om det;\r\nvarför skall det då vara så svårt att hitta en form för\r\ndetta? Man medlar ju i andra sammanhang. Skall\r\ndet vara så svårt efter alla dessa år hitta någon form\r\nför återbäring.</pre><pre>Anf. 29  Arbetsmarknadsminister BÖRJE\r\nHÖRNLUND (c):</pre><pre>Herr talman! Det är fråga om både och; nya\r\nentreprenörer och innovatörer som startar sin\r\nproduktion. Under senare delen av 1980-talet\r\norienterade sig många stora företag mot utländska\r\nunderleverantörer. En japansk produkt har nu\r\nblivit 60 % dyrare -- om man ser det kursmässigt --\r\nän en svensk, en tysk 20--30 %. Jag tror därför att\r\nom vi kan visa att Sverige inte har för avsikt att\r\nåterigen prissätta sig ur detta, utan att agerandet är\r\nlångsiktigt stabilt kommer det att ske en viss\r\nåterorientering så att man handlar på hemmaplan.\r\nJag får sådana besked av de större företagen.</pre><pre>När man gör tvåårsavtal som räcker fram till första\r\nkvartalet 1995, så som handels har gjort, sker det\r\npå en ansvarsfull nivå. Jag tycker att handelns\r\norganisationer har visat vägen. Detta kommer att\r\nmärkas på räntan. Det ger också möjlighet att våga\r\nbörja planera framåt.</pre><pre>Det är ju faktiskt så att man måste återhämta sig,\r\nman måste ha en slant bakom sig innan man börjar\r\ninvestera framåt. Vi har ju haft en period då hälften\r\nav våra anställda har arbetat i förlustföretag. Det\r\nger inte det utgångsläget. Ju fortare vi får en\r\nåterhämtning desto fortare får vi en\r\nreallöneutveckling. Jag kan inte se några förlorare\r\nalls i att man nu tar ett längre ansvar. Det är bra för\r\nföretagen, det är bra för de anställda och det\r\nkanske innebär att 100 000--200 000 kommer i\r\narbete som annars inte skulle göra det.</pre><pre>Anf. 30  BERIT ANDNOR (s):</pre><pre>Herr talman! För tredje året i rad minskar Sveriges\r\nsamlade tillgångar, jobben försvinner,\r\narbetslösheten ökar och statsfinanserna urholkas.\r\nDetta leder till problem i hela landet. Att det är så\r\nframgår med all tydlighet av det stora antal\r\nmotioner som utskottet fått inom det\r\nregionalpolitiska området.</pre><pre>Motionerna visar också hur viktigt det är att föra en\r\nekonomisk politik som leder till tillväxt och ökad\r\nsysselsättning. Det är den ekonomiska politiken\r\noch produktionens utveckling som lägger grunden\r\nför en positiv regional utveckling. Det är viktigt att\r\ngöra detta konstaterande eftersom de\r\nregionalpolitiska medlen aldrig ensamma kan\r\nmotverka en fortlöpande usel ekonomisk politik\r\nsom i sig bara ökar de problem som\r\nregionalpolitiken till viss del skall kunna råda bot\r\npå.</pre><pre>För att åter skapa tillväxt, utveckling och nya jobb\r\nmåste alla resurser i samhället tas till vara; såväl i\r\nglesbygd som i storstad. När vi säger att alla\r\nresurser skall tas till vara måste det väl inbegripa att\r\nvi även tar vara på kvinnorna och deras resurser.\r\nÄven kvinnor vill ha rätt att leva i glesbygd och\r\nuppfattas som människor med rätt till ett fullvärdigt\r\ndeltagande i samhällslivet. Detta bör gälla oavsett\r\nvar i landet man bor. Det kan tyckas vara ett\r\nsjälvklart påstående, men det behöver tydligen\r\nändå sägas i detta sammanhang.</pre><pre>Det gäller särskilt mot bakgrund av\r\narbetsmarknadsministerns uttalande om att\r\nkvinnor är en ''bristvara'' i skogslänen. Jag tycker\r\natt detta avspeglar just de attityder och\r\nförhållningssätt till kvinnor som också präglar\r\nregionalpolitikens utformning. Detta visar att de\r\nhär problemen har en större dimension än vad som\r\ni förstone kan tyckas.</pre><pre>De unga kvinnornas utflyttning från skogslänen har\r\nunder en lång tid varit ett mycket stort problem och\r\när det också i dag. Till stor del är orsaken att\r\nberoendet av den gemensamma sektorn är mycket\r\nstarkare i skogslänen än i andra delar av vårt land.\r\nDessutom är den gemensamma sektorn den sektor\r\ndär en avgörande del av kvinnorna är sysselsatta.</pre><pre>Den gemensamma sektorn är också en\r\nförutsättning för att människor i alla delar av vårt\r\nland skall få nödvändig service. Den avreglering,\r\nbolagisering och privatisering som nu genomförs av\r\nideologiska skäl kommer tillsammans med de\r\nkommande nedskärningarna inom den\r\ngemensamma sektorn därför att drabba kvinnor i\r\nglesbygd mycket hårdare.</pre><pre>Den ensidiga arbetsmarknad som erbjuds i\r\nglesbygden ger dessa kvinnor inget alternativ. Det\r\när en illusion att tro att privatisering, eller s.k.\r\navknoppning, av verksamheter inom den\r\ngemensamma sektorn skulle vara ett alternativ för\r\nde kvinnor som blir arbetslösa om de planerade\r\nnedskärningarna genomförs.</pre><pre>Därför är det av avgörande betydelse särskilt för\r\nkvinnor i glesbygd att de planerade\r\nnedskärningarna i den gemensamma sektorn nu\r\nstoppas. Annars rycker man ju undan själva\r\ngrunden för kvinnors möjligheter att existera i\r\nglesbygd.</pre><pre>Som jag berörde inledningsvis är det inte den\r\ntraditionella regionalpolitiken som betyder mest\r\nför människor i glesbygd. På regionalpolitiken\r\nsatsar vi några miljarder kronor varje år, medan\r\nhundratals miljarder fördelas över landet inom\r\nandra politikområden inom den s.k.\r\nsektorspolitiken. Det är den ekonomiska politiken\r\noch de samlade effekterna av sektorspolitiken som\r\navgör förutsättningarna för regional utveckling,\r\ninte den specifika regionalpolitiken. Men det är\r\ndärmed inte på något sätt ointressant hur de\r\nregionalpolitiska medlen fördelas och används.</pre><pre>När vi i ett kvinnoperspektiv granskar hur\r\nlänsstyrelserna använt sina projektpengar under tre\r\nbudgetår kan vi konstatera att bara 3 % av\r\npengarna har gått till åtgärder för kvinnor.</pre><pre>Detta sätt att hantera projektmedlen stämmer\r\ndåligt dels med den övergripande målsättningen att\r\nmänniskor i olika delar av landet skall ha likvärdig\r\ntillgång till arbete, service och god miljö, dels med\r\nvad som understrukits i målformuleringarna,\r\nnämligen att jämställdheten särskilt skall beaktas.</pre><pre>Det är med anledning av denna sneda fördelning av\r\nde regionalpolitiska medlen och det uppenbara\r\nbehovet av särskilda satsningar för att stödja\r\nkvinnor som vi socialdemokrater har pekat på\r\nvikten av att länsstyrelserna inrättar regionala\r\nkunskapscentrum för kvinnor och att\r\nglesbygdsmyndigheten får resurser till inrättandet\r\nav ett nationellt och samordnande\r\nkunskapscentrum för kvinnor.</pre><pre>För att stimulera en utveckling i denna riktning har\r\nvi också föreslagit en utökning av anslaget till de\r\nregionala utvecklingsinsatserna. Det nationella\r\nkunskapscentrumets uppgift skall vara att stödja de\r\nnätverk som finns, främja kunskapsspridning,\r\nutvärdera, ha ett effektivt informationsutbyte,\r\npåverka och samordna insatser i ett\r\nkvinnostödjande perspektiv, föreslå ändringar av\r\nregler m.m.</pre><pre>Det räcker inte längre med ett och annat\r\nkvinnoprojekt, som tycks komma till stånd enbart\r\ndärför att det är ett måste. Här måste det hända\r\nsaker, och staten måste på alla sätt och vis stödja de\r\npositiva utvecklingstendenser som vi nu kan se på\r\nmånga håll.</pre><pre>Landsbygdens och glesbygdens kvinnor blir allt\r\naktivare. De står i många fall för de mest\r\nnydanande idéerna och går i spetsen för\r\nutvecklingsarbetet. De står också för en stor del av\r\nnyföretagandet i glesbygden. Vi måste ta\r\nkvinnornas idéer och krav på allvar. Kvinnorna\r\nmåste få vara med och utforma utvecklingen och\r\nframtiden i lika stor utsträckning som männen. Det\r\när samhällets institutioner och insatser som måste\r\nanpassas till kvinnornas villkor och behov. Det är\r\ninte kvinnorna som skall anpassas till något som är\r\nförlegat och icke utvecklingsbart.</pre><pre>En central fråga för glesbygdens överlevnad gäller\r\nalltså detta med om kvinnorna får vara med och\r\nutforma framtiden i byar och kommuner.</pre><pre>Det finns många exempel ute i landet på att\r\nregionala kunskaps- och utvecklingscentrum har en\r\nstor betydelse när det gäller att även kvinnor får del\r\nav de regionalpolitiska satsningarna och att stärka\r\nkvinnornas ställning.</pre><pre>Beträffande dessa resurscentrum måste man utgå\r\nfrån kvinnornas situation. Utifrån den\r\nbeskrivningen får man sedan utarbeta strategier för\r\natt stärka kvinnornas ställning. Detta måste ske\r\ninom en rad sektorer. Det här kan omfatta\r\nföretagsutveckling, utbildning, forskning och\r\nprojektverksamhet.</pre><pre>Men det regionala kunskapscentrumet skall också i\r\nett kvinnoperspektiv analysera och utveckla förslag\r\ntill åtgärder inom olika samhällsområden.</pre><pre>De många kvinnliga nätverk som nu finns spridda\r\növer hela landet har lämnat konstruktiva förslag till\r\nåtgärder för att stärka kvinnornas ställning. Det\r\ngäller även NUTEK i fråga om kvinnligt\r\nföretagande. Nu gäller det att ta till vara alla dessa\r\nförslag och allt det engagemang som finns bland\r\nkvinnorna i dessa frågor.</pre><pre>Först då kan vi hävda att vi skapar förutsättningar\r\nför att alla resurser tas till vara när det gäller att\r\nskapa tillväxt, arbete och en positiv utveckling i\r\nhela landet.</pre><pre>Först då kan vi hävda att vi gör vad vi kan för att\r\nskapa jämställdhet mellan könen även inom detta\r\nområde. Fördelningen av de regionalpolitiska\r\nmedlen är i allra högsta grad en rättvise- och\r\njämställdhetsfråga.</pre><pre>Därför är det mycket förvånande att Centerns och\r\nFolkpartiets representanter ställer sig helt\r\navvisande till vårt förslag i denna del. Vart tog talet\r\nom jämställdheten vägen? Är detta undanstoppat i\r\nbyrålådan igen -- eller vart tog det alltså vägen?</pre><pre>Slutligen måste jag göra en kommentar med\r\nanledning av Börje Hörnlunds tidigare inlägg och\r\ndet sätt varpå arbetsmarknadsministern hanterar\r\nfrågan om översynen av regionalpolitiken och det\r\nregionalpolitiska rådet.</pre><pre>Agerandet här strider mot tidigare principer när det\r\ngällt den övergripande och omfattande översynen\r\nav regionalpolitiken. Arbetsmarknadsministern\r\nhar lämnat kammaren. Men jag kan försäkra,\r\nBörje Hörnlund och alla ni som lyssnar här, att våra\r\nkrav på denna punkt inte är en fråga om huruvida\r\nGeorg Andersson skall sitta med i den\r\nregionalpolitiska utredningen eller inte.</pre><pre>Ministerns uttalanden i denna fråga, vilka direkt\r\nvar riktade till Georg Andersson, kan inte\r\nbetraktas som något annat än ett mycket fult\r\npåhopp och ett försök att gå förbi här. Övriga\r\npartiers berättigade krav på deltagande i det\r\npågående översynsarbetet ignoreras.</pre><pre>Det är politikerna och riksdagen som skall besluta\r\nom regionalpolitikens framtida utformning och\r\ninriktning. Det är inte experter som skall stå för\r\ndet, utan -- som sagt -- det skall vi här i riksdagen\r\ngöra. För att skapa ett underlag för en bra och\r\nutvecklande regionalpolitik är det viktigt att vi får\r\nen parlamentarisk utredning. Jag förutsätter att\r\narbetsmarknadsministern tar intryck av\r\narbetsmarknadsutskottets mycket klara uttalande i\r\ndenna fråga.</pre><pre>Herr talman! Med detta yrkar jag bifall till den\r\nsocialdemokratiska reservationen nr 4.</pre><pre>Anf. 31  ANDERS G HÖGMARK (m):</pre><pre>Herr talman! Låt mig inleda med att slå fast att det\r\när av nationellt intresse att Sverige har ett stort\r\nantal livskraftiga regioner. Det är endast genom\r\nnärvaron av många livskraftiga regioner runt\r\nomkring i vårt land som vi har möjlighet att ta oss\r\nur den kris som vi i dag befinner oss i.</pre><pre>Blickar man ut över de svenska gränserna, ut i\r\növriga Europa, kan man konstatera att det är just\r\nnärvaron av och samspelet mellan många\r\nekonomiskt kraftfulla regioner som bär upp den\r\nekonomiska utvecklingen i hela Europa. Det är en\r\nhistorisk sanning, och jag tror att den kommer att\r\ngälla långt framöver.</pre><pre>Herr talman! Det är ganska märkligt att man skall\r\nbehöva säga detta i en debatt som denna, eftersom\r\nen mångfald av livskraftiga regioner är en\r\nförutsättning för ett lands utveckling. Men det har\r\nfaktiskt förekommit en del inlägg, vilka föranleder\r\nen sådan här markering.</pre><pre>I debatten förekommer exempelvis synsätt såsom:\r\nFinge vi bara koncentrera resurserna där eller där,\r\nfinge vi bara satsa på de tre storstadsregionerna,\r\nskulle i stort sett frågan om den svenska krisen och\r\nvälfärlden vara löst. Jag delar inte den\r\nuppfattningen. Det finns historiska och många\r\nandra belägg för att detta inte är sanning. För att\r\nklara Sverige ur krisen är det nödvändigt att det\r\nfinns många expansiva dynamiska områden i\r\nlandet. De här påståendena blir inte mer sanna\r\ndärför att de upprepas ett antal gånger.</pre><pre>Med det vill jag markera att det inte är speciellt\r\nkonstruktivt att spela ut olika delar av landet mot\r\nvarandra, vilket då och då förekommer i debatten.\r\nDet upplevs inte på något sätt utvecklande. Det kan\r\nsjälvfallet finnas inslag i regionalpolitiken som kan\r\nbehöva ses över, och som det kan finnas olika\r\nuppfattningar om. Men att generellt påstå att\r\nSverige vid kraftsamling, exempelvis kring\r\nstorstadsregionerna eller i södra Sverige, totalt sett\r\nkommer att komma i ett bättre läge tror jag är en\r\nmycket destruktiv infallsvinkel vid diskussioner om\r\nframtiden.</pre><pre>Ett genomgående tema vid den debatt som hittills\r\nhar varit, och som säkert framöver kommer, är\r\nvikten av att få regionalpolitiken mer orienterad åt\r\ntillväxthållet och något mindre åt fördelningshållet.\r\nOaktat att vi tillhör utskottsmajoriteten har vi till\r\ndet här betänkandet fogat en reservation, som\r\nCharlotte Cederschiöld senare kommer att gå\r\nnärmare in på. Vi har regagerat mot synsättet på\r\nden ohämmade tillväxten och framför allt att\r\nutskottet har valt att ta upp det problemet.</pre><pre>Mycket försiktigt har vi i vår reservation uttryckt att\r\ndet må hända finns mer angelägna saker i dag för\r\nriksdagen, arbetsmarknadsutskottet och det\r\npolitiska systemet att sätta in sina krafter mot, i\r\nstället för att bekämpa ohämmad tillväxt -- oaktat\r\nhur den beskrivs förekomma i storstadsregionerna.\r\nJag tror att alla regioner i landet, storstadsregioner\r\noch övriga regioner, skulle vara betjänta av mycket\r\nkraftig tillväxt. Politik handlar ju också om att ha\r\nrätt tajmning som det så modernt heter. På något\r\nsätt känns det som att tajmningen inte är riktigt\r\nkorrekt vad gäller utskottets uttalande när det\r\ngäller att erinra om regionalpolitikens roll för att\r\nbekämpa den ohämmade tillväxten. Charlotte\r\nCederschiöld kommer att utveckla dessa tankar\r\nytterligare.</pre><pre>Det finns skäl att se över en del saker inom\r\nregionalpolitiken. Även professor Jan-Evert\r\nNilsson, som omnämnts tidigare i debatten, har\r\nnyligen i en artikel pekat på hur viktigt det är att\r\nmer orientera sig mot tillväxten och mindre mot\r\nfördelningspolitiken.</pre><pre>Jag tror också att det kan finnas skäl att exempelvis\r\nse över länsanslagens fördelning. Det är min\r\nbestämda uppfattning att man i skogs- och\r\nmellanbygderna i södra Sverige känner att man får\r\nen alltför liten del mot vad motsvarande områden i\r\nnorra Sverige får. Observera att jag talar om skogs-\r\noch mellanbygderna i södra Sverige. Det kan\r\nfinnas skäl att se över hur den mycket ojämna\r\nfördelningen av pengar har resulterat i olika typer\r\nav användning av dem.</pre><pre>I landet pågår en ganska omfattande debatt om den\r\nframtida regionala indelningen. Det finns ingen\r\nmåtta på hur många olika intressanta indelningar av\r\nlandet som man kan tänka sig. Debatten som förs\r\nhar något fokuserats på hur man skall ändra\r\nlänsgränser samt statliga verks och myndigheters\r\ngränser. Man får lätt känslan att en mängd\r\nregionala utvecklingsfrågor i landet skulle få en\r\nriktig skjuts om vi bara kunde ändra gränserna --\r\nframför allt få större regioner. Frågan är om det är\r\nså enkelt. Att det finns enstaka, mycket klara,\r\nproblem i den administrativa indelningen av landet,\r\ndet kan väl vara riktigt. Men man kan spetsa till\r\nfrågan och säga: Om Skåne under de gångna 10--20\r\nåren inte varit två län utan i stället ett sammanslaget\r\nlän, hade vi då fått en större dynamik där? Hade\r\nvälfärden, tillväxten, varit betydligt större?</pre><pre>I så fall kunde man ganska snabbt fånga tillfället i\r\nflykten på ungefär samma sätt som när man slog\r\nihop Kalmar och Växjö stift. Man sade helt enkelt\r\natt det stift vars biskop dör först får gå sin biskop\r\nförlustig, och så slår vi ihop stiften. Nu har\r\nlandshövdingen i Malmöhus län avgått, och man\r\nhar bara en landshövding i Skåne. Utan att dra den\r\nhistoriska parallellen alltför långt, herr talman,\r\nskulle man kunna fånga tillfället i flykten. Men då\r\nreses säkert en mängd argument mot att man inte\r\nkan göra så. Måhända tycker några som bor i den\r\nöstra delen av Skåne att det kunde vara bra om\r\nKristianstad blev residensstad. Det blir lätt en\r\nblandning av skämt och allvar, men det finns som\r\nsagt ett uns av allvar i det som sagts.</pre><pre>Man kan fråga sig om de större enheterna, de\r\nsammanslagna länen, exempelvis ett stort\r\nVästsverige från Torsby i Värmland till Laholm i\r\nsöder, skulle ha skapat en annan typ av välfärd. Jag\r\när inte helt övertygad om att den här typen av\r\nresonemang är så kolossalt fruktbar. Det finns\r\nbehov av att se över vissa gränser, men det finns\r\nmöjligheter, herr talman. Det råder inget förbud\r\nmot samarbete med myndigheter och politiker över\r\nlänsgränser och regionala administrativa gränser.\r\nKanske samarbetas det för litet över dessa gränser.</pre><pre>Vad är det som gör en region framgångsrik? Det är\r\ninte första gången som jag pekar på den frågan från\r\nden här talarstolen. Det är ett fåtal faktorer som är\r\nhelt avgörande för en regions utveckling, nämligen\r\ntillgången till goda förbindelser, samt närheten och\r\ntillgängligheten för regionen. Det är också\r\nkompetensen, kunskapsnivån i olika avseenden och\r\nförmågan och möjligheten att kunna fatta beslut\r\nsom är avgörande faktorer.</pre><pre>Det är ganska meningslöst att tala om olika saker\r\nsom borde göras, om man själv inte har\r\nkapaciteten, behörigheten, att få fatta besluten.\r\nDet avspeglar något den diskussion om de framtida\r\nregionerna som pågår ute i landet, nämligen när\r\nman säger: Tänk om vi i Småland, Skåne, Dalarna\r\neller någon annanstans finge fatta fler beslut i vår\r\nhemtrakt och inte skulle behöva vara beroende av\r\nett antal system där beslutsnivån ligger högre. Så till\r\nvida finns det ett värde i att föra diskussionen om\r\natt föra ned besluten på den regionala nivån.</pre><pre>Det är precis som i mindre företag där man har en\r\nstor beslutskraft och där det finns en\r\nentreprenörsanda. Det är också viktigt för den\r\nregionala utvecklingen. Kreativiteten är också\r\nväsentlig. Det är inget tvivel om att det är i\r\nsmåföretagen som de nya jobben kommer fram,\r\nvilka kan lägga grunden till en regional utveckling.\r\nDet är också viktigt att man har ett bra\r\nkostnadsläge, en god livsmiljö och en god\r\nboendemiljö.</pre><pre></pre><pre>Det är viktigt, herr talman, att den nationella\r\npolitiken kraftfullt stimulerar denna typ av\r\nfaktorer. Den sittande regeringen har lagt fram en\r\nlång rad förslag som gagnar denna utveckling. Men\r\njag är övertygad om att det behövs mer av den\r\nsortens politik just för att stimulera tillväxten.</pre><pre>Debatten här har på många sätt varit dyster. Den\r\nhar inte varit alltför stimulerande att lyssna till.\r\nMen för att klara den regionala utvecklingen och en\r\nnationell utveckling krävs det goda förebilder.</pre><pre>Harald Bergström talade tidigare om ''hembygdens\r\ndag''. För att ge mitt bidrag vill jag nämna att det\r\nhemma i Småland kommer allt tydligare signaler\r\nfrån näringslivet om att ''nu har det vänt''. Det är\r\nviktigt att vi då inte säger: Ja, det har det kanske\r\ngjort på något ställe men i övrigt är det dystert. Låt\r\noss i stället fånga in det ljusa i dessa signaler. Låt\r\noss inse att det finns områden och företag som\r\nupplever att det just nu har vänt och att orderna\r\nströmmar in. Det må gälla exportföretagen, men de\r\npåverkar ju omgivningen genom sina\r\nunderleverantörer. Låt oss bejaka denna positiva\r\nutveckling. Låt oss hoppas att den sprider sig. Det\r\nfinns tillräckligt mycket dystert och tråkigt för att\r\nman inte skall ha möjlighet att se det positiva i\r\ntillvaron. Låt gärna -- om jag får avsluta med en\r\nlitet lokalpatriotisk framtoning -- känslan i det\r\nsmåländska näringslivet, att det nu har vänt och att\r\ndet nu finns möjligheter med litet klurighet,\r\nentreprenöranda och kreativitet, vara den goda\r\nförebilden när det gäller att sätta fart på olika\r\nregioner i landet i akt och mening att dra Sverige ur\r\nkrisen.</pre><pre>Därmed, herr talman, yrkar jag bifall till den\r\nmoderata motivreservationen och i övrigt till\r\nutskottets hemställan.</pre><pre>Anf. 32  ISA HALVARSSON (fp):</pre><pre>Herr talman! Den svaga tillväxten i den svenska\r\nekonomin utgör i dag ett stort problem, vilket också\r\nframgår av detta betänkande genom vittnesbörd\r\nfrån motionärer från olika regioner. Tyvärr kan inte\r\nregionalpolitiken ensam lösa alla problem. Man\r\nkan heller inte sätta den ena regionen mot den\r\nandra.</pre><pre>I mitt eget hemlän, Värmland, har vi bekymmer\r\nmed den extrema lågkonjunkturen men också\r\nbranschvisa problem för t.ex. bilindustrin och\r\nskogsindustrin. Därför är det värdefullt att våra\r\nansträngningar för länet har resulterat i att\r\nregeringen har beslutat att förlänga inplaceringen i\r\ntillfälligt stödområde för Kristinehamn och att\r\ntemporärt medge förhöjd stödnivå för Torsby,\r\nÅrjäng, Eda och Hagfors.</pre><pre>Det är så vi arbetar, Arne Jansson, för att\r\nförverkliga våra motioner. Jag tror inte att Arne\r\nJansson ens har läst vår motion, för i så fall skulle\r\nhan ha funnit att vi har fått den tillgodosedd.</pre><pre>Böhler-Uddeholm i Hagfors befinner sig just nu i\r\nett synnerligen besvärligt läge på grund av den\r\neuropeiska stålkrisen och de österrikiska ägarnas\r\nhantering av den och det svenska järnverket.</pre><pre>I går hade flera ledamöter från olika partier en\r\nfrågedebatt här i kammaren med näringsministern.\r\nVar var då Arne Jansson? Nej visst, då hade han ju\r\nvarit tvungen att själv skriva en fråga i stället för att\r\nåka snålskjuts på andra.</pre><pre>Nu står Hagfors hopp till de initiativ som\r\nnäringsminister Per Westerberg har tagit för att\r\nsätta press på de nuvarande österrikiska ägarna till\r\nUddeholm så att de lever upp till sina givna löften.</pre><pre>Under de senaste decennierna har för övrigt stora\r\ntillgångar förts bort från Uddeholm och Värmland.\r\nAGA:s vinst på Uddeholmsaffären var gigantisk,\r\nmen den bidrog definitivt inte till utvecklingen av\r\nvärmländskt näringsliv.</pre><pre>Vi folkpartister vill att regionalpolitiken skall öka\r\nden enskildes möjligheter att fritt välja arbete och\r\nbostadsort. Vi vill att det skall finnas en likvärdig\r\nekonomisk, social och kulturell standard över hela\r\nlandet. Vi är övertygade om att det är genom lokal\r\nmobilisering som vi når de bästa resultaten, dvs.\r\nregionalpolitiken skall bygga på människors\r\ninitiativförmåga, skaparkraft och idérikedom, en\r\nöppenhet för variationer, stor flexibilitet och\r\nmöjlighet till olika lösningar i olika delar av landet.\r\nSå kan regionalpolitiken medverka till ett fullgott\r\ntillvaratagande av hela landets\r\nproduktionsresurser. Det går inte att satsa bara på\r\nden och den regionen i Sverige, vilket flera talare\r\nföre mig har påpekat.</pre><pre>Just nu pågår förhandlingar om regionalpolitiken\r\ninför ett svenskt medlemskap i EG. Man kan\r\nkonstatera att regionalpolitiken spelar en viktig roll\r\ninom EG. Mer än en fjärdedel av EG:s budget\r\navser insatser för att avhjälpa regionala och sociala\r\nobalanser inom gemenskapen. År 1997 beräknas\r\ndessa insatser utgöra en tredjedel av EG:s totala\r\nbudget.</pre><pre>Vid arbetsmarknadsutskottets studieresa till\r\nSpanien och Portugal i höstas fick vi rådet att vara\r\nmycket tuffa i våra förhandlingar med EG. Det\r\ngäller att stå fast och vinna respekt hos EG för de\r\nregionalpolitiska mål och kriterier som vi bygger\r\nupp vår politik på: gles befolkning, långa avstånd\r\noch kyla.</pre><pre>När kommissionens ansvarige Bruce Millan var här\r\ni höstas, uttryckte han en rätt stor förståelse för den\r\nsvenska särarten. Han berättade också att\r\nregionalpolitiken inom gemenskapen har\r\nutvecklats, förändrats och utökats varje gång som\r\nEG har tagit in nya medlemmar. Men det har inte\r\nskett av sig självt, utan det har förutsatt att de nya\r\nmedlemmarna har krävt sådana förändringar. I den\r\navi, det utlåtande, som EG översände efter att ha\r\nmottagit den svenska ansökan konstaterades att\r\nEG vid ett svenskt medlemskap för första gången\r\ntillförs arktiska och subarktiska regioner, vars\r\nsärpräglade klimatmässiga och demografiska\r\negenskaper EG måste beakta i sin strukturpolitik.</pre><pre>EG:s grundregel är att alla medlemsländer skall få\r\ndel av gemenskapens strukturpolitik. Alla\r\nmedlemmar mottar också regionalpolitiskt stöd\r\nfrån dessa strukturfonder inkl. Luxemburg. Hur\r\nskulle det då ha gått för Sverige och\r\nregionalpolitiken, om vi hade varit med i EG redan\r\ni dag? Några utredare på NUTEK har genomfört\r\nen sådan studie ända ner på kommunnivå. De\r\nkonstaterar att våra stödområden inte skulle bli\r\nlottlösa och att svensk regionalpolitik skulle må\r\ngott av den målmedvetna programsyn som\r\nkännetecknar EG:s regionalpolitik.</pre><pre>Tilläggsprincipen skulle dessutom kunna medföra\r\nmer stöd totalt för de svenska regionerna. EG\r\nkräver nämligen nationell uppbackning, då man\r\nsatsar från gemensamma fonder. Trots vissa\r\nskillnader har ett stort antal svenska kommuner\r\nbåde i och utanför det nuvarande stödområdet dess\r\nvärre grundläggande karaktäristika som uppfyller\r\nde villkor som EG ställer för kategori 2 i dess\r\nmåluppställning. Här ingår då drabbade\r\nindustriregioner i stora delar av Bergslagen. De\r\nskulle få del av mål 2-resurserna vid ett\r\nmedlemskap. Men även andra regioner skulle vara\r\naktuella, konstaterar utredarna.</pre><pre>Det regionala målet 5 B är att stärka\r\nutvecklingsmöjligheterna för landsbygd med\r\nstrukturella omvandlingsproblem. Stora delar av de\r\nmer nordligt belägna stödområdena uppfyller dessa\r\nvillkor för att få stöd från EG:s regionalpolitiska\r\nstrukturfond. Det är väl inte förvånande.</pre><pre>Men Sverige och svenska regioner skulle få tillgång\r\nockså till insatser som riktar sig inte till en region\r\nutan mera till olika grupper. I första hand handlar\r\ndet om insatser för att motverka\r\nlångtidsarbetslöshet för äldre samt för att öka\r\nantalet arbetstillfällen för ungdomar.</pre><pre>Det är inte några små summor som det skulle röra\r\nsig om för Sveriges del. Det skulle motsvara\r\nungefär 1,5 miljarder per år. Det skall ställas i\r\nrelation till det som satsas på vår egen\r\nregionalpolitik, nämligen 2,5 miljarder årligen.\r\nOavsett hur utfallet av våra förhandlingar blir,\r\nhandlar det alltså om avsevärda belopp.</pre><pre>Herr talman! Jag är övertygad om att vi genom\r\nregeringens långsiktiga ekonomiska politik, genom\r\nsmåföretagsinriktad näringspolitik, genom EG-\r\nmedlemskap och genom regionalpolitik kan se\r\nljusare på framtiden.</pre><pre>Med det anförda yrkar jag bifall till hemställan i\r\narbetsmarknadsutskottets betänkande AU13.</pre><pre>Anf. 33  ARNE JANSSON (nyd) replik:</pre><pre>Herr talman! Isa Halvarsson försökte påskina att vi\r\nåker snålskjuts på motioner framställda av andra.\r\nVarför skall man skriva motioner när de sedan bara\r\nblir avstyrkta? Varför skall man inte agera? Varför\r\nskall vi sätta i gång och producera motioner med\r\nungefär samma innehåll och inriktning, när vi i\r\nstället så att säga kan aktivera en redan skriven\r\nmotion? Vi tycker att det innebär dubbelarbete.\r\nSkall man jobba effektivt eller dubbelarbeta?</pre><pre>Isa Halvarsson sade att vi inte hade läst motionen.\r\nJag hoppas att vi avser samma motion, dvs. den\r\nsom jag nämnde i mitt anförande, A467. Isa\r\nHalvarsson sade att den var tillgodosedd. På s. 38\r\nskriver utskottet: ''Med det anförda avstyrker\r\nutskottet motionerna -- -- -- A467 -- -- --.'' På s. 62\r\nskriver utskottet: ''Med åberopande i övrigt av vad\r\nsom anförts i inledningen till detta avsnitt avstyrks\r\nmotionerna -- -- -- A467 -- -- -- i förekommande fall\r\ni berörda delar.''</pre><pre>Om vi menar samma motion och om Isa Halvarsson\r\nanser att den är tillgodosedd, ställer jag mig litet\r\nfrågande.</pre><pre>Anf. 34  ISA HALVARSSON (fp) replik:</pre><pre>Herr talman! Om Arne Jansson hade läst\r\nmotionen, skulle han ha sett att det som vi krävde\r\nvar en temporär uppflyttning av t.ex.\r\nstödområdena Årjäng och Eda. Det har regeringen\r\ntillgodosett, vilket står i arbetsmarknadsutskottets\r\nbetänkande.</pre><pre>Vi har i denna motion även tagit upp\r\nkapitalförsörjningen, som vi tycker är mycket\r\nviktig när det gäller riskkapital för småföretagare.\r\nMen det är en fråga som inte avgörs av\r\narbetsmarknadsutskottet. Vi har också tagit upp\r\ninfrastruktursatsningar på vägar, järnvägar och\r\ntelekommunikationer. Men samtidigt hänvisar vi\r\ntill en motion som har överlämnats till\r\ntrafikutskottet.</pre><pre>Jag tycker att det är mycket märkligt att Arne\r\nJansson står här och slår sig för bröstet därför att\r\nhan yrkar bifall till motioner som han egentligen\r\ntycker är löjliga och inte hör hemma här i\r\nriksdagen. Samtidigt bryr han sig inte om att skriva\r\nmotioner, eftersom andra redan har gjort det. Men\r\nunder allmänna motionstiden kunde han ju inte\r\nveta om andra skulle göra det eller inte. Jag tycker\r\natt det är ett ganska bedrövligt beteende att\r\nframställa allvarligt arbetande riksdagsledamöters\r\narbete för sina hemlän och för sina regioner på\r\ndetta sätt.</pre><pre>Anf. 35  ARNE JANSSON (nyd) replik:</pre><pre>Herr talman! Isa Halvarsson försöker påskina att vi\r\ntycker att dessa motioner är löjliga. Det är väl\r\nsnarare tvärtom. Vi tycker att de är så pass bra att\r\nvi stöder dem. Ny demokrati stöder bl.a. den här\r\nVärmlandsmotionen i utskottet, vilket inte de egna\r\npartikollegerna till dem som har skrivit motionen\r\ngör. Vi tycker att det är jättebra att göra som vi gör.\r\nDet tycker vi innebär att vi agerar och gör\r\nnågonting.</pre><pre>Isa Halvarsson säger att någon motion bl.a.\r\ninnehåller finansiering, vilket inte behandlas av\r\narbetsmarknadsutskottet. Det kan vara riktigt.\r\nMen kan man då inte göra ett särskilt yttrande?</pre><pre>Anf. 36  ISA HALVARSSON (fp) replik:</pre><pre>Herr talman! I sitt anförande tidigare sade Arne\r\nJansson att han genom att yrka bifall till dessa\r\nmotioner skulle visa på det absurda i att\r\nriksdagsledamöter motionerar om sina hemlän och\r\nom frågor som han tyckte över huvud taget inte hör\r\nhemma här. Det var därför som jag sade att han\r\ntycker att motionerna är löjliga.</pre><pre>Motionen från de borgerliga\r\nVärmlandsledamöterna är tillgodosedd när det\r\ngäller stödområdena, vilket vi är tacksamma för.</pre><pre>Anf. 37  MARIANNE ANDERSSON (c):</pre><pre>Herr talman! Sverige är stort och förhållandevis\r\nglest befolkat. En förutsättning för att vi skall\r\nkunna vända utvecklingen mot en stabil tillväxt är\r\natt denna tillväxt sker i hela landet.</pre><pre>Olika områden har olika förutsättningar, olika\r\nstruktur och olika tillgångar som måste tas till vara\r\noch utvecklas. Storstäder och glesbygder är\r\nberoende av varandra och får inte ställas mot\r\nvarandra. Ingen är betjänt av att vissa områden\r\navfolkas och stagnerar. Teknikutveckling,\r\ndatateknik och telekommunikationer ger också\r\nstörre möjligheter till utveckling i hela landet.</pre><pre>Det är klart att jag som västsvensk kunde tycka att\r\nGunnar Wetterbergs artikel i DN häromdagen med\r\nbl.a. förslag om ökad satsning på Västsverige är\r\nbra. Vi har ju också särskilda problem i och med\r\nbilindustrins svårigheter. Men detta får aldrig leda\r\ntill att andra regioner sätts åt sidan. Jag delar alltså\r\ninte Gunnar Wetterbergs inställning. Jag är\r\növertygad om att han har fel när han påstår att vi\r\nmer ensidigt skall satsa på s.k. tillväxtregioner. Jag\r\när också övertygad om att han har fel därför att det\r\ninte är så säkert var tillväxten kan ske. Olika delar\r\nav landet har olika möjligheter, men ingen del är\r\nutan möjligheter.</pre><pre>För oss i Centern är målet sjävfallet att hela Sverige\r\nskall leva. Regionalpolitiken tillsammans med\r\nsatsningar på utbildning och kommunikationer\r\nskall skapa förutsättningar för människorna i hela\r\nlandet att ta vara på sina möjligheter. Alla\r\npolitikområden måste ta hänsyn till den regionala\r\nutvecklingen.</pre><pre>Regeringen utfärdade förra våren direktiv till\r\nsamtliga kommittéer och utredare att redovisa de\r\nregionalpolitiska konsekvenserna av sina förslag.\r\nDet gäller t.ex. sysselsättning och offentlig service\r\noch deras påverkan på kommuner, näringsliv och\r\nprivatpersoner i olika delar av landet. Det är bra.\r\nDet är självfallet oerhört viktigt att den\r\nregionalpolitik som förs är så effektiv som möjligt.</pre><pre>Ibland kommer det signaler om att det inte skulle\r\nvara på det sättet. Det är då viktigt att påpeka att\r\nvi inte vet hur läget skulle ha varit utan dessa\r\nåtgärder. Detta facit har vi inte. Men vi kan ändå\r\nkonstatera att regionalpolitiken har och har haft\r\nmycket stor betydelse för utsatta områden. Vi vet\r\nockså att EG har en omfattande regionalpolitisk\r\nverksamhet och inser värdet av regionala insatser.</pre><pre>Det behövs emellertid ständigt en översyn av\r\nregionalpolitiken, eftersom förutsättningarna\r\nändras något och för att man skall få högre\r\neffektivitet. Det regionalpolitiska rådet, som\r\nregeringen nyligen har tillsatt, har till uppgift att se\r\növer regionalpolitiken i ett brett perspektiv och\r\nmed bred kompetens och bistå i arbetet med att\r\nutarbeta en regionalpolitisk strategi. Utskottet har\r\ninte begärt att få vara med i rådets arbete. Däremot\r\nskriver utskottet att det är av värde med\r\nparlamentarisk medverkan i det därefter följande\r\nberedningsarbetet. Det lät inte riktigt så när Georg\r\nAndersson och Berit Andnor talade om detta\r\ntidigare.</pre><pre>Georg Andersson tog till ganska stora brösttoner i\r\nsin kritik av den regionalpolitik som nu förs och\r\nskyller alla problem på regeringen. Jag tycker att\r\nGeorg Andersson borde vara mer försiktig. Den s-\r\nmärkta regionalpolitiken var väl inte så ärofull? Vi\r\nvet ju vilken kamp om medel som vi hade på den\r\ntiden.</pre><pre>Dessutom manar Georg Andersson till nationell\r\nsamling mot arbetslösheten men även för regional\r\nutveckling. Det vore bra om vi kunde komma\r\növerens både om populära utökningar beträffande\r\nutbildningar och andra arbetsmarknadsåtgärder\r\nsom nu föreslås i kompletteringspropositionen och\r\nom hur åtgärderna skall betalas. Vi får väl se vad\r\nden socialdemokratiska motionen kommer att\r\ninnehålla.</pre><pre>I dag har alla regioner stora problem med\r\narbetslösheten. Ingenstans finns en riktigt positiv\r\nutveckling. Det har självfallet sin bakgrund i den\r\nekonomiska krisen och i lågkonjunkturen. Det\r\nviktigaste regionalpolitiska målet är naturligtvis att\r\nkunna vända den utvecklingen. Ändå har vissa\r\nområden kanske litet sämre förutsättningar än\r\nandra att hoppa på tåget när konjunkturen vänder.\r\nDärför är regionalpolitiken oerhört viktig.</pre><pre>Jag tycker att det är naturligt att det finns en mängd\r\nmotioner som beskriver den svåra situationen ute i\r\nolika län. Jag tycker, i motsats till Arne Jansson, att\r\ndessa motioner är av stort värde som en beskrivning\r\noch för att de lyfter upp och aktualiserar de olika\r\nområdena, även om utskottet inte direkt kan\r\ntillstyrka varje motion. I flera fall rör det sig också\r\nom förslag där beslut inte fattas på den här nivån, i\r\nvarje fall inte i vårt utskott. I många fall är det de\r\nregionalpolitiska medlen som skall fördelas på ett\r\nrättvist sätt mellan län.</pre><pre>Jag måste ändå kommentera Ny demokratis\r\nbifallsyrkande till förslaget om Värmland och\r\nGävleborg. Där finns utan tvivel stora problem.\r\nMen det finns stora problem på andra håll också.\r\nJag tycker att det är litet konstigt att Ny demokrati\r\naldrig säger någonting om Älvsborgs län, eftersom\r\nNy demokratis ordinarie ledamot i\r\narbetsmarknadsutskottet sitter på\r\nÄlvsborgsbänken. Trots att vi inte har haft det\r\ngenomsnittligt sämre än riket i övrigt vet vi att läget\r\nförsämras ganska drastiskt nu när varslen i\r\nbilindustrin och på t.ex. Teli i Vänersborg faller ut.\r\nFör att inte tala om alla underleverantörer och\r\nderas problem, som är mycket stora. Det visar bara\r\natt det är litet ihåligt att yrka bifall till satsningar i\r\ntvå län.</pre><pre>Börje Hörnlund har här redovisat en hel del\r\nsatsningar som gjorts på utbildning, vägar,\r\njärnvägar, teleinvesteringar och utlokalisering av\r\ntjänsteföretag. Han pekar också på den förbättrade\r\nprisbilden för flygtrafiken, m.m. Ingen kan påstå\r\natt en sådan politik har gått i stå. I stället vill jag\r\npåstå att den är en grund för en regional utveckling.</pre><pre>Jag skall också beröra kvinnornas situation litet\r\ngrand. Utskottet har ett mycket utförligt avsnitt om\r\ninsatser för kvinnor, bl.a. beskrivs NUTEK:s\r\nuppdrag att genomföra ett handlingsprogram för\r\natt främja kvinnors företagande i stödområdena.</pre><pre>Det är oerhört viktigt att kvinnors företagande kan\r\nstödjas och uppmuntras. Den låga andel av de\r\nregionalpolitiska medlen som går till kvinnor är\r\nförskräckande. Det måste förändras. Nu är ändå en\r\ndel på gång, som kvinnokraftskonferenser och\r\nklara och tydliga direktiv till både NUTEK och\r\nglesbygdsmyndigheten beträffande de här\r\nfrågorna. Länsstyrelserna är mycket medvetna om\r\ndem.</pre><pre>Kvinnor måste naturligtvis ha möjlighet att arbeta\r\noch försörja sig genom en anställning eller genom\r\neget företagande, annars ökar flyttningen, vilket\r\nnog är det allvarligaste hotet mot utvecklingen i\r\nglesbygden. Det finns en oerhörd kraft och\r\nkreativitet hos kvinnor i glesbygd. Det tror jag\r\nBerit Andnor sade. Jag instämmer i det. Det gör\r\ndet verkligen. Mängder av olika typer av\r\nsmåföretag startas. Man driver t.ex. på när det\r\ngäller samverkan mellan olika sektorer i den\r\nkommunala servicen. Det gäller att riva\r\nadministrativa gränser och att vara mer flexibel i\r\nbarn- och äldreomsorgen. Det finns en rad andra\r\nexempel också.</pre><pre>Den nya arbetslivsutvecklingen, ALU, kan också\r\nvara ett bra medel för lokalt utvecklingsarbete,\r\nnaturligtvis för både män och kvinnor. Men\r\nkvinnorna har en given plats där också. Det kan\r\nvara medel för att utveckla sin bygd på ett\r\nkonstruktivt sätt.</pre><pre>Kvinnor har hittills klarat arbetslösheten bättre än\r\nmännen. Färre kvinnor är arbetslösa. Men vi\r\nkänner till hoten som kvinnor står inför i form av\r\nbesparingar, strukturrationaliseringar samt\r\nförändringar både i offentlig och privat sektor.\r\nKunskaper är det bästa man kan möta de här hoten\r\nmed. Den massiva satsningen på utbildning och\r\nkompetenshöjning som föreslås i\r\nkompletteringspropositionen är mycket bra. Den\r\när nödvändig och måste komma kvinnor till del. Då\r\när det viktigt att betona att avståndet till\r\nutbildningen inte får vara för långt. Då blir det\r\nmycket svårare för kvinnor att ta del av\r\nutbildningen.</pre><pre>Jag vill särskilt lyfta fram utbildningsvikariaten som\r\nen bra åtgärd, vilket vi också har skrivit i\r\nbetänkandet. De kan ge kvinnor möjlighet att höja\r\nsin kompetens när det jobb som de kanske har haft\r\ni många år försvinner genom teknisk utveckling.\r\nMan kan höja kompetensen och vara med och slåss\r\nom de nya jobben. Det är oerhört väsentligt. Det\r\nbehöver arbetas mer med den åtgärden.</pre><pre>Någon talade här om att vi måste ta fram positiva\r\nexempel, visa att det händer något positivt. Det\r\nfinns en del positiva saker. Jag skall bara berätta en\r\nliten episod från ett besök jag gjorde i en liten\r\nplastindustri uppe i Bengtsfors för ett litet tag\r\nsedan.</pre><pre>Vi har så mycket att göra, sade de. Vi hinner inte\r\nmed egentligen. Men som tur är finns det andra\r\nföretag här uppe där vi kan lägga ut tillverkning,\r\nsade de. De hade alltså haft mycket att göra även\r\nföre devalveringen. Till saken hör att mycket av\r\nderas verksamhet går på export. Man tillverkar\r\nbl.a. leksaker som går till USA och till Taiwan av\r\nalla ställen, hör och häpna! De har alltså mycket att\r\ngöra. Det är ett exempel. Det finns fler exempel på\r\nden här typen av företagsamhet som går bra. Dem\r\nmåste vi lyfta fram. De bör tjäna som stimulans och\r\ninspiration för andra.</pre><pre>Herr talman! Med detta vill jag yrka bifall till\r\nutskottets hemställan i dess helhet i betänkande\r\nAU13.</pre><pre>Anf. 38  GEORG ANDERSSON (s) replik:</pre><pre>Herr talman! Jag talade mycket om behov av\r\nnationell samling i regionalpolitiken. Jag tycker\r\nnämligen att det skulle vara mycket olyckligt och\r\nskadligt för nationen och för regionalpolitiken om\r\nvi skapade motsättningar mellan olika regioner.</pre><pre>Vi har också haft ett gott samförstånd i utskottet\r\nbeträffande uttalandet om översyns- och\r\nutredningsarbetet och behovet av en\r\nparlamentarisk medverkan i detta. Jag tycker med\r\nanledning av Marianne Anderssons inlägg att det är\r\nviktigt att markera att det här samförståndet också\r\nhåller i fortsättningen på den här punkten.</pre><pre>Om man skall göra upp i utskott om gemensamma\r\nställningstaganden är det viktigt att alla parter är\r\ntrogna överenskommelsen. Det heter i uttalandet\r\natt det är ''utskottets uppfattning att det är av värde\r\natt sådana bedömningar'' -- de som nu skall göras --\r\n''sker under parlamentarisk medverkan. En sådan\r\nmedverkan anknyter till en fast tradition, som\r\nutbildats under de gångna decenniernas utveckling\r\nav svensk regionalpolitik.'' Sedan ger riksdagen\r\ndetta till känna.</pre><pre>Den fasta traditionen under decennier innebär att\r\nregionalpolitiken utformas genom parlamentariskt\r\nsammansatta utredningar. Det måste vara det vi har\r\navsett, Marianne Andersson. Det är det vi har\r\nkommit överens om, att vi vill ge till känna för\r\nregeringen. Om regeringens företrädare avvisar\r\ndetta och säger: Jo, vi skall så småningom, när\r\nregionalpolitiska rådet har gjort sitt och vi har haft\r\nremissförfarandet, vara beredda att prata med de\r\npolitiska partierna i riksdagen. Då stämmer det\r\ninte. Det är att visa nonchalans mot riksdagens\r\nuttalande. Jag utgår från att Marianne Andersson\r\när överens med mig om att vi nu gemensamt skall\r\nstå för den här överenskommelsen och hålla på den\r\ni det fortsatta arbetet.</pre><pre>Anf. 39  MARIANNE ANDERSSON (c)\r\nreplik:</pre><pre>Herr talman! När det gäller nationell samling håller\r\njag naturligtvis med Georg Andersson om att vi inte\r\nskall sätta den ena regionen emot den andra. Där\r\när vi fullständigt eniga. Det är bra det.</pre><pre>Om det regionalpolitiska rådet står det faktiskt i\r\nbetänkandet, jag skall läsa innantill:</pre><pre>''Enligt utskottets uppfattning kan det finnas goda\r\nskäl för departementet att genomföra ett översyns-\r\noch uppföljningsarbete inom det regionalpolitiska\r\nområdet. En sådan verksamhet är i själva verket\r\nnödvändig för att skapa underlag för att bedöma\r\nom politikens inriktning når uppsatta mål och om\r\nde medel som anslås för ändamålet används på ett\r\nrationellt och effektivt sätt.</pre><pre>Det regionalpolitiska råd som\r\narbetsmarknadsministern har tillkallat kan\r\notvivelaktigt fullgöra betydelsefulla funktioner\r\nhärvidlag. Samtidigt vill utskottet tillägga att\r\neftersom avsikten är att det inledda översyns- och\r\nuppföljningsarbetet skall mynna ut i en förnyad\r\ngenomlysning av politikens inriktning och\r\ninnehåll -- -- --.''</pre><pre>Jag tolkar det inte så att vi skulle kräva att få vara\r\nmed i detta regionalpolitiska råd, som redan har\r\npåbörjat sitt arbete. Jag tolkar det så att det skall\r\nvara ett parlamentariskt inslag när rådet har\r\nkommit fram till sina resultat.</pre><pre>Det är helt riktigt att vi har en fast tradition i svensk\r\nriksdag härvidlag, men exakt hur arbetet skall gå till\r\neller exakt i vilken form utredningsarbetet skall ske\r\nhar vi inte skrivit i betänkandet. Vi har inte heller\r\nsagt att det skall vara exakt så som det alltid har\r\nvarit förut. Som med allting annat sker ju här också\r\noerhört stora förändringar. Parlamentarisk\r\nmedverkan är angelägen -- där är vi överens, men\r\ninte om att det absolut skall vara så som det alltid\r\nhar varit tidigare.</pre><pre>Anf. 40  GEORG ANDERSSON (s) replik:</pre><pre>Herr talman! Det är trist om vi redan innan man har\r\nhunnit klubba beslutet skall behöva börja diskutera\r\ninnebörden i det.</pre><pre>När vi talar om parlamentarisk medverkan i\r\növersynsarbetet måste det väl innebära att\r\nparlamentarikerna kommer in i ett sådant skede att\r\nde har möjlighet att påverka och få insyn i arbetet.\r\nAnnars blir det -- om vi hårdrar det -- så att man får\r\nparlamentarisk medverkan först när ärendet\r\nkommer till riksdagen. Det är inte det vi talar om\r\nutan om översynsarbetet. När vi därtill enigt\r\nanknyter den till den fasta och långa tradition som\r\nvi har på det här området, finns det väl anledning\r\nför alla parter att titta litet hur denna tradition var.\r\nVi hade socialdemokratiska regeringar under de\r\ndecennier då parlamentariska utredningar om\r\nregionalpolitiken tillsattes.</pre><pre>Jag har inte sagt att parlamentariker skall in i rådet.\r\nDet är inte detta frågan exakt gäller, utan det\r\nhandlar om att en parlamentarikergrupp kan\r\nkomma in i ett sådant skede att den har möjlighet\r\natt få insyn i arbetet och möjlighet att påverka det.</pre><pre>Är vi överens så långt, Marianne Andersson, och\r\nså långt anknutna till den fasta tradition som gällde\r\nunder socialdemokratiska regeringars tid?</pre><pre>Anf. 41  MARIANNE ANDERSSON (c)\r\nreplik:</pre><pre>Herr talman! Jag förutsatte självklart att\r\nparlamentarikerna har möjlighet att påverka om de\r\nskall in. Annars är det ingen mening med det. Vi är\r\nnaturligtvis överens om att det skall vara så.</pre><pre>Anf. 42  ARNE JANSSON (nyd) replik:</pre><pre>Herr talman! Marianne Andersson tycker att det är\r\nkonstigt att vi i Ny demokrati stöder vettiga\r\nmotioner, trots att det är andra partier som har\r\ntillverkat dem. Vi tycker att det är konstigt att man\r\nförfattar en motion som man vet skall behandlas i\r\ndet utskott som man själv sitter i och där man\r\navstyrker sin egen motion. Det, Marianne\r\nAndersson, tycker vi är väldigt konstigt.</pre><pre>Vi har på olika sätt påtalat arbetssättet i samband\r\nmed hembygdens dag. Det här förfarandet har på\r\nnågot sätt cementerats och överlevt sig självt.\r\nVerkligheten har kanske sprungit ifrån\r\narbetsformen. Man skriver tydligen motioner för\r\natt få lokal PR. När man har fått det, går man upp\r\ni riksdagen, och vad gör man då? Jo, i plenum när\r\nens eget parti eller något annat parti tagit upp\r\nmotionen till votering, röstar man emot sin egen\r\nmotion. Det är detta som vi inte förstår. Varför\r\nskriver man då en motion?</pre><pre>Anf. 43  MARIANNE ANDERSSON (c)\r\nreplik:</pre><pre>Herr talman! Jag har aldrig sagt att jag tycker att\r\ndet är konstigt att Ny demokrati stöder andra\r\npartiers motioner. Det sade jag inte heller nu, det\r\nvar nog någon annan som sade det. Inte heller har\r\njag avstyrkt egen motion i utskottet -- jag hade\r\nfaktiskt inte skrivit någon motion. Men det fanns\r\nandra motioner från Älvsborgs län. Ledamöterna\r\nfrån Ny demokrati i utskottet stöder motioner från\r\nsin egen valkrets men inte motioner från Älvsborgs\r\nlän, även om en ledamot faktiskt är från Älvsborgs\r\nlän. Länet har stora problem. Jag tycker att det är\r\nlitet inkonsekvent.</pre><pre>Det kan vara så att Arne Jansson har läst igenom\r\nmotionerna och funnit att de inte var särskilt bra.\r\nDet är mycket möjligt att det var så. Men behovet\r\nav åtgärder är antagligen och kommer att bli stort i\r\nÄlvsborgs län. Jag ser inte något konsekvent i att\r\nyrka bifall till två motioner, oavsett vem som har\r\nskrivit dem, för det tycker jag är ointressant i\r\nsammanhanget.</pre><pre>Anf. 44  ARNE JANSSON (nyd) replik:</pre><pre>Herr talman! Jag har inte heller påstått att\r\nMarianne Andersson har skrivit egen motion, inte\r\nheller har jag sagt att hon har avstyrkt sin egen\r\nmotion. Det vi försöker påtala, men som Marianne\r\nAndersson inte kommenterade, är arbetssättet i\r\nfråga om hembygdens dag, att man förfar på detta\r\nsätt. Bevisligen är det så som vi har sagt.</pre><pre>Vi menar att det finns guldkorn i alla motioner. Vi\r\ntycker inte om det generella arbetssättet, där man\r\nsäger: Det här är en jättebra motion, alltså\r\navstyrker vi den. Det föreslås jättebra saker i\r\nmotionen, alltså avstyrker vi den.</pre><pre>Det har lagts ner jättemycket möda för att skriva\r\nvettiga och bra motioner. Vi tycker att de felaktigt\r\nkastas bort. Guldkornen i motionerna tas inte till\r\nvara.</pre><pre>Anf. 45  MARIANNE ANDERSSON (c)\r\nreplik:</pre><pre>Herr talman! Jag tror att Arne Jansson nu har lärt\r\nsig hur det går till i riksdagen. Vi skriver många\r\nmotioner som hamnar i olika utskott. Vi vet att\r\nmotionerna bereds där, och det är där som arbetet\r\nsker. Man lyckas kanske komma en bit på vägen\r\noch t.ex. ett år få framgång för en motion som man\r\nsedan kan upprepa andra år.</pre><pre>Alla de motioner som gäller regionalpolitiken är\r\noerhört innehållsrika med väldigt många yrkanden.\r\nEn del av yrkandena kan vara mycket bra, men det\r\ngäller faktiskt att väga samman vad de skulle\r\ninnebära kostnadsmässigt. Dessutom är det olika\r\nmyndigheter som beslutar i olika frågor.\r\nTrafikbeslut fattas i annan ordning än andra beslut.\r\nEn del beslut fattas nere på länsstyrelsenivå, osv.\r\nDet är alltså oerhört svårt för utskottet att tillstyrka\r\nalla motioner. Vi har inte kompetens för att utföra\r\nså omfattande utredningsarbete som det skulle\r\nkrävas för att få en helhetsbild av alla motioner med\r\nolika yrkanden. Den möjligheten finns inte.</pre><pre>Däremot har motionerna ett värde i att lyfta upp\r\nolika frågor där man kan nå framgång så\r\nsmåningom. Det tycker jag är mycket värdefullt.</pre><pre>Anf. 46  BERIT ANDNOR (s) replik:</pre><pre>Herr talman! Det är ett faktum, Marianne\r\nAndersson, att de regionalpolitiska medlen i\r\nmycket liten utsträckning kommer kvinnorna till\r\ndel -- 3 % har vi sagt i betänkandet. Det är\r\noacceptabelt. Det är just den sneda fördelningen av\r\nde regionalpolitiska medlen och de uppenbara\r\nbehov som finns av särskilda insatser för kvinnor\r\nsom ligger till grund för den socialdemokratiska\r\nreservationen i denna fråga.</pre><pre>Vi vill gå vidare. Vi säger att det inte längre räcker\r\nmed enstaka kvinnoprojekt, utan vi måste ta\r\nytterligare steg. Vi vill stimulera till en utveckling\r\ninom detta område. Vi har visat på en väg i detta\r\nsammanhang, nämligen att genom ytterligare\r\nresurser stimulera länsstyrelserna till att skapa de\r\nregionala kunskapscentrum som är viktiga i detta\r\nsammanhang.</pre><pre>Vi måste gå vidare. Det räcker inte med att\r\nkonstatera att en hel del är på gång. Visst är det\r\nsaker på gång, och det är positivt, Marianne\r\nAndersson, men det går att göra mer. Utvecklingen\r\nvisar ju att det som gjort hittills inte räcker. Vi\r\nmåste ta ytterligare några steg på denna väg. Det\r\nhar vi markerat i vår motion och i den reservation\r\nsom vi har att ta ställning till i dag.</pre><pre>Det är ju viktigt just nu att ta vara på allt\r\nengagemang och allt som händer ute i de byar och\r\nkommuner, där kvinnorna är mycket aktiva. Vi\r\nfrån samhällets sida måste på olika sätt visa att vi\r\nstöder det engagemang och den lokala aktivitet som\r\nförekommer. Ett sätt kan vara att bygga upp\r\nregionala kunskapscentrum och ett nationellt\r\nkunskapscentrum för samordning och utveckling av\r\nde olika verksamheterna. Det är vad det handlar\r\nom, Marianne Andersson. Det gjorde mig litet\r\nförvånad att Marianne Andersson i sitt inlägg sade\r\natt hon tycker att det i sak är viktigt att stödja\r\nkvinnorna, samtidigt som hon inte är beredd att\r\nstödja den socialdemokratiska reservationen i\r\ndenna fråga.</pre><pre>Anf. 47  MARIANNE ANDERSSON (c)\r\nreplik:</pre><pre>Herr talman! Berit Andnor talade om ett sätt, som\r\nnaturligtvis skulle kunna fungera. Det finns också\r\nmöjlighet att bedriva detta arbete i projektform.\r\nDet vore intressant att se hur det hela utvecklas\r\nunder kommande år. Det är ju bra att man kan\r\nutveckla en verksamhet i projektform för att sedan\r\nkunna gå vidare. Det är oerhört angeläget. Jag tror\r\natt vi alla kvinnor i riksdagen är överens om att det\r\när väldigt viktigt att satsa på kvinnor, på kvinnors\r\nkunskaper, kreativitet och företagande. Det finns\r\nen oerhörd växtkraft, det är vi ju helt överens om.</pre><pre>Till att börja med måste man fördela de medel som\r\nnu finns på ett bättre sätt. Det är helt nödvändigt,\r\noch det pågår också en hel del arbete med detta.\r\nDet har gått ut mycket klara signaler till\r\nlänsstyrelserna, glesbygdsmyndigheten och till\r\nNUTEK om just stöd till kvinnors företagande. I\r\ndet avseendet är det ingen som kan vara ovetande.</pre><pre>Sedan är det fråga om hur man skall gå till väga. Jag\r\ntycker att man skall följa upp vad som händer ute i\r\nlänen och se vad som kan göras till ett annat år.</pre><pre>Anf. 48  BERIT ANDNOR (s) replik:</pre><pre>Herr talman! Det är ju på det sättet, Marianne\r\nAndersson, att vi i ord många gånger kan vara\r\növerens i frågor som berör kvinnor. Sedan när vi\r\ndiskuterar vad vi konkret skall göra för att stärka\r\nkvinnors ställning och ta ytterligare steg för att\r\nstärka jämställdheten mellan kvinnor och män, då\r\nställer inte de borgerliga partiernas kvinnor upp\r\noch är beredda att arbeta för en fortsatt utvecklad\r\njämställdhet mellan könen. Tyvärr är det så, och\r\ndet har vi sett prov på tidigare, när frågor som\r\narbetsmarknadsutskottet har haft ansvar för har\r\nbehandlats. Nu ser vi återigen samma sak.</pre><pre>Vi vet ju att det i dag pågår en mycket positiv\r\nutveckling i flera län som har stimulerats just\r\ngenom att länsstyrelserna har engagerat sig och\r\nupprättat regionala kunskapscentrum. Det vet vi,\r\nså det behöver vi inte analysera och fundera mera\r\növer. Det finns också belyst i en del rapporter att\r\ndet är på det sättet. Nu handlar det om att stimulera\r\nen liknande utveckling även inom andra län, som\r\ntrots de goda resultaten inte har kommit i gång. Vi\r\ntalar nu om hur man skall gå vidare och hur man\r\nskall se till att sprida de goda kunskaperna och\r\nerfarenheterna just inom detta område. Det är\r\nprecis vad den socialdemokratiska reservationen\r\nhandlar om. Vi socialdemokrater är beredda att\r\nstimulera länsstyrelserna och\r\nglesbygdsmyndigheten till att ta ytterligare steg för\r\natt stärka kvinnors ställning, i första hand i\r\nglesbygden men också i andra län. Men när det blir\r\ndags för konkret handling, ser jag ingenting av att\r\ngå från läpparnas bekännelse till handling hos de\r\nborgerliga partiernas kvinnor.</pre><pre>Anf. 49  MARIANNE ANDERSSON (c)\r\nreplik:</pre><pre>Herr talman! Enligt Berit Andnor gäller det att\r\nanslå mera pengar. Det vore rimligt att de medel\r\nsom går till män omfördelas så, att kvinnorna får en\r\nstörre andel. Vi skall inte bara behöva anslå mera\r\npengar för att det skall komma kvinnorna till del,\r\nom det är det som Berit Andnor menar.</pre><pre>Anf. 50  INES UUSMANN (s):</pre><pre>Herr talman! Jag vill börja med att återanknyta till\r\ninledningen av dagens debatt, då Georg Andersson\r\nciterade den motion som vi socialdemokrater från\r\nStockholms län har väckt.</pre><pre>Stockholm är en region med många ansikten. Här\r\nfinns resursstarka och framgångsrika människor,\r\nsamtidigt som det finns fler utslagna, hemlösa och\r\nprostituerade människor än någon annanstans.</pre><pre>I Stockholm finns det företag som tror på framtiden\r\noch växer i sin egen takt, men det finns också en\r\nstörre andel konkursföretag här än i någon annan\r\nregion. Förvärvsfrekvensen för kvinnor är högre.\r\nMen det finns inte i någon annan region maken till\r\nden strukturarbetslöshet för kvinnor i\r\nadministrativa yrken som råder här. Så här kan man\r\nfortsätta att räkna upp exempel.</pre><pre>Jag tycker att man skall slå fast att\r\nStockholmsregionen är en viktig motor för\r\nutvecklingen i hela landet. När ett företag skall\r\nvälja etableringsort, står oftast inte valet mellan\r\nStockholms län och landsorten utan mellan\r\nStockholm och t.ex. Frankfurt eller Milano.</pre><pre>Vi anser att Storstockholm har en mycket stor\r\nutvecklingspotential. Möjligheterna är mycket\r\nstörre än problemen -- åtminstone har det varit så\r\nhittills. Men vi är väldigt bekymrade över att den\r\nhär regionen har drabbats av den borgerliga\r\npolitiken tredimensionellt, dvs. av den politik som\r\nhar förts av såväl regeringen som landstinget och\r\nnästan alla kommunledningar i länet. Det\r\nsystemskifte som framför allt Moderaterna\r\nutlovade före valet har de med full kraft kunnat\r\ngenomföra i vår region.</pre><pre>Kommunerna har ett ansvar för den lokala\r\nsamhällsplaneringen, för infrastruktur, för\r\nutbildning och barnomsorg samt för olika social\r\ninsatser när det gäller såväl den traditionella\r\nsocialpolitiken som kultur och fritid. Denna bas är\r\nmycket viktig, både för välfärdsutvecklingen och\r\nför näringslivet. Om kommunerna i\r\nStockholmsregionen -- som kan fungera som en\r\nviktig motor för utvecklingen -- inte längre kan\r\nfullfölja sina åtaganden, får detta konsekvenser för\r\nnäringslivet och för ekonomin i hela landet. Detta\r\nskulle öka klassklyftorna i vår region, som i och för\r\nsig redan är större här än vad de är på andra håll i\r\nlandet. Dessutom skulle detta verka\r\nkontraproduktivt, vilket man har kunnat se från\r\nandra länders storstäder.</pre><pre>Vi menar inte att kommunerna i Stockholms län\r\nskall ha det bättre än vad kommunerna i allmänhet\r\nhar. Däremot skall kommunerna i Stockholms län\r\nha samma förutsättningar. Vi vet att den\r\nkommunala utdebiteringen i länet är förhållandevis\r\nlåg. Landstinget och flera kommuner har dessutom\r\nganska nyligen genomfört skattesänkningar. Detta\r\när inte bara utmanande utan det undergräver\r\nframför allt den berättigade kritiken mot det\r\nstatsbidragssystem som började att gälla den 1\r\njanuari i år, den s.k. kommunala påsen.</pre><pre>Regeringen har nu föreslagit att det kommunala\r\nskattestoppet skall hävas. Men om kommunerna\r\ninte höjer skatten, belönas de med ett extra\r\nstatsbidrag. Detta är en mycket märklig signal som\r\ndirekt uppmanar de rikaste moderatstyrda\r\nkommunerna till en ännu mer ojämlik\r\nvälfärdspolitik.</pre><pre>Därigenom ökar man klassklyftorna ytterligare i\r\nvår region.</pre><pre>Det nya statsbidragssystemet har faktiskt i övrigt\r\nsystematiskt missgynnat Storstockholms\r\nkommuner. Detta har regeringen också insett\r\neftersom man har tillsatt\r\nstrukturkostnadsutredningen, som man kallar den.\r\nUtredningen kommer ganska snart att presentera\r\nett förslag till förändringar av statsbidragssystemet.\r\nVi kommer då naturligtvis att noga ta reda på vilka\r\nkonsekvenser detta får för vårt län.</pre><pre>Vi har en ny situation i vår region jämfört med\r\ntidigare lågkonjunkturer. Tidigare har vi klarat oss\r\nganska bra när det gäller arbetslösheten. Men nu\r\nhar den slagit till lika hårt och skoningslöst som i\r\nnågon annan region. Den gemensamma sektorn,\r\nsom här har varit relativt väl utbyggd, håller på att\r\nminska, inte minst på grund av att man i\r\nkommunerna säger sig inte ha råd med\r\nverksamheten, eftersom man befinner sig i kris till\r\nföljd av det nya statsbidragssystemet.</pre><pre>Andra faktorer som spelar en roll när det gäller\r\narbetslösheten är att kontorsarbetsmarknaden nu\r\nrationaliseras med en rasande fart, och att\r\navindustrialiseringen är ett faktum i vår region.</pre><pre>Även antalet personer i arbetskraften minskar\r\nnumera. Det ser ut att bli en begränsning av den\r\nöppna arbetslösheten. Siffrorna ser litet snyggare\r\nut när det gäller den öppna arbetslösheten. Men\r\nsiffrorna stämmer inte med verkligheten. Detta\r\nberor framför allt på att allt fler människor inte\r\ntycker att det lönar sig att söka jobb. Därför väljer\r\nman att lämna arbetsmarknaden helt och hållet.\r\nEnligt de siffror vi helt nyligen har fått från\r\nlänsarbetsnämnden och länsstyrelsen framgår att\r\nfler kvinnor än män och fler ungdomar än äldre\r\nlämnar sina arbeten. På ett år har arbetskraften\r\nminskat med 14 000 personer i vårt län, därför att\r\nman inte längre tycker att det är någon idé att söka\r\narbete. Det är en oerhört allvarlig signal att kvinnor\r\noch ungdomar inte tycker att det är någon idé att\r\nsöka jobb. Det kan då ta många år att återskapa\r\ntilltron till samhällets möjligheter att ge\r\nförutsättningarna för ett gott liv.</pre><pre>Ett annat allvarligt tidens tecken är att antalet\r\nbarnafödslar åter minskar i vår region. Kvinnor och\r\nmän har i vår region inte längre så stor framtidstro\r\natt de numera vill skaffa barn i samma utsträckning\r\nsom tidigare.</pre><pre>Regionalpolitik eller egentligen regional politik är\r\nsom en kappa över en stor mängd övriga\r\npolitikområden. Jag tror att också Hans Andersson\r\ntidigt i förmiddags var inne på den tankegången.\r\nMan kan säga att det handlar om en dubbel\r\nutmaning. Vi socialdemokrater vill jobba för att\r\nhuvudstadsregionen skall vara den motor som\r\nbehövs för att hela Sverige skall klara\r\nkonkurrensen med övriga storstäder i ett integrerat\r\nEuropa. Vi vill också jobba för att förbättra\r\nvälfärden för alla de invånare i vår region som inte\r\nhar fötts med silversked i munnen.</pre><pre>Detta, herr talman, kräver mer politiska insatser i\r\nstället för, som regeringen nu uppenbarligen anser,\r\nmindre politik -- regeringen driver snarare en icke-\r\npolitik. Vi kräver mer och bättre näringspolitik,\r\nmer och bättre jämställdhetspolitik och framför allt\r\nmer och rättvisare välfärdspolitik. Det skulle\r\ndärigenom bli en rättvis och bra regional politik.</pre><pre>Herr talman! Jag ställer mig bakom de yrkanden\r\nsom har förts fram av Georg Andersson och Berit\r\nAndnor.</pre><pre>I detta anförande instämde Anita Johansson (s).</pre><pre>Anf. 51  CHARLOTTE CEDERSCHIÖLD\r\n(m):</pre><pre>Herr talman! Alla anföranden som här har hållits\r\nunder hembygdens dag uttrycker egentligen något\r\nsom man bör ha respekt för, nämligen en vilja att\r\nförbättra livsbetingelserna för dem som man har\r\nnära anknytning till. Samtidigt är det rikspolitikers\r\nuppgift att se till hela landets intresse. Det kan\r\nknappast vara att blåsa under en konflikt mellan\r\nolika regioner eller mellan storstäder och glesbygd.\r\nDet finns ingen anledning att förringa problemen\r\nvare sig i glesbygd eller i storstad. Alternativet till\r\nen storstadslokalisering är mer sällan en\r\nlandsbygdslokalisering. Oftare handlar det om en\r\nstorstad i ett annat land. Etableringshämmande\r\nåtgärder riskerar därför att drabba hela landet. Den\r\nsom tror att regional ekonomi handlar om ett\r\nnollsummespel kommer förr eller senare att bli\r\nbesviken. Dröjer vi därtill med nödvändiga\r\nstrukturjusteringar, som anpassar utgifterna till\r\ninkomsterna, kommer vi att bli varse fler exempel\r\npå förlorade svenska arbetstillfällen.</pre><pre>Problemen är olika i glesbefolkade och\r\ntätbefolkade regioner. Det borde egentligen säga\r\nsig självt. Problemen, svårigheterna, kostnaderna\r\noch hoten är inte desamma. Det är inte heller\r\nmöjligheterna, dynamiken och skaparkraften.\r\nBåde den positiva och den negativa sidan har olika\r\ndimensioner, olika bakgrund och olika lösningar.</pre><pre>Levande storstäder bidrar till att skapa en levande\r\nlandsbygd. Ett gott exempel på sådant samarbete är\r\ndet som sker mellan Bergslagsdelegationen,\r\nNUTEK och Stockholms mark- och\r\nlokaliseringsbolag, där man försöker skapa arbete\r\nbåde i Bergslagen och i Stockholm. Detta\r\nsamarbete hade i mars lett till 400 nya\r\narbetstillfällen bl.a. genom etableringar av flera\r\ninternationella företag.</pre><pre>Den förra regionalpolitiska debatten blev ett första\r\ntrevande försök där det nya, moderna\r\nmorgondagens Europa mötte den s.k. hembygdens\r\ndag. Bilden blev då annorlunda. Vi lever med en\r\ninternationaliserad omvärld. Då gäller inte längre\r\nbara anslagsfördelning, utan också -- ja fastmer --\r\natt finna de krafter som kan hjälpa moder Svea över\r\nsvåra, tunga trösklar, och att finna de olika roller\r\nSveriges olika regioner kommer att ha i\r\nmorgondagens Europa. Våra barn kommer inte\r\nbara att ha Kopparberg, Värmland och Stockholm\r\nsom hembygd, utan dessa regioners betydelse i\r\nEuropa kommer att ingå i den regionala\r\nmedvetenheten. Regionalt samarbete över\r\nnationsgränser blir en överlevnadsfråga. Här\r\nuppstår samarbetsnischer, där det gäller att skapa\r\nförutsättningar för regionerna att dra till sig olika\r\nsorters företag. Fruktbart samarbete uppstår för\r\nnärvarande även mellan regioner på relativt långa\r\navstånd från varandra och med olika storlek och\r\nstruktur.</pre><pre>Det är därför, trots en del divergerande synpunkter,\r\nglädjande att det har funnits och alltjämt finns en\r\npåtagligt gemensam syn på de regionalpolitiska\r\nmålen. Hela Sverige skall leva, och för första\r\ngången framgår det tydligt av betänkandet att detta\r\näven inkluderar storstäderna. För den tilltagande\r\nhelhetssynen tackar jag utskottets ledamöter som i\r\når har varit avsevärt mer tillmötesgående än\r\ntidigare på den punkten.</pre><pre>Ca en tredjedel av landets befolkning bor i\r\nstorstadsområdena. Storstadsregionernas\r\nbetydelse sett ur internationellt perspektiv\r\nframhålls av utskottet. I år har man också för första\r\ngången accepterat att Stockholm, liksom övriga\r\nstorstadsregioner, är en stark motor i den\r\nekonomiska utvecklingen. Det handlar om att få\r\nmotorn att fungera, så att den kan sprida goda\r\neffekter till övriga delar. Det finns utan tvivel ett\r\nsamband mellan utvecklingen i särskilt\r\nStockholmsregionen och en balanserad utveckling i\r\nhela landet.</pre><pre>Regionalpolitik är egentligen mindre en fråga om\r\nfördelning av länsanslag och avsevärt mer en fråga\r\nom infrastrukturella satsningar av olika slag. Men\r\nalla regionalpolitiska effekter ligger inte i\r\npolitikernas händer. Förhållanden utanför det\r\ndirekta politiska inflytandet spelar stor roll,\r\nexempelvis om lönekostnadsutvecklingen stiger\r\nmer än produktiviteten. Det har den gjort sedan\r\n1970. I de områden där dessa obalanser är störst har\r\nman kunnat påvisa särskilt stor arbetslöshet.\r\nGivetvis går det att under viss tid ta ut mer ur\r\nproduktionen än vad den genererar. Under kort tid\r\nkan alla göra det. Under lång tid kan en liten grupp\r\ngöra det. Men om alla gör det under lång tid,\r\nuppenbaras till sist sambandet mellan insats och\r\nutfall i form av ekonomisk tillbakagång.</pre><pre></pre><pre>Det är därför så oerhört viktigt att vi får så många\r\nhögproduktiva enheter som möjligt, där ersättning\r\noch produktion står i rimlig balans. Om lönerna är\r\nför låga i högproduktiva enheter och för höga i\r\nlågproduktiva, finns det risk för att de\r\nlågproduktiva insatserna ökar och att ekonomin\r\nbörjar mala på tomgång.</pre><pre>Ökad utbildning, kompetenshöjning,\r\ninnovationsstimulans och ett näringslivsvänligt\r\nklimat med frihet att välja optimala lösningar och\r\npriser på varor, tjänster och insatser, kombinerat\r\nmed goda möjligheter för småföretagare, höjer den\r\ngenerella levnadsstandarden och utgör egentligen\r\ntillsammans med en välutvecklad infrastruktur den\r\nbästa regionalpolitiken.</pre><pre>Väl medveten om hur många olika kriterier som\r\npåverkar regionernas utveckling har regeringen\r\nockså utfärdat direktiv till samtliga kommittéer och\r\nutredare att redovisa de regionalpolitiska\r\nkonsekvenserna av sina förslag, bl.a. för att\r\nundvika eventuella negativa regionalpolitiska\r\neffekter.</pre><pre>Herr talman! Sverige har för närvarande en\r\nbesvärande utlandsskuld. Vi kan på intet sätt\r\nfinansiera de utgifter som vi de facto gör av med.\r\nVi lever helt enkelt på för stor fot. Vi har, om man\r\nbortser från lågkonjunkturen, även ett strukturellt\r\nunderskott. Att i det läget, när verkligheten består\r\nav arbetslöshet och besparingar, tala om att\r\nförhindra tillväxt, förefaller oss moderater som ett\r\nolycksaligt återfall i 80-talets tänkande. Vi behöver\r\ntillväxt -- även om den skulle komma snabbt och\r\nryckigt -- om vi skall klara alla sociala åtaganden.</pre><pre>Det synes vara en insiktslös majoritet som i\r\nbetänkandet varnar för ohämmad tillväxt, i ett läge\r\ndär tilltron för svensk valuta dalar, där företagen\r\nfortsätter att öka sina anställda i andra länder och\r\nminska sin andel i Sverige, där arbetslösheten är ett\r\nav de största problemen. Har man då satt sig in i\r\nvad det innebär att gå från gård och grund, att\r\ntvingas lämna sin hembygd, sitt hem, sina vänner,\r\nofta drabbas av skilsmässa och personliga problem,\r\nensamhet och ibland missbruk och allt annat som\r\narbetslöshet och motsatsen till ohämmad tillväxt\r\nkan medföra?</pre><pre>Precis som en positiv utveckling i\r\nstorstadsområdena sprider sig, riskerar även en\r\nnegativ att göra det. Arbetslösheten i Stockholm är\r\n6 %, bland ungdomar 9 %. Brottsutvecklingen i\r\nStockholm visar kraftig ökning för rån,\r\nbombattentat och bombhot. Utvecklingen går mot\r\nfler och tyngre brott. Detta ger mer kostnader för\r\npolis och socialtjänst men också högre kostnader på\r\nmånga andra områden som socialbidrag,\r\nmissbrukarvård, barnomsorg, gator, vägar och\r\nbelysning, kollektivtrafik, fritid och kultur.</pre><pre>Det finns anledning att skapa en medvetenhet om\r\nstorstadsproblematikens något annorlunda\r\nkaraktär ur regionalpolitisk synpunkt och att även\r\nlåta denna vägas in när den framtida\r\nregionalpolitiken alltmer måste inriktas på\r\ntillväxten av det osäkra välståndet i stället för att\r\nfördela ett givet välstånd, för att citera Gunnar\r\nWetterberg.</pre><pre>I den framtida regionalpolitiken kommer också\r\nkvinnoaspekterna att få en ökad betydelse. Inom\r\nbåde regeringspartier och opposition har sådana\r\nefterfrågats. Det är därför särskilt glädjande med\r\nde konkreta åtgärder som nu kommer via\r\nNUTEK:s handlingsprogram för att främja\r\nkvinnors företagande i det regionalpolitiska\r\nstödområdet. Här avsätts en medelsram på 20\r\nmiljoner för att genomföra ett program för stöd till\r\nkvinnligt företagande. I framtiden borde kvinnor\r\nkomma att tillhöra de nya banerförarna i\r\ntillväxtutvecklingen.</pre><pre>När socialförsäkringssystemen successivt\r\nförändras, kommer det samtidigt att bana väg för\r\nde nya företagarna. Personligen tror jag att många\r\nav dessa företag kommer att ligga i miljöer utanför\r\nstorstäder. Ren luft, vacker och lättillgänglig natur\r\noch en människoanpassad omgivning kommer att\r\nbli konkurrenstillgångar såväl vad gäller enskildas\r\nval av rekreationsort vid sjukdom eller ålderdom\r\nsom vid lokalisering av företag med efterfrågad\r\narbetskraft.</pre><pre>Här kan det bli ett samspel mellan storstäder, där\r\nresurser genereras, och landsbygdsområden som\r\nkan blomma upp när de ansamlade resurserna\r\nspenderas där. Därmed sprider sig\r\nvälståndsuppbyggnaden, och det är dit\r\nregionalpolitiken syftar.</pre><pre>Även om oppositionen önskar sig mer pengar till\r\ndet mesta, finns ändå en gemensam\r\nhuvudinriktning i honnörsorden tillväxt, valfrihet\r\noch rättvisa. Även majoriteten önskar sig givetvis\r\nmer resurser, precis som de enskilda medborgarna\r\ni sin vardag. Vi får hoppas att de regionalpolitiska\r\nåtgärderna skall bidra till att stärka de\r\nvälståndsskapande krafter som Sverige är i så stort\r\nbehov av.</pre><pre>Med det anförda, herr talman, ber jag att få yrka\r\nbifall till majoritetens hemställan i AU13 samt till\r\nden moderata motivreservationen.</pre><pre>Anf. 52  TAGE PÅHLSSON (c):</pre><pre>Herr talman! Låt mig börja med att kort ansluta till\r\nCharlotte Cederschiölds inledande ord om detta\r\nmed hembygd och annat. Jag ställer helt upp på att\r\ndebatten bör vara mera av övergripande karaktär\r\noch mindre syssla med hembygdsproblematik. Jag\r\nkommer dessutom från ett av de län som är allra\r\nhårdast drabbade i landet, Västernorrlands län, så\r\njag tror inte att jag över huvud taget behöver dra\r\nfram några speciella problem. Alla vet hur det\r\nligger till där.</pre><pre>Det är med blandade känslor jag går in i debatten i\r\ndetta ärende. I mitt fall är det litet knepigt, för det\r\nhandlar om ett ämnesområde som jag har stort\r\nintresse för och lång praktisk erfarenhet av.</pre><pre>Varför då blandade känslor? Jo, för att jag inte kan\r\nkomma ifrån upplevelsen av att man för en\r\nskendebatt här i kammaren, liksom för övrigt även\r\ni andra politiska fora, när man debatterar regional\r\nutveckling. Debatten förs bland politiker som har\r\nformell beslutanderätt, javisst, politiker som\r\nförfogar över -- och kan fördela -- skattemedel för\r\nverkställande av besluten men som egentligen har\r\nett begränsat inflytande över regionalpolitikens\r\npraktiska utformning. Och detta på grund av egna\r\nbeslut i denna kammare -- huvudsakligen i en annan\r\ntid, dvs. under föregående regeringstid!</pre><pre>När man här i olika omgångar har beslutat om att\r\nsläppa de statliga verken allt friare och avhänt sig\r\nalla möjligheter till politisk påverkan av\r\ntrafikuppläggning, organisation, investeringar\r\nm.m., har man också i praktiken sagt: Sköt det här\r\nsom ni finner bäst, huvudsaken är att ni får\r\nekonomisk bärighet på verksamheten!</pre><pre>Vad har då detta inneburit? Jo, herr talman, jag\r\nsticker nu ut hakan och påstår att den regionala\r\nutvecklingen i vårt land numera drivs och formas av\r\nde statliga verken, framför allt de affärsdrivande!</pre><pre>Det är besluten i direktionsrummen hos Posten, SJ,\r\nTeleverket, Vattenfall och Vägverket som på både\r\nkort och lång sikt ger de praktiska möjligheterna\r\nför våra regioner och bygder att överleva.\r\nIndragningar och nyorganisationer med\r\narbetslöshet och serviceförsämringar bidrar i\r\nhögsta grad till att ta död på medelstora och mindre\r\nsamhällen runt om i landet.</pre><pre>Vi rikspolitiker protesterar och lokalpolitikerna\r\nuppvaktar, pressen frossar och skriver, och\r\ninsändarskribenterna rasar -- men vad händer?\r\nIngenting, eftersom ingen av oss har makt att göra\r\nnågot.</pre><pre>Det är med förlov sagt, herr talman, makabert, ja\r\nnästan patetiskt, att då konstatera det mycket stora\r\nintresse som visas regionalpolitiska ärenden från\r\nriksdagsledamöternas sida. Man kan bara titta på\r\ndet stora antalet motioner -- även undantaget de\r\nobligatoriska s.k. hembygdsmotionerna -- som\r\nföreligger i anslutning till dagens betänkande.</pre><pre>I det perspektivet, herr talman, känns det på något\r\nsätt mindre meningsfullt att diskutera detaljer i den\r\nlagda regionalpolitiska propositionen, som i och för\r\nsig innehåller mycket som är bra och ger goda\r\nförutsättningar för en förbättrad regional\r\nutveckling i landet.</pre><pre>Till de blandade känslorna hör för mig även\r\nfunderingarna över den allmänna inriktningen av\r\nregionalpolitiken. Vi har ju i regeringsförklaringen\r\nfrån Centerns sida fått in en klar linje om att hela\r\nlandet skall leva, och den inriktningen framgår\r\nockså mycket klart i propositionen.</pre><pre>Tyvärr måste man i dag fråga sig om denna linje har\r\nden breda förankring som vi har trott. Jag syftar då\r\ngivetvis på den märkliga debattartikel som nyligen\r\nhar skrivits av ett departementsråd i\r\nFinansdepartementet och den debatt som börjat\r\nspira efter den. Genom att ifrågasätta det\r\nregionalpolitiska stödet till bl.a. Norrland och\r\nskogslänen sår man ett frö till en, som jag ser det,\r\notrevlig och egentligen rätt improduktiv nord-syd-\r\ndialog. Det finns anledning att fråga: Till vilken\r\nnytta?</pre><pre>Herr talman! Jag skulle gärna se att vi överlag\r\nvisade mera av ödmjukhet när vi diskuterar de\r\nregionalpolitiska frågorna. Det har i dag varit litet\r\nav knivkastning mellan denna talarstol och\r\nbänkarna i kammaren, och jag tror inte att det är\r\nbra för landet. Jag skulle vilja att vi i större\r\nutsträckning försökte samarbeta över\r\npartigränserna, när det inte gäller oundvikligen\r\npartiskiljande frågor, och att vi inriktade oss på\r\növergripande mål, som t.ex. vad den eventuella\r\nEG-anslutningen kommer att innebära för den\r\nregionala utvecklingen i landet. Detsamma gäller\r\narbetsmarknadsfrågorna, som är oerhört väsentliga\r\noch där vi har stora problem framför oss,\r\ninfrastrukturens uppbyggnad och möjligheterna att\r\növer huvud taget skapa överlevnadsmöjligheter i\r\nstora delar av landet. Inte minst gäller det vad som\r\nhar påpekats av mina kvinnliga kolleger från\r\nStockholm, nämligen storstädernas situation och de\r\nsociala problem som där uppkommer genom\r\nbristande balans mellan befolkningstal och\r\narbetsmarknad.</pre><pre>Herr talman! Jag vill med detta inlägg försöka\r\nväcka till eftertanke och kanske ge underlag till\r\nfortsatt diskussion om riksdagens arbetssätt och\r\nmöjligheter att i praktiken påverka landets\r\nregionala utveckling. Jag har inget annat konkret\r\nyrkande än bifall till arbetsmarknadsutskottets\r\nhemställan i betänkandet nr 13.</pre><pre>Anf. 53  BENGT HURTIG (v):</pre><pre>Herr talman! Hans Andersson har tagit upp de\r\nhuvudsakliga argumenten för att vi måste bedriva\r\nen regionalpolitik som syftar till att försöka lyfta\r\nupp de regioner som på olika sätt drabbas av en\r\noreglerad marknadsekonomi. Vårt parti anser att\r\nen politik som syftar till att utjämna obalanser\r\nmellan olika regioner måste vara en del av den\r\nekonomiska politiken, inte någon sorts socialpolitik\r\nvid sidan av den ekonomiska politiken.</pre><pre>Vi anser att ökade klyftor mellan människor,\r\nmellan regioner och mellan kön hämmar den\r\nekonomiska utvecklingen. Inkomstskillnaderna i\r\nEuropa per individ är med våra mått mätt ofantliga.\r\nI de två rikaste regionerna i EG-området är den\r\ngenomsnittliga inkomsten fyra till fem gånger\r\nstörre än i den fattigaste. I de tio sämsta regionerna\r\nligger arbetslösheten på 25--30 % mot bara 3 % i de\r\nbästa regionerna. Jag tror att vi här har en del av\r\nförklaringen till att den ekonomiska stagnationen\r\ndrabbar Europa i den utsträckning som är fallet i\r\ndag.</pre><pre>Då och då poppar det i debatten upp triviala\r\nanalyser baserade på att ekonomisk tillväxt ofta är\r\nförknippad med befolkningstäta regioner. Därav\r\ndras slutsatsen att vi nationellt skall prioritera\r\nsatsningar på storstäderna för att dessa skall kunna\r\nbli vinnare i kampen med andra storstäder och\r\ntillväxtregioner.</pre><pre>Jag anser för min del att vi i stor utsträckning har\r\nsysslat med detta under de senaste åren. Det har\r\nhandlat om stora satsningar på E 6, E 4 och E 3,\r\nÖresundsbro, snabbtåg mellan storstäderna,\r\nDennispaket, Adelsohnpaket, forskning,\r\nhögskolor, kultur osv.</pre><pre>Det planerades enligt propositionen våren 1991\r\n''Näringspolitik för tillväxt'' att 100 miljarder skulle\r\ngå i huvudsak till storstadsområdena. Den\r\nsocialdemokratiska regeringen var ansvarig för\r\ndenna proposition. Man kan fråga sig: Var är den\r\ntillväxten nu? Borde den inte i varje fall ha börjat\r\ninträffa nu?</pre><pre>Den asociala fastighetsspekulationen på 80-talet\r\nvar ett försök att göra snabba vinster på\r\nstorstadsfastigheter, både i vårt land och\r\nutomlands. Var är de vinsterna nu?\r\nUrbaniseringseffekterna var så stora att\r\nekonomiska experter ansåg att man kunde betala\r\növerpriser på fastigheter i storstäder och ändå få\r\nigen pengarna med god vinst.</pre><pre>Jag instämmer med de talare som sagt och även i\r\ndet som anförs i propositionen om att i parollen\r\n''Hela Sverige skall leva'' också ligger att\r\nstorstäderna skall leva. Men vi får inte hamna i en\r\nnaiv övertro på storstädernas möjligheter som\r\nekonomiska motorer. Också storstäderna har\r\nbetydande sociala problem, arbetslöshet och\r\nstagnation.</pre><pre>Det är naturligt att den som kommer från den del\r\nav landet som haft tillgång till den traditionella\r\ndelen av regionalpolitiken också har perspektiv på\r\ndenna ur den egna landsdelens synvinkel. Vi ser för\r\nvår del regionalpolitiken som en liten återbetalning\r\nav de resurser som denna landsända faktiskt tillfört\r\nlandet. Regionalpolitiken är också ett medel för att\r\nse till att denna del av landet skall fortsätta att\r\nfungera och även fungera bättre. Vi tror också att\r\nstorstäderna i längden kommer att i huvudsak tjäna\r\npå en sådan politik.</pre><pre>Bara den norrländska skogsindustrin bidrar för\r\nnärvarande till landets inkomster med ett\r\nnettoexportvärde om i storleksordningen 30\r\nmiljarder kronor. Det är mer än dubbelt så mycket\r\nsom Saab och Volvo bidrar med under ett gott år.</pre><pre>Skulle den elkraft som i dag tillförs landet från den\r\nnorrländska vattenkraften köpas från annat håll,\r\ntorde kraftigt ökade elenergikostnader bli följden.\r\nAlternativkostnaden för denna elenergi torde\r\nkunna uppskattas till i storleksordningen 10\r\nmiljarder kronor per år. Enbart skatteintäkterna\r\nfrån elproduktionen i norr tillför statskassan flera\r\nmiljarder kronor per år.</pre><pre>De regionalpolitiska medel om ca 2 miljarder\r\nkronor som årligen tillförs Norrland är därför en\r\nförhållandevis måttlig summa jämfört med de\r\nvärden som landet hittills tillförts från dessa källor.</pre><pre>Bohlins revisionsbyrå taxerar marknadsvärdet av\r\nVattenfalls kraftstationer bara i Norrbottens län till\r\nca 35 miljarder kronor. Liknande taxeringar har\r\ngjorts av t.ex. MoDo:s anläggning i Husum, som\r\nvärderas till ca 10 miljarder kronor.</pre><pre>Det är ovedersägligt att de norrländska\r\nmalmtillgångarna har fungerat som bas för svensk\r\nstålindustri och annan metallproduktion. Den\r\ninhemska produktionen av metaller har i sin tur\r\nvarit viktig för verkstadsindustrins\r\nråvaruförsörjning. De stora avstånden i Norrland,\r\nsom ofta är en nackdel, har också varit en fördel,\r\neftersom Norrland har varit ett utmärkt testområde\r\nt.ex. för högspänningsöverföring av elenergi och\r\nför långväga telekommunikationer. Svenska\r\nlastbilar och bussar har fått sin höga kvalitet delvis\r\ngenom att de kunnat testas under förhållanden som\r\nhar ställt stora krav på dylika transportmedel. Det\r\när heller ingen tillfällighet att utländska biltestare\r\nnu valt norra Norrland som ett försöksområde för\r\nsin verksamhet.</pre><pre>Den relativt höga andelen av effektiv\r\nprocessindustri och vattenkraftsproduktion ger\r\ndenna del av landet ett mycket högt\r\nproduktionsvärde per anställd. Denna struktur har\r\nlett till att varje arbetande i Norrland ger ett\r\nbetydligt större bidrag till landets nettoexportvärde\r\nän vad arbetande i övriga landet gör.</pre><pre>Den norrländska infrastrukturen har uppskattats\r\nha ett värde av ungefär 1 000 miljarder kronor,\r\nvilket motsvarar ca 700 000 kr per invånare. Att\r\nlåta denna infrastruktur förfalla och bygga upp den\r\nigen i något annat område skulle vara ett gigantiskt\r\nnationalekonomiskt slöseri.</pre><pre>Jag tycker att det är rimligt ur nationalekonomisk\r\nsynpunkt att investeringar i infrastruktur per capita\r\när större i denna del av landet än i\r\nstorstadsområdena. Det innebär naturligtvis inte\r\natt vi inte skall göra stora investeringar också i\r\nstorstadsområdena. Det har för övrigt vårt parti\r\näven ställt sig bakom.</pre><pre>Landet måste, som en del talare också markerat,\r\nses som ett samverkande system, där såväl goda\r\nlivsmiljöer som väsentliga produktionsresurser\r\nskall värnas.</pre><pre>För Norrlands del måste särskild uppmärksamhet\r\nockså ägnas åt möjligheterna till ökad handel och\r\nkommunikation mellan de olika länderna på det\r\nsom numera kallas Storkalotten. I de fem\r\nnordligaste länen eller fylkena i Sverige, Finland\r\noch Norge samt i västra Ryssland bor ca 4 miljoner\r\nmänniskor. Råvarutillgångar och potential för en\r\nmodern industriell utveckling är goda.</pre><pre>Det handelsutbyte som nu börjar spira i denna\r\nregion måste präglas av en strävan till ömsesidig\r\nutveckling i alla länder och stödjas med förbättrade\r\nkommunikationer. I området finns tillgång till\r\nkunskap om högteknologi och forskningsresurser i\r\nt.ex. Uleåborg, Luleå och Kiruna. Näringslivet är\r\nfaktiskt mer differentierat än vad många tror, och\r\nandelen tjänsteproduktion ökar.</pre><pre>Om vi räknar in i detta område den del av landet\r\nsom går ned t.o.m. Jämtlands län och län på\r\nmotsvarande latitud i Norge, Finland och\r\nangränsande regioner i Ryssland, finner vi att här\r\nfinns 7 miljoner människor. Det finns ungefär 15\r\nmiljoner människor i den närmaste omgivningen.</pre><pre>Avstånden är stora, och där är inte särskilt\r\ntätbefolkat. Men befolkningen är inte heller\r\nsärskilt liten. Växande tjänsteproduktion, växande\r\nkunskapsintensitet i näringslivet och ett rikt\r\nkulturliv kännetecknar de expansiva regionerna i\r\nEuropa. Men dessa fenomen finns också i den norra\r\ndelen av Norden. De finns inte bara i Baden-\r\nWürttemberg, Lombardia eller Katalonien.</pre><pre>Vi kan inte heller flytta företagen i skogsindustrin\r\ntill Arlanda, rymdforskningen i Kiruna och\r\nvattenkraftsstationerna i Luleälven till Sturup eller\r\nLKAB:s gruvor och SSAB till Landvetter. Det är\r\nnaturligtvis oundgängligt att denna typ av\r\nverksamhet bedrivs där den nu finns, dvs. där\r\nråvarutillgångarna och andra naturliga\r\nförutsättningar finns.</pre><pre>Herr talman! Det är givetvis alldeles nödvändigt att\r\ndet nu genomförs analyser för att snabbt forma en\r\nny regionalpolitik som kan hantera de oerhörda\r\nproblem som bolagisering, privatisering,\r\navreglering och EG-anpassning ställer till med.\r\nRedan den förra regeringen skar ned i\r\nomfattningen av regionalpolitiken i EG-\r\nanpassningens anda. I själva verket kommer, enligt\r\nmin mening, den pågående utvecklingen att kräva\r\nen kraftigt förstärkt regionalpolitik. Det\r\nparlamentariska inslaget i den regionalpolitiska\r\növersynen borde vara en självklarhet. Där\r\ninstämmer jag med de övriga talare som har\r\nkritiserat regeringen.</pre><pre>Herr talman! Jag instämmer i Hans Anderssons\r\nyrkande vad avser mom. 1 i betänkandet.</pre><pre>Anf. 54  OLLE LINDSTRÖM (m):</pre><pre>Herr talman! Det råder stor samstämmighet här i\r\nkammaren om de regionalpolitiska målen. Vägen\r\ndit -- hur målen uppnås -- finns det däremot\r\nskiljaktiga meningar om.</pre><pre>Jag skall i mitt korta anförande belysa några\r\nområden som i huvudsak berör skogslänen. I och\r\nmed det kommer jag också att beröra mitt hemlän\r\nNorrbotten.</pre><pre>Regeringen för nu en aktiv politik för regional\r\nutveckling. Genom att stimulera och förbättra de\r\nmindre företagens möjligheter att utvecklas kan\r\ndessa bidra till en positiv regional spridning av\r\narbetstillfällen. Satsningarna på infrastrukturen är\r\nockså betydelsefulla för hela landet i allmänhet och\r\nnaturligtvis för glesbygden.</pre><pre>Förbättringar i infrastrukturen är den mest\r\nverksamma åtgärden för att långsiktigt stärka\r\nnäringslivet, ekonomin och\r\nutvecklingsmöjligheterna i olika delar av landet.\r\nInvesteringar i infrastrukturen är i allmänhet\r\nsamhälsekonomiskt mycket lönsamma. Trots att\r\ndetta många gånger tidigare har framhållits av\r\nansvariga politiker, inte minst i regionalpolitiska\r\nsammanhang, ärvde den borgerliga regeringen en\r\nsituation med ett kraftigt eftersatt vägunderhåll och\r\nen eftersläpning i utbyggnaden av vägnätet, inte\r\nminst i Norrbotten. Det här kommer att klaras av\r\nmed hjälp av ökade satsningar på infrastrukturen.</pre><pre>Norrbotten är ett starkt industriberoende län. Det\r\ngeografiska läget innebär höga transportkostnader,\r\noch därför är investeringar i infrastrukturen mycket\r\nbetydelsefulla för länets framtidsmöjligheter. Våra\r\ntunga råvaror som malm, stål och skog är beroende\r\nav framkomliga vägar, året runt, till rimliga\r\nkostnader.</pre><pre>De investeringar i vägar och järnvägar som\r\nriksdagen beslutat om -- ungefär fyra gånger så\r\nstora som genomsnittet under 80-talet -- är\r\nglädjande och betyder oerhört mycket för den\r\nregionala utveckling som vi alla eftersträvar.</pre><pre>Ett annat område som nu måste uppmärksammas\r\när skogsbrukets och skogsindustrins framtid.\r\nSkogen är förnybar råvara som via förädling tillför\r\nlandet stora exportinkomster. Skogsbruket med\r\ntillhörande förädlingsindustri är Sveriges viktigaste\r\nnäring. Skogen ger en positiv bytesbalans på över\r\n50 miljarder kronor årligen och sysselsätter direkt\r\noch indirekt ca 300 000 personer.</pre><pre>Skogsbruket är också från regional synpunkt\r\nmycket viktigt. Det är av stor vikt att skogen även i\r\nframtiden får bidra till välfärd, överskott i\r\nhandelsbalansen och sysselsättning i glesbygden.</pre><pre>Skogstillgångar och avverkningsmöjligheter ökar.\r\nEnligt slutsatserna i ett betänkande från 1990-års\r\nskogspolitiska kommitté är det möjligt att uthålligt\r\navverka omkring 95 miljoner skogskubikmeter per\r\når från slutet av 90-talet. Detta skall sättas i relation\r\ntill nuvarande avverkning på 60--70 miljoner\r\nskogskubikmeter. Virkesförrådet per hektar och\r\nandelen äldre skog ökar.</pre><pre>Skogsindustrins prognoser visar att högst 70 % av\r\ntillväxten kommer att kunna utnyttjas av industrin\r\nde närmaste 10--15 åren. Det är viktigt att se till att\r\nskogsråvaran används.</pre><pre>Främst i Norrlands inland, långt från\r\nmassafabrikerna, kan -- om ingenting görs --\r\nutnyttjandet av skogen som uthållig resurs minska.\r\nNedläggningen av ett antal enheter inom\r\nskogsindustrin och de stora transportkostnaderna i\r\nSverige gör att skogsbruket slås ut i stora områden\r\nt.ex. i Norrbotten. Den förnybara råvaran utnyttjas\r\ninte, och skogsnäringen som livsnerv i glesbygden\r\nupphör. Det behövs därför alternativ.</pre><pre>Några av de mest kvalificerade produkterna man\r\nkan använda skogsråvaran till är drivmedel. Etanol\r\noch butanol, som framställs ur biomassa, kan\r\nprocessas till bränsle, ett alkoholderivat. Det kan\r\nblandas i alla typer av motorbränslen.</pre><pre>Enbart i Norrbotten finns i dag fem miljoner ton\r\nbiomassa som kan användas i sådan\r\nenergiproduktion. Det borde vara av riksintresse\r\natt möjliggöra ett fortsatt utnyttjande av den\r\nväxande skogen. Det är dessutom fullt möjligt att\r\nanvända returfibrer i en sådan process.</pre><pre>Med hjälp av ett sådant inhemskt baserat\r\nenergisystem kan glesbygden, skogslänen och\r\nNorrbotten, erhålla ett stort tillskott av\r\narbetstillfällen. Exempelvis borde regionalpolitiska\r\nmedel kunna utnyttjas till projektstudier av\r\nfullskaleanläggningar vad avser användningen av\r\nbiomassa till framställning av drivmedel.</pre><pre>I norra Sverige finns också andra möjligheter.\r\nBengt Hurtig var nyss inne på den frågan. Det finns\r\nutmaningar som är knutna till Kolahalvön.</pre><pre>Kolahalvön och det rysk-norska Barents hav är ett\r\nav värdens rikaste områden på naturtillgångar som\r\nmineraler, naturgas, olja och fisk. Här finns all\r\nanledning att underlätta handelsutbytet mellan\r\nSverige och Ryssland på olika sätt.\r\nJärnvägsförbindelserna via Finland är från den\r\nsynpunkten mycket viktiga. En ny hamn i Luleå är\r\nockså betydelsefull. Det gäller bl.a. en ny\r\nmalmskeppningshamn som kan ta in större båtar.\r\nEn hamn behövs också för ett industriellt\r\nutvecklingssamarbete med Kolahalvön och\r\nRyssland.</pre><pre>Jag hoppas att det regionalpolitiska råd som nu\r\nskall göra en översyn av regionalpolitiken tar\r\nhänsyn till vad jag har anfört. Det gäller framför allt\r\nutmaningen i att skapa ett utbyte med våra grannar\r\nlängst upp i norr.</pre><pre>Herr talman! Jag yrkar bifall till utskottets\r\nhemställan i betänkandet och den moderata\r\nreservationen.</pre><pre>Anf. 55  BENGT HURTIG (v) replik:</pre><pre>Herr talman! Jag kan i stor utsträckning instämma\r\ni det Olle Lindström sade om vidareförädling av\r\nskogsråvaran.</pre><pre>Det omedelbara hotet inför det kommande, och\r\nnästkommande, budgetåret mot såväl Norbottens\r\nlän som andra län är den indragning av medel från\r\nden offentliga sektorn som regeringen avser att\r\ngöra. Hittills har arbetslösheten i stor utsträckning\r\ndrabbat männen. Men med denna attack mot\r\nkommuner och landsting som regeringen gör\r\nkommer även kvinnorna att drabbas i stor\r\nomfattning.</pre><pre>Är Olle Lindström beredd att agera för att\r\nkommunerna skall få tillgång till medel så att de\r\nslipper avskeda personal?</pre><pre>Anf. 56  OLLE LINDSTRÖM (m) replik:</pre><pre>Herr talman! Om kommunerna inriktar sig på den\r\nprimära verksamheten, omsorgen och övriga delar\r\nsom kommunerna enligt kommunallagen skall\r\nsköta, tror jag att det finns resurser för att klara de\r\narbetstillfällen för kvinnor Bengt Hurtig efterlyser.\r\nKommunerna och landstingen har breddat sig en\r\nhel del med tanke på den uppgift de egentligen har.\r\nInte minst i min hemkommun har det visat sig att\r\ndet finns möjligheter att dra in på sådana områden\r\nsom inte är prioriterade. Därför inverkar detta inte\r\npå kvinnors sysselsättning.</pre><pre>Anf. 57  BENGT HURTIG (v) replik:</pre><pre>Herr talman! Om dessa besparingar skall\r\ngenomföras är det ofrånkomligt att områden som\r\nvård, omsorg, utbildning och kultur drabbas.</pre><pre>När jag var i Tyskland i höstas träffade jag\r\nkonservativa politiker. De sade att de nu inte kunde\r\navskeda fler människor från den offentliga sektorn.\r\nDet skulle kosta i stort sett lika mycket att betala\r\ndessa människor via a-kassor och socialbidrag. Det\r\nfanns inte någon ekonomisk vinning.</pre><pre>Kan Olle Lindström tänka sig att lyssna på den\r\ntypen av konservativa politiker som finns i\r\nTyskland?</pre><pre>Anf. 58  OLLE LINDSTRÖM (m) replik:</pre><pre>Herr talman! Jag är beredd att lyssna på alla\r\npolitiker, oavsett från vilket parti de kommer. Men\r\njag tror mig kunna säga att jag är ganska erfaren när\r\ndet gäller den kommunala sektorn. Jag har jobbat\r\ndär i 15--20 år. Därför vet jag vilka möjligheter det\r\nfinns till förändringar i det politiska arbetet i\r\nkommunerna.</pre><pre>Kommunerna har breddat sig på tekniska områden,\r\nt.ex. fastighetsförvaltning. Det finns många\r\nområden som det läggs alltför stora pengar på. Om\r\nkommunerna endast ägnade sig åt prioriterade\r\nområden som skola, omsorg osv., skulle det finnas\r\nresurser för att mer än väl klara en hög kvalitet på\r\nomsorgen och arbetstillfällena.</pre><pre>Jag tror inte alls att det är så som Bengt Hurtig vill\r\ngöra gällande, dvs. att det måste göras stora\r\nneddragningar. Det hela är en prioriteringsfråga.</pre><pre>Anf. 59  JOHN ANDERSSON (-):</pre><pre>Herr talman! Lagom till den regionalpolitiska\r\ndebatten kommer de senaste dumheterna om\r\nNorrland direkt från regeringskansliet. Ett\r\ndepartementsråd tycker att man skall slopa\r\nNorrlandsstödet och i stället satsa på Skåne.</pre><pre>Egentligen var det inte någon nyhet.\r\nDepartementsrådet har haft sina föregångare.\r\nT.ex. hade experterna i produktivitetsdelegationen\r\nungefär liknande åsikter. Överdirektör Göran\r\nAldskogius tycker inte att det är önskvärt att skapa\r\nnya arbetstillfällen i glesbygden. Ovanpå detta har\r\ndå också huvudstadens landshövding gjort två\r\nuttalanden. Det ena gäller arbetslösheten, och det\r\nandra gäller väganslaget. Kännetecknande för\r\ndessa båda personer är deras främlingskap\r\ngentemot verkligheten.</pre><pre>Vill man gå tillbaka ordentligt i historien kan man\r\nbörja med Axel Oxenstiernas ord ''I Norrland hava\r\nvi inom våra gränser ett Indien blott vi förstå att\r\nbruka det''. Jag tror säkert att man har förstått att\r\nbruka det, eftersom synen på Norrland har haft en\r\nkolonial prägel. Det gäller också den politik som\r\nhar bedrivits i Norrland. Det är Norrlands skog och\r\nmalm som med en billig vattenkraft i ryggen skapat\r\nen stor del av vårt lands välstånd.</pre><pre>Nu har departementsrådets utspel också inspirerat\r\nen ledamot av Sveriges riksdag. Det har resulterat\r\ni en interpellation till arbetsmarknadsministern där\r\nhan frågar om regeringen är beredd att föreslå att\r\nde statliga investeringarna i större utsträckning går\r\ntill södra Sverige. I interpellationen kan man läsa\r\natt det alltför länge varit en självklarhet att\r\ninvesteringar huvudsakligen skall göras i glesbygd\r\ni Norrland. Interpellanten anser dock att det även\r\nfortsättningsvis blir nödvändigt med en fortsatt\r\npenningström från söder till norr.</pre><pre>Den enda tröst jag kan ge interpellanten är att han\r\ninte är ensam om att få allt om bakfoten. Han är i\r\ngott sällskap, som jag har redovisat här. Man\r\nundrar om detta är en medveten kampanj eller om\r\ndet sker mot bättre vetande.</pre><pre>Förhållandet är ju det motsatta, nämligen att\r\nNorrland inte kostar. Det regionalpolitiska stödet\r\när ca 2,5 miljarder kronor. Den återbäring som\r\ndetta stöd ger är mycket liten i förhållande till det\r\nexportnetto som Norrlandslänen lämnar ifrån sig.\r\nDe fem nordligaste länen står för drygt 80 % av\r\nlandets vattenkraftproduktion och 40 % av landets\r\ntotala elkraftproduktion. Drygt 50 % av elkraften\r\n''exporteras'' söderut.</pre><pre>Skogsbaserad norrländsk industri bidrar årligen\r\nmed ett nettoexportvärde på över 30 miljarder\r\nkronor. Jämför detta med landets bilindustri!</pre><pre>Norrlandsförbundet har av SCB-material tagit fram\r\nnettoexportvärdena för de fem nordligaste länen\r\noch jämfört dem med riksgenomsnittet. Det visar\r\natt Jämtland ligger 26 500 kronor över\r\nriksgenomsnittet, Västernorrland 22 700 kronor,\r\nNorrbotten 19 000 kronor, Västerbotten 17 800\r\nkronor och Gävleborgs län 13 100 kronor över\r\nriksgenomsnittet per sysselsatt.</pre><pre>Här kan man tala om strömmar och i vilka\r\nriktningar de går. Det är inget tvivel om, tvärtemot\r\nvad många försöker göra gällande, att landet som\r\nhelhet skulle må bra om det satsades och\r\ninvesterades ännu mer i Norrland.</pre><pre>Med en regionalpolitik som gör skäl för namnet\r\nmåste nu satsningar göras på en rad områden i\r\nNorrland. Självfallet måste ett fortsatt skogsbruk\r\ngaranteras även framdeles i Norrlands inland. Det\r\nbehövs ett återinsatt stöd för gruvprospektering.\r\nYtterligare resurser måste till för att bygga ut\r\ninfrastrukturen på en rad områden.</pre><pre>Det här är satsningar som skulle vara en form av\r\nåterbäring av de värden som skapas i vårt lands\r\nnorra del. Det skulle i sin tur garantera en fortsatt\r\nvälfärdsnivå i vårt land.</pre><pre>Herr talman! Det har talats mycket om nationell\r\nsamling här i dag och att man inte skall ställa region\r\nmot region. Det låter väl bra, men om detta skall bli\r\nmöjligt måste man nog sluta med att ständigt utdela\r\nörfilar i en viss riktning. Att ständigt vända den\r\nandra kinden till är nog inte heller så lämpligt i\r\nlängden. Jag har i mitt korta inlägg försökt att\r\nbalansera den nationella samlingen.</pre><pre>Anf. 60  LENNART ROHDIN (fp):</pre><pre>Herr talman! Regionalpolitiken hamnade åter i\r\nfokus häromdagen. Låt mig som företrädare för ett\r\nnorrländskt skogslän få framhålla att jag givetvis\r\nanser att det är viktigt för vårt lands utveckling att\r\nvi kan behålla och utveckla vår konkurrenskraft,\r\ninte minst i ett europeiskt perspektiv. Då behöver\r\nvi en stark huvudstadsregion likaväl som\r\ntillväxtkraft i våra relativa storstadsregioner på\r\nvästkusten och i Skåne. Så långt har Gunnar\r\nWetterberg helt rätt. Det tjänar hela landet på.</pre><pre>Men på samma sätt som mitt län, Gävleborgs län,\r\nbehöver både en växtkraft i Gävle--\r\nSandvikenregionen och ett omland i övriga\r\nregionen som är i inbördes balans, behöver hela\r\nvårt land en utveckling som är i inbördes balans.\r\nHela Sverige skall leva! Det krävs sålunda en\r\ngenomtänkt utvecklingsfrämjande politik för hela\r\nvårt land. Den måste ta sikte på de olika\r\nförutsättningar som råder i olika delar.</pre><pre>En uppmärksammad rapport i vintras visade för\r\növrigt att det inte är alldeles lätt att dra några\r\nsnabba slutsatser om vilka län eller regioner i vårt\r\nland som skulle vara mer närande eller tärande för\r\nvårt lands ekonomiska utveckling. Då är det inte\r\nbara helt onödigt och provocerande att ställa\r\nregionalpolitikens ändå rätt blygsamma stödformer\r\ni motsats till våra potentiella tillväxtregioners\r\nmöjligheter. Det är helt enkelt poänglöst.</pre><pre>Herr talman! Liksom utskottet vill jag understryka\r\natt regionalpolitiken endast marginellt kan påverka\r\nden regionala utvecklingen. Långt viktigare är det\r\natt regionalpolitiska hänsyn tas när åtgärder\r\nutformas inom arbetsmarknads-, närings-, trafik-,\r\nskatte-, utbildnings- och forskningspolitiken. Jag\r\nvill också kraftigt understryka det ansvar som\r\nstatliga affärsverk har i sitt förändringsarbete.</pre><pre>I Gävleborg dominerar fortfarande skogen och\r\njärnet den ekonomiska utvecklingen. Det har gjort\r\nden sårbar för konjunkturväxlingar och vikande\r\nexportutveckling. Det är huvudorsaken till att länet\r\ntidigt drabbades av de senaste årens ekonomiska\r\nnedgång. Förhoppningsvis kan nu de första tecknen\r\npå en vändning i exportindustrin, och då särskilt\r\ninom skogsindustrin, ge positivt utslag för länet.\r\nMen inom dessa sektorer kan vi ändå inte räkna\r\nmed att ens en kraftig konjunkturuppgång kommer\r\natt skapa förutsättningar för särskilt många nya\r\njobb.</pre><pre>Herr talman! Arbetslöshetens gissel slog tidigt och\r\nhårt mot Gävleborg redan vintern 1990/91.\r\nTillsammans med Norrbotten låg arbetslösheten i\r\nGävleborg redan från början i topp. I mars i år var\r\n13 500 personer arbetslösa. Det är 7,5 %. Ungefär\r\n26 000 personer eller 14 % av den arbetsföra\r\nbefolkningen är utan arbete eller placerad i olika\r\narbetsmarknadsåtgärder. Ungefär en tredjedel av\r\nungdomarna i åldern 18--24 år står på så sätt\r\nutanför arbetsmarknaden. I Bollnäs och Ovanåker\r\ngäller det två av fem ungdomar.</pre><pre>Befolkningsutvecklingen i Gävleborg har länge\r\nvarit vikande. Sedan 1975 har befolkningen\r\nminskat med mer än 5 000 invånare. År 1992 var\r\nGävleborg ett av de fyra län vars befolkning\r\nminskade. Sysselsättningsläget och de begränsade\r\nutbildningsmöjligheterna har gjort att många\r\nungdomar flyttar från länet. Kvinnounderskottet är\r\nstort i glesbygdskommuner och bruksorter.</pre><pre>I mitt län är också utbildningsnivån låg sett i ett\r\nnationellt perspektiv. Andelen högskoleutbildade\r\när bland de lägsta i landet. Utbildningsnivån och\r\nbristen på utbildningstradition utgör allvarliga\r\nhinder för en utveckling som ställer stora krav på\r\nförnyelse. När konjunkturen vänder kan det\r\nparadoxalt nog bli brist på arbetskraft till de nya\r\njobb som skulle kunna skapas också i mitt län.</pre><pre>Det ytterst allvarliga sysselsättningsläget i\r\nGävleborg överträffas endast i Norrbotten. Hela\r\nGävleborgs län är således i alla avseenden ett\r\nNorrlandslän. Vår geografiska belägenhet, med\r\nGävles relativa närhet till landets främsta\r\nstorstadsregion Stockholm--Uppsalaområdet,\r\ntycks emellertid ha skapat en synvilla att det inte\r\nkan vara så allvarligt som längst uppe i norr.</pre><pre>Det gör att man i stort sett alla sammanhang när\r\nregionala förhållanden skall beaktas förbiser\r\nGävleborgs län. Vi tycks ligga i något slags skugga\r\nnär beslutsfattarna i centrala sammanhang skall ta\r\nregionalpolitiska hänsyn. Vi ser det mycket tydligt\r\nnär olika centrala affärsverk och myndigheter nu\r\nskall rationalisera. Gävleborgs län, och särskilt\r\nGävle, förefaller att vara favoritobjekt för allsköns\r\nindragningar.</pre><pre>Herr talman! Helt avgörande för utvecklingen i\r\nGävleborg är emellertid den ekonomiska\r\nutvecklingen i vårt land och därmed vilken\r\nekonomisk politik som förs och vilka resultat den\r\nfår. Vårt land är utrikeshandelsberoende. Det\r\ngäller genom vår näringsstruktur i särskilt hög grad\r\nGävleborg. När konjunkturen går upp eller ned i\r\nSverige gör den det i mitt hemlän med i 50 % högre\r\nutsträckning.</pre><pre>Regionala obalanser blir tydligare och allvarligare i\r\ntider av dålig ekonomisk utveckling. En politik för\r\ntillväxt gör inte att glesbygden kommer på\r\nefterkälken -- den förhindrar däremot att\r\nglesbygden får slå igen helt.</pre><pre>De viktigaste inslagen i en långsiktig ekonomisk\r\npolitik för tillväxt i vårt land, och därigenom för\r\nGävleborg är, såsom det också formulerats av\r\nregeringen: Sänkt strukturellt underskott i\r\nstatsfinanserna för att skapa låg inflation och lägre\r\nräntor. Skattepolitik för arbete, sparande och\r\ntillväxt, samt en svensk anslutning till EG. Då\r\nskapas bättre konkurrensförhållanden för\r\nexportföretag. Då stimuleras nyföretagande och\r\ninvesteringar i produktivt arbete. Det kan innebära\r\nen renässans för ny- och småföretagande.</pre><pre>Framtidens jobb skapas framför allt i de små\r\nföretagen. Med avregleringar och förändring av\r\nden offentliga servicen kan möjligheter till nya\r\nföretag inom tjänstesektorn skapas. Inte minst\r\ninom traditionella kvinnoyrken inom vård och\r\nomsorg skapas utrymme för både nya jobb och nya\r\nföretag.</pre><pre>Målet för en liberal regionalpolitik är att skapa\r\nmiljöer som kan stimulera kreativitet, enskilda\r\ninitiativ och lokal mobilisering. Kampanjen ''Hela\r\nSverige skall leva'' har visat att såväl idéer som\r\nkreativa människor finns överallt i vårt land.</pre><pre>Herr talman! I Gävleborgs län är Ljusdal och\r\nHofors inplacerade i stödområdet. De problem\r\nsom föranledde den tillfälliga inplaceringen av\r\nOvanåker, Bollnäs, Söderhamn och Nordanstig i\r\nstödområdet har kraftigt förstärkts under pågående\r\nlågkonjunktur. I flera fall har den därav föranledda\r\nutslagningen av arbetsplatser haft en sådan\r\nomfattning att problemen inte längre kan lösas\r\nendast av en uppgång i den ekonomiska\r\nutvecklingen. Det gäller i synnerhet kommunerna i\r\nVoxnandalen -- Bollnäs och Ovanåker. Jag\r\nvälkomnar därför regeringens nyligen fattade\r\nbeslut att förlänga den tillfälliga inplaceringen av\r\nbl.a. dessa fyra kommuner.</pre><pre>Gävleborgs län är med sin långsträckta form från\r\nnorr till söder mycket beroende av goda\r\nkommunikationer. Genom sitt geografiska läge har\r\nlänet en strategisk betydelse för all markbunden\r\ntrafik mellan Norrland och Mellansverige. All\r\nomfattande och tyngre trafik på såväl väg som\r\njärnväg passerar genom länet.\r\nInfrastrukturpropositionen har på ett glädjande\r\nsätt tillgodosett våra främsta behov vad gäller\r\nupprustning av vägar och järnvägar.</pre><pre>Förverkligandet av snabbtågsförbindelser längs\r\nOstkustbanan och Norra stambanan kommer att\r\nförkorta restiden till Uppsala och Stockholm\r\navsevärt. Det kommer att underlätta och förstärka\r\nde satsningar som näringsliv och kommuner gör för\r\natt utveckla södra Norrland. Det utvidgar de lokala\r\narbetsmarknaderna och ökar möjligheten till såväl\r\ntillfällig som mera varaktig arbets- och\r\nutbildningspendling. Det förbättrar interaktionen\r\nmellan arbetsmarknader inom länet men även med\r\nUppsala- och Sundsvallsregionen, vilka också är\r\nbetydande utbildningscentra.</pre><pre>Därmed, Arne Jansson, har kraven i min motion\r\nA472 tillgodosetts av den av regeringen förda\r\npolitiken.</pre><pre>Anf. 61  MAUD BJÖRNEMALM (s):</pre><pre>Herr talman! För en tid sedan gjorde tidningen\r\nVeckans affärer ett försök till analys över vilka\r\nregioner i landet som hade förutsättningar att\r\nutvecklas. Enligt tidningen löper Bergslagen stor\r\nrisk att bli ett enda stort gruvhål eller ett reservat\r\nför pensionärer. Framtidsforskaren Åke E\r\nAndersson ansåg att det behövs djärva planer och\r\nföreslog en rejäl import av entreprenörsorienterade\r\nHongkongkineser som skulle kunna sätta fart på\r\nområdet. Åke E Andersson ansåg också att\r\nBergslagen är fångad i sin historiska roll. Det\r\nkanske ligger något i det. Bergslagen kan ses som\r\nden svenska industrins vagga och har spelat en stor\r\nroll i välståndsutvecklingen.</pre><pre>Det som de flesta kommunerna i området har\r\ngemensamt är att de varit och är beroende av en\r\nenda dominerande industri. Vi vet vad som händer\r\norten och kommunen när en stor industri tvingas att\r\nlägga ner verksamheten. Bergslagen har varit och\r\när sårbar i den omstrukturering som pågår.</pre><pre>Örebro län har under de senaste 20 åren utsatts för\r\nen omfattande strukturomvandling. Den\r\nekonomiska krisen och regeringens ekonomiska\r\npolitik har lett till den högsta arbetslöshet vi\r\nnågonsin haft i länet. Siffran för öppet arbetslösa är\r\nnu 7 %. Vi ligger på tredje plats i landet. Det är\r\ningen placering vi eftersträvar. Men så är det, och\r\nlänet måste därför prioriteras när det gäller\r\nregionalpolitiska insatser inom alla områden.</pre><pre>Vad gäller industrisektorn har Örebro län en\r\nkoncentration av tung verkstads- och\r\nprocessindustri i länets norra, västra och södra\r\ndelar. Vi kallar det halvmånebältet. Gemensamt\r\nför de kommuner som ingår i bältet är beroendet av\r\nindustrisektorn. Man är beroende av ett enda\r\nföretag och en bransch. Det gäller framför allt\r\nkommunerna Hällefors, Ljusnarsberg, norra delen\r\nav Lindesbergs kommun, Degerfors och\r\nKarlskoga.</pre><pre>Invånarna i länet har numera lärt sig att det är på\r\ndem själva det beror om det skall bli ytterligare\r\narbetstillfällen. Det finns ett stort lokalt\r\nengagemang. Men det är viktigt, som Georg\r\nAndersson betonade i sitt anförande tidigare i dag,\r\natt de lokala initiativen tas tillvara på ett bättre sätt.\r\nTill det behövs också hjälp och stöd i form av\r\nregionalpolitiska insatser</pre><pre>Vi är naturligtvis oroliga för vad en privatisering\r\noch bolagisering av statlig verksamhet kommer att\r\nbetyda för våra kommuner. Vem är intresserad av\r\natt driva verksamhet i områden med stor\r\narbetslöshet och där t.ex. posten och\r\nteleverksamheten är hotad?</pre><pre>I fyra motioner har vi socialdemokrater från\r\nÖrebro län beskrivit vad vi anser behövs för att\r\nutveckla länet både på kort och lång sikt. En\r\ninplacering av Hällefors och Ljusnarsbergs\r\nkommuner i stödområde 1 är i dagens\r\nsvårbemästrade situation en nödvändighet.\r\nRegeringen har möjlighet att under en begränsad\r\ntid besluta om högre lokaliseringsbidrag för\r\nkommuner som är placerade i stödområde 2. Det\r\nhar man gjort när det gäller Hällefors och\r\nLjusnarsberg. Det är naturligtvis bra. Men bättre\r\noch mer berättigat är att de blir varaktigt\r\ninplacerade i stödområde 1.</pre><pre>Vi har också beskrivit vad som behövs för att\r\nutveckla Karlskoga--Degerfors-regionen. Det är\r\nockså fler omgivande kommuner än Degerfors som\r\när beroende av arbetsmarknaden i Karlskoga,\r\nnämligen Storfors och Kristinehamn i Värmland.</pre><pre>Vi har föreslagit nödvändiga satsningar på vägar,\r\njärnvägar och på utbildningen. Kravet på\r\nutbildningen kan delas upp i två delar. En del ger\r\nen utbildning och förbättrad kompetens till dem\r\nsom är drabbade av strukturrationaliseringar. Den\r\nandra delen skulle omfatta högskolan i Örebro med\r\nsatsning på mer kvalificerad teknisk utbildning.</pre><pre>Örebro län är befolkningsmässigt Sveriges\r\nmittpunkt. Vi föreslår utbyggnad av tågtrafiken på\r\nMälarbanan och Nobelbanan och andra\r\nsnabbförbindelser för persontrafik samt en\r\nterminal för godstransporter. Det är åtgärder som\r\nskulle bidra till en bra framtidsutveckling för länet.</pre><pre>Herr talman! Jag är inte nöjd med den behandling\r\nvåra motioner fått i utskottet. Riksdagen har\r\nfastställt målen för regionalpolitiken -- mål som\r\ninnebär att människor skall ha tillgång till arbete,\r\nservice och god miljö oavsett var de bor i landet.\r\nJag tycker inte att regeringen lever upp till de\r\nmålen. För att göra det krävs en aktivare och mer\r\nkraftfull regionalpolitik än den regeringen för i dag.</pre><pre>Anf. 62  MAGNUS PERSSON (s):</pre><pre>Herr talman! Arbetsmarknadsutskottets\r\nbetänkande rörande regionalpolitiken behandlar\r\nen rad motioner. Den motion som vi\r\nsocialdemokratiska ledamöter på\r\nVärmlandsbänken gemensamt utarbetat är ett\r\nviktigt dokument över det som hänt och händer i\r\nvår valkrets och i vårt län.</pre><pre>Värmland blöder. Det är en sanning som\r\nvärmlänningarna tyvärr tvingas uppleva både dag\r\noch natt, höll jag på att säga. Värmland är ett av\r\nmånga län som får vidkännas dramatiska\r\nförändringar. Många människor -- allför många --\r\nupplever en tilltagande otrygghet som kan liknas\r\nvid förtvivlan, för att inte säga hopplöshet.</pre><pre>Arbetslöshetssiffrorna talar sitt kalla tydliga språk.\r\nDet är en ytterst oviss framtid som väntar. Visst\r\ngavs det vallöften både här och där. Visst borde\r\nmånga bland mina länskolleger känna av den\r\ntilltagande snålblåsten som på sina håll lokalt ökat\r\ntill stormstyrka.</pre><pre>Så till betänkandet. Utskottet konstaterar att\r\narbetslösheten i Bergslagslänen -- dvs. Värmlands\r\nÖrebro, Kopparbergs och Gävleborgs län -- har\r\nökat. Med undantag av Västmanlands län ligger\r\nalla övriga Bergslagslänen över det s.k.\r\nriksgenomsnittet. De inomregionala skillnaderna\r\när stora, som utskottet mycket riktigt framhåller.</pre><pre>I Värmland är det Eda kommun som har den högsta\r\nregistrerade arbetslösheten med 9,4 %. Med\r\nriksgränsen i väster, och med långa avstånd till\r\nandra industricentra inom länet, har\r\nkommuninnevånarna och de styrande inom både\r\nföretagsvärlden och inom Eda kommun det\r\nsynnerligen besvärligt, trots den förändrade\r\nstödindelning som skett i andra sammanhang. En\r\nnärmare analys av länets geografiska karta och den\r\nsnabbt ökande arbetslösheten visar allt annat än\r\npositiva förtecken.</pre><pre>Tittar vi ut över länets horisont kan vi konstatera\r\natt ytterligare orosmoln dykt upp på vår himmel.\r\nJag tänker då i första hand på våra\r\njärnbruksarbetare i Hagfors och deras familjer.\r\nJärnverket har försålts till den österrikiska\r\nBöhlerkoncernen. Företaget vill nu smita undan de\r\ntidigare utlovade ersättningsjobben till Hagfors.</pre><pre>Jag behöver inte orda mer om detta efter gårdagens\r\nriksdagsdebatt i ärendet. Vi kan konstatera att det\r\nfinns fog för att regeringen och dess utsedda\r\nföreträdare agerar med kraft och mod i de nu inom\r\nkort inledda förhandlingarna. Vi hoppas\r\nnaturligtvis och tror alltjämt på att bolaget infriar\r\nförhoppningarna och medverkar till att de utlovade\r\nersättningsjobben kommer till stånd.</pre><pre>Herr talman! Man kan finna vissa tecken i skyn som\r\nkan ge framtidstro. Men tålamodet med den\r\nsittande regeringen börjar alltmer tryta. Det går\r\ninte att bara skylla på tidigare regeringar och säga\r\natt det enbart är Socialdemokraternas fel att det i\r\ndag står 20 000 värmlänningar utanför en ordinarie\r\narbetsmarknaden.</pre><pre>Det finns riksdagsledmöter tillhörande\r\nregeringspartierna som har en ständig förmåga att\r\nskylla ifrån sig och ge skulden för det skedda till alla\r\nandra. Det håller inte i längden att bara skylla ifrån\r\nsig på oss för all framtid. Regeringen har det\r\nyttersta ansvaret för den förda politiken. Det är,\r\nherr talman, och förblir den sittande regeringen\r\nsom har regeringsansvaret. Den får därmed finna\r\nsig i att kritiseras av oppositionen. Ansvaret vilar\r\ntungt på Kjell Ericsson och alla andra\r\nriksdagsledamöter tillhörande regeringsalliansen.</pre><pre>Herr talman! Det finns många bäckar små som till\r\nslut bildar en å. Låt mig ta ett par exempel.\r\nÄgaransvaret för statliga företag är ett av de saker\r\nsom indirekt berörs av vilken regering som styr\r\nlandet. Nu är regeringen på väg att i sin iver att\r\nprivatisera och bolagisera bryta den träffade\r\növerenskommelsen mellan socialdemokraterna och\r\nregeringen om ett tidsbegränsat moratorium när\r\ndet gäller att försälja koncerner ledda av statliga\r\nföretag. Av ideologiska skäl vill man snarast sälja\r\nut Celsiuskoncernen. Zackrisdalsverken, som ingår\r\ni nämnda koncernbildning, är snart ett minne blott.</pre><pre>Utskottet pekar på att regionalpolitiska hänsyn\r\nmåste tas när åtgärder beslutas inom andra\r\npolitikområden. Det är riktigt.</pre><pre></pre><pre>Har Kjell Ericsson och andra regeringsföreträdare\r\nplötsligt glömt denna passus, när man nu ohämmat\r\nvill gå in för att snabbt sälja ut Celsiuskoncernen\r\noch dess anställda till högstbjudande? Det gäller\r\nockså affärsverken Posten och Televerket. Jag fick\r\nför bara ett par timmar sedan ett samtal om att\r\nPostens anställda vill träffa oss här på\r\nVärmlandsbänken för att diskutera frågor som rör\r\nPosten; de anställda säger att man inte alls tar\r\nregionalpolitiska hänsyn.</pre><pre>Ett annat område är byggbranschen. Ni kommer\r\naldrig ifrån ansvaret för den höga\r\nbyggarbetslösheten heller. Att på så kort tid\r\nförändra bostadsfinansieringssystemet är en miss,\r\noch det får stora konsekvenser för alla berörda.\r\nYtterligare 3 miljarder i minskade\r\nbostadssubventioner aviseras, och allt fler frågar\r\nsig: Vad blir följden av detta? Är Kjell Ericsson\r\nberedd att verka för att de tre miljarderna tas upp\r\npå nytt? Jag är beredd att från mitt partis sida\r\ndiskutera frågan. Jag tror att det här i slutändan\r\nkommer att drabba oss själva.</pre><pre>Den 16 april behandlades näringspolitiken. Där\r\navslog majoriteten våra krav om en utökning med\r\nca 100 miljoner kronor till\r\nsmåföretagsverksamheten -- för att ta ett av många\r\nexempel.</pre><pre>Det finns ett samband och en helhet när det gäller\r\npolitiken. Jag tycker inte att regeringspartiernas\r\nriksdagsledamöter och andra företrädare lever upp\r\ntill vad man i andra sammanhang säger.</pre><pre>I betänkandet har vår motion välvilligt avstyrkts\r\nmed olika formuleringar. Laila Strid-Jansson har i\r\nsin reservation varit mera lyhörd för de krav vi\r\nframfört. Jag och s-kollegerna på\r\nVärmlandsbänken kommer i den efterföljande\r\nvoteringen att stödja reservation nr 10 om insatser\r\ni Bergslagslänen, eftersom skrivningen där i den del\r\nsom rör Värmland bättre tillgodoser yrkandena i\r\nvår motion.</pre><pre>Vi är inte alls nöjda med majoritetens skrivningar.\r\nJag kan inte heller finna att kraven i den borgerliga\r\nmotionen av Isa Halvarsson, Kjell Ericsson m.fl.\r\nblivit tillgodosedda med majoritetens skrivning.\r\nJag beklagar att mina ärade bänkkolleger inte fått\r\ngehör vare sig för sina egna krav eller för våra\r\nkonkreta krav i motion 439. Man kan gott utan att\r\nironisera säga att de inte nådde ända fram. Låt mig\r\nockså säga att det inte är någon anklagelse -- det är\r\nbara ett konstaterande om majoritetsskrivningen i\r\narbetsmarknadsutskottets betänkande.</pre><pre>En jämförelse mellan majoritetens skrivningar och\r\ns-reservationerna visar trots allt att\r\nSocialdemokraterna har en något vassare udd och\r\nen mer välvillig inställning i stort till\r\nregionalpolitiken både inom Bergslagen och i\r\nskogslänen. Det är naturligtvis förpliktande för\r\nframtida regionalpolitiska strävanden och våra\r\nidéer, som bör kunna förverkligas i ett senare skede.</pre><pre>Till sist, herr talman, en kommentar till den debatt\r\nsom har pågått här. Jag har naturligtvis ingenting\r\nemot att företrädare för andra partier för fram våra\r\nangelägna krav. Om vi har skrivit en bra\r\nVärmlandsmotion -- vilket vi tycker att vi har\r\ngjort -- är det bara bra om Ny demokrati eller andra\r\npartier hakar på och för fram kraven i den. Det är\r\nju parlamentarismens grundidé. Jag vill bara säga\r\ndet som en kommentar till den debatt som här har\r\nförts.</pre><pre>Herr talman! Nu väntar vi oss att den s.k.\r\ninfrastrukturpropositionen kommer att behandla\r\nfrågor som rör Värmland om järnvägar, vägar och\r\nflygplatser och att vi tillgodoses i de diskussioner\r\nsom kommer att föras mellan regering, verk och\r\nmyndigheter. Det är viktigt att vi kan komma hem\r\ntill länet och säga att vi tillsammans ändå har klarat\r\ndet här. Ett råd till Kjell Ericsson och Isa\r\nHalvarsson är att jobba och jobba målmedvetet för\r\natt klara länet. Då kan vi ses på barrikaderna än en\r\ngång.</pre><pre>Jag hoppas, herr talman, att vi ändå kan bringa ned\r\narbetslöshetssiffrorna och att vi inte kan förvänta\r\nett förverkligande av de prognoser som nu\r\nföreligger om att 40 , kanske 50 % av\r\nbyggnadsarbetarna inom vissa län kommer att vara\r\narbetslösa vid kommande årsskifte, om inget görs.\r\nDet är en otillständig situation. Därför finns det all\r\nanledning för Kjell Ericsson och andra att arbeta\r\nför att skapa jobb, både i Värmland och i andra\r\ndelar av vårt land.</pre><pre>Jag instämmer i det yrkande som tidigare framförts\r\nav Georg Andersson och Berit Andnor och yrkar\r\ndärutöver bifall till reservation 10 av Laila Strid-\r\nJansson.</pre><pre>Anf. 63  KJELL ERICSSON (c):</pre><pre>Herr talman! Magnus Persson uppmanade mig att\r\njobba och jobba. Det är någonting som jag har\r\ngjort alltsedan jag kom till riksdagen. Under den\r\ngamla regeringen jobbade jag på samma sätt som\r\njag har gjort under den nuvarande regeringen, men\r\nnu har jag bättre tillgång till regeringskansliet än\r\ntidigare. Men jobbar och jobbar för Värmland och\r\nresten av landet, och för att få ned arbetslösheten,\r\ngör vi. Jag skall i mitt anförande redovisa en del av\r\ndet.</pre><pre>Det har sagts mycket om regionalpolitik i dag.\r\nDärmed kan man konstatera att målen för\r\nregionalpolitiken ligger fast. Det innebär att\r\nmänniskor oavsett var de bor i landet skall ha\r\ntillgång till arbete, service och god miljö. Politiken\r\nskall också främja en rättvis fördelning av välfärden\r\ni olika delar av landet.</pre><pre>För att vi skall nå de målen måste det skapas\r\nförutsättningar för ekonomiskt, socialt, kulturellt\r\noch ekologiskt fungerande regioner. Det är viktigt\r\natt ha dessa förutsättningar klara för sig i det\r\nregionalpolitiska arbetet.</pre><pre>Sverige har haft och har stora problem -- med\r\nfinanskriser, bankkriser, industrikriser och\r\narbetsmarknadskriser. De här problemen kunde\r\nman börja skönja redan 1989, när bubblan sprack\r\nefter år av spekulations- och inflationspolitik.\r\nHärefter har det varit mycket besvärliga år; sedan\r\n1989 har vi förlorat över 200 000\r\nindustriarbetstillfällen, och det är allvarligt.</pre><pre>Regeringen har därför fått arbeta hårt för att\r\nåterupprätta Sverige som en tillväxt- och\r\nföretagarnation. Det har bl.a. skett genom att man\r\nhar sänkt skatter och avgifter och genom att man\r\nhar åstadkommit bättre riskkapitalförsörjning och i\r\növrigt förbättrar villkoren för de små och\r\nmedelstora företagen. Man har också fått satsa\r\nmycket stora resurser för att hävda arbetslinjen.\r\nMan har även tvingats till mycket stora offentliga\r\nbesparingar. Men trots det är regionalpolitiken ett\r\nprioriterat område.</pre><pre>Den långvariga lågkonjunkturen i kombination\r\nmed bransch- och strukturproblem har gjort att\r\nVärmland har drabbats hårt -- det är Magnus\r\nPersson och jag överens om. Vissa kommuner har\r\ndrabbats mycket hårt av arbetslösheten. Därför\r\nfinns till det här betänkandet en motion från de\r\nborgerliga företrädarna på Värmlandsbänken. I\r\nden motionen tar vi bl.a. upp behovet av olika\r\nregionala insatser i Värmland. Bl.a. tar vi upp\r\nbehovet av temporära uppflyttningar i högre\r\nstödområde för vissa kommuner.</pre><pre>Jag har förståelse för utskottets synpunkter att de\r\nlångsiktiga problemen måste vara avgörande för\r\nstödområdets avgränsningar. Men temporärt är det\r\nvissa kommuner som har extremt svåra problem på\r\ngrund av strukturförändringar och nedgången i\r\nvissa branscher. Jag är därför väldigt nöjd med att\r\nregeringen har hörsammat vår begäran om\r\ntemporära förändringar för vissa kommuner. Det\r\nhar man gjort redan innan motionen behandlades\r\nhär i riksdagen. Syftet med den är alltså\r\ntillgodosett, och det har det blivit genom arbetet\r\ndirekt gentemot regeringen. Vi har uppvaktat och\r\nförsökt påverka gång efter gång, och vi har också\r\nnått fram.</pre><pre>Det innebär att kommuner som tidigare tillhörde\r\nstödområde 2 -- Hagfors, Torsby, Eda och Årjäng --\r\nkommer att få bättre möjligheter vid nyetablering\r\neller expansion i befintliga företag -- stödprocenten\r\nhöjs från 20 % till 35 %. Det kommer att bli en\r\nmycket bra draghjälp i en besvärlig situation.\r\nKommunerna Kristinehamn, Storfors, Degerfors\r\noch Karlskoga får också vara kvar i tillfälligt\r\nstödområde.</pre><pre>I Hagfors har det som bekant under en längre tid\r\nvarit stora problem med det största företaget,\r\nBöhler Uddeholm, precis som Magnus Persson\r\nkonstaterade. Den österrikiske ägaren har beslutat\r\nom stora neddragningar av verksamheten. Ägaren\r\nhar därmed inte levt upp till de uppfästelser som\r\ngjordes i samband med förvärvet av företaget. Vi\r\nhar därför över alla partigränser arbetat hårt för att\r\ntrycka på ägaren.</pre><pre>Det har skett genom täta kontakter med\r\nregeringen. Regeringen har också på olika sätt\r\nagerat i frågan, bl.a. genom det ansvariga statsrådet\r\noch dennes statssekreterare. Vidare har regeringen\r\nbl.a. utsett landshövdingen i Värmland att vara\r\nregeringens förhandlingsman mot den österrikiske\r\nägaren. Detta ärende kommer att följas noggrant\r\nockså i fortsättningen -- det här är en viktig fråga\r\nför oss.</pre><pre>Järnverket i Hagfors är en dominerande arbetsplats\r\ni kommunen. På grund av den uppkomna\r\nsituationen är problemen mycket stora. Därför är\r\ndet bra att regeringen har beslutat om bättre\r\nmöjligheter när det gäller att utveckla befintliga\r\nföretag och att få nya företag till orten. Detsamma\r\ngäller också de andra kommuner som temporärt\r\nhar fått bättre regionalpolitiskt stöd.</pre><pre>Nu är det inte bara de rena regionalpolitiska stöden\r\nsom är av betydelse utan också mycket annat, som\r\nhar konstaterats tidigare i dag. De största medlen\r\ntill regionerna går ändå ut via andra sektorer. Ett\r\nviktigt område är satsningen på infrastruktur, dvs.\r\nvägar, järnvägar, telekommunikation m.m.\r\nRegeringen har lagt fram en strategi för hur det\r\nframtida kommunikationsnätet skall se ut. För\r\nVärmlands del tycker jag att förslaget är bra. Man\r\nhar fått med E 18 och riksväg 45 i nationella\r\nstamvägnätet. Även väg 61 tillmäts en hög\r\nprioritet, och vägarna 62, 63 och 64 finns med som\r\nviktiga vägar.</pre><pre>När det gäller järnvägen hör sträckan Stockholm--\r\nOslo, via Karlstad och Arvika, till de järnvägar som\r\nskall byggas ut för snabbtåg. Likadant är det med\r\nsträckan Karlstad--Göteborg. Allt detta är bra för\r\nVärmland. Det finns också stora medel angivna för\r\nutbyggnad. Under tioårsperioden rör det sig\r\nfaktiskt om 98 miljarder. Till detta kommer de\r\nvägar som skall finansieras via avgifter.</pre><pre>Om man tittar på vad som är på gång finner man att\r\nE 18-projektet mellan Slottsbron och Valnäs\r\nkommer att startas upp inom kort. Det är bra att\r\nden flaskhalsen nu byggs bort. Det ger samtidigt\r\nmånga arbetstillfällen till entreprenörbranschen.\r\nEtt projekt som jag hoppas skall komma i gång\r\ngäller förbifarten vid Kil, alltså vägarna 45 och 61.\r\nProjektet innebär en förkortning av sträckan mot\r\nSunne och Arvika med flera kilometer. Det är ett\r\nprojekt som också samhällsekonomiskt är mycket\r\nlönsamt.</pre><pre>Under det senaste året har det anslagits\r\nsammanlagt 3,7 miljarder för satsningar på\r\nlänsvägnätet i glesbygden och på grusvägarna i\r\nskogslänen. Detta har gjort att det för första gången\r\npå många år finns resurser för att rusta upp de\r\nmindre vägarna i Värmland. Det pågår också\r\nmånga projekt runt omkring i länet, vilka i första\r\nhand medför bättre vägar för de berörda. De ger\r\nockså många arbetstillfällen, och det är viktigt. Så\r\nsatsningen på infrastruktur är högst angelägen, och\r\nden måste fortsätta.</pre><pre>Det finns också många andra delar som är viktiga\r\nför regionalpolitiken. Dit hör jord- och\r\nskogsbruket. Om man skall kunna ha öppna\r\nlandskap måste de areella näringarna få\r\nförutsättningar för att kunna fortleva och\r\nutvecklas. Därför är t.ex. Norrlandsstödet viktigt\r\nför jordbruket.</pre><pre>När det gäller skogsnäringen bör man vara\r\nobservant på de regionalpolitiska konsekvenserna.\r\nLågkonjunkturen har gjort att virkespriserna\r\nkraftigt har sjunkit. Man börjar också tala om\r\navståndsrelaterade priser. Detta kan vara ett hot\r\nmot inlandets stora skogsresurser. Skogen är vår\r\nfrämsta råvara och ger stora resurser till vår välfärd.\r\nDärför gäller det också att se till att skogen får de\r\nrätta förutsättningarna. Det är väsentligt att också\r\nde mindre sågverken i skogslänen får de rätta\r\nförutsättningarna. De förädlar råvaran och skapar\r\narbetstillfällen ute i bygderna. Det är också viktigt\r\natt forskningsresurserna ökar till skogsnäringen.\r\nDet finns mycket att göra när det gäller förädling av\r\nvåra råvaror till fina produkter.</pre><pre>En annan väsentlig fråga gäller användningen av\r\nbioenergi. Det finns sedan tidigare en uppgörelse\r\nmellan Socialdemokraterna och Fokpartiet\r\nbeträffande resurser till ny teknik och satsningar på\r\nbioenergin. I klimatpropositionen finns det\r\nytterligare förslag om stimulanser till satsningar på\r\njust bioenergi, bl.a. i form av stöd till mindre\r\npannanläggningar.</pre><pre>Även utbildningsinsatserna är otroligt väsentliga i\r\nregionalpolitiken. Det gäller alla skolformer. Det\r\ngäller grundskolan, gymnasieskolan, komvux,\r\nhögskolan och utbildning i företag. Det gäller att\r\npassa på att höja kompetensen, så att vi står väl\r\nrustade när konjunkturerna vänder.</pre><pre>Herr talman! Vi har förvisso en svår tid, med svåra\r\nekonomiska problem och en hög arbetslöshet. Det\r\ngör kanske att vi både måste gasa och bromsa. Men\r\ndet absolut väsentligaste nu är att vi arbetar för att\r\nfå ner räntan. Detta gäller både företagare och\r\nenskilda, och det gäller för hela landet.</pre><pre>Trots att vi har stora problem och kommer att ha så\r\nunder en lång tid kan man ändå skönja ett visst ljus\r\nför vårt näringsliv. Genom olika åtgärder, t.ex.\r\nsänkta skatter och avgifter, bättre\r\nriskkapitalförsörjning, sänkt ränta och kronans\r\ndepricering har vår konkurrenskraft kraftigt\r\nförstärkts. Det kan man också avläsa i större order\r\nfrämst på exportmarknaden men också på den\r\ninhemska marknaden.</pre><pre>Jag vill på inget sätt förringa de problem som finns.\r\nDet är många företagare som i dag har det väldigt\r\njobbigt. Men man kan ändå se att det satsas på nya\r\nverksamheter. Ett sådant roligt exempel är\r\nbyggandet av ett nytt blekeri vid Säffle bruk. Ett\r\nannat exempel är startandet av en ny påsindustri i\r\nTöcksfors. Utbyggnaden av Abekos industrier i\r\nÅrjäng hör också till dessa roliga exempel.</pre><pre>Man måste också ha med sig de ljusa exemplen.\r\nDet handlar om att skapa mod, optimism och\r\nframtidstro. Det gäller att man går vidare i detta\r\narbete för att skapa bra förutsättningar att bo och\r\nleva i hela vårt land.</pre><pre>Jag yrkar bifall till utskottets hemställan.</pre><pre>Anf. 64  MAGNUS PERSSON (s) replik:</pre><pre>Herr talman! Jag sade i mitt inledningsanförande,\r\nKjell Ericsson, att de temporära åtgärderna med\r\nuppflyttning av stödområde är bra. Det har vi krävt\r\ntidigare, men det är bra att regeringen har fullföljt\r\nden linjen.</pre><pre>Kjell Ericsson har några standardfraser. Han säger\r\natt bubblan brast 1989. Det var långt före den här\r\nregeringens tillträde. Då uppkom kriser,\r\narbetslöshet osv. Jag tycker att Kjell Ericsson skall\r\nsluta med dessa standardfraser. De är mer eller\r\nmindre en variant av skitsnack.</pre><pre>Jag ifrågasätter inte att Kjell Ericsson jobbar. Jag\r\nhar också, herr talman, jobbat rätt länge i det här\r\njobbet. Jag har suttit både i opposition och i\r\nregeringsställning. Jag har jobbat i perioder då vi\r\nhar haft betydligt bättre siffror än vad man i dag kan\r\nredovisa. Därför kan det vara en och annan som\r\nifrågasätter om regeringen för den här arbetslinjen,\r\nsom Kjell Ericsson säger. Herr talman! Det är väl\r\nbara att titta på de siffror som finns. Jag nämnde\r\natt det i dag står drygt 20 000 värmlänningar utanför\r\nden ordinarie arbetsmarknaden.</pre><pre>Kjell Ericsson säger också att han skönjer ett ljus i\r\ntunneln. Herr talman! Vi är många som har tittat\r\nefter det ljuset. Tyvärr har vi svårt för att se det.\r\nDet är en flämtande låga. Förhoppningsvis kan den\r\nbli större, men nog finns det fler än Kjell Ericsson\r\nsom jobbar när det gäller Värmland.</pre><pre>Kjell Ericsson bör lyda ett råd, nämligen att vara\r\nlitet mer ödmjuk och inte på alla punkter skylla\r\nifrån sig. Det är och förblir den nuvarande\r\nregeringen, och de till regeringen hörande\r\nriksdagsledamöterna, som har det yttersta\r\nansvaret.</pre><pre>Kjell Ericsson kommenterade inte min fråga om\r\nvarför han och alla andra sade nej till 100 miljoner\r\nkronor, som skulle ha gått till\r\nsmåföretagsverksamhet. Han vill egentligen inte\r\nheller kommentera Laila Strid-Janssons\r\nreservation. Jag tycker inte att majoritetens\r\nskrivning är till fyllest. Man tillgodoser varken våra\r\nkrav eller de krav som Kjell Ericsson själv har\r\nundertecknat i en motion. Men vi skall inte kasta\r\nyxan i sjön. Framtidstro och optimism har alltid\r\nfunnits bland värmlänningar, och vi skall se\r\nframtiden an med tillförsikt. Men var litet ärligare\r\noch uppriktigare i den framtida debatten!</pre><pre>Anf. 65  KJELL ERICSSON (c) replik:</pre><pre>Herr talman! Magnus Persson uppmanar mig till\r\nstörre ödmjukhet. Jag har alltid varit ödmjuk i det\r\npolitiska arbetet. Jag tar heller inte till några\r\nbrösttoner. Jag har förklarat läget, hur det ligger\r\ntill. Jag kan däremot ibland ifrågasätta Magnus\r\nPerssons ödmjukhet.</pre><pre>Jag minns den första debatten som vi förde här i\r\nkammaren efter regeringsskiftet. Det vara bara två\r\nveckor efter det att den nya regeringen hade\r\ntillträtt. Också då påstod Magnus Persson att det\r\nvar regeringens fel att vi hade den höga\r\narbetslösheten. Så kunde det näppeligen inte vara.\r\nDetta skulle i så fall ha skett på två veckor.</pre><pre>Jag konstaterar bara fakta -- vad som har hänt\r\nunder 80-talet, vad som har hänt i och med olika\r\nkriser och vad som har gjort att vi har hamnat i det\r\nläge som råder i dag. Vi kommer inte ifrån den\r\nbiten. Det kanske är många som är ansvariga för\r\ndet här, men regeringsmakten innehades då av ett\r\nannat parti. Men nu måste vi också städa upp efter\r\ndetta, få det här klart. Finanskrisen kostar oss stora\r\npengar. Den har dessutom skapat en stor\r\narbetslöshet. Vi har också den värsta\r\nlågkonjunkturen i mannaminne. Allt detta gör att\r\nvi har en svår situation, men vi jobbar hårt för att\r\nkomma till rätta med det här.</pre><pre>Det pratas om att vi inte tar arbetslinjen på allvar.\r\nJag kan bara nämna några exempel. Vi skall ha\r\n100 000 i ungdomspraktikplatser, 42 000 i AMS-\r\nutbildning, 16 000 i annan utbildning, 28 000 i\r\nföretagsutbildning, 50 000 i arbetslivsutveckling,\r\n20 000 i utbildningsvikariat och 42 000 i\r\nberedskapsarbeten. Vi har alltså sammanlagt\r\nåtgärder för 311 000 personer.</pre><pre>Det finns inte någon regering som har satsat så\r\nmycket på arbetslinjen som den här regeringen har\r\ngjort. Det är viktigt att konstatera.</pre><pre>Vår motion från den borgerliga bänken har blivit\r\ntillgodosedd. Vi har fått den temporära\r\nuppflyttning i stödområde som vi har begärt.\r\nKompetenshöjande utbildning, tjänsteföretag\r\nm.m. ingår i paketet. Kapitalförsörjningen finns\r\nockså med. Vi har startat med nyföretagarlån\r\ngenom industri- och nyföretagarfonden. Vi har\r\nockså verkat för att utvecklingsfonden i Värmland\r\nskall få ha kvar sina pengar längre, trots de\r\nindragningar som den förra regeringen beslutade\r\nom. Vi jobbar också fortsättningsvis för att ge\r\nföretagen bättre möjligheter, bl.a. genom\r\nskattelättnader. Detta har skett redan nu. Skatter\r\noch avgifter har sänkts, och skatter har faktiskt\r\nslopats. Därtill kommer ytterligare ett förslag om\r\nförbättrade möjligheter för småföretagare med\r\nsänkta skatter och kvittningsrätt. Denna regering\r\nhar kommit med ett batteri av åtgärder.</pre><pre>Anf. 66  MAGNUS PERSSON (s) replik:</pre><pre>Herr talman! Oppositionens roll är naturligtvis\r\nalltid att kritisera. Om det ansågs att jag var ute för\r\ntidigt efter två veckor, är jag i alla fall i dag inte ute\r\nalltför tidigt. I dag har den sittande regeringen haft\r\nså pass lång tid på sig att köra i gång\r\nregeringsmaskineriet att den hade kunnat visa upp\r\nbetydligt bättre resultat. I regeringsdeklarationen\r\nsades att hela Sverige skall leva.</pre><pre>Allt det som Kjell Ericsson räknade upp är bra.\r\nHan räknade emellertid inte upp de alternativa\r\nförslag som vi socialdemokrater har. Han\r\nkommenterade inte med ett ord att vi vill utöka\r\nstödet till småföretagsverksamheten med 100\r\nmiljoner kronor. Han sade inte ett ord om att vi vill\r\nåterupprätta den verkstadstekniska delegationen\r\nför underleverantörsprogrammet. Det skulle ha\r\ngett avsevärda resultat i Töcksfors, Årjäng och på\r\nandra orter inom vårt län. Det är här den\r\nnyfondsgaranti som många hoppas på kommer in.\r\nJag tror dock inte att man skall ha alltför stora\r\nförhoppningar. Vi hade avvikande förslag som vi\r\ntyckte var bättre.</pre><pre>Sist men inte minst efterlyste jag ödmjukhet från\r\nKjell Ericssons sida. Jag tycker att vi kan mötas i\r\ndebatten både här i kammaren och hemma i\r\nVärmland. Men jag tror inte att det i längden går\r\natt skylla ifrån sig. Det är och förblir den sittande\r\nregeringen som har regeringsansvaret. Alla\r\nriksdagsledamöter som tillhör den falangen måste\r\ninta sin roll såsom ledamot av ett parti i\r\nregeringsalliansen.</pre><pre>Huruvida er motion är tillgodosedd eller ej kan\r\nvara en tolkningsfråga. Jag har en annan syn på\r\nsaken. Jag tycker inte heller, Kjell Ericsson, att\r\nmajoriteten har tillgodosett de krav och önskemål\r\nsom vi hade i vår motion. Därför, herr talman, har\r\nvi sagt att vi i slutomgången kommer att rösta med\r\nden reservation som bättre tillgodoser Värmlands\r\nintressen. Låt oss mötas på hemmaplan, Kjell\r\nEricsson, och fortsätta med den här debatten. Det\r\nviktiga är att Värmlands röst hörs och att det kan\r\nskapas flera jobb i Värmland och i landet i övrigt.</pre><pre>Anf. 67  KJELL ERICSSON (c) replik:</pre><pre>Herr talman! Jag fortsätter gärna debatten. Det är\r\nviktigt för Värmland att dessa frågor lyfts fram. Jag\r\när också ödmjuk i denna debatt. Jag vet att\r\nfrågorna är mycket viktiga. Vi har många allvarliga\r\nproblem, som inte kommer att lösas i år eller nästa\r\når. Vi kommer att ha problem under många år\r\nframöver. Jag skyller inte ifrån mig. Jag bara\r\nkonstaterar fakta och vad vi har att göra. Många\r\nhar ansvaret för vad som har skett. Men däremot är\r\ndet mycket svårt att lösa problemen. Det kommer\r\natt ta lång tid.</pre><pre>Magnus Persson nämnde 100 miljoner i ytterligare\r\nstöd till småföretagsutveckling. De satsningar vi\r\nhar gjort med skatter och avgifter som har sänkts\r\nomfattar mycket mer än 100 miljoner. Vi har gett\r\nföretagen möjlighet till bättre\r\nriskkapitalförsörjning. Vi har också föreslagit att\r\nman skall lägga fram ett program för regeringen\r\nsom gäller innovatörer och uppfinnare, där det\r\nskall satsas pengar. Mera industrirelaterad\r\nforskning och utveckling skulle kunna hjälpa inte\r\nminst vårt län och förhoppningsvis även\r\nskogsnäringen. I vårt län har det i år satsats 550\r\nmiljoner på infrastruktur. Det är mycket mera än\r\nvad som har gjorts tidigare. Det har också satsats\r\npå arbetslösheten.</pre><pre>Sammantaget har det satsats enorma resurser. Vi\r\nskall kämpa för att få mera resurser. Det måste\r\nemellertid också finnas en balans i den här\r\ndiskussion, och man måste se till vad som är\r\nmöjligt. Vi har gjort vad som är möjligt i det här\r\nfallet.</pre><pre>Anf. 68  ARNE JANSSON (nyd) replik:</pre><pre>Herr talman! Kjell Ericsson säger att motionen --\r\njag utgår från att vi avser samma motion, nämligen\r\nmotion 467 -- har blivit tillgodosedd av regeringen\r\ninnan den behandlades i utskottet. Jag undrar i så\r\nfall om utskottet har behandlat ärendet på fel sätt.\r\nOm motionen är tillgodosedd, brukar man väl\r\nskriva i betänkandet att motionen är tillgodosedd\r\noch därför inte behöver behandlas.</pre><pre>På s. 38 i betänkandet sägs att utskottet med det\r\nanförda avstyrker bl.a. motion A467, i\r\nförekommande fall i motsvarande delar. På s. 62\r\nsägs att med åberopande i övrigt av vad som anförts\r\ni inledningen till detta avsnitt avstyrks bl.a. motion\r\nA467, i förekommande fall i berörda delar. Jag vet\r\ninte om det är fråga om en felhantering. Jag tycker\r\ndock att det skulle ha underlättat för ledamöterna i\r\nutskottet samt för kansliet om man hade avfärdat\r\nmotionen i början av hanteringen och sagt att den\r\när tillgodosedd och inte behöver belysas ytterligare.</pre><pre>Anf. 69  KJELL ERICSSON (c) replik:</pre><pre>Herr talman! Den viktigaste begäran i motionen\r\nvar att en temporär uppflyttning i ett högre\r\nstödområde skulle ske. Det har vi begärt. En sådan\r\nåtgärd har regeringen vidtagit redan innan ärendet\r\navhandlades i riksdagen. Det innebär att motionen\r\när tillgodosedd. Vi har fått som vi vill, och då är vi\r\nnöjda med det här.</pre><pre>Arbetsordningen i riksdagen är sådan att man rent\r\nformellt avstyrker motionen. Innehållet i motionen\r\när dock tillgodosett. Vi har fått dessa kommuner\r\ntemporärt uppflyttade i högre stödområden. Vi är\r\nnöjda med det.</pre><pre>Även infrastrukturen finns med här. I princip alla\r\nde vägar som jag räknade upp i mitt anförande finns\r\nmed. Under alla år har jag i riksdagen motionerat\r\nom just dessa vägar, som nu finns med i regeringens\r\ninfrastrukturproposition. Det gäller E 18 och\r\nvägarna 45, 61, 62, 63 och 64 och järnvägen mellan\r\nStockholm och Oslo samt mellan Karlstad och\r\nGöteborg. Allt det där har jag motionerat om sedan\r\njag kom in i riksdagen. Nu finns det med i\r\nregeringens proposition. Det visar också att dessa\r\nviktiga bitar är tillgodosedda. Arbetssättet är dock\r\nsådant att man i alla fall avstyrker motionerna,\r\neftersom det här redan är genomfört. Sådan är\r\narbetsordningen i riksdagen.</pre><pre>Anf. 70  ARNE JANSSON (nyd) replik:</pre><pre>Herr talman! Jag vill bara få bekräftat att Kjell\r\nEricsson har sagt att hela denna motion är\r\ntillgodosedd. Den tillgodosågs innan den kom till\r\nutskottet. Det faktum att man avstyrker motionen\r\noch i stort sett inte har kommenterat den så mycket\r\nhör till arbetsordningen.</pre><pre>För mig förefaller det här mycket konstigt, men jag\r\nfår väl studera det litet senare.</pre><pre>Anf. 71  KJELL ERICSSON (c) replik:</pre><pre>Herr talman! Regeringen har vidtagit dessa\r\nåtgärder innan riksdagen behandlade frågan.\r\nRegeringen har vidtagit dessa åtgärder. Man har\r\nmöjlighet att vidta sådana temporära åtgärder. Om\r\ndet i stället hade gällt ett beslut om att ändra\r\nstödområdet helt och hållet, skulle riksdagen ha\r\nfattat beslut om det. Nu kunde regeringen göra\r\ndetta, eftersom det handlade om något temporärt.</pre><pre>Förslaget om infrastruktur finns med i olika\r\npropositioner. Detta medför att motionen i allt\r\nväsentligt är tillgodosedd. Vi kommer säkert att\r\nåterkomma med ytterligare motioner i olika\r\närenden. För närvarande har det viktigaste kravet\r\ntillgodosetts, nämligen en temporär uppflyttning.\r\nDetta har skett.</pre><pre>Anf. 72  LARS BÄCKSTRÖM (v):</pre><pre>Herr talman! Ibland kallas denna debattdag för\r\nhembygdens dag. I detta epitet ryms ett mått av\r\nraljerande. Det skall vara en debattdag för\r\nsärintressen och något slags kråkvinkelperspektiv.\r\nMen kunskap om regionala problem är inte utslag\r\nav särintressen; genom att förstå regionala problem\r\nkan man också vinna allmängiltiga kunskaper.</pre><pre>Jag talar gärna om Uddevallaregionens problem.\r\nJag gör det som lokalt förankrad ledamot, men jag\r\ngör det också, och kanske främst, ur ett principiellt\r\nperspektiv.</pre><pre>Herr talman! Det är nog många ledamöter som inte\r\nhar hunnit läsa betänkandet. Det finns troligen\r\nmånga ledamöter som tänker: Visst har ni det\r\nbesvärligt i Bohuslän, men det har vi också. Det är\r\nju sant.</pre><pre>När jag lyssnat på debatten här i dag och när jag har\r\nläst betänkandet har jag fått en känsla av att det kan\r\nfinnas ledamöter av arbetsmarknadsutskottet som\r\ninte hunnit läsa alla motioner eller som inte har\r\nfunderat över alla principiella ställningstaganden i\r\ndetta betänkande. Den känslan får jag när jag i\r\nbetänkandet kan läsa hur utskottet raskt och\r\nschvungfullt buntar ihop motioner i paket och\r\nknippen regionvis och ämnesvis, och närmast i\r\nförbigående avslår dem.</pre><pre>På en och en halv A 5-sida avslår utskottet 10\r\nmotioner som berör Västsverige. Bohusbänkens\r\nmotion A474 återges av utskottet. Men motionens\r\nanalys och förslag kommenteras över huvud taget\r\ninte. Utskottet föreslår egentligen avslag utan\r\nmotivering. Det är inte en nöjaktig behandling,\r\nherr talman.</pre><pre>Personligen har jag i motion A460 tagit upp frågan\r\nom återbetalning av statligt stöd från Volvo med\r\nanledning av att man lade ned Uddevallaverken.\r\nDen motionen har utskottet uppenbarligen läst.\r\nDen kommenteras på åtta rader. Utskottet delar\r\nmin syn, att bidrag skall återkrävas när ett företag\r\ninte uppfyller sina åtaganden. Men utskottet tycks\r\nmena att det här är en förhandlingsfråga för\r\nNUTEK och Volvo. Utskottet nöjer sig med att\r\nkonstatera att NUTEK driver krav på återbetalning\r\nav just 115 miljoner kronor.</pre><pre>Herr talman! Riksdagen är ju inte ett ämbetsverk.\r\nRiksdagen skall vara en aktiv kraft och fatta beslut\r\nsom visar att det är valda representanter som\r\nformar politiken och inte ämbetsmän och\r\nföretagare i förhandling.</pre><pre>Riksdagen måste inse att svenska folket börjar\r\ntröttna; tröttna på att allt görs upp i slutna rum, där\r\nföretagen ställer villkoren och staten betalar. Det\r\nmå sedan gälla bankstöd eller det mäktiga Volvo.</pre><pre>Frågan om de 115 miljoner kronorna är toppen på\r\nett isberg. Det är ett berg av gigantiska\r\nsubventioner som Volvo fick för att satsa på det\r\ngoda arbetet. Man har diskuterat hur stort det\r\ntotala stödet var. Det var från bruttosummor på 12\r\nmiljarder till nettosatsningar från samhället på 3--4\r\nmiljarder. Det är förre statstrådet Åsling, en\r\npartivän till arbetsmarknadsminister Hörnlund,\r\nsom har angett den senare siffran, 3--4 miljarder.\r\nJag tror att Åsling har rätt.</pre><pre>Genom att etablera sig i Uddevalla fick Volvo\r\nsubventioner, inte bara för satsningen i Uddevalla,\r\nutan man fick också möjlighet att lyfta\r\ninvesteringsfonder för andra satsningar. Volvo fick\r\ndessutom köpa varvet mycket billigt och kunde som\r\nextra bonus tillgodogöra sig stora förlustavdrag\r\nfrån varvet som juridisk person.</pre><pre>De 115 miljonerna är bara en bråkdel av vad Volvo\r\nborde betala tillbaka. Det är ur skattebetalarnas\r\nperspektiv som frågan är av stor principiell vikt.\r\nRiksdagen kan, genom att stödja motion A460\r\nmarkera att riksdagen inte accepterar att allmänna\r\nmedel hanteras ovarsamt. Det gäller en\r\nprincipfråga. Det är inte bara en fråga om stöd till\r\narbetslösa eller stöd till Uddevallaregionen.</pre><pre>När Uddevalla miste Uddevallavarvet prövade man\r\nen idé. Idén var att stödja en region indirekt genom\r\natt subventionera en storkoncern. I stället för att\r\ndirigera pengar till samhällsorgan som länsstyrelse\r\noch kommun, dirigerade staten sina pengar till en\r\nkoncern.</pre><pre>Nu kunde -- eller rättare sagt, nu beslöt -- Volvo att\r\ninte uppfylla sina åtaganden. Naturligtvis skall\r\nstödet då återbetalas. 115 miljoner är ett absolut\r\nminimum. Men det sades, när pengarna avsattes,\r\natt det inte primärt gjordes för att gynna Volvo,\r\nutan för att stärka näringslivet i\r\nUddevallaregionen.</pre><pre>Då är det ju, herr talman, mer än rimligt -- ja det är\r\nprincipiellt följdriktigt -- att återbetalda medel skall\r\nställas till regionens förfogande.\r\nUddevallaregionen har på några få år mist ca 4 000\r\nindustrijobb --nästan 80 % av industrijobben.</pre><pre>Uddevallaregionen är trots det inte någon förlorad\r\nregion. Det finns gott om idéer och projekt som\r\nsnabbt kan leda till en återindustrialisering. Men\r\ndet saknas riskkapital. Från kommunens och\r\nlänsmyndighetens sida gör man ett bra jobb. Men\r\nman kan inte ställa upp med kapital.</pre><pre>De två riskkapitalbolagen Atle och Bure, som man\r\nstartade med buller och bång, tar ju inga risker.\r\nFrån dem råder tystnad. Då behövs en alternativ\r\nresurs. Då fordras att i varje fall några av de medel\r\nsom en gång anslogs för Uddevallaregionen också\r\nfår brukas för sitt ursprungliga ändamål.</pre><pre>Om nu en riksdagsmajoritet anser att det är rätt att\r\nsänka ersättningen till arbetslösa kan då samma\r\nriksdag säga att det inte angår riksdagen hur statliga\r\nstödpengar till företag hanteras? Riksdagen måste\r\nmarkera att sparsamhet med allmänna medel även\r\ngäller företagsstöd och att anvisade medel skall\r\nanvändas till avsedda ändamål.</pre><pre>Statsrådet Hörnlund har i dag i kammaren sagt -- i\r\nlikhet med utskottet -- att frågan ligger på\r\nNUTEK:s bord. Det är bara delvis sant. Frågan\r\nligger just i dag på riksdagens bord. Snart kan\r\nfrågan ligga på regeringens bord. Det blir fallet om\r\nVolvo vidhåller att man skall överklaga ett beslut\r\nom återbetalning av 115 miljoner kronor.</pre><pre>Volvo går inte ens med på att betala 115 miljoner.\r\nVolvo vill inte ens betala hälften. Företaget kan\r\nmöjligen tänka sig knappt 50 miljoner. Det är ett\r\nbud som nästan inte är värt att kommentera. Volvo\r\nhar råd och skyldighet att betala minst 115 miljoner.\r\nDet skall erkännas att det visserligen motsvarar\r\nnästan 10 årslöner för koncernens\r\nstyrelseordförande, men det är blygsamt jämfört\r\nmed de miljarder koncernen de facto fått av\r\nskattebetalarnas pengar.</pre><pre>Arbetsmarknadsminister Hörnlund har antytt,\r\ngenom att hänvisa till att Saab:s besvär om\r\nåterbetalning avslogs, att regeringen avser att\r\nstödja min och NUTEK:s uppfattning, dvs. att en\r\növerklagan från Volvo kommer att avslås.</pre><pre>Men statsrådet Hörnlund antydde å andra sidan\r\nockså att det finns skilda förutsättningar i de båda\r\nfallen, t.ex. att Saab var i drift kortare tid.</pre><pre>Det är ingen som vet hur det går i den här frågan.\r\nDärför är det viktigt att riksdagen i dag gör ett\r\ntillkännagivande som visar att politikerna återvänt\r\nfrån 1980-talets frivilliga exil; den tid när\r\nkravkoncernerna fick bestämma. Det kan hända,\r\nherr talman, att de riksdagsledamöter som i dag\r\nskall rösta inte hunnit sätta sig in i frågan och därför\r\ninte kommer att stödja motionen. Det är en möjlig\r\ntolkning, om det går så illa att den avslås.</pre><pre>Det är då viktigt att fortsätta att driva frågan i andra\r\nformer och upprätthålla ett politiskt\r\nmedborgartryck på såväl Volvo som regeringen.\r\nDet här gäller mer än en utsatt region. Det gäller\r\nen fråga om att hävda principer, principer om en\r\nansvarsfull ekonomisk förvaltning och respekt för\r\ningångna avtal.</pre><pre>Avslutningsvis, herr talman, yrkar jag under mom.\r\n53 bifall till motion A460.</pre><pre>Anf. 73  HARALD BERGSTRÖM (kds)\r\nreplik:</pre><pre>Herr talman! Jag vill gärna bemöta Lars\r\nBäckströms kritik när det gäller återbetalningen\r\nfrån Volvo av pengarna de fått för\r\nUddevallasatsningen. Man kan tycka att det är\r\nberättigat, och jag kan i långa stycken hålla med\r\nLars Bäckström om att det är riktigt. Man kan vara\r\nförgrymmad på Volvo för att de gör som de gör.\r\nMen faktum kvarstår: Det var en\r\nsocialdemokratisk regering som förhandlade med\r\nVolvo om det här stödet.</pre><pre>Ärendet ligger på regeringens bord, inte på\r\nriksdagens bord. Ärendet ligger nu, som vi också\r\nhar skrivit i betänkandet, hos NUTEK eftersom\r\nregeringen har givit NUTEK i uppdrag att\r\nförhandla med Volvo om återbetalning.</pre><pre>När jag besökte NUTEK förra veckan sade man att\r\ndet är ett känsligt läge. Både NUTEK och Volvo får\r\nalltså gå den formella vägen till regeringen med\r\ndetta. Det är icke riksdagens ärende ännu.</pre><pre>Anf. 74  LARS BÄCKSTRÖM (v) replik:</pre><pre>Herr talman! Ja, det här är kanske inte ännu ett\r\närende för riksdagen. Men om en liten stund är det\r\nså. Vi skall ju strax votera i denna fråga.</pre><pre>I en motion i detta sammanhang sägs det att\r\nriksdagen skall våga agera. Riksdagen skall inte\r\nsitta tyst och fungera ungefär som den gjorde förra\r\nhösten. Jag skulle vilja säga: I herredagsmän, reser\r\nicke så fort! Vad göras skall är allaredan gjort.</pre><pre>Inte heller får man ha samma inställning som\r\nkristdemokraten Harald Bergström har. Han säger\r\nju: Det här är inte mitt bord.</pre><pre>Så sade man på snobbiga restauranger en gång i\r\ntiden. Men här är det verkligen fråga om vårt bord,\r\nHarald Bergström. Vi är politiker, dvs. valda för ta\r\nansvar för rikets finanser. Det är riksdagens främsta\r\nuppgift. Riksdagen kan inte acceptera att det slösas\r\nmed allmänna medel. Därför skall vi ordentligt\r\nmarkera här. Statsrådet Hörnlund gjorde en lätt\r\nmarkering tidigare i dag och sade att vi kanske kan\r\ngå samma väg som i Saabfallet. Men han sade också\r\natt det finns skilda förutsättningar.</pre><pre>Således bör riksdagen markera att den har börjat\r\ntröttna på företagare och banker som inte sköter sig\r\noch klarar av sina åtaganden. En riksdagsmajoritet\r\nkan alltså göra en markering om att pengarna skall\r\nåterbetalas. De 115 miljonerna är för övrigt bara en\r\nbråkdel av vad det företag rätteligen borde betala\r\nsom har råd att hålla sig med en styrelseordförande\r\nsom är värd 10 miljoner per år.</pre><pre>Anf. 75  HARALD BERGSTRÖM (kds)\r\nreplik:</pre><pre>Herr talman! Helt kort. Riksdagens bord talas det\r\nom. Men vi måste, Lars Bäckström, hantera saker\r\noch ting i rätt ordning. Det är en markering inför\r\nregeringen att detta är upptaget i en motion som\r\nbehandlats. Däremot skall vi inte gå in i\r\nförhandlingar och agera.</pre><pre>Det har sagts många gånger tidigare, men det kan\r\nsägas en gång till, att det är nödvändigt med\r\nförhandlingar i botten. Sedan kan man ge sig på det\r\nhela.</pre><pre>Anf. 76  LARS BÄCKSTRÖM (v) replik:</pre><pre>Herr talman! Frågan är förhandlad i den meningen\r\natt NUTEK har framställt ett krav på 115 miljoner.\r\nVolvo avser dock att överklaga. Möjligtvis kan man\r\ntänka sig knappt 50 miljoner.</pre><pre>Nu har vi i riksdagen möjlighet att agera. Vi kan\r\ninte längre, som vi gjorde under hela 80-talet, vänta\r\npå att man förhandlat färdigt. Den inställningen till\r\npolitiken -- alltså att man skall låta det vara en fråga\r\nför tjänstemän och företagsledare -- har redan fått\r\nförödande konsekvenser. Det är politikerna som\r\nskall tillse att skattebetalarnas pengar hanteras\r\nvarsamt och omsorgsfullt.</pre><pre>Harald Bergström talar om möjligheter att gå in en\r\ngång till, om korten på bordet osv. Men vad fick\r\nVolvo i form av förlustavdrag vid köpet av varvet?\r\nDen frågan kunde kanske utredas.</pre><pre>Regeringen behöver en markering från riksdagens\r\nsida, och regeringen får ta sitt ansvar och hantera\r\nfrågan med fasthet gentemot företaget. I det\r\navseendet har vi inte fått några tydliga signaler.\r\nHarald Bergström borde i dag markera sin\r\ninställning och säga att han delar min uppfattning --\r\ndvs. att de 115 miljonerna skall återbetalas och att\r\nde skall ställas till länsmyndigheternas förfogande\r\nnär det gäller Uddevallaregionen. Det vore\r\nbefriande att få höra något sådant sägas.</pre><pre>Om jag fick höra att grundsynen är densamma och\r\natt man av formella skäl undvek att rösta på ett\r\nbättre sätt kan jag förstå resonemanget. Men inte\r\nens det har sagts. Det har alltså inte framkommit att\r\ngrundsynen är densamma och att de 115 miljonerna\r\nskall återbetalas och ställas till Uddevallaregionens\r\nförfogande. När det inte kommer några sådana\r\nindikationer blir det nödvändigt att hårt driva\r\nfrågan i riksdagen.</pre><pre>Anf. 77  BÖRJE NILSSON (s):</pre><pre>Herr talman! Arbetsmarknadsläget i Kristianstads\r\nlän, liksom i landet i övrigt, är mycket besvärligt.</pre><pre>I april i år var totalt mer än 26 000 personer\r\ninskrivna vid länets arbetsförmedlingar. Av dessa\r\npersoner var 11 000 öppet arbetslösa. Det har skett\r\nen mycket kraftig ökning sedan vi i riksdagen i fjol\r\ndebatterade regionalpolitiska insatser. Det rör sig\r\nom en ökning hela 40 %.</pre><pre>Den mycket kraftiga nedgången på\r\narbetsmarknaden inger naturligtvis mycket stor\r\noro. Detta borde ge den politiska ledningen och\r\nden politiska majoriteten en och annan\r\ntankeställare.</pre><pre>Ett av de allvarligaste inslagen i det rådande\r\nkonjunkturläget är den höga arbetslösheten bland\r\nungdomar. På vissa orter i Kristianstads län är\r\nungdomsarbetslösheten mycket hög, uppemot 15--\r\n16 %. Risken är naturligtvis mycket stor att många\r\nav de här ungdomarna tappar fotfästet i tillvaron.</pre><pre>Till följd av privatisering och indragningar av\r\nresurser inom den offentliga sektorn drivs ett\r\nväldigt stort antal människor, framför allt kvinnor,\r\nut på en mycket oviss arbetsmarknad.</pre><pre>Anledningen till det svåra läget är mycket välkänd.\r\nRegeringens politik leder till en mycket kraftig\r\nfördjupning av den lågkonjunktur som nu drabbar\r\nenskilda människor. Åtstramningen fortsätter,\r\nvilket gör att ytterligare arbetstillfällen framöver\r\nslås ut. Någon ljusning kan för dagen inte skönjas.\r\nTvärtom förvärras läget ytterligare till följd av förda\r\nlåt-gå-politik.</pre><pre>Situationen är, som jag ser det hela, utomordentligt\r\ndyster i hela landet. Men det finns regioner som har\r\ndet extremt svårt och där det vad gäller\r\nframtidsutsikterna ser oerhört mörkt ut. Det gäller\r\nutan tvivel Kristianstads län, speciellt de östra\r\ndelarna.</pre><pre>Vi menar att läget där till följd av vissa faktorer\r\ninger mycket stora bekymmer och att situationen\r\nmåste följas upp, för annars är risken stor att man\r\nfastnar i en förödande arbetslöshet och nedgång.</pre><pre>Sammantaget gör detta att framtidsutsikterna\r\nbedöms vara särskilt dåliga i hela länet. Jag skall\r\npeka på några faktorer som är av betydelse.</pre><pre>Trävaru- och livsmedelsföretagen är starkt\r\ndominerande i vår region, och inom dessa företag\r\nsker nu mycket stora förändringar. Inom dessa\r\nnäringar har vi fler anställda än som gäller på andra\r\nhåll i riket.</pre><pre>Vidare är länets träindustri näst störst i landet.\r\nDenna industri drabbas nu mycket hårt av\r\nåtstramningen inom byggsektorn. Risken är\r\nbetydande att flertalet av dessa företag slås ut om\r\ninte en förändring sker.</pre><pre>Också slakteribranschen utsätts för en omfattande\r\nstrukturförändring. Främst drabbas Tomelilla och\r\nKristianstad.</pre><pre>Till detta med dagens situation kommer framöver\r\nförändringen inom den militära verksamheten till\r\nföljd av riksdagens beslut i fjol. Två regementen i\r\nKristianstad försvinner alltså. Det gör att 1 500\r\narbetstillfällen bortfaller. Regementena har varit,\r\noch är fortfarande, socialt, ekonomiskt och\r\narbetsmarknadsmässigt mycket viktiga för hela\r\nregionen. Självfallet kommer en nedläggning av\r\nregementena att sätta mycket djupa spår i\r\nregionen.</pre><pre>I vår regionalpolitiska motion, som lades fram i\r\njanuari, redovisas läget totalt sett. Vi lägger också\r\nfram en lång rad förslag som skulle, om de\r\nförverkligades, bidra till en förbättrad situation.</pre><pre>Vi konstaterar nu att läget ytterligare har förvärrats\r\nsedan januari. Därför är det än mer nödvändigt\r\nmed insatser. I samband med riksdagsbeslutet om\r\nen indragning av regementena utlovades statlig\r\nhjälp med att skapa nya arbetstillfällen. Men vi har\r\nännu inte sett särskilt mycket av den hjälpen. Det\r\när viktigt att åtgärder plockas fram, eftersom den\r\nhär frågan är oerhört angelägen just nu.</pre><pre>Vidare finner vi att den sydöstra delen av landet\r\nhelt har förbigåtts av regeringen när det gäller\r\nsatsningar på infrastruktur. Detta är beklagligt.</pre><pre>Vi föreslår att väg E 22 på sträckan Malmö--\r\nKarlskrona byggs ut till motorväg. Det skulle\r\nbetyda oerhört mycket för utvecklingen i hela\r\nregionen.</pre><pre>Samtliga 12 kommuner i området har också\r\nuppvaktat riksdagen om detta. Förslaget finns\r\ndessutom med i den socialdemokratiska\r\nutskottsmotionen. Vi finner denna satsning mycket\r\nangelägen.</pre><pre>Trävaruindustrin befinner sig i en alldeles speciell\r\nsituation. Vi menar att det krävs ett särskilt\r\nprogram att sättas in för trävaruindustrin. I annat\r\nfall är risken mycket stor att hela denna näring slås\r\nut, vilket naturligtvis vore ett mycket stort problem\r\nför framtiden.</pre><pre>Vi vill också peka på att satsningar på högskolan\r\nkan betyda mycket för en positiv utveckling av\r\nlänet.</pre><pre>Herr talman! Med detta vill jag rikta\r\nstatsmakternas uppmärksamhet på de särskilda\r\nsvårigheter som vi står inför i länet, och som absolut\r\nmåste föranleda ingripanden på ett eller annat sätt.\r\nSpeciellt måste man leva upp till löftet, givet i\r\nsamband med försvarsbeslutet, om stöd för att\r\nersätta de arbetstillfällen som därmed förlorades.</pre><pre>Nedläggningen av regementen sker mycket snabbt,\r\noch vi anser att det är bråttom med insatser för att\r\növerbrygga läget på det området.</pre><pre>Sammanfattningsvis är Kristianstads län hårt utsatt\r\ntill följd av en mycket djup lågkonjunktur, av\r\nindragningar i den offentliga verksamheten och av\r\nen mycket stark strukturförändring inom vissa\r\nnäringar. Det behövs alltså politiska insatser och\r\nstimulanser för att vända utvecklingen. På så sätt\r\nsäkras framtidstron och tillförsikten i\r\nfortsättningen.</pre><pre>Anf. 78  BERTIL PERSSON (m):</pre><pre>Herr talman! Hela Sverige behöver tillväxt. Vi har\r\nhalkat efter rejält under det senaste decenniet.\r\nHela landet, alla delar av Sverige, behöver en aktiv\r\nregionalpolitik. Vårt perifera läge i Europa bidrar\r\nnaturligtvis till den här situationen.</pre><pre>T.o.m. i axeln Stockholm--Arlanda--Uppsala, som\r\nvi alla i decennier har mjölkat, börjar man få\r\nproblem. Om vi framöver skall ha en\r\nregionalpolitik att tala om, behöver vi sträva efter\r\nriktigt starka tillväxtregioner, ju fler desto bättre.</pre><pre>Tillväxtfaktorer för regioner är enligt bedömingar,\r\ngjorda både i Europa och i USA, tre väsentliga\r\nsådana. Den första viktiga tillväxtfaktorn är att\r\nman har stora rejäla universitet för forskning,\r\nutbildning och kreativitet.</pre><pre>Kompetens borde vara vår främsta råvara, men den\r\när urholkad. I Sverige har vi exempelvis bara\r\nhälften så många välutbildade som i USA, och\r\ngenerellt sett är siffrorna på det här området,\r\njämfört med våra konkurrentländer, lägre. Vi har\r\nockså en industri som bygger på uppfinningar som\r\ngjordes vid förra sekelskiftet. Det här med\r\nkompetensen är otroligt viktigt.</pre><pre>Den andra tillväxtfaktorn som är viktig är bra\r\ninfrastruktur, framför allt när det gäller flyget.\r\nKreativitet uppstår nämligen vid människors\r\nmöten.</pre><pre>Den tredje tillväxtfaktorn är bra livsmiljö i form av\r\nett bra kulturutbud, bra skolor, bra\r\nfritidsmöjligheter och bra bostäder.</pre><pre>Skall man få tillräckligt antal studerande vid ett\r\nuniversitet, visar alla studier att det fordras ett\r\nuppland på ungefär en miljon invånare, vilket\r\ninnebär att Sverige kan rymma ungefär åtta\r\nframgångsrika regioner.</pre><pre>Vi har en tillväxtregion som är värd att tala om,\r\nnämligen Stockholm-Arlanda-Uppsala. Vi har två\r\nregioner med potentiella möjligheter att i dag\r\nsnabbt komma i gång, nämligen\r\nGöteborgsregionen och Skåne, för Skånes del\r\ngärna i samverkan med Sjaelland.</pre><pre>De här tre regionerna, Stockholm, Göteborg och\r\nSkåne, har redan i dag resurser att kunna höra till\r\nde 20--30 starkaste K-regionerna och\r\nstorstadsproduktionsområdena i Europa. Men det\r\nhandlar då inte om, som utskottet med en av sina\r\ndubbla tungor säger, att försöka hejda en alltför\r\nsnabb expansion.</pre><pre>I dag är sysselsättningsläget, dvs. tillgången på\r\njobb, lika besvärligt i dessa områden som i de\r\ntraditionella stödområdena. Om vi skall kunna få i\r\ngång tillväxten här i landet, är det orimligt att\r\nförsöka bromsa just de regioner som kan komma i\r\ngång först. I dessa regioner kan man ju sedan dra i\r\ngång motsvarande regionalutvecklingsdiskussioner\r\nkring exempelvis Växjö, Linköping, Karlstad,\r\nSundsvall och Umeå.</pre><pre>Vad Göteborgsregionen och Skåne behöver för att\r\nutvecklas är att få vara friregioner och att själva få\r\npåverka och styra sin fysiska planering, sin trafik,\r\nsin miljö och sitt kulturliv. Man behöver en bättre\r\ninfrastruktur. För Skånes del skulle det främst\r\nutgöras av bron över Öresund, därigenom klaras\r\nfrågan om flygplatstillgången och även frågan om\r\ntrafikmöjligheterna till EG för de båda regionerna,\r\nvilken är vår viktigaste handelsparter.</pre><pre>De här två regionerna har under lång tid bara fått\r\nhälften av de väganslag som både trafikarbetet och\r\nfordonsparken skulle ha motiverat. Det kan inte\r\nfortsätta på det viset hur länge som helst.</pre><pre>Det här seklet har varit nationalstaternas sekel i\r\nEuropa, nästa sekel blir regionernas. Det ser man\r\ntydligt på exempelvis den berömda bananen från\r\nSydengland, Nordfrankrike, Mellantyskland ner\r\ntill Italien. Det finns andra exempel. Den här\r\nutvecklingen går snabbt, och Sverige får inte missa\r\ndet här tåget. En stark regional samverkan i det\r\ngamla Hansaområdet kan bli en motvikt mot de här\r\nsnabbt växande centrumen i Frankrike, Tyskland\r\noch Italien.</pre><pre>För dem som bor i stödområdena kan det\r\nnaturligtvis kännas bra och rättvist att det går illa\r\nför storstäderna, men den lyckan blir aldrig\r\nlångvarig. Målet för regionalpolitiken skall inte\r\nvara allmän medelmåtta utan gemensam framgång.\r\nDet fordras då att vi ger storstadsregionerna den\r\nfrihet som de behöver för att kunna utvecklas. Det\r\när bra för hela landet.</pre><pre>Herr talman! Jag yrkar bifall till reservation 2.</pre><pre>I detta anförande instämde Gullan Lindblad (m).</pre><pre>Anf. 79  HANS STENBERG (s):</pre><pre>Herr talman! I en väl fungerande regionalpolitik är\r\nkommunikationerna oerhört viktiga. Skall vi få en\r\nutveckling över hela landet, krävs det att vi har bra\r\nvägar, järnvägar, flygförbindelser och\r\ntelekommunikationer. Det krävs också att vi har en\r\nfungerande postgång över hela landet.</pre><pre>I detta hänseende har de statliga verken en central\r\nroll. Det kändes därför mycket bra att få höra Tage\r\nPåhlsson gå upp i debatten och tala mycket väl om\r\nde statliga verkens betydelse för en regional\r\nutveckling. Man får då förutsätta att Tage Påhlsson\r\noch andra centerpartister röstar för den\r\nsocialdemokratiska reservationen nr 1 som handlar\r\nom de statliga verken.</pre><pre>För utvecklingen i mitt eget hemlän,\r\nVästernorrland, är det -- förutom det jag tidigare\r\nnämnde om kommunikationerna -- oerhört\r\nvärdefullt att få en fortsatt utveckling av\r\nMitthögskolan och att få knyta fasta\r\nforskningsresurser till den högskolan. Kan vi göra\r\ndet har vi möjlighet att tillsammans med\r\nnäringslivet fortsätta att utveckla den stora\r\nexportindustri som vi har i länet.</pre><pre>På senare tid har en debatt om huruvida det är klokt\r\natt över huvud taget bedriva regionalpolitik\r\nflammat upp. Det har sagts att det är bättre att satsa\r\npå tillväxtregionerna Stockholm, Göteborg och\r\nMalmö.</pre><pre></pre><pre>Det har nämnts flera gånger i kammaren i dag att\r\ndet är idiotiskt att bygga motorvägar mellan\r\nödetorpen i Norrland i stället för att satsa på t.ex.\r\nStockholmsområdet, där vägarna är så oerhört\r\nmycket sämre än i Norrland. Jag brukar tänka på\r\ndetta när jag så här på vårkanten skall åka till\r\naffären eller över huvud taget ta mig hemifrån med\r\nbil. Jag åker på länsväg 571 i Västernorrland, som\r\nför den delen inte är ett dugg sämre än många andra\r\nlänsvägar. Men hjulspåren är faktiskt så djupa att\r\njag, trots att jag nästan kryper fram med bilen,\r\nskrapar bort underredsmassan på bilen och slår\r\nsönder ljuddämparen. Då tänker jag faktiskt:\r\nVilken tur att jag inte bor i Stockholm, där man har\r\ndåliga vägar. Då hade jag måst köpa en traktor för\r\natt ta mig hem.</pre><pre>Man kan raljera litet över detta, men det allvarliga\r\när faktiskt inte att några personbilar slås sönder och\r\norsakar kostnader för de människor som bor i\r\nNorrland. Det kan vi nog leva med i värsta fall. Det\r\nallvarliga är att de dåliga vägarna i skogslänen\r\nhämmar landets viktigaste exportgren, nämligen\r\nskogsindustrin. Denna industri är faktiskt\r\nryggraden i Sveriges ekonomi.</pre><pre>Jag kan ta ett exempel. SCA vill bygga om sin\r\nfabrik för massatillverkning i Östrand och gå över\r\ntill modernare, miljövänligare och\r\nkonkurrenskraftigare metod att bleka massan. Men\r\nför att företaget skall kunna använda den\r\nmodernare tekniken krävs det att man kan få fram\r\nvirket till fabriken inom tre veckor från\r\navverkningen. Med de vägar som vi har i\r\nVästernorrland, Jämtland och övriga skogslän i dag\r\när detta faktiskt omöjligt. Det skulle innebära att\r\nfabrikerna fick stänga några månader under våren.</pre><pre>Jag vill påstå direkt -- och här har jag skogsindustrin\r\nbakom mig -- att de dåliga vägarna i Norrland och\r\nskogslänen faktiskt hämmar landets viktigaste\r\nexportgren och våra möjligheter att få ordning på\r\nSveriges ekonomi igen. Läget för företagen i\r\nskogslänen blir inte bättre av att\r\nflygkommunikationerna ständigt försämras med\r\nförsämrade turlistor, indragna turer och ständiga\r\nförseningar. Det blir allt svårare både för\r\nstorföretag och för småföretag att bedriva någon\r\nverksamhet i många mindre orter runt om i landet.\r\nFörsämringen av flygkommunikationerna kommer\r\natt få enorma regionalpolitiska konsekvenser, om vi\r\ninte gör något åt den ganska snabbt.</pre><pre>Jag vill, herr talman, avsluta med att säga att en\r\ngrundförutsättning för en väl fungerande\r\nregionalpolitik är att det finns väl fungerande\r\nkommunikationer över hela landet. En\r\ngrundförutsättning för en positiv utveckling av den\r\nsvenska ekonomin såsom helhet är att\r\nkommunikationerna i Västernorrland och andra\r\nskogslän förbättras så att skogsindustrin, som\r\nfaktiskt är ryggraden i svensk ekonomi, får\r\nmöjlighet att modernisera och effektivisera sin\r\nverksamhet så att den klarar av att fortsätta att dra\r\nin lika stora exportinkomster som i dag.</pre><pre>Anf. 80  ELVY SÖDERSTRÖM (s):</pre><pre>Herr talman! Jag vill till att börja med instämma i\r\nHans Stenbergs anförande.</pre><pre>På s. 63 i utskottets betänkande kan vi läsa följande\r\nunder rubriken Utskottets överväganden:</pre><pre>''Arbetslösheten i de aktuella länen har liksom i\r\növriga län ökat mycket kraftigt det senaste året.''\r\nHär syftar man på de fyra nordligaste länen. ''Alla\r\nfyra länen ligger över riksgenomsnittet,\r\nVästernorrlands län och Norrbottens län dessutom\r\nbetydligt över detta snitt.''</pre><pre>Harald Bergström har i debatten sagt att vi måste\r\n''sprida positiva signaler''. Jag måste tyvärr\r\nkonstatera att detta är mycket svårt, när\r\narbetslösheten i Västernorrland fortsätter att öka\r\nmycket kraftigt. Även i min egen hemkommun\r\nfortsätter arbetslösheten att stiga. Jag kan berätta\r\natt vi under de senaste åren har tappat över 3 000\r\narbetstillfällen. Prognosen visar tyvärr att vi under\r\nnästa år riskerar att tappa ytterligare över 1 000\r\narbetstillfällen. Situationen är densamma i hela\r\nlänet. Mot bakgrund av denna dramatiska\r\nutveckling behövs nu kraftfulla satsningar för att\r\nfrämja utvecklingen och bekämpa arbetslösheten i\r\nVästernorrland och hela Sverige.</pre><pre>Det vore en positiv signal, Harald Bergström, om\r\nregeringspartierna stödde den socialdemokratiska\r\nreservationen nr 1. Säg nej till utförsäljning av\r\nlandets naturtillgångar. Säg nej till privatiseringar\r\noch utförsäljningar av statliga företag. Säg ja till\r\nsatsningar på en bra infrastruktur i hela landet.</pre><pre>Som Hans Stenberg sade är basen för en bra\r\nregionaloch näringspolitik just en väl utbyggd\r\ninfrastruktur och en basal service, som bygger på\r\nrättvisa och regionalpolitiska ambitioner.</pre><pre>Herr talman! Sverige behöver det tillskott som vår\r\nexportindustri ger. Men för att exportindustrin skall\r\nkunna överleva i vår region krävs det att\r\nnäringslivet i Västernorrland får tillgång till bra\r\nvägar, järnvägar, flyg och telekommunikationer\r\nsamt en högskola, som kan bidra till höjd\r\nkompetens.</pre><pre>Med anledning av vad som står i betänkandet om\r\nVästernorrland vill jag ställa ett par frågor till\r\nregeringen och till arbetsmarknadsminister Börje\r\nHörnlund: Är regeringen verkligen medveten om\r\nhur det ser ut i Västernorrland? Om så är fallet,\r\nvilka åtgärder tänker man vidta?</pre><pre>Börje Hörnlunds recept i dagens debatt var att vi\r\nsocialdemokrater skulle visa ödmjukhet.\r\nDetsamma sade Tage Påhlsson i sitt anförande, och\r\ndetsamma säger centerpolitiker på tidningarnas\r\ndebattsidor. Vi socialdemokrater känner\r\nödmjukhet inför den mycket svåra situation som\r\nmånga människor runt om i landet befinner sig i.\r\nMen det är nog inte den ödmjukheten som\r\narbetsmarknadsminister Börje Hörnlund syftar på.\r\nNej, han vill att vi socialdemokrater skall visa\r\nödmjukhet mot den borgerliga regeringen. Men se\r\ndet tänker vi inte göra, för det kan vi inte med tanke\r\npå den ideologiska grund som vi bygger vår politik\r\npå.</pre><pre>Snarare känner jag ilska över regeringens brist på\r\nen politik som kan vända den negativa trend som\r\nbåde Västernorrland och Sverige befinner sig i.\r\nEller är möjligen denna icke-politik regeringens\r\npolitik? Vad vi behöver är en politik som sätter fart\r\npå Sverige, inte en politik som stramar åt och än\r\nmer förvärrar den situation som vi befinner oss i,\r\nen politik som faktiskt leder till större arbetslöshet.\r\nDagligen för jag diskussioner med våra\r\nkommunpolitiker om vad som kan komma att\r\nhända med en ökad arbetslöshet inom den\r\noffentliga sektorn.</pre><pre>Gunnar Wetterberg på Finansdepartementet\r\nföreslår att man skall slopa Norrlandsstödet. Jag\r\ntycker att man i stället skall slopa Gunnar\r\nWetterberg. Det är dumt att föra den typen av\r\npolemik och debatt i en sådan här allvarlig\r\nsituation.</pre><pre>Till sist, när det gäller våra vägar:</pre><pre>En hövding från noll åtta</pre><pre>har Norrland satt i brand</pre><pre>Han sa ''där byggs utan måtta</pre><pre>fin väg i folklöst land''</pre><pre>Kom upp Ulf Adelsohn och pröva</pre><pre>på väg som är åker lik</pre><pre>där lastbilar skall köra</pre><pre>transport till vår fabrik</pre><pre>Vårt kära Västernorrland</pre><pre>behöver väg, järnväg, flyg och bro</pre><pre>ej grop vid grop i lösan sand</pre><pre>som stig för häst och ko</pre><pre>Anf. 81  BENGT-OLA RYTTAR (s):</pre><pre>Herr talman! Både i betänkandet och i\r\npropositionen står det att hela Sverige skall leva.\r\nMen det räcker inte med vackra ord för att det skall\r\nkunna bli en sanning. Och sanningen är ju att\r\nSverige håller på att dö som industrination.\r\nEffekterna av den förda politiken blir mycket\r\nbrutal i skogslänen.</pre><pre>I Dalarna hade vi länge en mycket bra utveckling,\r\nända fram till 1991. Näringslivet blev mer\r\nmångsidigt, kvinnorna fick arbete i en utsträckning\r\nsom aldrig tidigare, och befolkningen ökade i de\r\nflesta kommunerna. Nu är utvecklingen den\r\nomvända. Arbetslösheten formligen exploderar,\r\nhela branscher slås ut, och regeringen vrider jobben\r\nur den kommunala sektorn genom indragning av\r\npengar därifrån. Den som kan flyttar till bättre\r\nlottade län.</pre><pre>För mig och mina bänkkamrater från Dalarna är\r\ndet självklart att det går så här illa när politiken\r\nbygger på skattesänkningar, marknadskrafter och\r\nprivatisering. Det finns ingen regionalpolitik i\r\nvärlden som kan upphäva de effekter som en\r\nfelaktig näringspolitik och ekonomisk politik ger.</pre><pre>Vi socialdemokrater från Dalarna har väckt många\r\nförslag som är bra för länet. Vi vill att man skall\r\nkunna använda stödpengarna på ett effektivare\r\nsätt. Vi vill ha en bättre stödområdesindelning som\r\nbättre svarar mot de problem som finns i de olika\r\nkommunerna. Vi har väckt många förslag som\r\ngäller den kvinnliga arbetsmarknaden. Vi tycker,\r\nsom så många andra här i dag, att vi är förfördelade\r\nnär det gäller infrastruktursatsningarna. Vi ligger i\r\nen trafikskugga, och vi finner oss inte i att vi skall\r\nbli förfördelade gång på gång utan att kompenseras\r\npå annat sätt.</pre><pre>Vi har väckt förslag som skulle förbättra turismens\r\nförutsättningar. Vi tycker t.ex. att turism skall\r\njämställas med annan näringsverksamhet när det\r\ngäller energibeskattning. Vi tycker att man skall\r\nskapa bättre förutsättningar för\r\nglesbygdsbutikernas överlevnad.</pre><pre>Jag beklagar verkligen att utskottet har avstyrkt\r\nsamtliga motionsförslag och fortsätter på den väg\r\nsom man har valt och som i så många avseenden har\r\nvisat sig vara fel.</pre><pre>Många har under dagens debatt sagt att regeringen\r\nsatsar mer på arbetsmarknadspolitik än vad någon\r\nregering tidigare har gjort. Det är i och för sig rätt.\r\nMen att det är så beror på att den felaktiga politik\r\nsom man bedriver har skapat en arbetslöshet som\r\när större än den någonsin har varit i modern tid,\r\nvilket självfallet tvingar fram väsentligt högre\r\nkostnader för att motverka den. Detta är ingenting\r\natt yvas över. I stället skulle man skämmas över\r\ndetta förhållande.</pre><pre>Tage Påhlsson har åberopats här. Han sade\r\nuppgivet: Vi kan ingenting göra. Det är livsfarligt\r\nom den attityden sprider sig i samhället. Vi befann\r\noss i den situationen en gång tidigare. Det var 1982.\r\nDå var det många som sade: Vi kan ingenting göra.\r\nVi kommer inte att kunna klara full sysselsättning i\r\nframtiden.</pre><pre>Men vi kunde göra det, och vi skall kunna göra det\r\nigen, därför att det är nödvändigt.</pre><pre>Anf. 82  KARL-ERIK SVARTBERG (s):</pre><pre>Herr talman! I Göteborgs och Bohus län är vi nu\r\ninne i den allvarligaste sysselsättningskrisen sedan\r\n1930-talet. I runda tal 50 000 människor står\r\nutanför den ordinarie arbetsmarknaden. 30 000 är\r\nöppet arbetslösa, och 20 000 är föremål för\r\narbetsmarknadspolitiska åtgärder. Och krisen\r\nkommer att fördjupas ytterligare. Vi vet, enligt\r\nlänsarbetsnämndens beräkningar, att 60 000\r\nmänniskor kommer att vara antingen öppet\r\narbetslösa eller föremål för olika\r\narbetsmarknadspolitiska åtgärder nu i sommar.</pre><pre>Den kraftiga konjunkturnedgången har förstärkt\r\nde strukturella problemen inom näringslivet. I\r\nfokus står nu bilindustrin, där omkring 10 000\r\npersoner kommer att vara friställda i Västsverige\r\nsommaren 1993.</pre><pre>\r\nInom en radie på 20 mil från Göteborg finns en\r\nfjärdedel av Sveriges industriella kapacitet. Med de\r\nhot som vi ser framför oss är det därför ett i hög\r\ngrad både nationellt och regionalt intresse att\r\nkraftfulla åtgärder vidtas för att främja företagande\r\noch sysselsättning.</pre><pre>Herr talman! Vi har i andra sammanhang här i\r\nkammaren hävdat att långsiktiga satsningar på\r\nkommunikationer och inom utbildningsområdet\r\nlägger en grund för en vitalisering av näringslivet\r\noch också ger direkta effekter på sysselsättningen.</pre><pre>Etablering och utveckling av små och medelstora\r\nföretag bör på alla sätt främjas. Det är vad vi\r\nhävdar i motion A474. Vi vill att aktiva åtgärder\r\nskall vidtas för att marknadsföra regionen och\r\nytterligare internationalisera näringslivet. Det är\r\nsådant som vi håller på med. Men vi behöver också\r\nstöd för det.</pre><pre>Vi har en odelad tro på regionens möjligheter att\r\nhävda sig i en än mer konkurrensutsatt värld under\r\nde kommande åren. Men det krävs också, vilket vi\r\nkräver i motionen, en fungerande arbetsmarknads-\r\noch regionalpolitik. Och det krävs en total satsning\r\npå näringspolitiken. Vi har ingen näringspolitik i\r\nlandet just nu. Det är vad vi skulle behöva.</pre><pre>Herr talman! I Uddevallaregionen och Bohuslän\r\nhar näringslivet av tradition varit inriktat på\r\nprimärnäringar och arbetsintensiv produktion med\r\nrelativt låg teknologinivå. Norra Bohuslän var\r\nstödområde 1965--1982. I Uddevalla med\r\nkringliggande kommuner har omfattande statliga\r\ninsatser genomförts, senast med hjälp av\r\nUddevallapaketet 1985--1987. Volvos lokalisering\r\nav en bilfabrik till Uddevalla liksom förbättringen\r\nav kommunikationerna till Göteborg var\r\nhörnstenar i ett åtgärdspaket som genomfördes för\r\natt vitalisera regionen. Det blev resultat. Ett 80-tal\r\nföretag, varav 35 nyetableringar, genomfördes med\r\nhjälp av detta lokaliseringsstödet i\r\nUddevallapaketet. Det blev investeringar i ny\r\nproduktionskapacitet. Men vi har fortsatt problem.\r\nUddevalla Invest gick i konkurs 1991. Men vi har\r\nockså genomfört en framgångsrik rekonstruktion.\r\nEtt tiotal av de helägda dotterbolagen bedriver\r\nfortsatt industriverksamhet.</pre><pre>Herr talman! Nu står vi emellertid inför de verkligt\r\nstora problemen. När de uppsägningar som har\r\naviserats genomförts -- Volvo i Uddevalla,\r\nElitfönster, osv. -- kommer vi i regionen att vara\r\nnere i en industrikapacitet på 8 % av den\r\nförvärvsarbetande befolkningen mot 25 % för tio år\r\nsedan. Det är därför som vi menar att det behövs\r\nomfattande statliga insatser för att stödja regionen.\r\nVi behöver dessa insatser för att först och främst\r\nhjälpa nyföretagare med framför allt riskkapital.</pre><pre>Den starkt försämrade arbetsmarknaden i\r\nUddevalla får givetvis negativa effekter också i de\r\nkringliggande kommunerna, som redan nu har en\r\nhög arbetslöshet. Vi behöver alltså fortsatta\r\nlångsiktiga satsningar, näringslivsinsatser av olika\r\nslag, som lokaliseringsbidrag och\r\nutvecklingsbidrag. Alla partier på bohusbänken\r\nställer sig bakom motionen A474, bakom kraven på\r\narbetsmarknadssatsningar och regionalpolitiska\r\nsatsningar i vårt län.</pre><pre>Jag kan inte säga att arbetsmarknadsutskottet har\r\nengagerat sig särskilt mycket i att besvara\r\nmotionen. Man har bara kort formulerat fram ett\r\navslagsyrkande. Jag tänker inte ta kammarens tid i\r\nanspråk med att yrka bifall till motionen, men jag\r\ntycker att arbetsmarknadsutskottet kunde ha\r\nåstadkommit litet mer.</pre><pre>I detta anförande instämde Lars Bäckström (v).</pre><pre>Anf. 83  OLLE SCHMIDT (fp):</pre><pre>Herr talman! Efter att ha lyssnat till den här\r\ndebatten, som jag inte föranmält mig till, tycker jag\r\nändå att jag här i slutskedet vill komma med några\r\nsynpunkter.</pre><pre>Jag har lärt mig att den här dagen kallas\r\nhembygdens dag. Det är, som Lars Bäckström\r\nsade, litet raljerande. Det är något nedsättande i\r\ndet. Jag tycker ändå, precis som Lars Bäckström,\r\natt det nog vore konstigt om vi riksdagsledamöter\r\ninte var beredda att argumentera och hävda våra\r\nväljares och våra regioners intressen. Det tror jag\r\natt de förväntar sig av oss.</pre><pre>I mitt tycke har regionalpolitik och det som har\r\ndebatterats här i dag en tendens att i alltför hög\r\ngrad handla om hur våra norra delar, glesbygden,\r\nskall utvecklas. Jag kommer från ett\r\nstorstadsområde, Malmö, och har i olika\r\nsammanhang i den här kammaren påpekat att om\r\nhela Sverige skall leva måste man satsa resurserna\r\nstrategiskt och långsiktigt, även på\r\nstorstadsområdena.</pre><pre>Det handlar självfallet inte bara om de medel som\r\nriksdag och regering anslår via regionalpolitiken.\r\nDet handlar i lika hög grad om satsningar på t.ex.\r\nkultur, arbetsmarknad, utbildning, forskning,\r\nvägar, järnvägar -- alltså infrastruktur. I vintras\r\ndristade jag mig att göra en egen liten\r\nundersökning. Jag försökte få grepp om hur\r\ninfrastrukturpaketen fördelats över landet.</pre><pre>Åren 1991--1992 satsades det ungefär 17 miljarder\r\npå vägar över hela landet. Av de här miljarderna\r\nkom drygt 400 miljoner till Malmöhus län.\r\nProportionellt, om man vågar göra det,\r\nbefolkningsmässigt eller vägmässigt skulle man\r\negentligen ha ungefär en och en halv miljard i mitt\r\nhemlän.</pre><pre>När jag studerat utbildnings- och\r\nforskningsinsatserna för Lunds och Malmös\r\nuniversitet har det också varit till Lunds och\r\nMalmös nackdel. På kulturens område är\r\nsnedvridningen markant. Operan och Dramaten i\r\nden här staden får ca 400 miljoner kronor -- och det\r\när väl bra. Det är ungefär 30 miljoner kronor mer\r\nän de sammanlagda bidragen till alla landets\r\nregionala och lokala teater-, dans- och\r\nmusikinstitutioner. Som jämförelse kan nämnas att\r\nMalmö stadsteater -- en bra stadsteater, tycker\r\njag -- får omkring 45 miljoner kronor. Dramaten får\r\n146 miljoner. Man kan fråga sig varför inte\r\nnationalscener, om det är det vi talar om, inte också\r\nskulle kunna ligga utanför Stockholm.</pre><pre>Herr talman! Talmannen kommer också från\r\nSkåne. Arbetslösheten i Skåne är mycket hög. I\r\nstorstäderna Helsingborg och Malmö är den\r\nextremt hög, faktiskt högre än i flera av de s.k.\r\nskogslänen. I Malmö är drygt 10 500 personer i dag\r\nöppet arbetslösa, och varslen är många. Den gamla\r\nindustristaden Malmö håller på att\r\navindustrialiseras. I spåren av Kockums\r\nnedläggning och den minst sagt misslyckade\r\nsatsningen på Saab har problemen tornat upp sig.\r\nOron kring det som nu händer med Öresundsbron\r\när självfallet stor.</pre><pre>Länsarbetsdirektören i Malmöhus län har påpekat\r\natt de problem som föds i den ökande\r\narbetslöshetens spår säkert är svåra att bemästra i\r\nstorstäderna. De sociala problemen blir större.\r\nKoncentrationen av problemen gör svårigheterna\r\nstörre. Därför behövs det enligt min mening\r\nspeciella insatser just för storstäderna.</pre><pre>Herr talman! I förra veckan dristade sig\r\ndepartementsrådet Gunnar Wetterberg att i\r\nklartext hävda att satsningar på Malmö- och\r\nGöteborgsområdena skulle vara bra för hela\r\nSverige och, märk väl, ge hela vårt land större\r\nmöjligheter i framtiden. Jag måste medge att det\r\nvar djärvt av departementsrådet, som givetvis fått\r\nlöpa gatlopp i medierna. Det var ingenting annat att\r\nvänta. Han har också i dag anklagats för än det ena,\r\nän det andra.</pre><pre>Jag tillhör dem som tycker att det är bra att den här\r\ndebatten har kommit i gång. Jag välkomnar\r\nWetterbergs debattinitiativ och synpunkter. Alla\r\nspetsigheterna i formuleringarna får han själv stå\r\nför. Sådana kan jag spetsa till själv vid behov. I dag\r\nhandlar det för mig i första hand om att vi i det här\r\nhuset måste skapa generella förutsättningar för\r\nvälstånd totalt sett, för hela vårt land, och inte bara\r\nägna oss åt att fördela välstånd. Då måste varje\r\ninsatt krona användas på bästa möjliga och mest\r\neffektiva sätt.</pre><pre>Herr talman! Jag får harangera Elvy Söderström,\r\nsom läste en dikt. Det var en vacker dikt. Jag är inte\r\nså poetisk.</pre><pre>Jag förstår nu att jag kan bli beskylld för att ha varit\r\nalltför lokalpatriotisk. Nu hoppas jag att det här\r\ninlägget inte uppfattas på det viset. Jag har bara\r\nvelat understryka vikten av att vi får en så bred\r\ndebatt som möjligt om förutsättningarna att skapa\r\ntillväxt i vårt land, att kunna konkurrera i det nya\r\nEuropa och att härigenom säkra välfärden i hela\r\nSverige.</pre><pre>Till sist skulle jag vilja ställa en fråga till Bertil\r\nPersson. Vältalige Bertil Persson på Malmöbänken\r\ntalade om regionernas Europa. Det tycker jag är\r\nglädjande. Bertil Persson och jag har slagits mycket\r\nför ett enat och samlat Skåne. Jag tror att det skulle\r\nvara en förutsättning för bättre utveckling i de\r\nsödra delarna om vi fick göra fler saker på egen\r\nhand och besluta mer. Hur blir det, Bertil Persson,\r\när Moderaterna nu beredda att se till att vi får ett\r\nSkåneparlament? I de diskussioner vi har haft nere\r\ni Skåne, och tidvis även i det här huset, tycker jag\r\nnog att det har funnits en viss tveksamhet. Jag\r\nhoppas att Bertil Persson kan få sina mer\r\ntveksamma partivänner, både nere i Skåne och i det\r\nhär huset, att ändra uppfattning och mer entydigt\r\nställa sig bakom att det behövs en regional nivå,\r\ninte bara i Skåne, utan även i övriga delar av vårt\r\nland.</pre><pre>Anf. 84  ELVY SÖDERSTRÖM (s) replik:</pre><pre>Herr talman! Till Olle Schmidt vill jag säga att vi\r\nbehöver både och. Vi behöver Skåne, vi behöver\r\nNorrland.</pre><pre>Den gamla industrikommunen Malmö åderlåts,\r\nsäger Olle Schmidt. Jag hävdar att exportintensiva\r\nVästernorrland också åderlåts. Detta beror på att\r\nvi i dag har en brist på politik som gäller den\r\nekonomiska utvecklingen i Sverige. Vi saknar en\r\nnäringspolitik som skall ta vara på de krafter som\r\nfinns i Malmö och Västernorrland och i många\r\nandra delar av Sverige.</pre><pre>Även till Olle Schmidt ger jag rådet att rösta med\r\nden socialdemokratiska reservationen. Då kommer\r\nMalmö att må bra mycket bättre än Malmö gör i\r\ndag.</pre><pre>Anf. 85  OLLE SCHMIDT (fp) replik:</pre><pre>Herr talman! Nu skall vi inte ha någon större\r\nekonomisk-politisk debatt. Den skall föras vid ett\r\nannat tillfälle. Självfallet stöder jag den\r\nekonomiska politik som regeringen för. Det vore\r\nganska orimligt om vi skulle använda samma recept\r\nsom har fört Sverige in i den ekonomiska krisen,\r\nNorrland in i den ekonomiska krisen,\r\nVästernorrland in i den ekonomiska krisen, Malmö\r\nin i den ekonomiska krisen för att lösa problemen.\r\nDe generella instrument som Elvy Söderström och\r\nSocialdemokraterna föreslår är vi inte överens om.</pre><pre>Däremot, Elvy Söderström, är vi självklart överens\r\nom att det, för att begreppet Hela Sverige skall leva\r\nskall bli verklighet, krävs att man har en\r\nregionalpolitik som omfattar hela landet. I detta\r\nsammanhang har jag ingen annan uppfattning än\r\nElvy Söderström och andra talare som har framfört\r\ndetta. Det jag har sagt. Det jag med mitt inlägg vill\r\nunderstryka är att vi också måste kunna diskutera\r\nhur vi bäst satsar de regionala medlen för att\r\nsnabbast och effektivast få utveckling.</pre><pre>Där tycker jag faktiskt att Gunnar Wetterberg hade\r\nen hel del intressanta synpunkter. Inte minst rev\r\nhan upp en väldig debatt, och det var bra. Jag tror\r\nfaktiskt att vi behöver debattera dessa frågor litet\r\nöppnare och friare än tidigare både här i kammaren\r\noch i landet i övrigt.</pre><pre>Anf. 86  ELVY SÖDERSTRÖM (s) replik:</pre><pre>Herr talman! Det är bristen på ekonomisk politik\r\noch bristen på näringspolitik som har försatt\r\nSverige i den situation som vi befinner oss i. Vi\r\nbefinner oss i en nedåtgående spiral. Det krävs\r\npolitiska beslut för att vända den spiralen uppåt\r\nigen. För det krävs att riksdagen ställer upp på den\r\nsocialdemokratiska reservationen i detta\r\nbetänkande.</pre><pre>Anf. 87  OLLE SCHMIDT (fp) replik:</pre><pre>Herr talman! Jag delar inte den uppfattningen.\r\nInstrumenten för att Sverige skall kunna ta sig ur\r\nlågkonjunkturen har regeringen presenterat i\r\nkompletteringspropositionen, som kommer att\r\ndebatteras senare.</pre><pre>Jag har försökt läsa de motioner och de förslag som\r\nSocialdemokraterna har kommit med. Jag måste\r\nsäga att jag tror att t.o.m. en del hederliga och\r\närliga socialdemokrater medger att det inte var\r\nmycket nytt i dem. Vad Sverige behöver är givetvis\r\nen politik där man långsiktigt ser till att företagen\r\nåter får kraft. Vi behöver skapa en generell\r\nnäringslivspolitik och skattepolitik som gör att\r\nföretagen kan konkurrera, att småföretag i högre\r\ngrad etablerar sig och att Sverige återigen, som\r\nbl.a. Bertil Persson var inne på, kan skörda de nya\r\nidéerna och initiativen bl.a. genom en intensiv\r\nforsknings- och utbildningspolitisk satsning för att\r\nhöja kompetensen. Jag tror att det är på det sättet\r\nsom Sverige kan ta sig ur problemen.</pre><pre>Anf. 88  BENGT-OLA RYTTAR (s) replik:</pre><pre>Herr talman! Jag tycker inte att Olle Schmidt skall\r\nbehöva vara orolig för att bli kallad lokalpatriot.\r\nDet är vi nog allihop, och det skall vi också vara.\r\nDäremot tycker jag att Olle Schmidt, och för den\r\ndelen också Charlotte Cedershiöld, är uppe på fel\r\närende. Ni skall föra den här diskussionen i\r\nsamband med näringspolitiken, inte\r\nregionalpolitiken. Regionalpolitiken vill vi nog\r\nbehålla för glesbygden och skogslänen, som rent\r\nfysiskt har sämre förutsättningar att hävda sig i en\r\nmarknadsekonomi. Låt det få vara på det sättet.</pre><pre>Jag undrar om Charlotte Cedershiöld vågar\r\nupprepa sitt anförande i sin födelse- och\r\nuppväxtbygd Rättvik.</pre><pre>Anf. 89  OLLE SCHMIDT (fp) replik:</pre><pre>Herr talman! Om jag har begått något\r\nparlamentariskt brott genom att framföra dessa\r\nuppfattningar i just denna debatt, ber jag om\r\növerseende. Jag har lyssnat på debatten hela dagen.\r\nJag vet inte hur många talare som berört just dessa\r\nförhållanden. De flesta sade att vi inte skall ställa\r\nregionerna mot varandra. Helt plötsligt var man\r\ninne på den debatt som initierades av Gunnar\r\nWetterberg. Av det skälet framförde jag mina\r\nsynpunkter.</pre><pre>Sedan sade jag också att de pengar som\r\nregionalpolitiken omfattas av är en mycket liten\r\ndel. Men det som skrivs i betänkandet är någonting\r\nmer. Det handlar om en princip för hur man ser på\r\npolitiken, på de beslut som vi fattar i denna\r\nkammare och vilken effekt de har ute i landet. Då\r\nhar även regionalpolitiken i stort och synsättet\r\nbetydelse. Det tycker jag är viktigt.</pre><pre>Jag har svårt att förstå talet om att man måste hävda\r\nsig. Jag har som sagt lyssnat till flera inlägg. John\r\nAndersson, mannen från Dorotea, hävdade med\r\nbestämdhet att vi i södra Sverige egentligen skulle\r\nvara glada över att Norrland finns, annars skulle\r\ninte södra Sverige klara sig. Han menade att de\r\nnorra delarna av Sverige hävdar sig väl, så jag\r\nförstod...</pre><pre>Anf. 90  TREDJE VICE TALMANNEN:</pre><pre>Repliken gällde Bengt-Ola Ryttar.</pre><pre>Anf. 91  BENGT-OLA RYTTAR (s) replik:</pre><pre>Herr talman! Jag är beredd att hjälpa Olle Schmidt\r\natt få en aktiv näringspolitik, men jag är inte beredd\r\natt arbeta för att Olle Schmidts behov skall\r\ntillgodoses när det gäller regionalpolitiken.</pre><pre>Det är inget parlamentariskt fel att föra den här\r\ndebatten nu, men jag tycker att det är sakligt fel.\r\nDe storstadsregioner som har problem skall arbeta\r\nför en aktiv näringspolitik och en riktig ekonomisk\r\npolitik. Då löses problemen. Vi i glesbygd och\r\nskogslän har en annan sorts problem. Vi måste ha\r\nen aktiv regionalpolitik för att lösa problemen.</pre><pre>Anf. 92  OLLE SCHMIDT (fp) replik:</pre><pre>Herr talman! Min uppfattning är att en aktiv\r\nregionalpolitik måste, om hela Sverige skall leva,\r\ngå ut på att man gör stödinsatser också i\r\nstorstadsområdena och ser till att även\r\nstorstadsområdena får sin beskärda del. Skapar\r\nman tillväxt och kraft i storstadsområdena\r\ngenererar det mer också för glesbygd och andra\r\ndelar av vårt land.</pre><pre>Anf. 93  HANS STENBERG (s) replik:</pre><pre>Herr talman! Olle Schmidt säger att vi inte skall\r\nställa regionerna mot varandra. Sedan öser han\r\nberöm över Gunnar Wetterbergs debattinlägg. Det\r\nhandlar just om att ställa regioner mot varandra.\r\nJag tycker dessutom att den här debatten tyder på\r\nen viss okunnighet, att man bortser från de faktiska\r\nförhållandena. Sverige blir mer och mer beroende\r\nav sin skogsindustri. Det kanske inte är så lyckligt\r\natt Sverige blir alltmer enbent som nation och\r\nalltmer beroende av skogsindustrin. Men det är det\r\nfaktiska förhållandet.</pre><pre>Det är också ett faktiskt förhållande att\r\nskogsindustrin hämmas i sin utveckling av de dåliga\r\nkommunikationerna i skogslänen. Skall vår\r\nskogsindustri kunna fortsätta att konkurrera\r\nframöver gäller att den kan utvecklas på högsta\r\ntekniska nivå. Det är inget alternativ för\r\nskogsindustrin att flytta till storstadsregionerna.\r\nMåste den flytta på sig, och kan den inte verka där\r\nden finns i dag, kommer den att flyttas utomlands.</pre><pre>Därför är det absolut nödvändigt att vi ser till att vi\r\nförbättrar kommunikationerna, så att\r\nskogsindustrin får fram den råvara som den\r\nbehöver för exporten och för produktionen och att\r\nman får varorna på ett billigt och smidigt sätt ut ur\r\nlandet. Det är avgörande för att trygga hela\r\nSveriges framtid och klara Sveriges ekonomi även\r\nframöver.</pre><pre>Anf. 94  OLLE SCHMIDT (fp) replik:</pre><pre>Herr talman! Jag tycker att Hans Stenberg skall gå\r\ntillbaka och se på de alster som regeringen har\r\nskrivit under de senaste åren. Där står precis det\r\nsom han efterlyser: satsning på skogslänen,\r\nsatsning på grusvägar i Norrland, etc. Jag bl.a. har\r\nkritiserat att de satsningarna har varit för ensidiga.</pre><pre>Jag öser inte beröm över Gunnar Wetterberg. Jag\r\nkonstaterar bara att det var ett bra debattinitiativ.\r\nJag delar en del av hans åsikter.</pre><pre>Jag varnar också kammaren -- om man får uttrycka\r\nsig så -- för att de sociala problem som håller på att\r\nutvecklas i storstadsområdena är väldigt svåra. Jag\r\när övertygad om att de är betydligt svårare att\r\nbemästra än likartade sociala problem på andra håll\r\ni landet och i glesbygd. Det tror jag har att göra\r\nmed den sociala kontrollen, men det kan vi\r\ndebattera i en annan situation.</pre><pre>Jag tycker inte heller att Hans Stenberg och andra\r\nskall behöva vara så hemskt oroliga. EG har gjort\r\nen undersökning av vilka regioner i Sverige som har\r\nbästa tillväxtmöjligheter. Olika faktorer vägdes in,\r\nbl.a. livskvalitet. Då hamnade faktiskt Jämtland\r\nförst i hela Sverige, på tolfte plats i hela Europa av\r\nnärmare 300 olika regioner. Det finns alltså god\r\npotential och god kraft också i Norrland. Så ni\r\nbehöver inte hela tiden vara så väldigt oroade.</pre><pre>Anf. 95  HANS STENBERG (s) replik:</pre><pre>Herr talman! Det är bara att konstatera de fakta\r\nsom råder. Jag tycker att Olle Schmidt skall ta\r\nkontakt med våra största skogsföretag. Man avstår\r\ni dag från investeringar i ny teknik, därför att\r\nvägarna är så dåliga att man inte får fram råvaran.\r\nMan tvingas alltså leva med en föråldrad teknik,\r\nvilket gör att det blir svårare att konkurrera på\r\nutlandsmarknader. Det kan inte vara i landets\r\nintresse att vi inte kan rusta upp dem.</pre><pre>Jag noterar också att Olle Schmidt tydligen är\r\nkritisk mot sin egen regerings satsning på att\r\nförbättra skogsvägarna och förbättra förhållandena\r\nför skogsindustrin.</pre><pre>Anf. 96  OLLE SCHMIDT (fp) replik:</pre><pre>Herr talman! Hans Stenberg har alldeles rätt. Jag\r\ntyckte att det var en för ensidig satsning. Om\r\nvägarna nu är så väldigt dåliga -- det kan Hans\r\nStenberg säkert bedöma mycket bättre än jag -- är\r\ndet väl ändå inte någonting som har inträffat under\r\nde senaste två åren. Det finns inget motstycke till\r\nde satsningar som den här regeringen tidigare har\r\ngjort och som nu kommer i och med 98-\r\nmiljarderspaketet för den närmaste tioårsperioden.\r\nInte ens någon socialdemokratisk\r\nkommunikationsminister har kommit i närheten av\r\ndessa satsningar. Därför kunde Hans Stenberg och\r\nsocialdemokraterna möjligen vara något mer\r\nlågmälda i sin kritik. Dessa skogsvägar har säkert\r\nvarit dåliga under lång tid, och det ansvaret hade\r\nfaktiskt inte den här regeringen.</pre><pre>Anf. 97  BERTIL PERSSON (m):</pre><pre>Herr talman! Jag vill först instämma i det som Olle\r\nSchmidt sade i sitt huvudanförande.</pre><pre>Jag fick en fråga av Olle Schmidt. Han undrade\r\nvilken uppfattning vi moderater har i de\r\nregionalpolitiska frågorna. Det är att något\r\nföregripa den partistämma som vi skall ha till\r\nhösten, men det är alldeles uppenbart att de\r\nmoderater som representerar de tillväxtregioner\r\nsom lider svårt under det nuvarande läns- och\r\nlandstingseländet vill ha friregioner. Företrädare\r\nför andra delar av landet är mer skeptiska. Men vi\r\ni vårt parti är inte så låsta vid formalia som\r\nFolkpartiet är.</pre><pre>Jag tycker att den diskussion som skall föras och det\r\nsom är väsentligt när det gäller en framtida regional\r\nstruktur gäller uppgifterna. Dit hör nog inte\r\nsjukvården, men väl den övergripande fysiska\r\nplaneringen, vissa delar av trafikpolitiken samt\r\nvissa kultur- och miljöfrågor.</pre><pre>För detta behövs sannolikt inte någon omvandling\r\nav de gamla landstingen till någon form av\r\nlänsparlament. Jag tror inte heller att det behövs en\r\nbeskattningsrätt för detta, utan man kan lösa det\r\nhela på en naturlig väg genom kommunalförbund.\r\nI den här frågan är det viktigt att först analysera\r\nfunktionerna innan man börjar gå in i detalj med\r\nformalia, såsom Folkpartiet har gjort.</pre><pre>Anf. 98  OLLE SCHMIDT (fp):</pre><pre>Herr talman! Tack för det svaret, även om jag inte\r\nblev så mycket klokare. Jag förstod inte riktigt det\r\ndär med formalia och hur vi i Folkpartiet skulle ha\r\ntagit oss an det. Men det kan kanske Bertil Persson\r\nförklara.</pre><pre>Det som oroade mig när jag läste Moderaternas\r\nförslag till partiprogram -- för övrigt är det mycket\r\nsom oroar mig i det programmet -- var att det så\r\ntydligt sägs att Sverige inte behöver någon regional\r\nbeslutsnivå. Till min häpnad såg jag sedan att Bertil\r\nPersson själv har varit med och skrivit under detta\r\nprogram. Det förvånar mig med tanke på att Bertil\r\nPersson och jag ju har drivit frågorna om ett enat,\r\nsamlat Skåne och understrukit behovet av en\r\nregional nivå, vilket Bertil Persson var inne på för\r\nnågra minuter sedan i sitt anförande.</pre><pre>Anf. 99  BERTIL PERSSON (m):</pre><pre>Herr talman! Jag tycker att Olle Schmidt skall läsa\r\ndenna handling. Den förklarar nämligen precis vad\r\njag sade, dvs. att vi inte behöver låsa fast oss vid att\r\ngöra om de gamla landstingen till länsparlament.\r\nDet behövs två beslutsnivåer och två\r\nbeskattningsnivåer, staten och kommunerna. I\r\nförslaget till program anges att man ser mycket\r\npositivt på utvecklingen av kommunalförbund,\r\ngärna i internationell samverkan -- precis som\r\ntanken är nere i Skåne.</pre><pre>Jag vet att Folkpartiet vill ha länsparlament och att\r\ndet skall sitta 132 människor i varje parlament. Vad\r\njag däremot inte förstår är vad Folkpartiet vill\r\nanvända länsparlamenten till.</pre><pre>Anf. 100  OLLE SCHMIDT (fp):</pre><pre>Herr talman! Vi från Folkpartiet föreslår ju inte\r\nnågra länsparlament. Det tror jag att Bertil Persson\r\nfår diskutera med sittande talmannen. Han kan nog\r\nmera om länsparlament än jag. Vad vi föreslår är\r\ndäremot regionparlament, vilket är ungefär\r\ndetsamma som Bertil Persson var inne på. Det\r\nhandlar då om 8--10 regioner. Framför allt trodde\r\njag att vi var överens om att den regionala nivån\r\nbehövdes i varje fall i Skåne. Jag hänger inte med\r\npå att vi inte behöver någon regional nivå. Bertil\r\nPersson sade att det inte behövs någon sådan i\r\nSverige förutom just i Skåne. Jag trodde möjligen\r\natt det kunde behövas regionala nivåer också på\r\nandra håll. Men nog är vi väl överens om, Bertil\r\nPersson, att det behövs ett regionparlament, ett\r\nSkåneparlament i Skåne? Är det inte så?</pre><pre>Anf. 101  BERTIL PERSSON (m):</pre><pre>Herr talman! Vi behöver en form av samverkan i\r\nSkåne, en samverkan som kan ske även med\r\nSjælland, om vi skall få ut full effekt av den region\r\ndär nere som har förutsättningar att vara Europas\r\nsjätte K-region.</pre><pre>Med det förslag som vi har kan man skapa\r\nkommunalförbund även tvärs över\r\nnationsgränserna. Därmed finns det alla\r\nmöjligheter i världen att åstadkomma en bra\r\nsamverkan när det gäller just frågorna om fysisk\r\nplanering, trafikplanering samt om miljö och\r\nkultur. Från min sida sett är den saken därmed löst\r\npå ett tillfredsställande sätt. Vi kommer ändå inte\r\natt kunna skapa ett regionalparlament, eller vad\r\nOlle Schmidt nu vill ha, över Sundet, men det är\r\nmöjligt att skapa ett kommunalförbund, och det är\r\ndet som är det väsentliga.</pre><pre>Anf. 102  OLLE SCHMIDT (fp):</pre><pre>Herr talman! Det är väldigt bra att vi förbättrar\r\nsamverkan, vilket vi har försökt att göra i Skåne\r\nunder decennier. Men det har inte blivit bättre för\r\ndet, möjligtvis kan det bli bättre i slutskedet. Det\r\när ju därför som det är så viktigt med ett samlande\r\norgan, som dessutom -- enligt min uppfattning --\r\nskall vara demokratiskt och direktvalt.</pre><pre>Jag har aldrig varit förtjust i kommunalförbund,\r\nsom både jag själv och Bertil Persson har suttit i.\r\nDe har aldrig fungerat. Det kan möjligen bero på\r\natt de är ganska odemokratiska. Jag kan aldrig\r\ntänka mig att lagstiftningen medger några\r\nkommunalförbund över Öresund, med eller utan\r\nbro. Jag tycker nog att det är bättre att skapa ett\r\ndirektvalt Skåneparlament, som vi en gång i\r\nvärlden faktiskt var överens om, Bertil Persson.</pre><pre>Anf. 103  BERTIL PERSSON (m):</pre><pre>Herr talman! Det här skall bli mitt sista inlägg i den\r\nhär omgången.</pre><pre>Vad vi nu talar om -- och det som Olle Schmidt\r\nfrågar efter -- är det som står i vårt partiprogram,\r\ninte vad gällande lagstiftning säger.</pre><pre>Överläggningen var härmed avslutad.</pre><pre>Beslut</pre><pre>Tredje vice talmannen meddelade att det i\r\nreservation 9 berörda uttalandet om\r\nregionalpolitiska insatser i län och regioner inte var\r\nknutet till något särskilt moment. Propositioner\r\nhärom skulle ställas innan frågor som berörde\r\nsärskilda regioner avgjordes.</pre><pre>Mom. 1 (inriktningen av regionalpolitiken)</pre><pre>Först biträddes reservation 1 av Ingela Thalén\r\nm.fl. -- som ställdes mot meningsyttringen av Hans\r\nAndersson i motsvarande del -- med acklamation.</pre><pre>Härefter bifölls utskottets hemställan med 163\r\nröster mot 130 för reservation 1 av Ingela Thalén\r\nm.fl.</pre><pre>Mom. 3 (storstadsregionerna)</pre><pre>Utskottets hemställan med godkännande av\r\nutskottets motivering bifölls med 208 röster mot 82\r\nför utskottets hemställan med godkännande av\r\nmotiveringen i reservation 2 av Anders G Högmark\r\nm.fl. 4 ledamöter avstod från att rösta.</pre><pre>Stina Eliasson (c) anmälde att hon avsett att rösta\r\nja men markerats ha avstått från att rösta.</pre><pre>Kenneth Lantz (kds) anmälde att han avsett att\r\nrösta ja men markerats ha röstat nej.</pre><pre>Mom. 16 och 22 (ändrad beslutsordning för\r\ninplacering i stödområde m.m.)</pre><pre>Utskottets hemställan bifölls med 275 röster mot 22\r\nför reservation 3 av Laila Strid-Jansson.</pre><pre>Mom. 30 (användningen av länsanslaget)</pre><pre>Först biträddes reservation 4 av Ingela Thalén\r\nm.fl. -- som ställdes mot meningsyttringen av Hans\r\nAndersson i motsvarande del -- genom uppresning.</pre><pre>Härefter bifölls utskottets hemställan med 167\r\nröster mot 128 för reservation 4 av Ingela Thalén\r\nm.fl.</pre><pre></pre><pre>Mom. 35 (anslag till regionala utvecklingsinsatser)</pre><pre>Först biträddes reservation 6 av Ingela Thalén m.fl.\r\nmed 124 röster mot 10 för meningsyttringen av\r\nHans Andersson i motsvarande del. 161 ledamöter\r\navstod från att rösta.</pre><pre>Härefter bifölls utskottets hemställan med 167\r\nröster mot 129 för reservation 6 av Ingela Thalén\r\nm.fl.</pre><pre>Regionalpolitiska insatser i län och regioner</pre><pre>Utskottets uttalande godkändes med 167 röster\r\nmot 130 för godkännande av uttalandet i\r\nreservation 9 av Ingela Thalén m.fl.</pre><pre>Mom. 53 (insatser i västra Sverige)</pre><pre>Utskottets hemställan bifölls med 278 röster mot 15\r\nför utskottets hemställan med den ändring däri som\r\nföranleddes av bifall till motion A460 av Lars\r\nBäckström. 2 ledamöter avstod från att rösta.</pre><pre>Mom. 54 (insatser i Bergslagslänen)</pre><pre>Utskottets hemställan bifölls med 271 röster mot 22\r\nför reservation 10 av Laila Strid-Jansson. 3\r\nledamöter avstod från att rösta.</pre><pre>Mom. 56 (skärgårdsfrågor)</pre><pre>Utskottets hemställan bifölls med 285 röster mot 10\r\nför meningsyttringen av Hans Andersson i\r\nmotsvarande del. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande vid morgondagens\r\narbetsplenum.</pre><pre>6 §  Stöd och service till vissa\r\nfunktionshindrade</pre><pre>Föredrogs</pre><pre>socialutskottets betänkande SoU19 Stöd och\r\nservice till vissa funktionshindrade (prop.\r\n1992/93:159).</pre><pre>Anf. 104  JAN ANDERSSON (s):</pre><pre>Herr talman! Svensk handikappolitik har\r\ninternationellt ett högt anseende. Grundstenarna i\r\nden politiken är följande.</pre><pre>För det första: Det miljörelaterade\r\nhandikappbegreppet innebär att ett handikapp inte\r\när en egenskap utan ett förhållande mellan skadan\r\neller sjukdomen och omgivningen. Förändringar i\r\nomgivningen kan minska eller kanske t.o.m. ibland\r\neliminera handikappet.</pre><pre>För det andra: Handikappolitik är inte enbart\r\nsocialpolitik utan berör alla samhällsområden.\r\nBostadspolitiken skall utformas så, att alla kan få\r\ntillgängliga bostäder. Trafikpolitiken skall göra det\r\nmöjligt för alla att färdas när de önskar.\r\nKulturpolitiken skall se till att teater, film, radio\r\noch TV är tillgängligt för alla osv.</pre><pre>För det tredje: Den generella välfärdspolitiken som\r\ninnebär att välfärden omfattar alla är grunden\r\nockså för selektiva åtgärder. Vi skall ha en\r\nbarnomsorg där alla barn kan delta, och vi skall ha\r\nen skola där alla kan få undervisning osv. Ju bättre\r\nden generella politiken fungerar, desto färre\r\nselektiva insatser behövs. Vi skall dock vara klara\r\növer att sådana ändå alltid kommer att behövas.</pre><pre>Denna politik, med dessa grundstenar, har fungerat\r\nbra, särskilt i ett internationellt perspektiv. I ett\r\nnationellt perspektiv är emellertid inte bilden lika\r\nljus. Om vi jämför levnadsvillkoren för människor\r\nmed funktionshinder med levnadsvillkoren för\r\nmänniskor utan funktionshinder och koncentrerar\r\noss framför allt på dem som har de svåraste\r\nfunktionshindren, finner vi att skillnaderna\r\nfortfarande är mycket stora.</pre><pre>Människor med funktionshinder har en sämre\r\nekonomisk situation, är i betydligt större\r\nutsträckning utanför arbetsmarknaden, har inte alls\r\nsamma tillgång till fritids- och kulturaktiviteter.\r\nListan på skillnader i levnadsvillkor kan göras\r\nmycket längre. Men slutsatsen är att dessa\r\nkvarstående skillnader och orättvisor gör att\r\nytterligare insatser behövs.</pre><pre>Det är i detta perspektiv det föreliggande förslaget\r\nom en ny lag, lagen om stöd och service för vissa\r\nfunktionshindrade, och förslagen om\r\nförstärkningar av habilitering och rehabilitering,\r\nhjälpmedelsverksamhet, tolkverksamhet och\r\nförbättringarna i socialförsäkringssystemet för\r\nfamiljer med funktionshindrade barn skall ses.\r\nFörslaget kommer att förbättra situationen\r\navsevärt framför allt för människor med svåra\r\nfunktionshinder.</pre><pre>Fru talman! Det var den förra socialdemokratiska\r\nregeringen och den biträdande socialministern\r\nBengt Lindqvist som tillsatte\r\nhandikapputredningen. Utredningen lade fram sitt\r\nhuvudbetänkande i juni 1991, före valet. Det fanns\r\ndå en vänstermajoritet i utredningen. Dock skall\r\npåpekas att utredningen i allt väsentligt var enig.\r\nNu lägger en borgerlig regering, efter att i den s.k.\r\nkrisuppgörelsen ha kommit överens med oss\r\nsocialdemokrater, ett förslag som innehåller de\r\nallra flesta delarna i utredningsförslaget.</pre><pre>Det är således enligt min mening en mycket\r\nangelägen reform. Men jag måste ändå peka på två\r\nsaker i det inledande avsnittet ''Allmänna\r\nutgångspunkter och överväganden'' som enligt min\r\nmening beskriver utvecklingen av\r\nhandikappolitiken på ett felaktigt sätt. Det står att\r\nhandikappolitiken varit mer honnörsord än\r\npraktiska handlingar. Och förvisso är det så att mer\r\nkunde ha gjorts och att långt ifrån alla ambitioner i\r\ndet nationella handlingsprogrammet från början av\r\n1980-talet har uppfyllts, men jag menar att\r\nföregångaren till LSS, dvs. omsorgslagen,\r\nbilstödsreformen, integreringen av\r\nfunktionshindrade barn och ungdomar inom\r\nbarnomsorg och skola och utbyggnaden av t.ex.\r\nfärdtjänsten faktiskt inte bara är honnörsord utan\r\nockså praktiska handlingar.</pre><pre>Kanske just socialministern, som ofta säger positiva\r\nsaker om den svenska välfärden i en verklighet som\r\ninte alltid ter sig lika ljus ute i kommuner och\r\nlandsting, borde vara extra försiktig med att påstå\r\natt andra tidigare sysslat mer med honnörsord än\r\npraktiska handlingar. Sådana konstateranden kan\r\nslå tillbaka. Då talar jag inte isolerat om denna\r\nhandikappreform, som givetvis är en praktisk\r\nhandling, utan om handikappolitiken i ett\r\nhelhetsperspektiv, inneslutet den generella\r\nvälfärdspolitiken.</pre><pre>Sanningen är att detta är en viktig reform, men den\r\när inte den första på handikappområdet och\r\nförhoppningsvis inte den sista heller. T.ex. återstår\r\nen hel del att genomföra både av förslag som\r\nhandikapputredningen lade fram i\r\nhuvudbetänkandet, såsom sysselsättningsgarantin,\r\noch förslag som utredningen hade med i sitt\r\nslutbetänkande.</pre><pre>Skrivningen om att det nu är nödvändigt att vrida\r\növer uppmärksamheten från organisationernas\r\ninflytande till den enskilde är för mig också något\r\nsvår att förstå. Jag ser nämligen inte någon\r\nmotsättning mellan en stark handikapprörelse med\r\nett stort inflytande och att stärka enskilda\r\nfunktionshindrades inflytande.</pre><pre>Fru talman! Låt mig nu gå över till våra\r\nsocialdemokratiska reservationer och ett par andra\r\nfrågor som är väsentliga från våra utgångspunkter.</pre><pre>Vår första reservation tar upp tre saker. För det\r\nförsta vill vi att erfarenheterna från STIL, GIL,\r\nassistansprojektet som DHR har bedrivit och andra\r\nprojekt som bygger på samverkan och inflytande\r\nfrån de funktionshindrade skall spridas.\r\nAnledningen är att det för närvarande i vårt land\r\npågår en utveckling med helt andra förtecken.\r\nDenna utveckling går ut på att privata\r\nentreprenörer skall erbjuda sina tjänster till oss\r\nkunder som på vilken marknad som helst.\r\nProjekten som vi värnar om har helt andra\r\nutgångspunkter. De utgår från individen som\r\nmedborgare, inte som kund, en medborgare som\r\ntillsammans med andra kan och vill ta ansvar för sitt\r\neget liv.</pre><pre>Den andra delen av reservationen handlar om att\r\nLSS är en viktig lag men att långt ifrån alla\r\nfunktionshindrade kommer att omfattas av lagen.\r\nDärför är det viktigt att andra lagar --\r\nsocialtjänstlagen, hälso- och sjukvårdslagen, plan-\r\noch bygglagen m.fl. -- fungerar på ett\r\ntillfredsställande sätt. Det finns med andra ord en\r\nrisk, när man inför en s.k. pluslag, att människor\r\nmed stora behov men som inte omfattas av lagen får\r\nen försämrad situation. Denna risk måste man vara\r\nuppmärksam på.</pre><pre>Den tredje delen handlar om en av grunderna för\r\nhandikappolitiken, nämligen den generella\r\nvälfärdspolitiken. Den ifrågasätts i dag, ofta med\r\nargument som att om vi får ett mera selektivt\r\nsystem skulle de sämst ställda gynnas. Sådana\r\npåståenden är inget annat än lögn och förbannad\r\ndikt. Orkar man bara lyfta blicken och skåda ut\r\növer världen, finner man många exempel på att det\r\nförhåller sig precis tvärtom. Klyftorna ökar i\r\nselektiva system, och de mest utsatta är de stora\r\nförlorarna.</pre><pre>Vi tar precis som i höstas upp den besvärliga\r\nekonomiska situationen för funktionshindrade och\r\nden negativa utveckling i form av ökade taxor och\r\navgifter som pågår och menar att regeringen måste\r\nskaffa sig en samlad bild över läget och återkomma\r\ntill riksdagen med förslag till åtgärder.</pre><pre>Den kanske viktigaste delen i förslaget till ny lag rör\r\nrätten till personlig assistent. Den enskilde kommer\r\ngenom reformen inte bara att få denna rätt utan\r\nockså ett stort inflytande över hur insatserna\r\nutformas. De funktionshindrade själva har påpekat\r\natt det är viktigt att den ersättning som utgår för\r\ninsatserna via socialförsäkringssystemet görs\r\nflexibel för att ta hänsyn till de olika behov som kan\r\nfinnas. Vi i utskottet har tagit fasta på dessa\r\nsynpunkter.</pre><pre>Av statsfinansiella skäl införs en åldersgräns för\r\nrätten till personlig assistent. Vi i utskottet är\r\növerens om att detta är olyckligt. Det torde bli svårt\r\natt förstå för enskilda funktionshindrade, som haft\r\nen rätt till personlig assistent under många år, att\r\nden upphör vid 65 års ålder, trots att behoven\r\nkvarstår eller kanske t.o.m. har ökat.</pre><pre>En annan sak som varit föremål för diskussion i\r\nutskottet är om inte alla rättigheterna borde vara\r\nsamlade hos en huvudman, nämligen kommunen.\r\nI förslaget ligger rätten till rådgivning och stöd hos\r\nlandstingen. Resten av rättigheterna har\r\nkommunerna ansvaret för. Vi har trots detta fastnat\r\nför att följa utredningens och regeringens förslag av\r\ntvå skäl. För det första är rådgivningen och stödet\r\nofta förknippade med den habilitering och\r\nrehabilitering som landstinget har ansvaret för och\r\nför det andra kan rätten föras över till kommunen\r\nom landstinget och kommunen är överens därom.</pre><pre>Den viktigaste delen i utredningsförslaget, som inte\r\nfinns med i propositionen, är rätten till\r\nsysselsättning och daglig verksamhet för alla inom\r\npersonkretsen. Anledningen är det statsfinansiella\r\nläget. Egentligen är det olyckligt. För när vi alla\r\nmed rätta tycker att det socialt och ekonomiskt är\r\nett enormt slöseri när vi som i dag har över 7 %\r\narbetslösa av den totala arbetskraften, skall vi veta\r\natt siffrorna är helt annorlunda för människor med\r\nfunktionshinder och att bakom varje siffra döljer\r\nsig enskilda individer. 1989, då vi hade en helt\r\nannan sysselsättningssituation än i dag, var ungefär\r\n70 % av de allra svårast funktionshindrade utanför\r\narbetsmarknaden. Situationen är med all säkerhet\r\ninte bättre i dag. Snarare tvärtom.</pre><pre>Vi socialdemokrater tycker att det inom de\r\nekonomiska ramar som finns borde vara möjligt att\r\ni någon eller några kommuner pröva den\r\nsysselsättningsgaranti som handikapputredningen\r\nföreslog. Erfarenheterna från en sådan\r\nförsöksverksamhet skulle sedan kunna användas\r\nnär det statsfinansiella läget blivit bättre och en\r\ngaranti för hela personkretsen kan införas.</pre><pre>Handikapputredningen föreslog en tidpunkt för ett\r\ndefinitivt avvecklande av vårdhemmen. I\r\npropositionen föreslås ingen tidpunkt för\r\navvecklingen, under hänvisning till att vård\r\noberoende av samtycke av utvecklingsstörda finns\r\nkvar ytterligare en tid. Vi socialdemokrater\r\naccepterar detta men menar att när förslag om att\r\nvård oberoende av samtycke skall upphöra skall\r\nregeringen samtidigt lägga fram förslag om\r\ntidpunkt för vårdhemmens avveckling.</pre><pre>Till min förvåning och med djupt beklagande\r\nkonstaterar jag att den borgerliga\r\nriksdagsmajoriteten -- eller kanske jag än så länge\r\nskall säga utskottsmajoriteten -- tvärt emot\r\nstatsrådet inte vill avveckla vårdhemmen. Man har\r\ni utskottet hänvisat till att ålderdomshemmen lagts\r\nner under 80-talet och till att avvecklingen av\r\nmentalsjukhusen gick för fort.</pre><pre>Argumentet med mentalsjukhusen håller inte,\r\ndärför att det borgerliga förslaget inte gäller takten\r\ni utvecklingen. Man vill behålla vissa vårdhem för\r\nutvecklingsstörda. Det finns skäl att fråga sig om\r\nt.ex. Sten Svensson, vice ordförande i utskottet och\r\ntidigare ordförande i psykiatriutredningen, har\r\nsamma åsikt när det gäller boende för personer med\r\npsykisk störning, dvs. att de inte skall få rätt till ett\r\neget boende eller ett gruppboende.</pre><pre>Inte heller beträffande ålderdomshemmen håller\r\nargumentet. På ålderdomshem bor personer som\r\nunder hela sitt övriga liv bott i ett helt annat\r\nboende. Att jämföra deras situation med\r\nsituationen för utvecklingsstörda som under hela\r\nsitt liv inte ges den självklara rätten till ett eget\r\nboende håller inte. Dessutom är boende på\r\nålderdomshem i dag ett eget särskilt boende, där\r\nden enskilde har eget kontrakt.</pre><pre>Nej, det borgerliga förslaget är ett utslag av\r\nförmynderi, där den självklara rätten till ett eget\r\nboende eller ett gruppboende inte skall ges till en\r\nviss grupp av utvecklingsstörda. Det man gör är\r\negentligen att urholka lagen, LSS, för en del av\r\npersonkretsen. Man ger för vissa utvecklingsstörda\r\ninte en rätt till bostad med särskilt stöd. Men inte\r\nnog med det, man upphäver i praktiken det beslut\r\nom avveckling av vårdhemmen som följer av\r\nomsorgslagen och upphäver den rätt till\r\ngruppbostad som i dag finns för personkretsen.\r\nDen borgerliga majoritetens förslag är\r\nanmärkningsvärt och, som jag sagt, ett utslag av\r\nförmynderi.</pre><pre>Handikapputredningen skriver i sitt\r\nhuvudbetänkande: ''Ingen annan enskild faktor har\r\nså stor betydelse för känslan att ha en egen identitet\r\nsom en egen bostad. Det är i bostaden man\r\ntillgodoser de mest elementära behoven. Bostaden\r\när också den plattform från vilken man utgår när\r\nman skapar relationer med andra och deltar i\r\nsamhällslivet. För den som har ett funktionshinder,\r\noch som på grund av detta tvingas tillbringa en stor\r\ndel av sin dag i hemmet, är bostaden ännu mer\r\nbetydelsefull än för icke funktionshindrade\r\npersoner.'' Jag delar den uppfattningen. Jag satt\r\nsjälv i Handikapputredningen.</pre><pre>De borgerliga ledamöterna i\r\nHandikapputredningen instämde i detta och tog\r\nkonsekvenserna av sitt ställningstagande genom att\r\nföreslå en tidpunkt för vårdhemmens avveckling.\r\nTyvärr gör inte de borgerliga ledamöterna i\r\nsocialutskottet detsamma.</pre><pre>Vår sista reservation handlar om\r\nhandikapputredningens förslag om att färdtjänsten\r\nskall ha samma tillgänglighet och samma taxa som\r\növrig kollektivtrafik. Statsrådet har valt att inte\r\nlägga ett sådant förslag, eftersom ett samlat grepp\r\nskall tas om trafikfrågorna när\r\nhandikapputredningens slutbetänkande är\r\nremissbehandlat.</pre><pre>Vi tycker detta är olyckligt. Det hade varit möjligt\r\natt redan nu ta beslut om just denna del, som är\r\nremissbehandlad. Det vore angeläget att så hade\r\nskett med tanke på det som händer i ganska många\r\nkommuner, nämligen att färdtjänsttaxorna höjs och\r\natt antalet resor inskränks.</pre><pre>Fru talman! Slutligen vill jag säga att detta är en\r\nmycket angelägen reform. Det är positivt att vi i\r\nstor politisk enighet fattar beslut om denna\r\nfördelningspolitiskt viktiga reform. Jag beklagar\r\nemellertid djupt att rätten till en bostad med\r\nsärskilt stöd inte kommer att omfatta hela\r\npersonkretsen.</pre><pre>Men jag vill än en gång påpeka att detta varken är\r\nden första viktiga handikappreformen eller en\r\nslutpunkt för förbättringar för människor med\r\nfunktionshinder, men däremot givetvis ett viktigt\r\nsteg på vägen. Handikapputredningen har i sitt\r\nslutbetänkande lagt förslag om generella insatser\r\nsom hör ihop med de individinriktade insatser som\r\nvi nu genomför. Det är viktigt att också dessa\r\nförslag genomförs. Vi måste dessutom försvara det\r\nvi uppnått. Med det menar jag den välfärdspolitik\r\nsom vi byggt upp i Sverige. Denna reform bygger\r\nnämligen på den grund som den generella\r\nvälfärdspolitiken utgör. Den måste vi bibehålla och\r\nutveckla.</pre><pre>Med det anförda vill jag yrka bifall till de fyra\r\nsocialdemokratiska reservationerna.</pre><pre>Anf. 105  ROLF L NILSON (v):</pre><pre>Fru talman! Jag har liksom som Jan Andersson haft\r\nförmånen att få delta i Handikapputredningen\r\nunder de år som den har varit verksam. Jag har\r\negentligen ingen anledning att anföra någonting\r\nannat än det som Jan Andersson har gjort från\r\ndenna talarstol. Det är lätt att instämma i nästan\r\nallt vad han har sagt. I stort sett alla ledamöter har\r\nvarit eniga i utredningen.</pre><pre>Det är en stor förmån att ha fått vara med i denna\r\nutredning och följa dess förslag fram till kammaren.\r\nDet allra mesta som vi har föreslagit har blivit\r\npropositionsförslag och har sedan också passerat\r\ngenom socialutskottet. Vi kan därmed också\r\nförvänta att det blir kammarens beslut i dag.</pre><pre>Det har också varit en förmån att få samarbeta i\r\nHandikapputredningen med handikapprörelsen\r\noch dess representanter där. Det är viktigt att säga\r\ndet när det har blivit modernt att kritisera och\r\nskälla på kravmaskiner. Utan det oerhörda\r\nengagemang känslomässigt och kunskapsmässigt\r\nsom representanterna för handikapprörelsen har\r\nvisat i utredningen hade vi troligen inte hamnat där\r\nvi har hamnat i dag. Resultaten hade inte blivit så\r\nbra som de blivit.</pre><pre>Vi konstaterade att, trots samtliga politiska partiers\r\nmarkering under Internationella handikappåret att\r\nhandikappade medborgare inte skulle sättas åt\r\nsidan i svåra ekonomiska tider, har detta ändå\r\nskett. Välfärdsgapet mellan funktionshindrade och\r\nicke funktionshindrade medborgare har ökat under\r\ndenna period. Ingen regering har egentligen rätt att\r\nslå sig för bröstet och säga att den har varit bra på\r\nhandikappfrågor.</pre><pre>Detta måste ses i sitt sammanhang, och jag\r\ninstämmer i Jan Anderssons bedömning att svensk\r\nhandikappolitik vid en internationell jämförelse\r\nstår sig bra, men ändå har ingen regering rätt att slå\r\nsig för bröstet och säga att den har varit mycket\r\nduktig.</pre><pre>Vi gjorde en kartläggning som visade stora\r\nskillnader i välfärd mellan funktionshindrade och\r\nicke funktionshindrade. Denna kartläggning är nu\r\nnågra år gammal. Det har i pressen redovisats\r\ninterna kartläggningar som regeringen har gjort om\r\nvälfärdsutvecklingen i Sverige sedan regimskiftet\r\noch som visar på ökade välfärdsskillnader i det\r\nsvenska samhället. Med den bakgrund som vi har\r\nkan vi med till visshet gränsande sannolikhet säga\r\natt gapet mellan funktionshindrade och icke\r\nfunktionshindrade har ökat ytterligare under denna\r\nregeringsperiod.</pre><pre>Betänkandet från utskottet bygger ju på\r\nHandikapputredningens huvudbetänkande, som\r\nomfattar individuella åtgärder. Vårt\r\nslutbetänkande handlar om mera generella\r\nåtgärder, ändringar av den yttre miljön och av den\r\ninre miljön i bostäder, anpassning av\r\nkollektivtrafik, tillgänglighet i vid bemärkelse osv.\r\nDet hade varit ännu bättre om båda de här typerna\r\nav åtgärder hade kunnat presenteras samtidigt. Av\r\npraktiska skäl är det dock inte möjligt. Det hade\r\ninte varit lämpligt att vänta med detta förslag\r\nytterligare ett år för att få en samtidighet.</pre><pre>På debattsidan i dagens nummer av Aftonbladet\r\nuttalar Margareta Persson, ordförande i HCK, en\r\nviss oro för att de fina åtgärderna i betänkandet\r\nskall kunna utvecklas till något slags\r\nundantagsstuga, en skyddad zon för\r\nfunktionshindrade, där samhället runt omkring blir\r\nmindre och mindre tillgängligt. Jag tycker att det\r\nskulle vara viktigt med en markering från Bengt\r\nWesterbergs sida att Margareta Perssons farhågor\r\när obefogade och att regeringen snabbt, gärna med\r\nangivande av en tidsplan, redovisar när de\r\ngenerella åtgärderna kommer att beslutas och\r\ngenomföras.</pre><pre>Vänsterpartiet är positivt inställt till samtliga\r\nförslag i betänkandet. Vi skulle dock gärna ha velat\r\ngöra en del tillägg när det gäller hjälpmedlen. Jag\r\nanmälde en avvikande uppfattning i utredningen.\r\nUtredningen och propositionen slutade i ett förslag\r\nmed skyldighet för landstingen att tillhandahålla\r\nhjälpmedel. Det är bra om det fungerar. Det hade\r\nvarit ännu bättre om det hade blivit en laglig\r\nrättighet för handikappade att få tillgång till\r\nhjälpmedel. Man skall inte från en underlägsen\r\nposition behöva vända sig till landstingen för att de\r\nsedan skall uppfylla sin skyldighet. I stället skall\r\nman ha en rätt som medborgare att få hjälpmedel\r\nför att kunna leva ett så normalt liv som möjligt.</pre><pre>Vidare har vi frågan om ersättning för personlig\r\nassistans. Det är oerhört värdefullt att det betonas\r\natt det är den enskilde som själv skall välja vilken\r\nform av assistans han skall ha, vem som skall utföra\r\nden osv. Jag instämmer i Jan Anderssons betoning\r\nav kooperativa modeller. Det fanns sådan\r\nverksamhet redan när vi satte igång vårt arbete,\r\nt.ex. STIL-projektet. Under arbetets gång har nya\r\nsådana projekt kommit till. De är oerhört\r\nvärdefulla, och de borde prövas ytterligare.</pre><pre>Vi skulle vilja komplettera med en mjukare\r\nformulering angående assistansersättningen. Vi vill\r\nha flexiblare regler bl.a. när det gäller\r\nåldersgränsen vid 65 år. Det har också Jan\r\nAndersson tagit upp. Tyvärr kommer det\r\nfortfarande att finnas en skillnad mellan dem som\r\nomfattas av omsorgslagen och den nya gruppen\r\nsom omfattas av LSS. Det gäller rätten till\r\nsysselsättning. Vi vill se ett förslag om\r\nsysselsättningsgaranti för alla dem som omfattas av\r\nLSS.</pre><pre>Ytterligare en angelägen sak är den betoning av\r\nrätten till färdtjänst till kollektivtrafiktaxa som en\r\nenig Handikapputredning har uttalat sig för.\r\nVerkligheten ute i kommunerna visar att en sådan\r\nlagfäst rätt är oerhört viktig.</pre><pre>Jag instämmer i vad Jan Andersson har sagt om att\r\ndet behövs en tidpunkt när de gamla\r\ninstitutionerna, sjukhusen och vårdhemmen skall\r\nvara avvecklade. Vi har sagt att när LSS skall träda\r\ni kraft bör de gamla sjukhusen och vårdhemmen\r\nstängas.</pre><pre>Jag har en avslutande reflexion. Det förslag som\r\nföreligger och som vi strax skall fatta beslut om är\r\ntyvärr behövligt. Det är en reaktion på ökade\r\nskillnader i samhället och svårigheter för svaga\r\ngrupper att hävda sina intressen. Framför allt är det\r\nett resultat av de avigsidor som finns av en\r\nvälbehövlig avreglering och decentralisering av\r\nkommunal verksamhet. Detta är bra för de allra\r\nflesta medborgare. Men för de svagaste och dem\r\nsom är beroende av intresseorganisationer för att få\r\nsina rättigheter tillvaratagna innebär detta\r\nsvårigheter. Det blir större belastning på\r\norganisationerna. Verkligheten blir mer\r\nsvåröverskådlig och svårhanterbar. Därför behövs\r\ndenna väg över en rättighetslagstiftning.</pre><pre>Jag vill avsluta med att yrka bifall till de\r\nsocialdemokratiska reservationerna och till ett\r\nsamlat yrkande som är utdelat i bänkarna och som\r\ninnebär bifall till Vänsterpartiets motioner under\r\nmom. 4, 7, 8, 9, 11, 17 och 28. Det huvudsakliga\r\ninnehållet har jag tagit upp i mitt anförande.</pre><pre>Det av Rolf L Nilson under överläggningen\r\nframställda särskilda yrkandet hade följande\r\nlydelse.</pre><pre>4. Beträffande 9 § andra stycket förslaget till lag om\r\nstöd och service till vissa funktionshindrade att\r\nriksdagen med bifall till motion 1992/93:So20\r\nyrkande 4 och med anledning av motionerna\r\n1992/93:So19 yrkande 1, 1992/93:So24 och\r\n1992/93:So25 yrkande 1 beslutar att 9 § andra\r\nstycket skall utgå.</pre><pre>7. Beträffande rätt till bistånd vid flyttning att\r\nriksdagen med bifall till motion 1992/93:So20\r\nyrkande 7 som sin mening ger regeringen till känna\r\nvad i motionen anförts om att införa en regel som\r\nger rätt till bistånd vid flyttning till annan kommun.</pre><pre>8. Beträffande verkställighet av domstolsbeslut att\r\nriksdagen med bifall till motion 1992/93:So20\r\nyrkande 8 samt med avslag på motionerna\r\n1992/93:So22 och 1992/93:So454 hos regeringen\r\nbegär förslag till en sanktionsparagraf enligt vad i\r\nmotionen sägs om ekonomiska sanktioner mot\r\nkommuner som inte fullgör de åtaganden de har\r\nenligt lagen.</pre><pre>9. Beträffande rättshjälp att riksdagen med bifall\r\ntill motion 1992/93:So20 yrkande 9 som sin mening\r\nger regeringen till känna vad i motionen anförts om\r\nändringar i rättshjälpslagen så att personer med\r\nfunktionshinder lättare kan få rättshjälp vid\r\nprocesser i socialförsäkringsmål.</pre><pre>11. Beträffande förslag till lag om\r\nassistansersättning att riksdagen</pre><pre>dels antar regeringens förslag till lag om\r\nassistansersättning,</pre><pre>dels med anledning av motion 1992/93:So20\r\nyrkande 2 hos regeringen begär förslag om tillägg\r\ntill 4 § så att ersättning även kan utgå om särskilda\r\nskäl föreligger enligt vad i motionen sägs om\r\nuppmjukning av förbudet mot att ersättning ej skall\r\nutgå vid intagning på statlig och kommunal\r\ninstitution och vid gruppboende.</pre><pre>dels med bifall till motion 1992/93:So20 yrkande 3\r\nsom sin mening ger regeringen till känna vad i\r\nmotionen anförts om ökad flexibilitet vid\r\nbestämmande av perioder för assistansersättning.</pre><pre>17. Beträffande hjälpmedelslag att riksdagen med\r\nbifall till motion 1992/93:So20 yrkande 1 hos\r\nregeringen begär förslag till en hjälpmedelslag\r\nenligt vad i motionen anförts om hjälpmedel eller\r\nfunktionhindrades behov.</pre><pre>28. Beträffande Handikapputredningens\r\nslutbetänkande att riksdagen med bifall till motion\r\n1992/93:So290 yrkande 3 samt med avslag på\r\nmotionerna 1992/93:So225 och 1992/93:So232 hos\r\nregeringen begär en tidsplan för genomförande av\r\n1989 års Handikapputrednings förslag.</pre><pre>Anf. 106  LEIF CARLSON (m):</pre><pre>Fru talman! Det råder stor enighet om lagen om\r\nstöd och service till vissa funktionshindrade. Det är\r\nviktigt att man inte väntar och att lagen får träda i\r\nkraft så fort som möjligt.</pre><pre>Ett samhälles civilsationsgrad kan bedömas utifrån\r\nhur man tar hand om och behandlar sina svaga.\r\nSpeciellt belysande är hur detta sker i tider av\r\nsamhällig stress som t.ex. i en ekonomisk\r\nkrisperiod. Det är därför ett för det svenska\r\nsamhället glädjande dokument som debatteras.\r\nFörvisso finns alltid önskemål om ytterligare\r\nsatsningar. Förvisso finns svagheter i förslaget, dvs.\r\nförslaget är inte så långtgående eftersom ekonomin\r\ntillfälligt sätter vissa spärrar. Men i stort är alla\r\nremissinstanser, alla berörda grupper, ense om att\r\ndetta är ett mycket bra förslag. Desto mer gäller\r\ndetta då förslaget har utformats i en ekonomisk\r\nverklighet som blivit allt mörkare och där varje ny\r\nutgift kan avvisas. Trots detta satsas här 1 600\r\nmiljoner kronor!</pre><pre>I en tid av veklagan och benägenhet att klä sig i säck\r\noch aska samt att tala om solidariteten med de\r\nsvaga, är denna satsning ett tecken på att det\r\nsvenska samhället genomsyras av en djup och\r\nmotståndskraftig humanism. Låt oss vara stolta\r\növer detta, och låt oss gå till verket med att åtgärda\r\nbristerna.</pre><pre>Levnadsvillkoren för funktionshindrade kan ofta\r\nvara svåra med störningar i det dagliga livets\r\narbete, vid fritid och vila. Till det kommer en ofta\r\npressad ekonomi samt frustrationen av att inte själv\r\nkunna påverka utformningen av stöd och service --\r\nja, att inte ens få välja vem man vill ha hjälp av!</pre><pre>Fru talman! Med denna lag skall vi kunna främja\r\njämlikhet i levnadsvillkor och främja delaktighet i\r\nsamhällslivet så att den enskilde funktionshindrade\r\nkan leva så nära ett vanligt liv som möjligt. I botten\r\nligger respekten för den enskildes\r\nsjälvbestämmande och integritet och viljan att ge\r\nhonom inflytande över sin egen livssituation.\r\nGenom anpassning till de individuella behoven\r\nskall goda levnadsförhållanden utformas så att de\r\när lättillgängliga. Respekten för den enskildes vilja\r\nskall vara genomgående. Den enskilde skall få\r\nhjälp endast om den enskilde begär det.</pre><pre>Fru talman! Det har sagts här att Sverige länge har\r\nvarit ett föregångsland vad gäller att anpassa miljö\r\noch samhälle till individen. Men visst finns här stora\r\nbrister vad gäller de handikappades delaktighet i\r\nvår välståndsutveckling. Den utredning som\r\ntillsattes av den förgående regeringen år 1988 visar\r\npå samsynen inom detta problemkomplex.\r\nSamsynen i denna fråga är en styrka. De svaga skall\r\naldrig få utnyttjas som slagträn i en politisk debatt.</pre><pre>De åtgärder som föreslås får effekter över i stort\r\nsett hela samhället. Ett omfattande arbete med att\r\nkartlägga de funktionshindrades behov har\r\ngenomförts. Det finns alltså en mycket fast grund\r\natt stå på.</pre><pre>Den svenska ekonomin har försämrats påtagligt\r\nsedan utredningen tillsattes. Det här är en av\r\nlandets svåraste perioder. Därför visar denna stora\r\nenighet att det ändå går att gemensamt göra stora\r\ngenomgripande insatser. Redan tidigare har en del\r\ninsatser genomförts under den borgliga regeringen.\r\nVårdbidraget har höjts, bidragen till\r\nhandikapporganisationerna har bättrats,\r\nrikstolktjänsten har fått ökade resurser, och det\r\nfinns flera andra exempel. Nu fortsätter vi med\r\nindividinriktade åtgärder som är byggda på\r\ngrundstenarna valfrihet och integritet, delaktighet\r\noch jämlikhet. Man skall inte längre som\r\nmedborgare i det svenska samhället känna sig\r\nutlämnad åt myndighetsbeslut.</pre><pre>Att stärka den enskildes rätt är alltid väsentligt.\r\nBehovet av detta framstår klart när man vet att\r\n80 % av människor med handikapp inte anser sig\r\nkunna påverka socialtjänstens service vad beträffar\r\nledsagarverksamhet och att endast 8 % kan\r\nbestämma vilka personer som skall ge stöd och\r\nservice inom hemtjänsten.</pre><pre>Fru talman! Med denna lag garanteras personer\r\nmed omfattande och varaktiga funktionshinder\r\nstöd som kan underlätta den dagliga livsföringen,\r\näven om det inte kan normalisera den. Stödet blir\r\nen rättighet för den enskilde.</pre><pre>I anledning av propositionen har tolv motioner\r\nväckts. Utskottet har behandlat dem. Dessutom\r\nfinns det sju motionsyrkanden från den allmänna\r\nmotionstiden. Samtliga dessa, utom ett yrkande,\r\navstyrks då yrkandena enligt majoriteten endera\r\nväl tillmötesgås i propositionen eller inte kunnat\r\nomfattas av utskottets uppfattning.</pre><pre>Socialdemokraterna har avgett fyra reservationer\r\nsom har redovisats här. Jag tycker att de endast\r\nupprepar vad som står i propositionen och vad\r\nregeringen redan har sagt. Det finns inte något\r\ndirekt nytt substansiellt innehåll i reservationerna.</pre><pre>Redan i propositionen poängteras, och utskottet\r\ngör det också, att fristånde organisationer, vilka\r\nnämndes här förut, och kooperativ betyder mycket\r\nför utvecklingen av metoder både nu och framgent.\r\nMen jag kan inte som Jan Andersson se något fel i\r\natt kanske också privata intressen går in. De\r\nkompletterar ju varandra. Utskottsmajoriteten kan\r\ninte se att det särskilt behöver poängteras. Det är\r\nalldeles uppenbart att vi stöder de åtgärder och den\r\nmetodutvecklingen som t.ex. STIL bedriver.</pre><pre>Propositionen betonar också betydelsen av\r\nsocialtjänstlagen och hälso- och sjukvårdslagen. I\r\ndet ligger självfallet att hela den legala biten står\r\nunder observans. Regeringen säger också att man\r\nåterkommer i de legala frågorna. Som vi ser det\r\nfinns det inget skäl att reservera sig här. Jag tycker\r\natt reservationerna slår in öppna dörrar.</pre><pre>Sedan vill Socialdemokraterna som alltid bryta en\r\nlans för välfärden, och möjligen ifrågasätta dess\r\nexistens, och framför allt ifrågasätta den borgerliga\r\nmajoritetens och regeringens inställning i denna\r\nfråga. Här vill jag bara hänvisa till statsrådet\r\nKönbergs redogörelse för regeringens\r\nvälfärdspolitik i debatten här i kammaren så sent\r\nsom den 15 april. Då klargjordes än en gång\r\nregeringens mål att trots den tunga ekonomiska\r\nsituationen förbättra välfärden, speciellt för de\r\nsämst ställda. Jag tycker inte att detta behöver\r\nupprepas ytterligare.</pre><pre>Socialdemokraterna återkommer och försöker\r\nmisstänkliggöra regeringens och den borgerliga\r\nmajoritetens politik i välfärdsfrågan, trots att de\r\nhar fått klara svar. Det tillför inte något till\r\ndebatten. Utskottet anser att både propositionen\r\noch betänkandet tydligt klargör synen på välfärden.\r\nDet behövs inte någon ny kartläggning av de\r\nhandikappades situation. Nu behövs att lagen\r\nträder i kraft. Sedan får vi se vad det leder till för\r\nbehov av kartläggning.</pre><pre>Utskottet delar inte heller Socialdemokraternas\r\nuppfattning att nuvarande resurser med säkerhet\r\nräcker för att genomföra en försöksverksamhet\r\nmed daglig sysselsättning för de nya grupper som\r\nlagen omfattar. Det är möjligt att man kan finna\r\nformer för det. Då har inte utskottsmajoriteten\r\nnågot emot en sådan försöksverksamhet, vilket\r\nockså poängteras. Det är också självklart att detta\r\nnoga följs och att en omprövning görs när\r\nekonomin så tillåter.</pre><pre>Fru talman! Socialdemokraterna kan inte heller\r\navhålla sig från att reservera sig när det gäller\r\nfärdtjänsten, trots att det så tydligt står att\r\nregeringen skall återkomma i den frågan när man\r\nkan ta ett totalgrepp efter en hel remissbehandling\r\nav Handikapputredningens slutbetänkande. Då har\r\nman så att säga mer på fötterna. Det normala är väl\r\natt man inhämtar så mycket kunskapsunderlag som\r\nman behöver för att bedömningen skall bli fullgod.\r\nDe får faktiskt respektera att vi har den\r\ninställningen.</pre><pre>I övrigt har det belysts saker där man inte riktigt har\r\norkat ända fram. Det gäller t.ex. åldersgränsen vid\r\n65 år där utskottet mycket noga påpekar att detta\r\ninte är lyckligt, men att vi i dagens läge inte riktigt\r\nklarar av det. Vi betonar att detta måste följas\r\nmycket noga. Det måste ske med stor smidighet och\r\nmed förståelse för den enskildes situation.\r\nRegeringen har också sagt att man skall överlägga\r\nmed Kommunförbundet. Det kommer alltså att\r\nhållas under mycket noggrann observation.</pre><pre>När det gäller hjälpmedel vill Vänstern ha en\r\nrättighetslagstiftning. Det låter ju bra, men det är\r\nutan tvekan så att det leder till svårigheter att\r\navgöra exakt vilken rättighet man har. Att det finns\r\nen skyldighet att tillhandahålla hjälpmedel är\r\nalldeles klart. Med en rättighetslag blir det svåra\r\ngränsdragningsproblem om människor överklagar\r\nom de inte får exakt den rätta formen av\r\nhjälpmedel.</pre><pre>Fru talman! Vad gäller yrkande 2 i motion So27 av\r\nLena Öhrsvik angående en översyn av 16-\r\nårsgränsen inom den allmänna försäkringen anser\r\nutskottet, efter att ha inhämtat yttrande från\r\nsocialförsäkringsutskottet, att yrkandet skall\r\ntillstyrkas.</pre><pre>Utskottsmajoriteten anser också att regeringen bör\r\nges till känna, att enligt utskottsmajoriteten kan\r\nsmå välfungerande vårdhem utgöra en god\r\nvårdmiljö och vara anpassade efter den enskildes\r\nbehov. Det gäller inte de stora institutionsliknande\r\nanläggningarna. Det gäller små välfungerande\r\nvårdhem. Vi har en tilltro till huvudmannens och\r\nden enskildes förmåga att avgöra om detta\r\nvårdmässigt fungerar bra. Vi skall inte ställa oss\r\nutan alternativ och diktera för alla och envar att\r\nexakt så här skall en bra vårdmiljö se ut och exakt\r\nså här skall man bo om det skall vara en bra miljö.</pre><pre>Vi har varit utsatta för detta tidigare när vi talade\r\nom hur äldre skulle bo för att det skulle vara\r\nvärdigt. Vi vet att det inte riktigt stämmer. Bakom\r\ndetta ligger erfarenheter från den omdiskuterade\r\nålderdomshemsnedläggningen. Där har många\r\nefter hand fått tänka om. Pendeln i vårt land har en\r\nsällsynt förmåga att slå från det ena extremläget till\r\ndet andra utan att finna ro någonstans i en\r\nbalanserad mittpunkt.</pre><pre>Utskottsmajoriteten vill med detta\r\ntillkännagivande påtala vikten av moderation,\r\ntilltro till de huvudmän vi har, flexibilitet och\r\nverklighetsanpassning. Det måste också finnas\r\nalternativ för att undvika ett alltför stelbent\r\ntillämpande av regler. Vi vill poängtera att detta\r\nnoga följs upp så att vi inte ställer oss utan\r\nalternativ, något vi sedan får beklaga.</pre><pre>När det gäller boendet understryker ett enigt\r\nutskott att även gruppboendet bör utformas\r\nflexibelt och anpassas efter de behov som faktiskt\r\när för handen.</pre><pre>Fru talman! Jag vill med det anförda yrka bifall till\r\nhemställan i utskottets betänkande och avslag på\r\nsamtliga reservationer och motioner utöver motion\r\nSo27 yrkande 2 som tillstyrks.</pre><pre>Anf. 107  JAN ANDERSSON (s) replik:</pre><pre>Fru talman! När det gäller det som Leif Carlson\r\nsade om de kooperativa projekten är jag inte alls\r\nemot några privata initiativ här. Det viktiga är att\r\nden enskilde får bestämma hur han vill ha sin\r\npersonliga assistans.</pre><pre>I mitt inledningsanförande sade jag att vi nu har en\r\nutveckling med helt andra förtecken vilka inte utgår\r\nfrån den enskildes behov utan från något\r\nkundperspektiv där producenterna bestämmer\r\nvillkoren. Det var utifrån det som jag tyckte att vår\r\nmarkering var viktig.</pre><pre>När det gäller välfärdspolitiken är jag inte alls så\r\növertygad som Leif Carlson. Jag är inte alls\r\növertygad om den skrivning som finns i\r\nbetänkandet. Där står: ''Vidare framhålls att den\r\nstrukturella obalansen i Sveriges ekonomi medför\r\natt utvecklingen av välfärdspolitiken måste ske\r\nunder delvis förändrade villkor''.</pre><pre>Detta kan kopplas till att det inom regeringen\r\nförekommer en diskussion om grunderna för\r\nvälfärdspolitiken. Där delar jag socialministerns\r\nsyn i den offentliga debatten, men däremot inte\r\nstatsministerns. Det finns skäl för vår oro, och det\r\nfinns skäl för oss att poängtera att grunderna för\r\nden här reformen är den generella\r\nvälfärdspolitiken.</pre><pre>Sedan vill jag gå över till vårdhemmen. När det\r\ngäller den här gruppen -- en av de mest utsatta --\r\npratar inte Leif Carlson om boende och eget\r\nboende, utan han pratar om vårdmiljö. Det är ett\r\nperspektiv från ovan, ett överförmynderi, där en\r\ngrupp i samhället inte skall ges de självklara\r\nrättigheter som alla andra har när det gäller eget\r\nboende.</pre><pre>Vi kan ha olika uppfattningar om det var rätt eller\r\nfel det som hände med ålderdomshemmen, Leif\r\nCarlson. Men de personer som bor på\r\nålderdomshemmen har inte bott där under hela sitt\r\nliv. Under större delen av sitt liv har de bott i eget\r\nboende.</pre><pre>Det har rått en mycket stor enighet om denna\r\nreform. Det har tidigare poänterats, och det\r\nframhåller också Leif Carlson. Men den föll delvis\r\ni utskottet. Denna fråga är både praktiskt och\r\nprincipiellt viktig. Det skall bli intressant att höra\r\nvad socialministern säger. Det socialdemokratiska\r\nförslaget ligger oändligt mycket närmare\r\npropositionen.</pre><pre>Det är anmärkningsvärt att man när det gäller en\r\nav rättigheterna förvägrar en del av personkretsen\r\ndenna. Det är faktiskt vad det är fråga om, Leif\r\nCarlson.</pre><pre>Anf. 108  LEIF CARLSON (m) replik:</pre><pre>Fru talman! Jag tror inte att det finns mycket att\r\nsäga om kooperativen. Att dessa synpunkter\r\nkommer fram bejakar vi på alla sätt. Men jag kan\r\ninte se att det enbart för att en del privata\r\nintressenter deltar plötsligt blir ett kundperspektiv.\r\nDet är inget fel med att vara kund, såvitt jag kan\r\nförstå. Kännetecknande för en kundmodell är att\r\ndet inte är producenten som bestämmer, utan\r\nkunden och producenten deltar i en dialog för att\r\nkomma fram till något som är bra. Det är det som\r\ningår i en marknad. Det finns alltså inte under\r\nnågra förhållanden något fel på kundperspektivet\r\nsom sådant.</pre><pre>Vi har olika uppfattning om välfärdspolitiken. Jag\r\nhåller med Jan Andersson om att välfärdspolitiken\r\noch grunderna för denna självfallet skall\r\ndiskuteras. Det vore underligt i ett föränderligt\r\nsamhälle om det inte pågick en livaktig debatt om\r\nhur välfärdspolitiken skall vara utformad. Jag tror\r\ninte att vi nu eller någonsin kommer att kunna ha\r\nnågra fixa och säkra lösningar för all framtid. Här\r\nbehövs alltid en debatt. Vi har en tilltro till att\r\nregeringens välfärdspolitik skall slå väl ut även för\r\nde sämst ställda.</pre><pre>Vad sedan gäller boendet, Jan Andersson, är det\r\nsnarare ett överhetsperspektiv att tro sig exakt veta\r\noch kunna tala om hur människor skall bo, hur\r\nboendet skall vara utformat för att det skall vara\r\nbra och att säga att det inte finns alternativ. Vi har\r\nen större tilltro till den enskilde och till de\r\nhuvudmän som har ansvaret. Vi tror att de själva\r\nkan avgöra om det är ett bra förhållande, ett bra\r\nboende som fungerar för just dessa personer, eller\r\ninte. De kan också se om det är ett boende som\r\npassar bra till den vård som dessa personer ofta\r\nbehöver.</pre><pre>Detta är komplicerade förhållanden. Jag tror inte\r\natt det är så lätt som att centralt i riksdagen\r\ngenerellt bestämma att det är den här formen som\r\när bra, punkt slut. Vi borde ha bränt oss en gång\r\noch sett att det finns alternativ. Det finns skäl till att\r\nmed en viss ödmjukhet närma sig det mycket\r\nkomplicerade förhållande som ett boende utgör.</pre><pre>Anf. 109  JAN ANDERSSON (s) replik:</pre><pre>Fru talman! Leif Carlson kan inte vara helt\r\nomedveten om den diskussion som förs om\r\nvälfärdspolitiken och där frågan om man skall vara\r\nmedborgare eller kund finns med. Jag menar att de\r\nsom för fram kundalternativet har ett\r\növerhetsperspektiv där det egentligen är\r\nproducenterna som styr utvecklingen.</pre><pre>Det perspektiv som jag vill föra fram, och som\r\nHandikapputredningen mycket tydligt har fört\r\nfram, inte minst när det gäller rätten till personlig\r\nassistans, är medborgarperspektivet -- rätten som\r\nmedborgare att få utforma insatserna efter sina\r\nbehov.</pre><pre>Jag önskar att Leif Carlson hade läst\r\nHandikapputredningens förslag. När vi diskuterar\r\nvårdhemmen eller boende med särskilt stöd är det\r\ninte fråga om ett enda alternativ. Det finns ett\r\noändlig rad av olika alternativ som på samma sätt\r\nsom när det gäller rätten till personlig assistans\r\nutgår från den enskildes behov. Det är inget\r\növerförmynderi.</pre><pre>Det som Leif Carlson och den borgerliga\r\nmajoriteten i utskottet gör genom att vilja bevara\r\nvårdhemmen är däremot att neka en utsatt grupp\r\nden självklara rätten till en egen bostad och att\r\nkunna påverka hur denna egna bostad skall se ut.\r\nLeif Carlson måste vara medveten om att detta inte\r\nbara är en avvikelse från propositionen och\r\nutredningen. Det är även en avvikelse från de\r\nbeslut som fattades under 1980-talet. Besluten om\r\navvecklingen av vårdhemmen och en ökning av\r\ngruppboendet har varit av oerhört stor betydelse\r\nför de utvecklingsstörda.</pre><pre>Anf. 110  LEIF CARLSON (m) replik:</pre><pre>Fru talman! Jag är både medborgare och kund. En\r\nav fördelarna med att ha ett kundperspektiv --\r\nvilket Jan Andersson här försöker utmåla som\r\nnågot i grunden negativt -- är att jag som ''kund'' --\r\njag sätter här ordet kund inom citationstecken,\r\neftersom det är ett begrepp -- kan välja något annat\r\nom det som producenten gör inte passar mig. Det\r\när därför bra att det finns kooperativa lösningar,\r\nsamhälleliga lösningar och privata lösningar så att\r\njag som kund, kanske med hjälp av någon om jag\r\ninte klarar det själv, kan göra ett val som är bra.\r\nDet är inte något fel att ha ett kundperspektiv.</pre><pre>Jag är heller inte särskilt bekymrad över att man nu\r\nhar en annan uppfattning än den man hade på 1980-\r\ntalet med de beslut som då fattades. Vi vet att vi då\r\nbrände oss en del. Boendet är mer komplicerat.\r\nDet är bra att det finns alternativ. Jag vet också att\r\ndet finns små väl fungerande ''institutioner''.</pre><pre>Självfallet är stora institutioner inte bra. Men det\r\nfinns institutioner som byggdes på 70-talet vilka har\r\nmycket hemliknande förhållanden. Det finns i dag\r\nsådana med få boende som skall läggas ner för att\r\nman i stället i ett hyreshus skall bygga\r\ngruppboende. Där bor man ändå samlat i en miljö\r\nsom inte någon, vare sig de som arbetar som\r\nvårdpersonal, huvudmannen eller berörda, anser\r\ntillför något nytt. Det kostar mycket mer pengar\r\nutan att ge något extra.</pre><pre>Jag menar att det måste finnas möjlighet för de\r\nberörda huvudmännen och de berörda boende att\r\nsjälva diskutera och se om detta är bra eller inte.\r\nMan skall inte döma ut en typ av boende rakt av.\r\nDet bör alltid finnas en möjlighet att välja\r\nalternativ och se om det finns positiva värden i de\r\nformer som finns.</pre><pre>Talmannen anmälde att Jan Andersson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 111  TALMANNEN</pre><pre>Jag får meddela att anslag har satts upp om att detta\r\nsammanträde skall fortsätta efter kl. 19.00.</pre><pre>Anf. 112  ROLF L NILSON (v) replik:</pre><pre>Fru talman! Leif Carlson berörde mitt krav på en\r\nrättighetslag för hjälpmedel. Han invände att man\r\nvid tillämpningen av en sådan lag råkar ut för svåra\r\ndefinitionsproblem och gränsdragningsproblem.\r\nDet är riktigt. Men mot detta vill jag invända att vi\r\nunder hela utredningsarbetet har arbetat med\r\ngränsdragningsproblem och definitionsproblem. Vi\r\när väl medvetna om att detta är en stor materia och\r\natt man inte kan göra alla lyckliga och tillfreds när\r\nman formulerar sig. Men det går att hantera.</pre><pre>Vi försökte i utredningen formulera någon sorts\r\nledord eller paroller för vad som skulle gälla. Det\r\nvar paroller som jämlikhet, full delaktighet,\r\nrespekt för självbestämmande, integritet, största\r\nmöjliga inflytande och medbestämmande samt\r\nkontinuitet. Rätten för den enskilde att få sina\r\nbehov av hjälmedel tilfredsställda överensstämmer\r\nbättre med de paroller som Handikapputredningen\r\nformulerade än med att man ålägger en myndighet,\r\nlandstingen, att sörja för att hjälpmedel finns.</pre><pre>Det är att stärka den enskilde att ge honom eller\r\nhenne rätten att leva så delaktig och jämlikt som\r\nmöjligt.</pre><pre>Anf. 113  LEIF CARLSON (m) replik:</pre><pre>Herr talman! På sätt och vis är vi rätt ense i denna\r\nfråga. Detta är svårt. Man kan dela in svårigheterna\r\npå olika sätt. Innan man har provat är det svårt att\r\nsäga om man värderar rätt. Jag tror att man kan\r\nhamna i närmast olösliga överklaganden om man\r\ninför en rättighetslag och att en skyldighetslag\r\ndärför fungerar bättre.</pre><pre></pre><pre>Men om det skulle visa sig att man stöter på\r\nsvårigheter som icke kunde förutses eller om det\r\nfinns skäl att tro att en annan lösning skulle vara\r\nbättre är det självklart -- det andas hela utskottets\r\nbehandling av ärendet, liksom propositionen -- att\r\nman är villig att göra justeringar när utvecklingen\r\nföljs av Socialstyrelsen m.fl.</pre><pre>Jag tror att det här är den rätta bedömningen, men\r\njag är fullt medveten om att verkligheten kan visa\r\natt det är en felaktig ståndpunkt som majoriteten\r\noch regeringen har intagit. Det finns då också en\r\nberedvillighet att finna bättre lösningar.</pre><pre>Anf. 114  ROLF L NILSON (v) replik:</pre><pre>Herr talman! Jag tycker att det var ett positivt\r\ninlägg av Leif Carlson.</pre><pre>Leif Carlson tog upp en annan viktig aspekt som\r\ninte är helt tillfredsställande behandlad i\r\nbetänkandet, och det gäller möjligheterna att se till\r\natt lagen om stöd och service verkligen får\r\ngenomslag. Det saknas i förslaget\r\nsanktionsmöjligheter riktade mot landsting och\r\nkommuner.</pre><pre>Jag vet att utskottet hänvisar till att\r\nLokaldemokratikommittén överväger den här\r\nfrågan. Men jag tycker att vi har så mycket\r\nerfarenhet av omsorgslagen att det redan nu borde\r\nvara möjligt att skriva in en sanktionsparagraf i\r\nLSS. Beslut enligt omsorgslagen har överklagats.\r\nDe överklagade har fått rätt, och det finns talrika\r\nexempel på att kommuner eller i förekommande\r\nfall landsting inte har rättat sig efter utslagen. Det\r\när oerhört kränkande för den som råkar ut för detta\r\natt ha lagen och domstolen på sin sida men ändå\r\ninte få sin rätt.</pre><pre>Anf. 115  LEIF CARLSON (m) replik:</pre><pre>Herr talman! Inte heller på den här punkten råder\r\ndet några djupgående åsiktsskillnader. Det är\r\nsjälvklart för alla människor att man vill ha\r\nmöjlighet att få prövat om man har rätt, och om\r\nman har det vill man också få rätt. Samtidigt skall\r\nvi ha klart för oss att detta inte är alldeles lättlöst.\r\nÄven om vi har sett att man har låtit bli att följa\r\nlagen och även om vi känner till behovet av\r\nsanktionssystem är det inte så lätt att utforma ett\r\nsådant så att det passar i det här fallet för landsting\r\noch kommuner. Vi har inte erfarenhet av det sedan\r\ntidigare.</pre><pre>Därför tycker jag att det finns skäl att följa de goda\r\ntraditionerna här i huset att avvakta resultatet av de\r\nutredningar som är på gång och särskilt den där\r\nman kommer att behandla just sanktionssystemet,\r\nnämligen Lokaldemokratiutredningen. När det\r\nkommer måste man på något sätt -- det tror jag att\r\nvi är ense om -- kunna understryka att lagen faktiskt\r\ngäller och att lagbrott alltid är lagbrott.</pre><pre>\r\nAnf. 116  ULLA ORRING (fp):</pre><pre>Herr talman! Det är en viktig reform som vi nu\r\ndebatterar och som vi om några timmar skall fatta\r\nbeslut om -- vi kanske inte hinner fatta beslut i dag,\r\nmen i så fall blir det ett beslut om det här i morgon\r\nbitti.</pre><pre>När 1989 års handikapputredning tillsattes var\r\nuppgiften att utreda frågor kring samhällets\r\nåtgärder till stöd för människor med stora\r\nfunktionshinder; det har berörts här tidigare.\r\nUtgångspunkten var de omständigheter som\r\nförelåg för barn, ungdomar och vuxna med\r\nomfattande funktionshinder samt de små och\r\nmindre kända handikappgrupperna.</pre><pre>Det är helt korrekt, som handikapprörelsen själv\r\nhar konstaterat -- och det instämmer jag i -- att\r\nfunktionsnedsättningar skall betraktas som en av\r\nflera naturliga och oundvikliga variationer hos en\r\nbefolkning. Människor med\r\nfunktionsnedsättningar och deras behov är inte\r\nständigt ''nya problem'' som skall lösas i särskild\r\nordning. Mångfalden och människors\r\nfunktionsnedsättningar finns alltid att räkna med.</pre><pre>\r\nDen kunskapen skall vara utgångspunkten för den\r\ngenerella välfärdspolitiken och samhällets\r\nutveckling -- det framförde också\r\nHandikapputredningen. Vi är många som delar den\r\ninställningen. Alla människor skall ges lika\r\nrättigheter samt möjligheter till ett rikt liv.</pre><pre>Vad kan vi då som beslutsfattare åstadkomma för\r\natt utjämna de skillnader som trots allt finns i\r\ndagens samhälle?</pre><pre>I en rapport från 1987 lade Folkpartiet liberalerna\r\nfram ett program i 13 punkter med förslag att stärka\r\nsåväl det ekonomiska som det psykologiska och\r\npraktiska stödet till de handikappade. Vi lyfte\r\nsärskilt fram det handikappade barnet. Vi ställde\r\noss frågan: Vad kan vi göra för att öka familjernas\r\nintegritet, valfrihet och självbestämmande?</pre><pre>Svaret som vi fann var att varje familj är unik.\r\nDärför måste samhällets stöd och insatser knytas\r\ntill den enskilda familjen. Valfrihet är en viktig\r\nutgångspunkt för hur stödet bör vara utformat.\r\nValfrihet stärker den enskilda familjens integritet.\r\nDet är familjens behov som skall vara styrande.\r\nFamiljen skall inte behöva känna sig prisgiven åt\r\nmyndigheternas godtycke. Vidare framförde vi\r\nkravet på personlig assistent -- en människa som\r\nman lär känna och som man litar på. Ett annat krav\r\nvar att förvärvsarbetande föräldrar till svårt\r\nhandikappade barn över 16 år skulle ha rätt till\r\nledighet med ersättning.</pre><pre>Självfallet är de konstateranden som vi gjorde 1987\r\nrelevanta även för den enskilda individen. Valfrihet\r\noch integritet är inte bara honnörsord utan minst\r\nlika mycket reell verklighet för en framsynt\r\nhandikappolitik.</pre><pre>Många av våra förslag blir nu äntligen verklighet. I\r\ndet betänkande som vi i dag diskuterar redovisas\r\nbl.a. åtgärder som personlig assistent,\r\nledsagarservice, rådgivning och annat personligt\r\nstöd och bostad med särskild service för barn och\r\nungdomar som behöver bo utanför\r\nföräldrahemmet. Det är kort sagt en\r\nverklighetsförankrad reform bakom den\r\ngemensamma beslutsformuleringen om en god\r\nservice och ett gott stöd oavsett var de\r\nfunktionshindrade bor.</pre><pre>Nu kommer vi att genomföra en rättighetslag för ca\r\n100 000 gravt funktionshindrade. Tidigare har den\r\nborgerliga regeringen -- som också har påpekats\r\nfrån kammarens talarstol -- även genomfört beslut\r\nom bl.a. förbättring av vårdbidragen och ökat stöd\r\ntill handikapporganisationerna.</pre><pre>Allt detta genomförs trots en mycket\r\nbekymmersam ekonomisk situation för vårt land.\r\nFolkpartiet liberalerna gav ett enda vallöfte inför\r\n1991 års val, och det var att öka insatserna för de\r\nhandikappade. Detta befästs genom beslutet i dag.</pre><pre>Vi anser att den generella välfärdspolitiken måste\r\nomfatta även de grupper som hittills varit\r\nåsidosatta. De handikappade har inte fått följa med\r\ni den mycket kraftiga allmänna standardutveckling\r\nsom ägt rum i vårt land under 80-talet utan har fått\r\nstå tillbaka. Bertil Ohlin myntade på sin tid\r\nuttrycket det glömda Sverige. Vi för nu fram\r\nåtgärder för det glömda Sverige. Trots att den\r\ntotala kakan krymper är den borgerliga regeringen\r\nberedd att satsa nya resurser för de handikappade\r\noch funktionshindrade. Det är en stor och viktig\r\nreform som vi i dag får vara med om att genomföra.</pre><pre>I stora drag tillstyrks regeringens proposition av\r\nutskottets ledamöter. Men ytterst förvånande är,\r\ntycker jag, Socialdemokraternas reservation nr 1,\r\ndär man begär att regeringen skall återkomma till\r\nriksdagen med en samlad bild av läget i landet och\r\nmed förslag till åtgärder för att förbättra\r\nsituationen för människor med funktionshinder.</pre><pre>Det är ju riktigt att gruppen funktionshindrade är\r\navsevärt större än den personkrets som nu kommer\r\natt omfattas av lagen. Men regeringen avser ju\r\nockså att återkomma senare i denna fråga. Det\r\nframgår av betänkandet.</pre><pre>Hela propositionen handlar ju om att förbättra, att\r\nfrämja människors jämlikhet i levnadsvillkoren och\r\natt man skall kunna välja olika lösningar --\r\nenskilda, offentliga och kooperativa -- för\r\nservicefunktionerna osv.</pre><pre>Denna omfattande handikappreform genomförs\r\ntrots att den svenska ekonomin, som jag sade\r\ntidigare, upplever en av de svåraste perioderna.</pre><pre>Jag var själv med i FN i New York i höstas. Där\r\nredovisade olika länder de insatser som genomförs\r\nunder det av FN proklamerade\r\nhandikappårtiondet. Jag känner mig stolt, och jag\r\nkan gott säga att Sverige med sin handikappolitik\r\nvar ledande i fråga om den redovisning som\r\nsocialminister Bengt Westerberg då lämnade.</pre><pre>Det största hotet mot välfärdsstaten och satsningar\r\npå handikappåtgärder är en stagnerande ekonomi.\r\nDet krävs strukturomvandlingar och vissa\r\nutgiftsminskningar som ni socialdemokrater tyvärr\r\nsaknar mod att ställa upp på. Åtgärderna är\r\nförvisso smärtsamma men måste göras för att man\r\nbl.a. skall kunna satsa på trygga system för de\r\nhandikappade. Ekonomin är alltjämt välfärdens\r\nryggrad.</pre><pre>I dessa dagar saknar vi budgetförslaget från\r\nSocialdemokraterna om en förstärkning av svenska\r\nstatens ekonomi.</pre><pre>Reservationerna 2 och 4 från socialdemokraterna\r\nkan också ses som önskemål om ökade utgifter.\r\nDessutom kommer ju färdtjänsten att behandlas i\r\nett senare sammanhang.</pre><pre>Jag vill säga några ord om reservation 3 om\r\navveckling av vårdhem. Majoriteten i utskottet\r\ndelar i huvudsak propositionens förslag om\r\navveckling och anser att större institutioner bör\r\navvecklas. Något slutdatum kan på nuvarande\r\ngrunder inte fastställas. Men i vissa fall anser vi att\r\nsmå vårdhem -- de välfungerande med bra\r\npersonal -- kan erbjuda en god vårdmiljö. Vi anser\r\natt huvudmannen utifrån de individuella\r\nönskemålen och vårdbehoven under\r\navvecklingstiden bör kunna ta ställning till frågan\r\nom nedläggning eller fortsatt drift. På längre sikt\r\nkan man också tänka sig en ombyggnad till\r\ngruppboende av dessa hem. Den enskildes och de\r\nanhörigas önskemål måste alltid vara vägledande.\r\nDen principen kan vi inte tumma på.</pre><pre>Det finns i dag flera tusen människor som bor på\r\nvårdhem och specialsjukhus. Vi känner väl till att\r\nstora institutioner många gånger har, och har haft,\r\nen mycket negativ inverkan på dem som bor där.\r\nDe tappar sin egen identitet. Däremot redovisas\r\nmånga positiva erfarenheter av annat boende som\r\nman har kunnat erbjuda, exempelvis gruppboende.\r\nDenna fråga måste därför noga följas. Jag upprepar\r\natt huvudmannen för verksamheten får ett mycket\r\nstort ansvar när det gäller att följa frågan om\r\nboendet för den funktionshindrade. Som\r\nvägledning ligger i botten också Socialstyrelsens\r\nallmänna råd.</pre><pre>Herr talman! Till sist: Vi har ett stort ansvar för en\r\nfungerande handikappolitik inom välfärdsstatens\r\nramar. På många sätt leder de nu föreslagna\r\nåtgärderna till väsentliga förbättringar. Vi måste\r\nändå utgå från målet att välfärdspolitiken skall\r\nutvecklas. Vi bär alla inom oss visioner om en ökad\r\ntrygghet för just dessa människor i vårt samhälle.</pre><pre>Med det anförda yrkar jag bifall till hemställan och\r\navslag på samtliga reservationer i betänkandet.</pre><pre>Anf. 117  JAN ANDERSSON (s) replik:</pre><pre>Herr talman! Ulla Orring tycker att det är\r\nförvånande att vi vill att regeringen skall\r\nåterkomma med en samlad bild över läget.</pre><pre>Vi har beskrivit att det sker stora förändringar i\r\nvåra kommuner och landsting, bl.a. på avgiftssidan\r\nmen också när det gäller tillgängligheten i t.ex.\r\nfärdtjänstsammanhang.</pre><pre>Det borde inte vara särskilt förvånande att vi vill att\r\nregeringen skall återkomma med en samlad bild.\r\nDet som nu händer går snabbt. Alla är medvetna\r\nom att avgifterna höjs och att tillgängligheten\r\nförsämras. Det har hänt saker sedan\r\nHandikapputredningen lade fram sitt betänkande,\r\nbl.a. på sysselsättningssidan. När det gäller\r\nsysselsättningen i landet totalt sett har ju en\r\ndramatisk förändring skett under de senaste åren. I\r\ndag har vi snart en arbetslöshet som motsvarar EG-\r\ngenomsnittet.</pre><pre>Vi har skäl att tro att det också har skett\r\nförsämringar för människor med funktionshinder.\r\nVi har velat ge regeringen till känna att vi finner det\r\nangeläget att den sysselsättningsgaranti som byggde\r\npå konstaterandet att 70 % av de svårast\r\nfunktionshindrade vid det tillfället stod utanför\r\narbetsmarknaden borde prövas. Vi har ställt upp på\r\ndet. Det fanns ju inte pengar i det här läget. Men\r\nsamtidigt borde det vara angeläget att man i någon\r\neller i några kommuner skaffar sig erfarenheter av\r\nen sådan här verksamhet.</pre><pre>Till sist skall jag ta upp frågan om vårdhemmen.\r\nHur många vårdhem har Ulla Orring tänkt skall\r\nvara kvar? Hur många personer i den personkrets\r\nsom vi diskuterar skall nekas rätten att få ett eget\r\nboende? Inser inte Ulla Orring -- med tanke på den\r\ngrupp vi talar om, nämligen de utvecklingsstörda --\r\natt risken är uppenbar att avvecklingen av\r\nvårdhem, vilken har varit av godo, kommer att\r\navstanna? Åtminstone kommer avvecklingen helt\r\nsäkert inte att gå lika fort, beroende på de signaler\r\nsom Ulla Orring, hennes kamrater i socialutskottet\r\noch ev. en riksdagsmajoritet sänder ut.</pre><pre>Anf. 118  ULLA ORRING (fp) replik:</pre><pre>Herr talman! Jan Andersson är onyanserad i den\r\nhär debatten när det gäller på vilket sätt som\r\nregeringen och vi i utskottet flyttar fram\r\npositionerna.</pre><pre>Det är egentligen en fantastisk seger för den\r\nhandikappolitik som den borgerliga regeringen nu\r\nkan presentera. Jan Andersson måste vara ganska\r\nså medveten om det svåra ekonomiska läget. Trots\r\ndetta genomförs nu en rättighetslag, som bl.a\r\ninnebär rätt till personlig assistent.</pre><pre>Det borde ändå inge även Jan Andersson en viss\r\ntrygghet att en borgerlig regering lägger fram ett\r\nsådant här förslag. Jag vet att Jan Andersson har\r\nsuttit med i Handikapputredningen och har stora\r\nkunskaper inom det här området. Men vi brottas\r\nmed en besvärlig ekonomi, och vi kan bara göra det\r\nsom är möjligt med de resurser som vi har i dag.</pre><pre>Jag beklagar lika mycket som Jan Andersson att vi\r\nhar det svåra sysselsättningsläget, men det framgår\r\nju ganska klart av vårt betänkande att regeringen\r\nkommer att följa den här frågan. Punkten är inte\r\nsatt. I och med det som vi i dag får vara med om att\r\ngenomföra kommer vi en bra bit på vägen mot en\r\nutmärkt handikappolitik.</pre><pre>Jan Andersson tar upp de små vårdhemmen. Vi har\r\ngjort många förbehåll i betänkandet kring den här\r\nfrågan. Vi säger att vi skall utgå från den enskildes\r\nbehov och framför allt önskemål och att\r\nhuvudmannen noga skall följa det här. Det är inte\r\nfråga om att många vårdhem skall vara kvar, utan\r\ndet gäller det enskilda vårdhemmet, bl.a i\r\nJämtland. Där finns nämligen ett vårdhem med\r\nenskilt boende i små villor. Det har utvecklats\r\nväldigt mycket under den här tiden som frågan har\r\nfokuserats.</pre><pre>Jag är övertygad om att den här frågan noga\r\nkommer att följas även i fortsättningen.</pre><pre>Anf. 119  JAN ANDERSSON (s) replik:</pre><pre>Herr talman! Jag tycker att det här är en fantastisk\r\nreform. Jag sade det i mitt inledningsanförande.\r\nJag sade också att det inte är den första reformen\r\nmen att den är ett viktigt steg på vägen. Sedan\r\nkommer vi att få Handikapputredningens\r\nslutbetänkande. Den svenska handikappolitiken är\r\ni grunden bra, men det finns fortfarande brister.</pre><pre>Vi har också blivit överens med regeringen i\r\nkrisuppgörelsen om de ekonomiska ramarna för\r\nden här reformen. Jag har ingen annan uppfattning.\r\nDet har medfört att även om vi inte gillar frågan om\r\nsysselsättningsgarantin och åldersgränsen har vi fått\r\nacceptera det. Vi tycker ändock att det inom de\r\nekonomiska ramar som finns borde vara möjligt att\r\npröva sysselsättningsgarantin. Det är intressant,\r\ninte minst inför framtiden. Jag hoppas på att\r\nsysselsättningsgarantin skall kunna införas.</pre><pre>När det gäller vårdhemmen måste jag däremot säga\r\natt vi varken diskuterar utredningens förslag eller\r\nregeringens förslag. Vi hade bara en synpunkt med\r\nanledning av regeringens förslag. Vi ansåg att\r\nsamtidigt som man tar ställning till vård oberoende\r\nav samtycke borde man komma överens om ett\r\nslutdatum för vårdhemmens avveckling. Den fråga\r\njag ställer mig är om utvecklingen, sedan man\r\nfattade beslut om avveckling av vårdhemmen, har\r\nvarit negativ och därför föranleder ett annat beslut.\r\nEftersom ni ändrar beslutet, Ulla Orring, måste\r\nutvecklingen ha gått i fel riktning. Jag kan inte tolka\r\nert ställningstagande i socialutskottet på något\r\nannat sätt.</pre><pre>Jag tycker inte att utvecklingen har varit felaktig.\r\nJag tycker att utvecklingen mot en större frihet för\r\nde utvecklingsstörda har varit fantastisk. I den mån\r\nden har varit olycklig har det gällt fall där enskilda\r\nhar nekats rätt till gruppbostad. Hur skall man\r\nkunna pröva det med ert förslag? Ni urholkar\r\ndenna rätt genom att säga att det nu skall bli tillåtet\r\natt ha vården kvar. Hur skall den enskilde kunna\r\npröva sin rätt i framtiden, Ulla Orring?</pre><pre>Anf. 120  ULLA ORRING (fp) replik:</pre><pre>Herr talman! Det var fint att Jan Andersson\r\nerkände att det här är en fantastisk reform. Det är\r\nen fantastisk reform att få genomföra med de\r\nekonomiska bekymmer vi har i landet just nu. Det\r\när bra att vi är överens om att det är en fantastisk\r\nreform och att den kommer många människor till\r\ngodo. Vi måste utjämna de olikheter som råder\r\nmellan de som saknar funktionshinder och de\r\nfunktionshindrade.</pre><pre>Jag har emellertid en känsla av att ni\r\nsocialdemokrater alltid skall ha litet grädde på\r\nmoset. Det är aldrig riktigt bra. Ni har dock mycket\r\nsvårt att anvisa de ekonomiska medel som krävs för\r\ngrädden på moset. Vi ser fram emot att få förslag\r\ntill finansiering av en rad av de sociala reformer\r\nsom vi så väl behöver. Det går inte bara att komma\r\nmed kritik. Man måste ange varifrån pengarna skall\r\ntas.</pre><pre>Det är självklart att det här inte är någon slutpunkt\r\nför handikappolitiken och för stödet till de\r\nfunktionshindrade. Det vore skräp med svenska\r\nfolket om man skulle sätta punkt nu. Vi måste\r\nsjälvfallet gå vidare. Jag tror att vi kommer att göra\r\ndet helt besjälade av tanken att förbättra\r\nsituationen för handikappade och\r\nfunktionshindrade.</pre><pre>När det gäller sysselsättningsgarantin påpekade Jan\r\nAndersson själv att vi har ett mycket svårt\r\narbetsmarknadsläge i landet. Då läget förbättras\r\noch sysselsättningen ökar kommer dessa\r\nförhållanden säkert också att förbättras. Jag är\r\növertygad om att både Jan Andersson och andra --\r\näven jag själv -- kommer att driva på i den frågan.\r\nDet är viktigt att alla människor får sysselsättning.</pre><pre>Till sist vill jag ta upp frågan om vårdhemmen, som\r\nJan Andersson fäster sig vid. Jan Andersson, den\r\navveckling som har skett och sker av de stora\r\ninstitutionerna är efterlängtad. Dessa institutioner\r\nhar inte utgjort någon bra miljö för de\r\nutvecklingsstörda som har bott där. Jag har besökt\r\nmånga sådana inrättningar och sett läget. Däremot\r\nförnekar Jan Andersson att det har skett\r\nförändringar på de små vårdhemmen. Det har\r\nfaktiskt skett sådana förändringar. Det finns\r\nexempel på många bra, små vårdhem. Vi skall även\r\ni fortsättningen utgå ifrån den enskilde\r\nutvecklingsstördes egna behov och önskemål. Vi\r\nskall skydda den personliga integriteten.</pre><pre>Anf. 121  ROSA ÖSTH (c):</pre><pre>Herr talman! Jag vet att det är många människor\r\nsom gläds över det beslut som vi skall fatta här i\r\nriksdagen i dag. Det gäller många människor med\r\nfunktionshinder av olika slag och naturligtvis inte\r\nminst de som är svårast drabbade. En gravt\r\nhandikappad man uttryckte det så här: ''Så länge\r\njag kan minnas har jag väntat på ett erkännande att\r\nockså mitt liv har ett värde och att också mina små\r\nmöjligheter till aktivt liv skall tas till vara.''</pre><pre>Det har varit en lång och stapplande väg för\r\nbeslutsfattare och olika samhällsorgan att komma\r\nfram till den medvetenhet som ändå finns i dag och\r\nsom nu kan tyckas självklar, nämligen att graden av\r\nfunktionshindret avgörs av hur vi lyckas anpassa\r\nden fysiska miljön och servicen till människors\r\nbehov.</pre><pre>Det är inte så förfärligt länge sedan som det var\r\ntämligen ovanligt att man ordnade en rullstolsramp\r\ntill en offentlig lokal, bara för att ta ett exempel.\r\nDet finns många andra exempel som visar på de\r\nsmå steg man tagit under ganska lång tid.\r\nFortfarande återstår mycket när det gäller att\r\nförbättra den fysiska miljön, bl.a. när det gäller att\r\ngöra den kollektiva trafiken mer lättillgänglig.</pre><pre>Den här propositionen och det här riksdagsbeslutet\r\nkan ses som ett svar på mångas krav och\r\nförväntningar under många år. Jag minns\r\nreaktionerna när den nya omsorgslagen tillkom i\r\nmitten på 80-talet. Den gällde alltså bara en\r\nbegränsad grupp. Då var det många, exempelvis\r\nsvårt rörelsehindrade, som med visst fog undrade:\r\nVad kommer nu att hända med oss? Kommer inte\r\nvåra behov att bli eftersatta när en annan grupp nu\r\nomfattas av en rättighetslag? En viss risk finns ju\r\nalltid med en rättighetslag, så att förverkligandet av\r\nden inte sker på bekostnad av insatserna till andra\r\ngrupper -- även om det naturligtvis aldrig är\r\navsikten.</pre><pre>Med den här nya lagen vidgas personkretsen.\r\nFysiska och psykiska handikapp jämställs i stort\r\nsett. Det är graden av funktionshinder som är\r\navgörande. Ett undantag finns dock, och det har\r\nnämnts här tidigare i dag. Det gäller rätten till\r\ndaglig verksamhet, som också fortsättningsvis\r\nomfattar bara omsorgslagens personkrets.\r\nAnledningen är beklagligtvis att det just nu fattas\r\npengar. Men det sägs också i propositionen att\r\nfrågan om att ge den nya lagens hela personkrets\r\nrätt till daglig verksamhet måste omprövas när det\r\nstatsfinansiella läget så medger.</pre><pre>Det är mycket, mycket viktigt att ta fasta på det\r\nbeskedet och hålla ambitionen levande. Att ha ett\r\narbete, en daglig sysselsättning betyder så oerhört\r\nmycket. Man måste få känna att man klarar av vissa\r\nuppgifter.</pre><pre>Den fråga som kanske har vållat mest\r\nuppmärksamhet är frågan om personlig assistans.\r\nEnligt propositionen skall den upphöra vid\r\nuppnådd pensionsålder. Alla tidigare talare har\r\nberört detta. Jag vill bara understryka vad som sägs\r\ni utskottets betänkande, nämligen att vi naturligtvis\r\ninte tycker att det är tillfredsställande att denna rätt\r\nupphör vid en viss uppnådd ålder och på en viss\r\ndag. Det här är en av de frågor som man måste följa\r\nmed stor uppmärksamhet, för att se efter att det\r\nkommer att fungera på ett godtagbart sätt. Det\r\nkommer utan tvivel att ställas stora krav på\r\nkommunerna.</pre><pre>Andra frågor som också måste följas med särskild\r\nuppmärksamhet gäller habilitering och\r\nrehabilitering samt rådgivning och stöd. Jag\r\nnämner dessa frågor samtidigt, därför att det inte\r\nalls är så självskrivet var gränsen går mellan vad\r\nsom är habilitering och vad som är stöd. Men enligt\r\npropositionen så ingår rätten till personligt råd och\r\nstöd i den nya rättighetslagen och kan därmed alltså\r\növerklagas, medan habilitering och rehabilitering\r\ninförs i HSL och därmed inte kan överklagas. Bara\r\ndet här är i sig en liten knepighet. Sedan är det fråga\r\nom vem som skall ha ansvaret för dessa uppgifter.\r\nJag menar att det är riktigt att, som propositionen\r\nföreslår, ge sjukvårdshuvudmännen detta. Det är ju\r\ndär som den samlade kompetensen finns för de här\r\ninsatserna. Att överlåta uppgiften rådgivning och\r\nstöd till kommunerna bör därför enligt min mening\r\nske i undantagsfall, annars kan det finnas fog för\r\nden oro som en del handikapporganisationer\r\nkänner för att viktig kompetens skall gå förlorad.</pre><pre>Herr talman! Det finns många frågor som är värda\r\natt lyftas fram och det går inte att säga att någon\r\när viktigare än andra eftersom insatserna har olika\r\nbetydelse för olika grupper och individer.</pre><pre>En sak som vi har arbetat med mycket i Centern är\r\nstödet till anhöriga, dvs. att man uppmärksammar\r\nderas situation som ju ofta är mycket utsatt. Det\r\ngäller inte minst handikappade barns familjer, som\r\nju ofta har en totalt annorlunda situation än andra\r\nfamiljer och som har små möjligheter att leva ett,\r\nsom andra tycker, normalt familjeliv. Den här\r\nfrågan har på senare tid uppmärksammats mycket\r\nmer än tidigare. Det är vi naturligtvis mycket glada\r\nför.</pre><pre>Stödet till handikapporganisationerna betyder\r\nmycket, också de som omfattar små grupper.\r\nVårdbidraget är naturligtvis viktigt.</pre><pre>Den nya lagens rättigheter kommer också att vara\r\nav mycket stort värde för handikappades familjer.\r\nDet gäller rätten till avlastning, rådgivning och stöd\r\nm.m. och naturligtvis också de 10 kontaktdagarna\r\nsom har både praktisk betydelse och ett\r\nsymbolvärde.</pre><pre>Jag vill också som de tidigare talarna något beröra\r\nfrågan om avvecklingen av specialsjukhusen och\r\nvårdhemmen. I utskottet är vi ju överens om att de\r\nstora institutionerna och vårdhemmen skall\r\navvecklas. Däremot finns det delade meningar om\r\nifall en generell avveckling är nödvändig eller ens\r\nönskvärd.</pre><pre>Från centerns sida menar vi att man bör akta sig för\r\natt vara alltför kategorisk i det här sammanhanget.\r\nDet kan mycket väl vara så att små hemliknande\r\nvårdhem för en del kan vara ett bättre alternativ än\r\nett eget boende. Människor kommer alltid att vara\r\nolika, ha olika förutsättningar och olika behov. Det\r\när ett faktum som ingen ambition i världen kan\r\nändra på.</pre><pre>Det handlar inte om något överförmynderi som det\r\nhar sagts tidigare, utan snarare om en ödmjukhet\r\ninför verkligheten och att verkligheten ser olika ut\r\nför olika människor.</pre><pre>Jag vill bara till sist än en gång understryka att det\r\nhär beslutet är ett steg på rätt väg, men det betyder\r\ninte att vi får slå oss till ro. Arbetet med att ge\r\nhandikappade människor en bättre tillvaro och en\r\nstörre delaktighet i samhällslivet måste fortsätta.</pre><pre>Herr talman! Jag yrkar bifall till hemställan i\r\nbetänkandet i dess helhet.</pre><pre>Anf. 122  FANNY RIZELL (kds):</pre><pre>Herr talman! I den princip som ligger till grund för\r\nbåde propositionen om stöd och service till vissa\r\nfunktionshindrade och utskottets betänkande talas\r\ndet om att den handikappade skall få kontinuitet i\r\nsin hjälp. Det innebär att den enskilde eller hans\r\nfamilj skall kunna känna sig säker på att stödet från\r\nen personlig assistent inte plötsligt upphör eller\r\nförändras. Detta har tidigare varit ett problem. I\r\nHandikapputredningens kartläggningsbetänkande\r\nkom man fram till att endast 8 % av de svårt\r\nfunktionshindrade som erhöll hemtjänst vid en viss\r\ntidpunkt själva kunde bestämma vem som skulle ge\r\nhjälpen.</pre><pre>Denna typ av beslut bör tas nära människorna. En\r\nrättighetslag kan ju synas tala emot den principen.\r\nMen med tanke på att detta är en mycket utsatt\r\ngrupp finns det skäl att stödja förslaget. Mot\r\nbakgrund av problemet med ett kontinuerligt stöd\r\nför vissa funktionshindrade är det därför med\r\nglädje jag noterar socialutskottets betänkande när\r\ndet gäller gränsen för när lagen skall gälla.\r\nMöjligheten att själv välja en personlig assistent\r\noch därmed öka inflytandet över sitt eget liv väger\r\ninte lättare när den handikappade har nått en viss\r\nålder. För vissa är det kanske t.o.m. så att behovet\r\nav kontinuitet i hjälpen från en personlig assistent\r\när större när man åldras.</pre><pre>Utskottet medger också att det ur principiell\r\nsynpunkt är tveksamt att införa en åldersgräns.\r\nNaturligtvis är det i dag svårt att ur statsfinansiell\r\nsynpunkt motivera en utökning utöver den\r\nföreslagna 65-årsgränsen. Därför tycker jag att det\r\när positivt att utskottet understryker att\r\növergången måste vara smidig och att det måste tas\r\nhänsyn till den enskildes önskemål när den\r\nfunktionshindrade byter från personlig assistent till\r\nnågon annan stödform. Jag tycker också att det är\r\nglädjande att utskottet förutsätter att denna del av\r\nreformen noga följs upp. I och med dessa\r\nskrivningar i utskottets betänkande kan\r\ngrundprincipen om kontinuitet i vården av den\r\nfunktionshindrade uppnås.</pre><pre>Anf. 123  Socialminister BENGT\r\nWESTERBERG (fp):</pre><pre>Herr talman. Det råder i praktiken nästan full\r\nenighet om de förslag på handikappområdet som\r\nriksdagen i dag skall besluta om. Det är glädjande.\r\nMen vägen hit har ingalunda varit alldeles spikrak.</pre><pre>Den dåvarande socialdemokratiska regeringen\r\ngjorde dagarna före valet 1988 ett desperat försök\r\natt förstärka sin profil i handikappfrågor genom att\r\ntillsätta Handikapputredningen. Det var i och för\r\nsig positivt. Men utredningen fick alltför snäva\r\nramar.</pre><pre>För kommittén gällde, som för flertalet statliga\r\nutredningar, s.k. nolldirektiv. Det innebar att\r\neventuella förbättringar skulle, som det hette,\r\ngenomföras med oförändrade eller minskade\r\nresurser.</pre><pre>Var och en inser att det är omöjligt att förbättra\r\nsituationen för gravt funktionshindrade utan att\r\ntillföra resurser.</pre><pre>Den inställningen hade vi i Folkpartiet, och den\r\nhade man i hela handikapprörelsen. Vi krävde\r\ndärför att Handikapputredningen skulle få ändrade\r\ndirektiv. Så småningom fick den\r\nsocialdemokratiska regeringen ge med sig.\r\nNolldirektiven försvann. Det gjorde det möjligt för\r\nutredningen att lägga fram det betänkande som är\r\nunderlag för det förslag vi i dag behandlar.</pre><pre>Jag vill med detta inte ha sagt att svensk\r\nsocialdemokrati inte skulle ha visat engagemang i\r\nhandikappfrågor. Det har man förvisso gjort. Det\r\ngäller framför allt många enskilda\r\nsocialdemokrater.</pre><pre>Men på ett område har jag under årens lopp fått\r\nbekräftat att det svaga intresse som nolldirektiven\r\nindikerade inte bara var en tillfällighet. Det har\r\ngällt inställningen till familjer som har barn med\r\nfunktionshinder. År efter år har\r\nSocialdemokraterna t.ex. gått emot våra förslag om\r\nförbättrat vårdbidrag. Det var först för ett år sedan,\r\nnär förslaget lades fram i en proposition från den\r\nnya regeringen, som Socialdemokraterna anslöt\r\nsig.</pre><pre>Det är en svår och genomgripande händelse att få\r\nett barn med funktionshinder. Det rör föräldrarna\r\ndjupt. Det förändrar deras liv för all framtid.\r\nBarnets födelse skulle bli ett av de största\r\nögonblicken i deras liv och så blir det i stället den\r\nsvåraste stund de har varit med om. Många\r\nföräldrar skildrar det som ett fall från svindlande\r\nlycka, lättnad och upprymdhet till bottenlös\r\nförtvivlan. Få situationer i livet ställer så stora krav\r\npå människors anpassningsförmåga.</pre><pre>Under årens lopp har jag haft många kontakter\r\nmed föräldrar i den här situationen och med deras\r\norganisationer. För mig personligen har de här\r\nmötena betytt oerhört mycket. De har givit mig\r\nfördjupade kunskaper och större möjligheter till\r\ninlevelse i andras svåra livssituation. De har\r\nbidragit till ett starkt personligt engagemang och\r\ninspirerat till politisk handling.</pre><pre>För ett år sedan höjdes alltså vårdbidraget. Nu\r\nkommer de här familjernas situation att ytterligare\r\nförbättras. När man vaknar i morgon -- ja, t.o.m.\r\npå fredag, när formellt beslut är fattat -- kommer\r\nförstås allting att vara precis som vanligt. Det\r\nkommer att ta en viss tid innan morgondagens\r\nbeslut omsätts i konkreta resultat. Men successivt\r\nkommer detta att märkas.</pre><pre>I propositionen preciseras vissa rättigheter när det\r\ngäller att underlätta vardagen för familjer som har\r\nbarn med svåra funktionshinder. Det handlar\r\nframför allt om rätten till råd och stöd, om\r\navlösning, om en individuell plan och, naturligtvis,\r\nom de förbättringar i föräldraförsäkringen som\r\nföreslås.</pre><pre>Herr talman! För drygt sex år sedan kom jag i\r\nkontakt med STIL, Stockholm Independent Living\r\nFörening. I riksdagens allmänpolitiska debatt i\r\nfebruari 1987 berättade jag om det mötet.</pre><pre>STIL hade beskrivit sig som en\r\nmedborgarrättsrörelse för människor med\r\nfunktionshinder.</pre><pre>Vi är trötta på att andra, icke-handikappade,\r\nbestämmer över våra liv. Vi vill ha samma frihet\r\noch samma ansvar som andra, sade Adolf Ratzka\r\nsom var en av initiativtagarna till STIL och som för\r\növrigt finns här i kammaren just nu.</pre><pre>I stället för att kommunala myndigheter i skilda\r\nsammanhang skall ställa upp med biträden, vårdare\r\neller hjälpare ville STIL ha ordningen att de som så\r\nönskade själva skulle få anställa sina assistenter.</pre><pre>Tanken var egentligen ganska självklar,\r\nkonstaterade jag i mitt riksdagsinlägg. Den som\r\nbehöver service skall själv få ställa krav och\r\nutforma servicen.</pre><pre>Jag vågade mig också på en vision. Så här sade jag:\r\n''Så småningom borde alla handikappade som har\r\nbehov av personlig service få samma möjlighet som\r\nAdolf Ratzka och hans vänner att anställa sina egna\r\nassistenter.''</pre><pre>Jag anade inte då att det skulle bli jag som fick\r\nmöjlighet att lägga fram den proposition till\r\nriksdagen där just den reformen skulle föreslås. I\r\ndag är det med stor glädje -- om ni ursäktar vill jag\r\nsäga att jag också känner en smula stolthet -- som\r\njag kan konstatera att denna min, och naturligtvis\r\nockså många andras, vision är på väg att gå i\r\nuppfyllelse.</pre><pre>Med morgondagens riksdagsbeslut får tusentals\r\nmänniskor med allvarliga funktionshinder rätt till\r\npersonliga assistenter. Det är en stor framgång för\r\nden medborgarrättsrörelse som Adolf Ratzka och\r\nhans medarbetare drog i gång här i Stockholm för\r\nsju åtta år sedan.</pre><pre>Personlig assistans innebär att den\r\nfunktionshindrade får tillgång till ett mänskligt\r\nhjälpmedel som utför det som den\r\nfunktionshindrades händer och fötter, öga, öra eller\r\nförstånd inte klarar av. Assistenten skall följa den\r\nfunktionshindrade var han eller hon än är och\r\nenbart ge service åt sin ''huvudman''.</pre><pre>Egentligen borde det vara ganska självklart att\r\nsvårt funktionshindrade själva får avgöra vem som\r\nskall hjälpa dem med personliga angelägenheter.\r\nDet kan handla om att hjälpa till vid toalettbesök,\r\nmed av- och påklädning eller med att lyssna på och\r\ntolka samtal med andra i telefon eller öga mot öga.\r\nMen en självklarhet har detta alltså inte varit.</pre><pre>Rätten till personlig assistans är ett principiellt\r\noerhört viktigt genombrott i den svenska\r\nhandikapplagstiftningen. Det handlar om\r\nsjälvständighet, om valfrihet och om integritet --\r\nom sådant som många av oss högt värdesätter men\r\nsom nästan alla funktionshindrade länge bara har\r\nkunnat drömma om.</pre><pre>Med den statliga assistansersättning som vi också\r\ninför nu tryggas reformen. Inga människor med\r\ngrava funktionshinder och omfattande\r\nassistansbehov blir beroende av den egna\r\nkommunens, eller kommundelens, ambitionsnivå\r\neller ekonomi.</pre><pre>Herr talman! Det finns naturligtvis mycket att säga\r\nom den här propositionen. Men tiden tillåter bara\r\nytterligare en kommentar.</pre><pre>Många har ifrågasatt om det behövs\r\nspeciallagstiftning för svårt funktionshindrade och\r\nframför allt om det är nödvändigt och lämpligt med\r\nen rättighetslagstiftning. Det är frågor som också\r\njag har ställt mig. Svaret är från principiella\r\nutgångspunkter inte självklart. Men det blir ändå\r\nför min del ett alldeles entydigt ja.</pre><pre>Motivet för en speciallagstiftning är att de\r\nfunktionshindrade under lång tid har försummats.\r\nDet har alltså inte räckt med en allmän lagstiftning\r\nför att lyfta deras standard. De senaste 20 åren har\r\ni väsentliga avseenden inneburit en radikal\r\nomprövning. Jag är övertygad om att lagstiftningen\r\nhar varit av stor betydelse för den.</pre><pre>Jag hade i går till min stora glädje möjlighet att till\r\nAllan Everitt överlämna medaljen Illis Quorum för\r\nhans förtjänstfulla insatser på detta område. Få\r\ninsåg så tidigt och så tydligt som han att\r\nlagstiftningen borde användas i de\r\nfunktionshindrades tjänst.</pre><pre>Erfarenheterna av omsorgslagen säger dessutom,\r\nenligt min mening, att rättighetslagstiftning\r\nfungerar. Mycket av uppmärksamheten när det\r\ngäller omsorgslagen har riktats mot de landsting\r\nsom har fått många domar mot sig och som inte har\r\nförmått att leva upp till domstolarnas beslut. Detta\r\när naturligtvis ett stort problem. Men det vore ändå\r\nhelt fel, menar jag, att dra slutsatsen att\r\nrättighetslagstiftningen har varit utan värde.</pre><pre>Under de senaste tio åren har omsorgerna för\r\nutvecklingsstörda ökat sin budget med 4 % varje\r\når -- vilket kan jämföras med sjukvården i dess\r\nhelhet, vars ökningstakt har varit hälften så snabb.\r\nUnder senare år har ökningstakten t.o.m. varit\r\nnågot lägre.</pre><pre>Herr talman! Vi hade aldrig, tror jag, fått den här\r\nökningen av omsorgerna om det inte hade varit för\r\nrättighetslagstiftningen. Det har heller inte saknats\r\ntecken på att andra handikappgrupper utöver de\r\nutvecklingsstörda har halkat efter därför att de inte\r\nhar haft någon rättighetslag.</pre><pre>Samhällsutvecklingen visar enligt min uppfattning\r\natt ju mer man integrerar och decentraliserar och ju\r\nstörre krav som ställs på effektivisering och\r\nomprövning, desto viktigare blir det med\r\npreciserade rättigheter för grupper med särskilda\r\nbehov.</pre><pre>I morgon skall riksdagen besluta om den nya lagen\r\nför funktionshindrade, LSS. Jag skulle gärna se att\r\nden lagen i framtiden blev onödig. Men i dag är den\r\nfaktiskt nödvändig.</pre><pre>Anf. 124  JAN ANDERSSON (s) replik:</pre><pre>Herr talman! När det gäller nolldirektiven har man\r\nnog inte någon regering större anledning än andra\r\natt slå sig för bröstet.</pre><pre>\r\nJag har en klar minnesbild av hur det var med\r\nnolldirektiven och Handikapputredningen. Ett\r\nenigt socialutskott med socialdemokratisk\r\nmajoritet gjorde nämligen ett tillkännagivande till\r\nregeringen.</pre><pre>Också Psykiatriutredningen jobbade under\r\nnolldirektiv. Den borgerliga regeringen har i det\r\nfallet inte tagit något initiativ till att med en gång ta\r\nbort nolldirektiven. Även då gick det hela via\r\nutskottet. Jag minns att socialdemokratiska\r\nmotioner tillstyrktes i socialutskottet.</pre><pre>Utredningarna har varit viktiga, och borttagandet\r\nav nolldirektiven var också väsentligt.</pre><pre>Jag delar Bengt Westerbergs uppfattning i fråga om\r\nden här reformen, som är synnerlig viktig.\r\nReformen är ett viktigt steg på vägen. Men\r\nsamtidigt vill jag ännu en gång påpeka att\r\nHandikapputredningen måste ses i dess helhet.\r\nSlutbetänkandet om de generella insatserna är\r\nockså väldigt viktigt.</pre><pre>Bengt Westerberg nämnde Allan Everitt, som satt\r\nmed som expert i utredningen i fråga. Allan Everitt\r\nvar, såvitt jag förstår, en av de viktiga kuggarna när\r\ndet gäller tillkomsten av omsorgslagen.</pre><pre>En fråga som har debatterats här och som Bengt\r\nWesterberg inte berört gäller vårdhemmens\r\navveckling. Liksom när det gäller övriga delar av\r\nomsorgslagen menar jag att att detta med den\r\nenskildes rätt till en gruppbostad har varit väldigt\r\nbetydelsefullt. Trots att överklaganden har gjorts\r\noch trots att alla inte har fått sina önskemål\r\ntillgodosedda har omsorgslagen varit, och är\r\nfortfarande, väldigt betydelsefull, liksom detta med\r\nvårdhemmens avveckling.</pre><pre>Jag skulle vilja höra vad Bengt Westerberg har för\r\nuppfattning när det gäller den reservation från oss\r\nsocialdemokrater som bygger på det\r\nställningstagande som görs i propositionen,\r\nnämligen: Så länge vård, oberoende av samtycke,\r\nfinns kvar kan man inte ha en slutpunkt.</pre><pre>Men samtidigt som ställning tas i den här frågan vill\r\nvi att regeringen kommer med besked om ett\r\navvecklingsdatum. Är inte det rimligare än det,\r\nenligt min uppfattning, rätt anmärkningsvärda\r\nställningstagande som den borgerliga majoriteten i\r\nsocialutskottet gör, dvs. att vårdhemmen inte skall\r\navvecklas?</pre><pre>Anf. 125  Socialminister BENGT\r\nWESTERBERG (fp):</pre><pre>Herr talman! Låt mig bara erinra om att\r\nnolldirektiven beslutades av den\r\nsocialdemokratiska regeringen och utsattes för\r\nmycket hård kritik från mig och flera andra.\r\nHandikapprörelsen var mycket aktiv i denna\r\ndebatt. Det dröjde dock rätt länge innan regeringen\r\nvar beredd att ändra de här nolldirektiven.</pre><pre>Också Psykiatriutredningens nolldirektiv\r\nbeslutades av den tidigare regeringen. Det är riktigt\r\natt det tog en tid innan direktiven ändrades, men\r\ndet blev en ändring.</pre><pre>Det viktiga som man kan konstatera är att den\r\nutgångspunkt som den socialdemokratiska\r\nregeringen valde, nämligen att man skulle\r\nfinansiera handikappreformer inom\r\nhandikappområdet, var orimlig. Jag är övertygad\r\nom att Jan Andersson delar min uppfattning på den\r\npunkten.</pre><pre>Jag delar naturligtvis Jan Anderssons uppfattning\r\nom att slutbetänkandet också är viktigt. Denna\r\nreform är mycket viktig. Det är kanske den största\r\nhandikappreform som någonsin genomförts i\r\nSverige. Men med all säkerhet är det inte den sista\r\nreformen. Mycket återstår att göra på det här\r\nområdet.</pre><pre>Jag går vidare till frågan om vårdhemmen. Det är\r\nsant att den socialdemokratiska reservationen\r\nligger närmare propositionen på denna punkt. Den\r\nsocialdemokratiska reservationen är också\r\ntydligare än utskottsmajoritetens formuleringar.\r\nOm jag skall vara alldeles uppriktig begriper jag\r\ninte riktigt vad de innebär.</pre><pre>Jan Andersson ställde tidigare frågan: Vilka\r\nkommer att nekas rätten till eget boende? På den\r\nfrågan kan man bara ge ett, alldeles klart, svar,\r\nnämligen att ingen kommer att nekas rätten till eget\r\nboende. Jag har också tolkat inläggen från de\r\nborgerliga ledamöterna här i kammaren så, att\r\nutgångspunkten är att man skall lyssna på dem som\r\nberörs, dvs. de funktionshindrade och deras\r\nanhöriga. Det är bara för den händelse att\r\nmänniskor absolut vill bo kvar i ett sådant här litet\r\nväl fungerande vårdhem som det talas om -- jag har\r\ninte själv sett så många sådana som motsvarar\r\nbeskrivningen, men låt oss ändå anta att de finns --\r\nsom de skall bo kvar. Om de själva inte vill bo kvar,\r\när det deras egen vilja som skall vara styrande.\r\nSvaret på Jan Anderssons fråga är att ingen\r\nkommer att nekas rätten till eget boende.</pre><pre>Anf. 126  JAN ANDERSSON (s) replik:</pre><pre>Herr talman! Jag tackar för svaret. Jag hoppas att\r\nåtminstone Bengt Westerbergs egna partikamrater\r\nlyssnar på sin partiledare, därför att det skulle\r\ninnebära att vi i morgon i kammaren skulle kunna\r\nfå en majoritet att rösta i enlighet med den\r\nsocialdemokratiska reservationen. Det i sin tur\r\nskulle innebära att den positiva utvecklingen när\r\ndet gäller vårdhemmen kan fortsätta.</pre><pre>Jag blir allvarligt oroad om den borgerliga\r\nmajoritetens förslag i socialutskottet vinner gehör i\r\nkammaren. Det skulle ge en alldeles felaktig signal,\r\ninte minst till landstingen.</pre><pre>Historieskrivningen när det gäller nolldirektiven är\r\nriktig. Men den historieskrivning som jag gav är\r\nockså riktig, nämligen att socialutskottet i enighet\r\nhar drivit fram ett borttagande av nolldirektiven.</pre><pre>Till slut kommer jag till två andra frågor.</pre><pre>Jag vet att utvecklingen är beroende av den\r\nstatsfinansiella situationen. Ändå vill jag peka på\r\nett par saker. Jag antar att Bengt Westerberg har\r\nsamma uppfattning som jag.</pre><pre>För det första är det nämligen viktigt att\r\nsysselsättningsgarantin kan genomföras så snart\r\nsom möjligt. En avsevärd skillnad föreligger trots\r\nallt när det gäller sysselsättningssituationen för dem\r\nsom har de svåraste funktionshindren, även\r\nbortsett från dagens arbetsmarknadsläge.\r\nSäkerligen är det fortfarande mer än 70 % av dem\r\nsom står utanför arbetsmarknaden. Därför skulle\r\ndet vara bra om det inom de ramar som gäller gick\r\natt hitta en försöksverksamhet för att på det sättet\r\nfå erfarenheter.</pre><pre>För det andra är detta med åldersgräns\r\nproblematiskt. Principiellt och praktiskt råder det\r\ntvivel om nyttan av en sådan. I praktiken kan det\r\nbli så att det är en annan lag som gäller. Med tanke\r\npå kommunernas ekonomiska svårigheter kan det\r\ninte uteslutas att servicen blir sämre när en person\r\nsom haft rätt till LSS fyller 65 år -- detta trots att\r\nbehoven kvarstår, ja, kanske t.o.m. blir ännu\r\nstörre.</pre><pre>Anf. 127  Socialminister BENGT\r\nWESTERBERG (fp):</pre><pre>Herr talman! Jag har lyssnat på hela denna debatt,\r\noch jag har hört inlägg från flera borgerliga\r\nledamöter. Jag tror att jag har tolkat dem riktigt om\r\njag säger att avsikten är att de utvecklingsstörda\r\nsjälva, och i viss utsträckning deras anhöriga, skall\r\navgöra frågan om boendet.</pre><pre>Om tolkningen inte är riktig utgår jag från att\r\nnågon av de borgerliga ledamöterna begär replik\r\noch talar om för mig hur jag skall tolka det något\r\noklara uttalande som gjordes. Men är tolkningen\r\nriktig kan jag garantera Jan Andersson att vi när vi\r\nför frågan vidare -- det handlar ju nu om ett\r\ntillkännagivande till regeringen -- med\r\nutgångspunkt i den tolkningen kommer att se till att\r\nbehandlingen av denna fråga blir bra.</pre><pre>Jag delar naturligtvis Jan Anderssons bekymmer\r\nnär det gäller sysselsättningsfrågorna. På sätt och\r\nvis var det ett nederlag att vi tvingades skjuta på\r\nden här reformen, som kanske var väl så viktig som\r\nandra inslag i Handikapputredningens förslag. Jag\r\ntycker visst att förslaget om försöksverksamhet är\r\nen ganska god idé. Jag har inte förstått att det råder\r\nnågon oenighet mellan ledamöterna i\r\nsocialutskottet på den punkten. Det är nog mera en\r\nfråga om formuleringar. Jag tror inte att detta\r\nkommer att bli ett problem. Vi skall se om vi kan\r\nfinna vägar för att stimulera en försöksverksamhet.</pre><pre>Jag delar också uppfattningen att det här med\r\nåldersgränsen är ett problem. Därför har jag i\r\npropositionen skrivit att vi skall ta upp\r\növerläggningar med Kommunförbundet när det\r\ngäller anvisningarna om hur problemet skall\r\nhanteras. Min utgångspunkt är självklar, nämligen\r\natt personer som en gång fått personlig assistent\r\nföre 65 års ålder i praktiken skall få den servicen\r\näven därefter, fast med stöd av annan lagstiftning.</pre><pre>Det vi av ekonomiska skäl inte har vågat föreslå nu\r\när att alla personer, även de med åldersrelaterade\r\nhandikapp, skall få personlig assistent. Med\r\nnämnda förslag hade reformen blivit åtskilliga\r\nhundra miljoner kronor dyrare, och det fanns det i\r\ndagsläget inte utrymme för. Men när det gäller den\r\nförsta gruppen som jag talat om skall vi i samråd\r\nmed Kommunförbundet försöka se till att frågan\r\nkan lösas på ett smidigt sätt.</pre><pre>Anf. 128  ROLF L NILSON (v) replik:</pre><pre>Herr talman! Jag vill först säga att jag tycker att\r\nBengt Westerberg har rätt att vara både glad och\r\nstolt över det här förslaget. Jag har kanske inte rätt\r\natt känna samma stolthet över det som\r\nåstadkommits som Bengt Westerberg, men jag\r\ndelar hans glädje.</pre><pre>Jag ställde ett par frågor i mitt anförande som\r\ngällde fortsättningen. Det har ju betonats att\r\nHandikapputredningens arbete måste ses som en\r\nhelhet. Detta är den individuella delen. Det som\r\nskall komma handlar mer om generella åtgärder,\r\nsom gynnar den personkrets som vi arbetar med.\r\nMen det kommer också att gynna de\r\nhandikappgrupper som vi enligt direktiven\r\ntvingades att så att säga definiera ut, genom att\r\nåtgärderna leder till allmänna förbättringar.</pre><pre>En hel del av de åtgärder som föreslås i\r\nslutbetänkandet är inte sådana som direkt medför\r\nkostnader för staten. Jag tänker på\r\nombudsmannainstitutionen. Det här kostar något,\r\nmen inte så förfärligt mycket. Jag tänker även på\r\ndetta med en antidiskrimineringslagstiftning och ett\r\nlagfästande av ansvars- och finansieringsprincipen.\r\nDet här är viktiga steg på vägen, och jag skulle vara\r\ntacksam om vi kunde få en markering som är något\r\ntydligare än det som Bengt Westerberg sade,\r\nnämligen att denna handikappreform är den\r\nsenaste men inte den sista.</pre><pre>Anf. 129  Socialminister BENGT\r\nWESTERBERG (fp):</pre><pre>Herr talman! Man kan väl konstatera att\r\nHandikapputredningen i sitt slutbetänkande har\r\nredovisat vad som skulle kunna ses som ett slags\r\nstrategi för samhällsutvecklingen när det gäller att\r\nanpassa samhällsutvecklingen till personer med\r\nsvåra funktionshinder. Handikapputredningen\r\nspänner ju över ett mycket stort område. Medan\r\ndet första betänkandet, som alltså har resulterat i\r\nen proposition och som i morgon resulterar i\r\nriksdagsbeslut, handlar om individuella\r\nstödinsatser, handlar slutbetänkandet om hur vi\r\nkan förändra samhället så att olika funktionshinder\r\nkan undanröjas.</pre><pre>Det här är en strategi som inte kan förverkligas\r\ngenom ett enda beslut. I stället handlar det om en\r\nplan som sträcker sig över ganska många år. Det\r\nfinns en del frågor som vi på ett tidigt stadium\r\nkommer att ta itu med. Tillgänglighetsfrågorna är\r\nett sådant komplex av frågor som det är viktigt att\r\nman börjar arbeta med. Det kommer ändå att ta\r\nlång tid innan vi kan förverkliga målen.</pre><pre>Remisstiden för slutbetänkandet går ut i dagarna.\r\nSå fort som vi har fått in alla remissyttranden\r\nkommer vi att börja arbeta med dessa frågor\r\npraktiskt, och vi kommer att bedöma vilka\r\nprioriteringar som skall göras. Det ligger\r\nnaturligtvis mycket i det som Rolf L Nilson säger,\r\nnämligen att det som snabbt kan genomföras inte\r\nmedför stora kostnader. Han gav själv några\r\nexempel. Och det är väl rimligt att anta att vi på\r\ndepartementet och inom regeringen kommer att\r\nprioritera en del av de förslagen och ganska snabbt\r\nåterkomma till riksdagen.</pre><pre>Anf. 130  ROLF L NILSON (v):</pre><pre>Herr talman! Det skulle vara bra om vi kunde\r\navsluta dagens debatt med ett så klart besked som\r\növer huvud taget är möjligt till Margareta Persson,\r\nnämligen att detta är starten på ett kontinuerligt\r\nreformarbete och att det inte är fråga om att skapa\r\nen skyddad zon, eller, som det sagts, en\r\nundantagsstuga i en fientlig omvärld.</pre><pre>Anf. 131  Socialminister BENGT\r\nWESTERBERG (fp):</pre><pre>Herr talman! Beskedet till Margareta Persson och\r\nRolf L Nilson är ett entydigt ja.</pre><pre>Anf. 132  INGVAR BJÖRK (s):</pre><pre>Herr talman! Jag skall i detta mitt anförande\r\nbehandla socialutskottets betänkande rörande stöd\r\noch service till vissa funktionshindrade. Jag skall\r\nenbart ta upp färdtjänsten.</pre><pre>Handikapputredningens förslag i detta avseende är\r\natt färdtjänsten skall utgöra ett komplement till\r\nkollektivtrafiken, att länsfärdtjänst skall införas,\r\natt ingen begränsning beträffande antalet resor\r\neller tidpunkten för resor skall förekomma och att\r\negenavgiften vid färdtjänstresa ej skall överstiga\r\nkollektivtrafiktaxan. Dessutom skall inga avgifter\r\ntas ut för ledsagare och medåkande barn.</pre><pre>Detta förslag säger man nej till för närvarande. Det\r\ngäller såväl propositionen som utskottsmajoriteten.\r\nMan skall återkomma till frågan om färdtjänst i\r\nsamband med beredningen av\r\nHandikapputredningens slutbetänkande.</pre><pre>Såväl Socialdemokraterna som Vänsterpartiet har\r\nen motion och en reservation fogade till\r\nsocialutskottets betänkande. Beträffande\r\nSocialdemokraternas yttrande säger man:\r\nMotionärerna anför att en funktionshindrad bör ha\r\nsamma tillgänglighet och betala samma kostnader\r\nför färdtjänsten som andra medborgare betalar för\r\nkollektivtrafiken.</pre><pre>Socialdemokraterna säger också i sin reservation\r\natt avgifterna för färdtjänst under senare år har\r\nökat och ofta kraftigt överstiger\r\nkollektivtrafiktaxan.</pre><pre>Denna utveckling har, som Socialdemokraterna\r\nanför, blivit allt värre. I exempelvis betänkandet\r\nHandikapp Välfärd Rättvisa ger man uttryck för\r\nprecis samma uppfattning. Då kan man, enligt min\r\nmin mening, inte vänta med en reform beträffande\r\nfärdtjänsten.</pre><pre>Handikapputredningen påpekar bl.a. att den avgift\r\nsom de färdtjänstberättigade betalar varierar\r\nmycket kraftigt i olika kommuner. Man använder\r\nsig av olika avgiftssystem, men det finns också olika\r\nnivåer i detta system. Helt avgörande för taxan är i\r\nvilken kommun man bor. Den som har tur bor i en\r\nkommun där kollektivtaxan utgör taxa också för\r\nfärdtjänsten. Den som har otur får i stället betala\r\n25--30 %, kanske mer, av det taxameterbelopp som\r\nen taxi tar upp.</pre><pre>Handikapputredningen säger följande om det här\r\ni sitt betänkande Handikapp Välfärd Rättvisa: För\r\nsamtliga färdtjänstanvändare, men i synnerhet för\r\nyngre personer med omfattande funktionshinder\r\noch stort behov av färdtjänst, är ökningarna i avgift\r\nproblematiska.</pre><pre>Det är också så, att de som har funktionshinder\r\noftast har en mycket låg ekonomisk standard. Det\r\nslår mycket hårt mot dem när kommunerna har\r\nstränga villkor för färdtjänsten. Höjer sedan dessa\r\nkommuner avgifterna drabbas de här människorna\r\nännu hårdare. Då har vi avlägsnat oss ännu mycket\r\nmera från detta med rättvisa och jämlikhet, som vi\r\nväl alla omfattar. Enligt min mening är dessa\r\nskillnader i standard alltför stora. Jag önskar\r\nnaturligtvis att de kommuner som ligger högst skall\r\nkunna sänka sina avgifter till den nivå, där den\r\nkommun som ligger lägst befinner sig. Önskar man\r\ndetta måste staten helt enkelt gå in och lagstifta, för\r\nannars får vi aldrig någon rätsida på detta\r\nförhållande.</pre><pre>Naturligtvis är det alldeles galet att gå den väg som\r\nbeskrivs i nr 15, 1993 av Kommun-Aktuellt, där\r\nman från kommunalt håll gör en ekonomisk\r\nbedömning av de personer som önskar färdtjänst.\r\nHan man alltså en någorlunda god ekonomi skall\r\nman inte få färdtjänst, utan då skall man betala helt\r\nmed egna medel. Det är inte fråga om personernas\r\nekonomi. I stället handlar det om hur pass\r\nfunktionshindrad vederbörande är. När det gäller\r\nlagstiftningen måste det alltså bli på det sätt som\r\nHandikapputredningen föreslår och som jag\r\ninledningsvis skisserade.</pre><pre>Herr talman! Jag yrkar bifall till\r\nSocialdemokraternas reservation nr 4.</pre><pre>Överläggningen var härmed avslutad.</pre><pre>(Beslut skulle fattas den 6 maj.)</pre><pre>Ajournering</pre><pre>Kammaren beslöt kl. 18.06 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>7 §  Barnombudsman</pre><pre>Föredrogs</pre><pre>socialutskottets betänkande</pre><pre>1992/93:SoU21 Barnombudsman (prop.\r\n1992/93:173).</pre><pre>Anf. 133  MY PERSSON (m):</pre><pre>Fru talman! Låt mig först deklarera att jag tror mig\r\nförstå att de två följande talarna i detta ämne tar till\r\norda därför att de båda länge och mycket hedervärt\r\narbetat för en barnombudsmannafunktion. Jag\r\nförstår därför deras glädje över det beslut som vi\r\nsnart kommer att fatta. Jag kan också delvis dela\r\ndenna glädje.</pre><pre>Ändå känner jag en viss oro för de konsekvenser\r\ndetta beslut kan komma att få, och det är\r\nanledningen till mitt anförande.</pre><pre>Inom den svenska statliga förvaltningen finns i dag\r\nfyra ombudsmän: JO, KO, JämO och DO. I\r\nriksdagen har det genom åren väckts åtskilliga\r\nförslag om inrättandet av ombudsmän på olika\r\nområden. Det är naturligt att olika\r\nbefolkningsgrupper i vårt samhälle gärna ser sig\r\nföreträdda av en statlig ombudsman, dvs. någon\r\nsom kan bevaka och tillvarata just deras intressen\r\noch göra det med sådan tyngd som bara ett av staten\r\nsanktionerat mandat tillåter. Fram till i dag har\r\nsådana propåer avslagits av riksdagen -- något som\r\nenligt min mening varit alldeles riktigt.</pre><pre>De fyra statliga ombudsmän vi har i dag omfattar\r\noss alla. Den femte ombudsmannen, som vi nu\r\nunder stor samstämmighet kommer att besluta om,\r\nblir den första statliga ombudsmannen med mandat\r\natt föra en speciell grupps talan. Jag ser en fara i\r\ndetta.</pre><pre>Följden av vårt kommande beslut blir att andra\r\ngrupper i samhället kommer att kräva sina\r\nombudsmän. Det är fullt förståeligt. Om en grupp\r\nhar fått sin talesman, vill en annan också ha sin.</pre><pre>Varför ställer jag mig då tveksam till en sådan\r\nutveckling? Jag gör det av rent principiella skäl. Jag\r\nanser att våra nuvarande fyra statliga\r\nombudsmannanfunktioner är tillräckliga. Om\r\nmeningen med ett statligt ombudsmannaskap är att\r\nombudsmannen på hög nivå kraftfullt skall kunna\r\nföreträda den enskilde medborgaren gentemot\r\netablissemanget, får en sådan institution inte\r\nurholkas. Men jag befarar att så kommer att ske om\r\nombudsmannafunktionen tillåts omfatta allt flera\r\ngrupperingar.</pre><pre>När vi nu genom att i morgon besluta om en\r\nBarnombudsman öppnar möjligheten för ett stort\r\nantal nya ombudsmän för olika intressen och\r\ngrupperingar, påbörjas den nivellering av\r\nfunktionen som jag befarar. Ingen av oss kan vara\r\nså aningslös att tro att det inte kommer nya\r\nframställningar om nya ombudsmannaskap.</pre><pre>Under innevarande riksmöte har sådana krav redan\r\navslagits. Hur skall man efter morgondagens beslut\r\nförsvara att man beviljar en grupp och inte en\r\nannan denna rättighet?</pre><pre>Kommande propåer för inrättandet av ombudsmän\r\nför olika speciella grupper eller intressen måste\r\nriksdagen alltså såvitt jag förstår behandla\r\nvälvilligt, så att vi inte alla kollektivt blir ett fall för\r\nDO.</pre><pre>Låt mig så till sist få deklarera att den första i raden,\r\nnär vi nu genom vårt kommande beslut öppnar\r\nmöjligheterna för ett som jag befarar stort antal nya\r\nstatliga ombudsmän, enligt mitt förmenande inte\r\nborde ha varit Barnombudsmannen, utan en\r\ntalesman för våra allt flera ensamma, sjuka och\r\nförvirrade gamla. Men det, fru talman, är en helt\r\nannan historia.</pre><pre>Anf. 134  EWA HEDKVIST PETERSEN\r\n(s):</pre><pre>Fru talman! Äntligen kan vi i Sveriges riksdag\r\nbesluta om en ombudsman för barn och ungdom --\r\nen Barnombudsman. Vi är, precis som My Persson\r\nsade, många här i riksdagen som under lång tid har\r\narbetat för att vi skall få en Barnombudsman.\r\nRepresentanter från olika partier har motionerat\r\nträget. Så småningom beställde riksdagen en\r\nutredning som jag fick förmånen att göra, och nu\r\nfinns det en proposition som vi behandlar och ett\r\nbetänkande från ett enigt socialutskott.</pre><pre>Det är självklart att jag efter denna långa tid är\r\nväldigt nöjd med att socialutskottet har lagt fram\r\ndet här betänkandet, och att utskottet är enigt.</pre><pre>Innan jag går in på varför jag tycker att en\r\nBarnombudsman är bra, vill jag gärna kommentera\r\ndet My Persson sade. Hon gjorde en principiell\r\nfråga av frågan om Barnombudsmannen. Hon tog\r\ndessutom upp den oro som jag tidigare har hört\r\nfinns kring ombudsmän och kring att vi skall få en\r\nuttunning av ombudsmannafunktionen i Sverige.</pre><pre>Jag tycker inte att My Persson behöver hysa någon\r\noro och se någon fara i det beslut vi nu skall fatta.\r\nJag tror inte heller att det behöver bli någon\r\nnivellering eller att beslutet kommer att innebära\r\natt vi måste fatta beslut om flera ombudsmän. Det\r\nfinns något som skiljer barn från andra i Sverige,\r\noch det är att barn upp till 18 år inte har rösträtt.\r\nDet är väldigt viktigt att vi kommer ihåg att barn\r\ninte har rösträtt och inte kan påverka samhället.\r\nDet tycker jag är ett mycket, mycket starkt skäl till\r\natt vi skall ha en Barnombudsman.</pre><pre>Ett annat skäl är naturligtvis att FN har antagit en\r\nbarnkonvention för att skydda barnen som riktar\r\nsig till alla jordens länder. Det tycker jag att man\r\nbör se som ett skäl till att i Sverige inrätta en\r\nBarnombudsman.</pre><pre>Jag tycker som sagt, fru talman, att socialutskottet\r\nhar skrivit ett mycket bra betänkande. Det\r\nunderstryker, utöver det som står i propositionen,\r\ndet jag tycker är viktigt.</pre><pre>Det är bl.a. att ombudsmannen skall följa upp hur\r\nFN:s barnkonvention efterlevs i Sverige. Men jag\r\nanser att Barnombudsmannens arbete inte bara får\r\nbli ett uppföljande av konventionen, dvs. att\r\nombudsmannen i efterhand kontrollerar vad som\r\nhar hänt i Sverige och om Sverige följer\r\nkonventionen. Jag anser att ombudsmannen också\r\nmåste arbeta offensivt, ständigt hävda\r\nbarnperspektivet i samhället, vara\r\nopinionsbildande och ha kontakt med barnen.</pre><pre>Ombudsmannen måste helt enkelt ligga i\r\nförgrunden och medverka till att det inte fattas\r\ndåliga beslut om barn, och inte komma in i\r\nefterhand och se om vi har följt barnkonventionen.</pre><pre>Det är speciellt viktigt i tider av besparingar i\r\nSverige. Vi får inte hamna i den situationen att vi\r\nefteråt som vuxna tvingas konstatera att de beslut\r\nvi fattade inte var bra för barn. Ombudsmannens\r\noch alla vuxnas uppgift blir att hävda att satsningar\r\npå barn är en investering för framtiden. I FN:s\r\nbarnkonvention sägs det ju också att rika länder\r\nskall ta ett ansvar för sina barn i propotion till sitt\r\nvälstånd. Det lägger ett stort ansvar på vårt land,\r\neftersom vi är rika.</pre><pre>Det är också viktigt att Barnombudsmannen\r\nanvänder sig av den forskning som finns kring barn\r\noch de resultat som har kommit fram. Vi har länge\r\narbetat för att vi skall få en kvalificerad forskning\r\nom barn i Sverige. Det är också viktigt att\r\nBarnombudsmannen initierar ny forskning.</pre><pre>Till sist, fru talman, vill jag säga att jag ser\r\nBarnombudsmannen som ett tillskott till\r\nbarnkompetensen i Sverige och inte som en\r\nersättning. Det innebär att tillsättandet av en\r\nBarnombudsman inte får vara ett skäl till att dra in\r\nbarnkompetensen på annat håll.</pre><pre>Jag yrkar bifall till hemställan i socialutskottets\r\nutmärkta betänkande.</pre><pre>Anf. 135  MY PERSSON (m) replik:</pre><pre>Fru talman! Ewa Hedkvist Petersen säger att jag\r\ninte skall behöva hysa oro. Jag är ledsen, men jag\r\nhyser en viss oro ändå.</pre><pre>Beslutet i det här ärendet behöver inte innebära att\r\nvi skall tillsätta fler nya ombudsmän, sägs det. Jag\r\nkan bara gå en timme tillbaka, när det här i\r\nkammaren framställdes krav, vill jag påstå -- det har\r\nframställts tidigare -- på en ombudsman för de\r\nhandikappade. Det var ett krav som, såvitt jag\r\ntolkade vår socialminister rätt, sågs mycket\r\nvälvilligt av socialministern. Underförstått kunde\r\nman nästan uppfatta det så att departementet redan\r\nhade börjat fundera över ett sådant förslag.</pre><pre>Så jag tror att min oro tyvärr är befogad. Att jag är\r\noroad beror på att vi nivellerar det hela, så att den\r\nbarnombudsman vi tillsätter i morgon kanske\r\nkommer att undan för undan få mindre makt och\r\nmyndighet.</pre><pre>Barn har ej rösträtt, sades det, och just därför skall\r\nbarnen ha en ombudsman. Det är sant att barn inte\r\nhar rösträtt, men barnen har så många andra\r\nspråkrör, skulle jag vilja säga. Men det kan vi lämna\r\ndärhän.</pre><pre>Vi skall inte gå in i polemik med olika grupper och\r\ngrupperingar i samhället om vem som har bäst rätt\r\ntill en ombudsman. Men den grupp som jag\r\nförsöker kämpa för -- det är inte så många som gör\r\ndet ännu, men det kommer väl -- är också en grupp\r\nsom egentligen på sitt sätt inte har rösträtt.</pre><pre>Formellt har den gruppen rösträtt, i kraft av ålder.\r\nMen det är de mycket mycket gamla och de mycket\r\nsjuka som jag talar om. De har ofta inte rösträtt, för\r\nde kan icke göra sin röst hörd.</pre><pre>Jag tycker inte att vi skall polemisera om huruvida\r\ndet är de mycket gamla eller barnen som borde få\r\nsin ombudsman i dag. Men jag vill påstå att om\r\nbehovet av en ombudsman är så stort för barnen, så\r\när det än större för mycket gamla, ofta\r\ndemenssjuka människor, som själva inte kan föra\r\nsin talan.</pre><pre>Anf. 136  EWA HEDKVIST PETERSEN (s)\r\nreplik:</pre><pre>Fru talman! Jag är som sagt väldigt nöjd med\r\nsocialutskottets betänkande och det beslut vi skall\r\nfatta, för jag ser många många skäl till att det\r\nbehövs en Barnombudsman i Sverige.</pre><pre>Men jag tycker att det är mycket olyckligt om vi\r\nskall hamna i en situation där vi säger att den ena\r\ngruppen har större behov än den andra och\r\ndärigenom säger att den grupp som nu är på väg att\r\nfå en ombudsman inte har det behovet. Det är\r\nfaktiskt så jag uppfattar My Persson.</pre><pre>Jag tycker att vi borde kunna se saken så att det\r\nfinns olika sätt att arbeta för olika grupper i\r\nsamhället. Nu har vi ansett att en Barnombudsman\r\när bra för barnen, just av de skäl som jag har\r\nframfört. Det finns säkert skäl att göra speciella\r\ninsatser för att hävda andra gruppers behov också,\r\noch då får vi pröva på vilket sätt det skall ske. Vad\r\nvi hamnar i har jag ingen aning om.</pre><pre>Men jag är väldigt glad över att vi nu får en\r\nombudsman för barn och ungdom, och jag är glad\r\nåt att det är ett enigt utskott som ställt sig bakom\r\nförslaget.</pre><pre>Anf. 137  MY PERSSON (m) replik:</pre><pre>Fru talman! Kort replik bara. Det handlar inte om\r\natt barnen inte har behov av en ombudsman. Jag\r\nsade att vi inte skall gå in i polemik om vilka\r\ngrupper som bör eller inte bör ha ombudsman.</pre><pre>Vad jag är bekymrad över är att vi släpper loss\r\nnågonting som gör att jag trots allt tror att den\r\nBarnombudsman som i morgon kommer att ha\r\nrelativt stor makt i kraft av att vara statligt utsedd --\r\nBarnombudsmannen får status och\r\nmaktbefogenheter -- kanske om ett eller två eller\r\ntre år kommer att vara en rätt så tandlös tiger,\r\ndärför att vi då kanske kommer att ha tre, fyra eller\r\nfem andra statliga ombudsmän. För varje ny sådan\r\nvi får kommer Barnombudsmannens makt att\r\nminska, och det är detta som oroar mig något.</pre><pre>Debatten om vilken annan grupp som borde få sin\r\nombudsman och när det i så fall skall ske tycker jag\r\natt vi skall ta vid ett helt annat tillfälle. Det är ett\r\nsamstämmigt beslut vi fattar om\r\nBarnombudsmannen, och jag håller med om att det\r\nhär egentligen skall vara en dag då vi på barnens\r\nvägnar skall vara väldigt glada. Men jag tycker att\r\ndet är viktigt att poängtera att jag tror att de\r\nfarhågor jag hyser tyvärr har relevans.</pre><pre>Jag vill inte kunna komma tillbaka om fem eller sex\r\når och säga: Vad var det jag sade? Men jag befarar\r\natt det kanske kan bli så.</pre><pre>Anf. 138  ULLA ORRING (fp):</pre><pre>Fru talman! Barnen är det bästa vi har -- barnen är\r\nvår framtid! I grunden tror jag att alla ställer upp på\r\ndetta påstående, och i grunden har alla omtanke om\r\nbarnen och en önskan att skydda dem mot livets\r\nonda.</pre><pre>Den som tidigt väckte vår insikt om barnen i vårt\r\nsvenska samhälle var Ellen Key. Hon skrev för\r\nsnart 100 år sedan en bok som hon kallade ''Barnets\r\nårhundrade''. Hon skrev om respekt för barnen,\r\nom hur viktigt det är att barn får möjlighet att\r\nutveckla sin egen karaktär, att barn får växa upp till\r\nsjälvständiga individer.</pre><pre>Hon propagerade också för grundsynen om förbud\r\nmot aga i skolan och i hemmet. Det dröjde ända till\r\n1958 innan skolan införde förbud mot aga, och först\r\n1979 tillkom en lag om förbud mot aga i hemmen.</pre><pre>Nu står vi inför ett beslut om att införa en särskild\r\nBarnombudsman, för barnens bästa. Vi ser att i dag\r\nfinns ett behov av en ombudsman, vars uppgift blir\r\natt bevaka frågor som angår barns och ungdoms\r\nrättigheter och intressen.</pre><pre>Jag tror uppriktigt sagt att My Persson kommer att\r\nbli nöjd, när vi efter några år kan utvärdera\r\nBarnombudsmannens uppgifter. Jag tror inte heller\r\natt själva ombudsmannafunktionen kommer att\r\nurholkas. Jag har haft nöjet att kunna följa\r\nKonsumentombudsmannens uppgifter och\r\nverksamhet ganska nära, och jag tycker att den\r\ninstitutionen har varit till konsumentens bästa.</pre><pre>Tyvärr utsätts barn i dagens samhälle för nya\r\növergrepp och kränkningar, trots att aga är i lag\r\nförbjudet. Nu handlar det ofta om sexuella\r\növergrepp och annat våld och om flyktingbarnens\r\nutsatta position i ett främmande land -- vi vet att de\r\nkan utsättas för orimliga handlingar.</pre><pre>Vad kan vi göra? Vad är vårt mål för barnens bästa?\r\nVi påminns mycket ofta om barns utsatta läge och\r\nderas behov av skydd.</pre><pre>Det är inte bara en åtgärd som måste vidtas, men\r\nvi anser att det behövs en speciell Barnombudsman\r\nsom med särskild uppmärksamhet kan ägna sin\r\nkraft åt att följa lagstiftning och andra författningar\r\nsom även rör barnen och att tillämpningen av dessa\r\nstämmer överens med FN-konventionen om\r\nbarnets rättigheter, som vi har anslutit oss till.</pre><pre>På vårt bord i riksdagen ligger i dag en FN-rapport\r\nfrån kommittén för barnens rättigheter. Där\r\nredovisas positiva observationer om Sveriges\r\nställningstagande för att förbättra barnens\r\nsituation. Man uttrycker också sin uppskattning av\r\ndet betydelsefulla bidraget från Sveriges regering\r\noch de svenska frivilligorganisationerna för att\r\nförbättra barns situation världen över. Men\r\nkommittén är också kritisk, bl.a. mot att vi i vårt\r\nland inte kan garantera att barn i fängsligt förvar\r\nhålls åtskilda från vuxna.</pre><pre>Nog finns det nya arbetsuppgifter för\r\nBarnombudsmannen förutom att lotsa barn och\r\nungdomar igenom de svårigheter de möter vid\r\nkontakten med myndigheterna. Det behövs en\r\nauktoritet inom detta område för att bl.a. sprida\r\nopinion och söka påverka attityder. Detta är inte\r\nnågot uttryck för att ta ifrån föräldrarna deras\r\nsjälvklara ansvar för sin familj och sina barn. Men\r\ntyvärr har inte alla barn goda kontakter med sin\r\nfamilj.</pre><pre>Fru talman! Barnombudsmannen kommer inte att\r\nutrustas med några befogenheter att fordra in\r\nuppgifter från myndigheter och andra organ.\r\nDäremot blir det väldigt viktigt med samarbete\r\nmed andra myndigheter. En gång om året skall\r\nockså Barnombudsmannen, vars tjänst inrättas vid\r\nBarnmiljörådet, rapportera till regeringen om de\r\nfrågor som myndigheten särskilt har\r\nuppmärksammat.</pre><pre>Jag vill säga att det är med glädje som vi lämnar ett\r\nenigt utskotts förslag till avgörande i riksdagen.\r\nBifall till utskottets hemställan och bifall till en\r\nBarnombudsman!</pre><pre>Överläggningen var härmed avslutad.</pre><pre>(Beslut skulle fattas den 6 maj.)</pre><pre>8 §  Kontroll över ämnen som kan användas vid\r\nolaglig tillverkning av narkotika</pre><pre>Föredrogs</pre><pre>socialutskottets betänkande</pre><pre>1992/93:SoU24 Kontroll över ämnen som kan\r\nanvändas vid olaglig tillverkning av narkotika\r\n(prop. 1992/93:186).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 6 maj.)</pre><pre>9 §  Statlig lokalförsörjning</pre><pre>Föredrogs</pre><pre>finansutskottets betänkande</pre><pre>1992/93:FiU26 Statlig lokalförsörjning (prop.\r\n1992/93:100 delvis).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 6 maj.)</pre><pre>10 §  Godkännande av en överenskommelse\r\nmellan Sverige och Estland</pre><pre>Föredrogs</pre><pre>skatteutskottets betänkande</pre><pre>1992/93:SkU32 Godkännande av en\r\növerenskommelse mellan Sverige och Estland om\r\nömsesidigt bistånd i tullfrågor (prop. 1992/93:223).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 6 maj.)</pre><pre>11 §  Handläggning av brottmål efter\r\nrättspsykiatrisk undersökning, m.m.</pre><pre>Föredrogs</pre><pre>justitieutskottets betänkande</pre><pre>1992/93:JuU29 Handläggning av brottmål efter\r\nrättspsykiatrisk undersökning, m.m. (prop.\r\n1992/93:25).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 6 maj.)</pre><pre>12 §  Rätt att förrätta vigsel inom andra\r\ntrossamfund än Svenska kyrkan, m.m.</pre><pre>Föredrogs</pre><pre>lagutskottets betänkande LU42</pre><pre>1992/93:LU42 Rätt att förrätta vigsel inom andra\r\ntrossamfund än Svenska kyrkan, m.m. (prop.\r\n1992/93:211).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 6 maj.)</pre><pre>13 §  Ändring i lagen om handelsbolag och enkla\r\nbolag m.m.</pre><pre>Föredrogs</pre><pre>lagutskottets betänkande</pre><pre>1992/93:LU43 Ändring i lagen om handelsbolag\r\noch enkla bolag m.m. (prop. 1992/93:137).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 6 maj.)</pre><pre>14 §  Skolans internationalisering</pre><pre>Föredrogs</pre><pre>utbildningsutskottets betänkande</pre><pre>1992/93:UbU12 Skolans internationalisering (prop.\r\n1992/93:158).</pre><pre>Anf. 139  KRISTER ÖRNFJÄDER (s):</pre><pre>Fru talman! Att samarbetet mellan länderna i\r\nvärlden hela tiden utvecklas är inte okänt. Att\r\nSverige som industrination är oerhört beroende av\r\nsin export är inte heller okänt.</pre><pre>Däremot kan det för en stor allmänhet vara okänt\r\nhur stor betydelse skolan och dess utbildning har\r\nför att Sverige i framtiden skall kunna vara i\r\nfrontlinjen när det gäller utvecklingen i tidigare\r\nnämnda exempel.</pre><pre>När det gäller skolans internationalisering har\r\nUlrica Messing m.fl. socialdemokrater i en motion\r\nlämnat förslag och synpunkter som på ett\r\nkonstruktivt sätt bidrar till en utveckling av den\r\nsvenska skolan.</pre><pre>Man har där pekat på skolans roll, behovet av nya\r\nundervisningsformer, att internationaliseringen\r\ninte stannar i Europa utan gäller även andra delar\r\nav världen. Man pekar även på behovet av flera\r\nutländska studenter i Sverige liksom på vikten av\r\nlärarnas fortbildning vad gäller språken.</pre><pre>I vad avser här redovisade synpunkter och förslag\r\ntycker jag att motionen har blivit tillgodosedd. Men\r\ntyvärr har inte utskottets majoritet gått motionen\r\ntill mötes när det gäller IB-utbildningens kostnader.\r\nVi anser det inte vara rimligt att elever som väljer\r\nen IB-utbildning skall kosta kommunerna betydligt\r\nmer än andra elever. Det är inte rimligt vare sig\r\nmed hänsyn till kommunernas alltmer begränsade\r\nresurser eller med hänsyn till principen om\r\nlikabehandling av kommuninnevånarna.</pre><pre>Vi anser att kostnaden i princip bör motsvara\r\nsamma kostnad som eleven skulle haft i den egna\r\ngymnasieskolan eller i reguljär gymnasieutbildning\r\ni annan kommun.</pre><pre>Fru talman! Jag vill i detta stycke yrka bifall till den\r\nsocialdemokratiska reservationen.</pre><pre>Anf. 140  STEFAN KIHLBERG (nyd):</pre><pre>Fru talman! Utbildningsutskottets betänkande har\r\nrubriken Skolans internationalisering, och som\r\nhelhet tycker jag att det är ett bra betänkande, om\r\nän bara ett tuppfjät i den väldigt viktiga process\r\nsom skolan är på väg in i.</pre><pre>Tyvärr är det litet mycket av prat och alltför litet av\r\nhandling. Jag tänker t.ex. på den av Rune Rydén\r\nväckta motionen om det internationella\r\nskolungdomsutbytet. Långt innan skolan själv var\r\nvaken för vikten av det här har det t.ex. via Rotary\r\noch den gamla statliga Centralnämnden för\r\nskolungdomsutbyte sedan 30--40 år tillbaka funnits\r\nett fungerande skolungdomsutbyte.</pre><pre>Det tråkiga är att det i praktiken har varit och\r\nfortfarande är förbehållet ungdomar som har\r\nförhållandevis välbeställda föräldrar. Och vad är\r\nanledningen till det? Jo, eftersom bestämmelserna\r\när sådana att när någon ungdom ger sig i väg på ett\r\nsådant här utbyte, normalt på ett år under\r\ngymnasietiden, förlorar man dels studiebidraget,\r\ndels, i de fall som man har flerbarnstillägg, också\r\ndetta tillägg. Dessutom är det ofta ett äkta utbyte,\r\nså att den svenska familj som skickar i väg sin flicka\r\neller pojke tar emot en utländsk ungdom från något\r\nannat land. Alltså har man kostnaderna kvar. Det\r\ninnebär att det är ganska betungande. Härtill\r\nkommer dessutom resekostnader och liknande.</pre><pre>Detta är en gammal fråga, väl känd, ältad och\r\ndiskuterad. Den togs upp av\r\nInternationaliseringsutredningen, som i sitt\r\nbetänkande skriver att man anser det angeläget att\r\nstöd ges. Man går t.o.m. steget längre och föreslår\r\nett merkostnadstillägg.</pre><pre>Alla instämmer i ord, men sedan kommer\r\nhandlingen inte till stånd, för detta kostar\r\nnaturligtvis pengar, men egentligen bara 30\r\nmiljoner kronor. Man påstår nu att 30 miljoner\r\nkronor är mycket pengar, men ser man å andra\r\nsidan till vad man får för dessa pengar, blir det i det\r\nstora hela en mycket liten summa.</pre><pre>Jag tycker att man t.ex. kan sätta detta i relation till\r\nvad biståndsmiljarderna kostar. Då framstår 30\r\nmiljoner som en mycket liten summa för att ca 4 000\r\nsvenska ungdomar skall få en chans att åka ut och\r\nse världen och ta med sig hem alla de positiva\r\nmöjligheter som detta för med sig.</pre><pre>Läget är tråkigt. Vad värre är: argumentet att det\r\nnuvarande statsfinansiella läget är det som hindrar\r\när inte övertygande. Man anar att det bakom finns\r\nandra, outtalade motiv, av modellen att det är fråga\r\nom lyxstudier för barn till höginkomsttagare. Att\r\nman inte vill rätta till situationen omöjliggör i\r\npraktiken tyvärr för mera normala inkomsttagare\r\natt utnyttja detta. Därför förvånar det mig att det\r\nfortfarande efter så många år får förbli på detta\r\nsätt, i all synnerhet som man på mycket goda\r\ngrunder kan diskutera om det i praktiken verkligen\r\när en kostnad.</pre><pre>Kostnaden uppstår genom att man när man går\r\ntillbaka till skolan i Sverige normalt går ett år längre\r\nän sina kamrater. Sverige är ju ett av de få länder\r\nsom inte vill tillgodoräkna den utbildning man fått\r\ni det främmande landet. I det nuvarande läget är\r\ndet i praktiken arbetslöshet som väntar efter det\r\nåret, och vi vet att det är mycket dyrare.</pre><pre>Dessutom har jag förstått, vilket jag inte har känt\r\ntill tidigare, att det tydligen fuskas rätt mycket.\r\nRektor, föräldrar och elever fuskar helt enkelt i\r\nsamråd med varandra, så att man i praktiken utfår\r\nstudiebidraget, vilket jag finner minst lika\r\nupprörande.</pre><pre>Sammanfattningsvis är jag förvånad och besviken,\r\neftersom viljan inte räcker till för alla dem -- inte\r\nsällan t.ex. socialdemokrater -- som talar mycket\r\nom internationell förståelse, om vikten av att lära\r\nkänna andra kulturer och om kulturell\r\nkorsbefruktning. Jag själv instämmer i allt detta,\r\nmen man vill inte ta steget att låta detta kosta 30\r\nmiljoner kronor.</pre><pre>Ett annat förslag som föreligger är att över en\r\nmiljard skall tas i anspråk för att t.ex. investeras i\r\nkulturvetenskaplig forskning, som det heter.\r\nExempelvis därifrån skulle man kunna ta några\r\nmiljoner. Proportionerna är viktiga i sådna här\r\nsammanhang.</pre><pre>Fru talman! Jag yrkar bifall till reservation 1.</pre><pre>Anf. 141  BJÖRN SAMUELSON (v):</pre><pre>Fru talman! Från Vänsterpartiets sida yrkar vi\r\navslag på den här propositionen. Det beror inte på\r\natt vi skulle vara emot en internationalisering av\r\nskolans verksamhet. Eleverna i den svenska skolan\r\nskulle genom en internationalisering kunna få mer\r\nkunskap och kompetens om internationella\r\nförhållanden, t.ex. om nord--syd-problematiken,\r\nbättre färdighet i främmande språk osv.\r\nBakgrunden är i stället att det i propositionen\r\nsaknas ett resonemang om skolans behov av\r\ninternationalisering.</pre><pre>När regeringen pratar om internationalisering är\r\ndet ofta i insnävad form om den västeuropeiska\r\nintegrationen eller EG-medlemskapet. Det är helt\r\nklart att det behöver vidtas åtgärder för att\r\nförbättra kompetensen och kunskapen inom skolan\r\nom olika internationella förhållanden, t.ex. de\r\nglobala miljöhoten och förhållandena för barn och\r\nungdom i andra länder. Jag tycker att en del\r\nanföranden i denna kammare talar för att det borde\r\nfinnas mer information om dessa förhållanden i\r\nskolan.</pre><pre>Detta grundresonemang förs inte i propositionen.\r\nDet här resonemanget skall komma i samband med\r\natt förslag till ny läroplan för grund- och\r\ngymnasiekskolan skall läggas fram. Det hade varit\r\nlämpligare att fatta besluten i ett sammanhang. Då\r\nskulle det också stå klart vilka mål och medel\r\nskolan har att arbeta med i\r\ninternationaliseringsarbetet. Därmed skulle det\r\nframgå hur de resurser som föreslås i propositionen\r\noch som tas upp i betänkandet skall användas.</pre><pre>Jag yrkar bifall till min meningsyttring.</pre><pre>Anf. 142  INGRID NÄSLUND (kds):</pre><pre>Fru talman! Vår omvärld utvecklas och förändras i\r\nen allt snabbare takt. Strävandena att skapa ett\r\nintegrerat Europa fortsätter. Sverige har genom\r\nansökan om medlemskap i EG tagit ett steg\r\nnärmare Europa.</pre><pre>Den ökade friheten i Öst- och Centraleuropa har\r\nvidgat våra möjligheter till nära kontakter med en\r\nhel rad länder, vilka under en lång följd av år haft\r\npolitiska system som försvårat fritt utbyte\r\nmänniskor emellan.</pre><pre>Flera länder i Asien har genomgått en snabb\r\nutveckling och blivit intressanta handelspartner.\r\nSverige har sedan lång tid tillbaka utvecklat\r\nvärdefulla kontakter i olika delar av världen med\r\nhjälp av missions- och biståndsarbete.</pre><pre>De ökade kontakterna med omvärlden ger också\r\nskolan nya möjligheter att vidga sitt kontaktnät\r\nmed skolor utanför Sverige och över huvud taget\r\nmed människor.</pre><pre>Livliga kontakter mellan klasser i våra grannländer\r\ni Norden förekommer sedan mycket lång tid\r\ntillbaka, inte minst på låg- och mellanstadiet. Det\r\när en verksamhet som vi verkligen hoppas skall\r\nfortsätta. Skolor har också haft utbyte med andra\r\nskolor i Storbritannien, Frankrike och Tyskland --\r\nde länder vilkas språk vi studerar i skolan. Nu hörs\r\nsignaler om att ett utbyte med de baltiska länderna\r\när på gång på sina håll. Vissa skolor har utbyte med\r\nRyssland. På gymnasienivå har elevutbytet\r\nutvecklats främst med engelsktalande länder. Det\r\nberor naturligtvis på att det språket än så länge är\r\nmest lättillgängligt för oss.</pre><pre>Regeringen har en ambition att stödja\r\ninternationella kontakter och utbyten på skolans\r\nområde. Den vill också verka för att det skall bli\r\nmöjligt för fler svenska elever att studera i utlandet\r\nunder någon tid. På sikt bör ett EES-avtal ge\r\nsvenska elever möjlighet att delta i de\r\nutbytesprogram som finns inom EG.</pre><pre>Internationaliseringen ökar också behovet av de\r\nsvenska utlandsskolorna och riksinternaten i\r\nSverige. Det är viktigt att barn till svenskar som en\r\ntid är bosatta utomlands har möjlighet att\r\nuppehålla kontakten med det egna språket och den\r\negna kulturen.</pre><pre>För att skolan skall kunna ta aktiv del i\r\ninternationeliseringsprocessen behövs\r\nutbytesprogram för lärare och skolledare.\r\nInvandrare och hemspråkslärare kan på ett\r\nnaturligt sätt bidra till ökad internationell\r\nmedvetenhet och kunskap i skolan.</pre><pre>Regeringen föreslår att resurserna för skolans\r\ninternationalisering förstärks med totalt 16\r\nmiljoner kronor för budgetåret 1993/94. Man\r\nföreslår att resurser satsas på lärares, skolledares\r\noch elevers internationella kontakter samt\r\nintroduktionskurser i svenska för elever från\r\nutlandet som tas emot i gymnasieskolan. En\r\nfunktion bör finnas för att ge råd och hjälp när det\r\ngäller internationella kontakter. Utskottet\r\ntillstyrker regeringens förslag.</pre><pre>Regeringen föreslår också vissa ändringar i\r\nskollagen, bl.a. att en elev på ett program i\r\ngymnasieskolan skall ha rätt att fullfölja sin\r\nutbildning på det aktuella programmet efter högst\r\nett års ledighet för utlandssutdier. Vidare skall en\r\nkommun eller en fristående skola som så önskar vid\r\nsidan av den ordinarie gymnasieskolan få anordna\r\nIB-utbildning -- International Baccalaureate -- utan\r\ngodkännande av regeringen, och hemkommunen\r\nskall bli skyldig att betala ersättning till\r\nutbildningsanordnaren för IB-utbildningen. Till sist\r\ndras riktlinjer upp i propositionen för ett ändrat och\r\nförbättrat bidrag till utlandsundervisningen som\r\nskall träda i kraft den 1 juli 1994.</pre><pre>Regeringens förslag om kommunernas\r\nbetalningsskyldighet för IB-utbildningen\r\nförutsätter att en ny bestämmelse införs i 5 kap.\r\nskollagen. Bestämmelserna i 5 kap. 5 och 13 §§\r\nändras så att det framgår att hemkommunen inte är\r\nskyldig att erbjuda den elev som avlagt IB-examen\r\nutbildning i den vanliga gymnasieskolan. Utskottet\r\ntillstyrker dessa lagändringar.</pre><pre>Det blir allt vanligare att svenskar arbetar\r\nutomlands. Därför anser regeringen det rimligt att\r\nstaten ger ett visst ökat stöd åt utlandsskolorna för\r\natt hålla nere elevavgifterna. Lokalbidraget utgör i\r\ndag 60 % av den årliga kostnaden. Det avser man\r\natt höja till 75 %</pre><pre>Utskottet ställer sig bakom regeringens förslag och\r\nutgår från att regeringen noggrant kommer att följa\r\nutfallet av de nya riktlinjerna för statsbidraget till\r\nutlandsundervisningen.</pre><pre>Fru talman! Jag yrkar bifall till hemställan i\r\nutbildningsutskottets betänkande nr 12 och avslag\r\npå reservationerna och på förslaget i\r\nmeningsyttringen.</pre><pre>Jag skulle vilja svara på vad de övriga talarna har\r\nanfört här.</pre><pre>Krister Örnfjäder tog upp IB-utbildningen. Han\r\nbefarar att det skall bli stora kostnader för\r\nkommunerna. Spännvidden mellan de olika\r\nprogrammen på gymnasieskolan är redan i dag\r\nmycket stor. Det rör sig om en spännvidd på 25 000\r\ntill 80 000 kr per elev. Med utgångspunkt i detta\r\nfinns det inget som talar för att IB-utbildningen\r\nskulle bli dyrare än de redan dyraste\r\nutbildningarna. Därför kan jag inte inse att det\r\nskulle vara orättvist om några få elever får tillfälle\r\natt följa en IB-utbildning där all undervisning är på\r\nengelska.</pre><pre>Det rör sig för närvarande om tre\r\nutbildningsanordnare som arrangerar denna form\r\nav IB-utbildning. Det kommer säkerligen att bli en\r\nmängd skolor av det slaget. Jag anser att det är\r\nvärdefullt för Sverige om det finns elever som är\r\nhelt utbildade på engelska och som alltså har lättare\r\natt redan direkt efter gymnasiet att på olika sätt\r\ndelta i internationella sammanhang.</pre><pre>Vidare har vi de frågor som Stefan Kihlberg tog\r\nupp. Jag kan i och för sig förstå argumentationen,\r\ndvs. att det inte skulle röra sig om så mycket\r\npengar. Men vi kan inte räkna med att summan\r\nskall stanna vid 30 miljoner kronor. Avsikten var\r\nväl att det skulle bli ett betydligt utökat antal\r\nföräldrar som ville utnyttja förmånen. Hela\r\ndiskussionen är att fler skall ha råd att sända sina\r\nbarn utomlands. Då blir det ju fråga om en högre\r\nsumma. Dessa elever får ju ett gymnasieår när de\r\nsedan kommer hem. Många av dessa elever vill nog\r\nha detta år, även om de tycker att de har fått en\r\nvärdefull utbildning utomlands. Många gånger rör\r\ndet sig om att få bra betyg för att kunna komma in\r\npå någon viss linje på universitetet. De har säkert\r\nmycket stor glädje av året utomlands med det språk\r\nde nu kan tala obehindrat och med de erfarenheter\r\nsom de har fått på olika områden.</pre><pre>Björn Samuelson yrkade avslag på hela\r\npropositionen. Jag tycker att de saker som Björn\r\nSamuelson tog upp är oerhört viktiga. Jag tror att\r\nalla i utskottet är överens om att den typen av\r\ninternationalisering skall förekomma i skolan. I\r\nden här propositionen har först och främst saker\r\noch ting som kostar pengar tagits upp. Regeringen\r\nhar därför kommit med förslag om att på olika sätt\r\nkunna ge stöd.</pre><pre>När det gäller de andra delarna är jag övertygad om\r\natt de kommer med i läroplanspropositionen och\r\natt de där kommer att utvecklas på ett bra sätt. Jag\r\när medveten om att sådana projekt redan nu är i\r\ngång på många skolor. Man utnyttjar lärare som har\r\nvarit i t.ex. Afrika och andra u-länder för att sprida\r\nkunskap. Jag har själv bidragit på den punkten.</pre><pre>Jag tror egentligen inte att det finns någon\r\nmotsättning här. Det finns ingen anledning att\r\nmotsätta sig de här förslagen därför att man tycker\r\natt de andra skall utarbetas på ett mer detaljerat\r\nsätt än tidigare. Vi ber att få återkomma om detta i\r\nläroplanspropositionen.</pre><pre>Jag ber alltså att få yrka bifall till hemställan i\r\nutskottets betänkande och avslag på\r\nreservationerna och förslaget i meningsyttringen.</pre><pre>Anf. 143  KRISTER ÖRNFJÄDER (s):</pre><pre>Fru talman! Ingrid Näslund säger i sitt anförande,\r\nsom svar på mina farhågor, att man inte har någon\r\nanledning att tro att IB-utbildningen skulle bli\r\ndyrare än någon annan reguljär redan i dag befintlig\r\ngymnasieutbildning på grund av den stora\r\nspännvidden.</pre><pre>Med den typen av argumentation borde det vara\r\nmycket lätt för majoriteten i utskottet att ställa sig\r\nbakom vår reservation. Vi har däremot dessa\r\nfarhågor. I vår reservation säger vi att kostnaden\r\nskall begränsas så att den i princip motsvarar\r\nkostnaderna för eleven i den egna gymnasieskolan\r\neller i reguljär gymnasieutbildning i annan\r\nkommun. Har man den åsikt som Ingrid Näslund\r\nnu har gett uttryck för, kan man faktiskt skriva in\r\ndetta för att säkerställa att något annat inte\r\nkommer att inträffa.</pre><pre>Anf. 144  INGRID NÄSLUND (kds):</pre><pre>Fru talman! Det är faktiskt redan säkerställt. Om\r\nkommunen och utbildningsanordnaren inte kan\r\nkomma överens, om kommunen anser att man får\r\nbetala en oskälig summa, har man möjlighet att\r\nvända sig till regeringen. Regeringen kan då avgöra\r\nersättningsfrågan eller överlämna den till någon\r\nannan myndighet som regeringen bestämmer. Jag\r\ntycker att vi har beaktat dessa farhågor.</pre><pre>Anf. 145  KRISTER ÖRNFJÄDER (s):</pre><pre>Fru talman! Vore det inte ett enklare förfaringssätt\r\natt se till att ärenden av den här typen inte behövde\r\nhamna på regeringens bord och att riksdagen redan\r\nvid det här tillfället såg till att en sådan situation\r\ninte skulle kunna inträffa?</pre><pre>Anf. 146  INGRID NÄSLUND (kds):</pre><pre>Fru talman! Det är onödigt att skriva in några regler\r\ni det här fallet. Krister Örnfjäder talar om att det\r\ninte får kosta mer än en gymnasial utbildning.\r\nVilken gymnasial utbildning skulle det vara i så fall?\r\nDet skulle kunna leda till att en\r\nutbildningsanordnare propsar på att få mer pengar\r\nän han annars skulle få genom att jämföra sig med\r\nde dyrare utbildningarna. Nu hamnar vi kanske på\r\nnågot som är mer likt ett ''happy medium''.</pre><pre>Överläggningen var härmed avslutad.</pre><pre>(Beslut skulle fattas den 6 maj.)</pre><pre>15 §  Bordläggning</pre><pre>Anmäldes och bordlades</pre><pre>Proposition</pre><pre>1992/93:197 Ändring i lagen (1972:119) om\r\nfastställande av könstillhörighet i vissa fall, m.m.</pre><pre>16 § Anmälan om fråga</pre><pre>Anmäldes att följande fråga framställts</pre><pre>den 4 maj</pre><pre>1992/93:658 av Margareta Viklund (kds) till\r\nstatsrådet Alf Svensson om kvinnounderskottet i\r\nAsien m.m.:</pre><pre>Andelen kvinnor i förhållande till män har sjunkit\r\ndramatiskt i Asien de senaste årtiondena.\r\nOrsakerna är aborter av flickfoster, undernäring\r\noch överarbete bland kvinnor. Enligt vissa\r\nberäkningar saknas det 60 miljoner kvinnor i\r\nAsien.</pre><pre>Över 90 % av aborterna i vissa delar av Indien\r\nutförs på flickfoster, och i 38 av 40 länder i Asien,\r\nAfrika och Latinamerika är dödligheten bland barn\r\nunder fem år högre för flickor än för pojkar.</pre><pre>Vilka åtgärder avser statsrådet vidtaga för att inom\r\nutvecklingssamarbetets ram lyfta fram\r\nproblematiken?</pre><pre>17 §  Kammaren åtskildes kl. 19.43.</pre><pre>Förhandlingarna leddes</pre><pre>av talmannen från sammanträdets början t.o.m. 5 §\r\nanf. 17 (delvis),</pre><pre>av förste vice talmannen därefter t.o.m. anf. 51\r\n(delvis),</pre><pre>av tredje vice talmannen därefter t.o.m. 6 § anf. 104\r\n(delvis),</pre><pre>av talmannen därefter t.o.m. anf. 112 (delvis),</pre><pre>av tredje vice talmannen därefter t.o.m.\r\najourneringen kl. 18.06 och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}