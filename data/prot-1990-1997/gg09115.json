{"dokumentstatus":{"dokument":{"hangar_id":"2387819","dok_id":"GG09115","rm":"1992/93","beteckning":"115","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"115","slutnummer":"0","datum":"1993-05-25 00:00:00","systemdatum":"2005-10-27 14:01:48","publicerad":"1993-05-25 00:00:00","titel":"Riksdagens snabbprotokoll 1992/93:115 Tisdagen den 25 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{886FDBD1-661F-4C70-A15A-B5EA81D8C486}","dokument_url_text":"http://data.riksdagen.se/dokument/GG09115/text","dokument_url_html":"http://data.riksdagen.se/dokument/GG09115","dokumentstatus_url_xml":"http://data.riksdagen.se/dokumentstatus/GG09115","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:115</div>\r\n<div class=\"sidhuvud_datum\">Tisdagen den 25 maj</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Meddelande om frågestunden den 1 juni</pre><pre>Anf. 1  TREDJE VICE TALMANNEN:</pre><pre>Med anledning av pingsthelgen skall frågor till\r\nfrågestunden tisdagen den 1 juni lämnas in senast\r\ntorsdagen den 27 maj kl. 10.00.</pre><pre>2 §  Avsägelse</pre><pre>Tredje vice talmannen meddelade att Georg\r\nAndersson (s) avsagt sig uppdraget att vara\r\nledamot i den svenska delegationen till\r\nParlamentariska församlingen i konferensen om\r\nsäkerhet och samarbete i Europa (ESK).</pre><pre>Kammaren biföll denna avsägelse.</pre><pre>3 §  Justering av protokoll</pre><pre>Justerades protokollet för den 18 maj.</pre><pre>4 §  Svar på fråga 1992/93:659 om\r\nbehörighetsregler för socionomer m.m.</pre><pre>Anf. 2  Socialminister BENGT\r\nWESTERBERG (fp):</pre><pre>Herr talman! Ewa Hedkvist Petersen har frågat mig\r\nom jag avser påbörja den översyn av behörighets-\r\noch legitimationsregler för olika yrkesgrupper som\r\nriksdagen beställt för ett halvt år sedan.</pre><pre>Arbetet med direktiven för den samlade översyn av\r\nlegitimationer och andra behörighetsföreskrifter\r\nsom regeringen tidigare har aviserat och som\r\nsocialutskottet också har tagit upp i betänkande\r\n1992/93:SoU1 pågår för närvarande inom\r\ndepartementet. Avsikten är att utredningen skall\r\nkunna tillkallas inom kort.</pre><pre>Låt mig därtill med anledning av vad Ewa Hedkvist\r\nPetersen anför om kompetensen i socialt arbete\r\nsäga några ord om det.</pre><pre>I direktiven (dir. 1991:50) till Kommittén för\r\növersyn av socialtjänstlagen\r\n(Socialtjänstkommittén) tas frågan om\r\nsocionomutbildningen upp. ''Kommittén bör inom\r\nramen för sitt arbete förbereda en kommande\r\növersyn av utbildningen genom att summera de\r\nkrav och önskemål om en förändrad utbildning som\r\nfinns hos kommunerna och de fackliga\r\norganisationerna. Kommittén bör därutöver vara\r\noförhindrad att anlägga principiella synpunkter på\r\nden framtida socionomutbildningens innehåll och\r\ninriktning.''</pre><pre>Kommittén har för sin del mot bakgrund härav\r\nbeslutat att ta upp utbildnings- och\r\nkompetensfrågorna ur ett bredare perspektiv.\r\nUtöver grundutbildningen kommer t.ex. behovet\r\nav vidareutbildning att uppmärksammas.\r\nDiskussionerna kan också komma att vidgas till\r\nandra yrkeskategorier inom socialtjänsten.</pre><pre>Under tiden är det naturligtvis angeläget att på\r\nolika sätt dels kontrollera att kvaliteten i det sociala\r\narbetet inte sänks, dels att de brister som påtalats\r\nbl.a. av frågeställaren åtgärdas.</pre><pre>Socialstyrelsen arbetar med flera olika projekt vars\r\nsyfte är att höja kompetensen inom socialtjänsten.\r\nBl.a. kan nämnas uppdraget om barns villkor, som\r\nSocialstyrelsen fick under hösten 1992, samt\r\nuppdraget att ta fram ett åtgärdsprogram för att\r\nhöja kompetensen i arbetet med barn inom individ-\r\noch familjeomsorgen. Socialstyrelsen har bl.a.\r\ninitierat en 20-poängs vidareutbildning för\r\nsocionomer vid Stockholms, Lunds och Umeå\r\nuniversitet.</pre><pre>När det gäller anställning av socialsekreterare utan\r\nadekvat kompetens är det en viktig uppgift för\r\nlänsstyrelserna i deras tillsynsarbete att följa upp,\r\nkontrollera och påtala eventuella brister inom\r\nsocialtjänsten.</pre><pre>Anf. 3  EWA HEDKVIST PETERSEN (s):</pre><pre>Herr talman! Jag vill börja med att tacka\r\nsocialministern för svaret på min fråga. Det är\r\nmycket tillfredsställande att socialministern liksom\r\njag anser att kompetensen i socialt arbete måste\r\nhållas mycket hög och att de som söker\r\nsocialtjänstens bistånd möter personer med god\r\nkompetens.</pre><pre>Som jag skrev i min fråga finns det nu tyvärr\r\nkommuner som snabbutbildar socialarbetare och\r\nsom avser att anställa socialarbetare utan adekvat\r\nutbildning. Det är naturligtvis inte alls\r\ntillfredsställande. Den som söker socialtjänstens\r\nbistånd, en vuxen eller kanske ett barn som är i en\r\nsvår situation, har rätt att kräva att få möta\r\nkvalificerade socialarbetare.</pre><pre>Jag vill därför understryka att, som socialministern\r\nsäger i sitt frågesvar, länsstyrelserna i sitt\r\ntillsynsarbete måste följa upp vad som händer ute i\r\nkommunerna, så att kompetensen inte på något sätt\r\nurholkas.</pre><pre>Jag tycker också att det ur rättssäkerhetssynpunkt\r\när mycket viktigt att kompetensen hålls hög.\r\nRättssäkerheten riskerar faktiskt att urholkas och\r\natt bli satt åt sidan om inte personalen har goda\r\nkunskaper om den svenska lagstiftningen. Jag\r\ntycker att detta gäller särskilt beträffande barn,\r\nsom inte själva kan föra sin talan på samma sätt som\r\nvuxna.</pre><pre>Vi ser nu en nedrustning i många kommuner även\r\npå skolans område, när det gäller\r\nskolhälsovårdspersonalen. Med anledning av det är\r\ndet särskilt viktigt att socialtjänsten kan erbjuda\r\nbarnen den kompetens som de behöver, om de är i\r\nen svår situation.</pre><pre>Jag vill till slut fråga socialministern när han avser\r\natt tillsätta utredningen på detta område. Han säger\r\natt det skall ske inom kort, men jag skulle också\r\nvilja höra något om de direktiv som kommer.</pre><pre>Anf. 4  Socialminister BENGT\r\nWESTERBERG (fp):</pre><pre>Herr talman! Jag kan i dag inte ge något mer precist\r\nbesked. Vi arbetar med detta inom departementet,\r\noch som jag sagt räknar vi med att tillsätta\r\nutredningen inom kort. Det handlar om att se över\r\neventuella behörighetsregler för många olika\r\nyrkeskategorier, inte bara för socionomer utan\r\nockså för flera andra kategorier som är berörda.</pre><pre>Den fråga som man kan fundera på är om man skall\r\nta ett vidare principiellt grepp över vilka grupper\r\nsom skall få legitimationer från Socialstyrelsen eller\r\nfrån andra håll. Dessa principiella frågor funderar\r\nvi nu på, och utredningen kommer, som sagt, att\r\ntillsättas inom kort.</pre><pre>Anf. 5  EWA HEDKVIST PETERSEN (s):</pre><pre>Herr talman! Det är mycket glädjande att höra att\r\nden kommer inom kort. Jag hoppas också att\r\nsocialministern i samband med att han skriver\r\ndirektiven överväger den situation som vi nu är i\r\noch som har förändrats sedan vi motionerade om\r\nlegitimation av socionomer, nämligen genom att\r\nvissa kommuner i besparingstider verkar vara\r\nvilliga att pruta på kraven på kompetens. Detta\r\nförhållande måste tas i beaktande när man skriver\r\ndirektiven, så att inte de som bäst behöver\r\nsamhällets skydd och stöd, vuxna men också\r\nsärskilt barn, hamnar i kläm när kommunerna\r\nbeslutar om sina besparingar.</pre><pre>Anf. 6  Socialminister BENGT\r\nWESTERBERG (fp):</pre><pre>Herr talman! Det finns många aspekter på detta\r\nsom jag tycker är viktiga att beakta. Legitimation\r\när en viktig aspekt. Till det kommer utbildningen\r\nav socionomer. Det har kommit en hel del klagomål\r\npå den både från arbetsgivarsidan och från de\r\nfackliga organisationerna, och det ligger i\r\nsocialtjänstkommitténs uppdrag att se över\r\nutbildningen av socionomer.</pre><pre>Jag hade i ett skede vissa förhoppningar om att\r\nredan i årets högskoleproposition kunna föreslå en\r\nförlängning av utbildningen av socionomer, men vi\r\nkom efter en del överväganden fram till att det var\r\nbättre att avvakta socialtjänstkommitténs\r\nbetänkande.</pre><pre>Till detta kommer den fråga som jag berör i mitt\r\nsvar, nämligen tillsynen av de socialsekreterare som\r\ntillsätts nu. Också jag har hört talas om fall där\r\npersoner som kommer från andra områden efter\r\nsnabbutbildning har placerats på sådana här\r\narbetsuppgifter. Det är i regel inte lämpligt, även\r\nom det naturligtvis kan förekomma arbetsuppgifter\r\nsom kan klaras också av vidareutbildade\r\nförskollärare. Men det är på denna punkt som\r\nlänsstyrelserna har en viktig tillsynsuppgift.</pre><pre>Anf. 7  EWA HEDKVIST PETERSEN (s):</pre><pre>Herr talman! Jag vill bara till slut tillägga att också\r\njag tycker att det är viktigt att\r\nsocionomutbildningen förlängs och att det finns\r\nvidareutbildningsmöjligheter för socionomer. Det\r\när de som möter de människor som bäst behöver\r\nsocialtjänstens kvalificerade bistånd och stöd. Än\r\nen gång tack för svaret.</pre><pre>Överläggningen var härmed avslutad.</pre><pre>5 §  Svar på fråga 1992/93:676 om\r\ninternationella adoptioner</pre><pre>Anf. 8  Socialminister BENGT\r\nWESTERBERG (fp):</pre><pre>Herr talman! Margareta Israelsson har frågat mig\r\nom jag är beredd att vidta några åtgärder för att\r\nförbättra möjligheterna till internationella\r\nadoptioner.</pre><pre>I mitten av 1980-talet skedde ca 1 500 adoptioner\r\nper år. Därefter gick antalet adoptioner ner, för att\r\nnå ett bottenläge år 1989 med drygt 800 adoptioner.\r\nEfter det har antalet adoptioner åter ökat och\r\nförefaller nu ligga på en stabil nivå på drygt 1 100\r\nstycken per år.</pre><pre>Den bilden tycker jag inte ger någon anledning till\r\noro. Det som också har hänt är att\r\nadoptionsorganisationernas köer av väntande\r\nföräldrar under senare år har minskat så att det nu\r\ni vissa fall inte finns några väntetider alls.</pre><pre>Orsakerna till att färre föräldrar ställer sig i kö för\r\natt få adoptera är dåligt kända. En orsak kan\r\ngivetvis vara den osäkerhet den ekonomiska krisen\r\nger. En annan kan vara de snabbt förbättrade\r\nmetoderna att medicinskt hjälpa ofrivilligt barnlösa\r\natt få barn.</pre><pre>Riksdagen har nyligen beslutat om storleken på det\r\nbidrag som utgår till föräldrar som adopterar barn\r\nutomlands. Jag ser inte några skäl att nu föreslå\r\nändringar av bidragsnivån, men jag kommer\r\ngivetvis att även fortsättningsvis följa utvecklingen\r\nmed uppmärksamhet.</pre><pre>Anf. 9  MARGARETA ISRAELSSON (s):</pre><pre>Herr talman! Jag ber inledningsvis att få tacka\r\nsocialministern för svaret på min fråga. Man kan ha\r\nvilken synpunkt man vill i frågan om internationella\r\nadoptioner. Jag tycker emellertid personligen att\r\ndet är positivt att vi ger ett ekonomiskt bidrag som\r\ngör det möjligt eller, rättare sagt, inte så\r\nbetungande att klara av de dryga kostnader som det\r\ninnebär att genomföra en internationell adoption.</pre><pre>Som jag skrev i min fråga var bidraget då det\r\ninfördes knutet till en uppskattad kostnad. Det var\r\ninledningsvis 20 000 kr, vilket skulle motsvara\r\nhälften av de beräknade utgifterna. Som\r\nsocialministern nämnde höjdes beloppet ganska\r\nnyligen, 1991, till 24 000 kr. Men efter kronans fall\r\noch i och med det faktum att allt fler länder vill ha\r\nbetalt i dollar, blir det allt besvärligare för dem som\r\nönskar bli föräldrar att klara av en internationell\r\nadoption.</pre><pre>Jag är inte ute efter att skapa en kö av väntande\r\nföräldrar. Man kan tycka vad man vill om det\r\nfaktum att kön minskar. Jag tror att ett skäl är att\r\nmånga tycker att kostnaderna blir alltför höga. Jag\r\nvill vädja till socialministern att sända en tanke till\r\ndem som önskar bli föräldrar och som inte tycker\r\natt medicinska metoder att hjälpa ofrivilligt\r\nbarnlösa är någonting som skulle hjälpa dem.</pre><pre>Anf. 10  Socialminister BENGT\r\nWESTERBERG (fp):</pre><pre>Herr talman! Det är självklart att jag ofta skänker\r\ndem en tanke. Vi får följa utvecklingen. Just nu\r\nfinns inga symtom på någon kraftig nedgång.\r\nSjälvfallet kommer beloppsgränsen, 24 000 kr, att\r\njusteras igen så småningom. Riksdagen har nyligen\r\nfattat beslut om att den skall ligga fast för det\r\nkommande budgetåret. Det blir inte aktuellt att\r\ngöra någon justering förrän nästnästa budgetår.</pre><pre>Anf. 11  MARGARETA ISRAELSSON (s):</pre><pre>Herr talman! Jag tycker att det är bra om\r\nsocialministern vill återkomma i denna fråga. Det\r\nhandlar inte om några mängder av föräldrar. Jag\r\ntror inte att en höjning av detta bidrag, som ändå är\r\nganska litet, skulle innebära att man skapar köer\r\noch därmed digra kostnader. Jag hoppas att det\r\nfaktum att socialministern vill följa frågan också\r\nbetyder att man tar en fundering över skälet till att\r\nså få i dag ansöker om internationell adoption.</pre><pre>Överläggningen var härmed avslutad.</pre><pre>6 §  Svar på fråga 1992/93:694 om principerna\r\nför lokalisering av nya myndigheter</pre><pre>Anf. 12  Socialminister BENGT\r\nWESTERBERG (fp):</pre><pre>Herr talman! Birger Andersson har frågat mig i\r\nvilken utsträckning jag har följt och i vilken\r\nutsträckning jag kommer att följa riksdagens\r\nuttalade principer för lokalisering av nya\r\nmyndigheter.</pre><pre>Riksdagen beslutade i december 1992 att ansvaret\r\nför vård enligt 12 § lagen (1990:52) med särskilda\r\nbestämmelser om vård av unga (LVU) och lagen\r\n(1988:870) om vård av missbrukare i vissa fall\r\n(LVM) skulle övergå till staten fr.o.m. den 1 juli\r\n1993. Statens institutionsstyrelse skall inrättas med\r\nuppgift att svara för planering och drift av de\r\naktuella hemmen.</pre><pre>Verksamheten vid Statens institutionsstyrelse\r\nkommer att vara starkt decentraliserad till mer än\r\n70 institutioner lokaliserade över hela landet med\r\nsammanlagt närmare 3 000 anställda varav endast\r\nett fyrtiotal är anställda i den centrala delen.</pre><pre>Organisationskommittén för ändrat\r\nhuvudmannaskap för vissa institutioner hade enligt\r\nsina direktiv bl.a. att föreslå lokaliseringsort för\r\nden centrala delen av Statens institutionsstyrelse.\r\nFör kommittén har regeringens direktiv om att\r\nredovisa verksamhetens regionalpolitiska\r\nkonsekvenser gällt. I dessa direktiv anges att\r\nkommittéer och särskilda utredare bör belysa\r\nregionalpolitiska konsekvenser av sina förslag och\r\ndärvid särskilt beakta bl.a. hur förslagen påverkar\r\nsysselsättningen och den offentliga servicen i olika\r\ndelar av landet. Kommittén har också haft i uppdrag\r\natt redovisa överväganden om decentralisering och\r\nlokalisering utanför Stockholmsregionen.</pre><pre>Kommittén beslutade vid sammanträde den 9 mars\r\n1993 att föreslå Stockholm som lokaliseringsort för\r\nden centrala enheten. Beslutet var enhälligt.\r\nUnderlag för beslutet var en omfattande utredning\r\nbaserad på de direktiv som kommittén hade för sitt\r\narbete.</pre><pre>Organisationskommittén har, i linje med riksdagens\r\nallmänna principer för omlokalisering m.m.,\r\ningående prövat förutsättningarna att välja annan\r\nlokaliseringsort än Stockholm. I\r\nOrganisationskommitténs överväganden framkom\r\ntydligt att de sammanlagda krav som kan ställas på\r\nden nya myndigheten knappast kan uppfyllas vid en\r\nplacering av den centrala enheten utanför\r\nStockholm.</pre><pre>Regeringen beslutade den 25 mars 1993, mot\r\nbakgrund av Organisationskommitténs skrivelse,\r\natt Statens institutionsstyrelses centrala del skall\r\nförläggas till Stockholm.</pre><pre>Mot bakgrund av vad jag här framfört anser jag att\r\nregeringen inför sitt beslut att lokalisera Statens\r\ninstitutionsstyrelses centrala del till Stockholm har\r\nföljt de av riksdagen uttalade principerna.\r\nRegeringen har naturligtvis för avsikt att även i\r\nframtiden följa dessa.</pre><pre>Anf. 13  BIRGER ANDERSSON (c):</pre><pre>Herr talman! Jag ber att få tacka socialministern för\r\nsvaret. Anledningen till min fråga är att riksdagen\r\nvid upprepade tillfällen har lagt fast principerna för\r\nlokalisering av statlig verksamhet.</pre><pre>Jag har gått tillbaka och studerat vad som har sagts\r\nunder olika riksmöten. Vid riksmötet 1987/88\r\nuttalade arbetsmarknadsutskottet: ''När det gäller\r\ninrättandet av nya myndigheter är det angeläget att\r\nman ingående prövar förutsättningarna att välja\r\nannan lokaliseringsort än Stockholm/Solna. Det\r\nbör sålunda föreligga särskilda skäl om sådana\r\nverksamheter inte skall förläggas till annan del av\r\nlandet.''</pre><pre>Riksdagen har sedan år efter år uttalat sig för dessa\r\nallmänna principer. Jag citerar ur\r\narbetsmarknadutskottets betänkande 1991/92:\r\n''Utskottet har också när det gäller lokalisering av\r\nnya myndigheter vid flera tillfällen uttalat att det är\r\nviktigt att välja annan lokaliseringsort än\r\nStockholm.''</pre><pre>Eftersom jag utgår från att socialministern väl\r\nkänner till riksdagens uttalande vill jag ställa\r\nfrågan: Kommer socialministern att fortsätta att\r\nvisa bristande respekt för riksdagen och inte bry sig\r\nom riksdagens uttalanden?</pre><pre>Anf. 14  Socialminister BENGT\r\nWESTERBERG (fp):</pre><pre>Herr talman! Jag menar nog att Birger Andersson\r\nnågot har missuppfattat riksdagens uttalande. Det\r\nsäger inte att man inte får lokalisera enheter till\r\nStockholm, utan att det skall finnas särskilda skäl\r\nför att göra det. Finns inga sådana särskilda skäl bör\r\nenheterna lokaliseras utanför Stockholm. Denna\r\nprövning har också Organisationskommittén och\r\nnaturligtvis regeringen gjort. Vi har dock tyckt att\r\nde skäl som finns är tillräckligt starka för att denna\r\nenhet skulle lokaliseras till Stockholm.</pre><pre>Det finns flera olika skäl, bl.a. kontakten med\r\nandra myndigheter, som är ett sådant särskilt skäl\r\nsom riksdagen har framhållit i sina uttalanden.\r\nYtterligare ett skäl i detta fall är att det handlar om\r\nen starkt decentraliserad verksamhet med, som jag\r\nsade, institutioner på över 70 orter i Sverige. Det är\r\nviktigt att man från den centrala enheten snabbt\r\nkan nå ut till de olika enheterna i landet.\r\nKommunikationsmässigt är Stockholm överlägset\r\nandra lokaliseringsalternativ.</pre><pre>Den noggranna prövning som riksdagen begär att\r\nregeringen skall göra har gjorts. Slutsatsen efter\r\ndenna prövning blev att det var bäst att lokalisera\r\ndenna enhet till Stockholm.</pre><pre>Anf. 15  BIRGER ANDERSSON (c):</pre><pre>Herr talman! Jag har tagit del av\r\nOrganisationskommitténs utredning när det gäller\r\nStatens institutionsstyrelse. Det var länge sedan jag\r\nläste en utredning med så många krystade\r\nargument för Stockholm och mot alla kommuner\r\nsom har anmält intresse. Det var 20--30 kommuner\r\nsom anmälde intresse, bl.a. Umeå, Gävle,\r\nUppsala, Örebro, Västerås, Norrköping,\r\nJönköping och Göteborg. Man kan fråga sig vad\r\nsocialministern har emot dessa kommuner.</pre><pre>Jag vill citera utredningen, som utarbetades av sju\r\nledamöter, samtliga från Stockholm och en del från\r\nsocialministerns eget departement. Jag tar citatet\r\nur avsnittet Överväganden. ''Bostadsmarknaden\r\nvisar i dag överskott även i Stockholmsområdet\r\nvilket bl.a. påverkar rekryteringsmöjligheterna.\r\nStockholm torde också som lokaliseringsort för\r\nStatens institutionsstyrelse ha goda möjligheter att\r\ndra till sig arbetskraft från andra delar av landet.''</pre><pre>Jag vill fråga socialministern om detta är en slutsats\r\nsom medverkar till att skapa regional balans.</pre><pre>Anf. 16  Socialminister BENGT\r\nWESTERBERG (fp):</pre><pre>Herr talman! Dess värre kan en liten central\r\ninstitutionsstyrelse med 30--40 anställda aldrig\r\nbidra till att skapa regional balans. Däremot kan\r\nden totala verksamheten, med över 70 institutioner,\r\nmöjligen bidra till att skapa en viss regional balans.\r\nAtt någon eller några enheter skall finnas i\r\nStockholmsregionen tar jag för givet, också om\r\nman skulle önska att fler arbetsställen hamnar\r\nutanför Stockholm.</pre><pre>I ett av de uttalanden som arbetsmarknadsutskottet\r\nhar gjort, och som riksdagen instämt i, säger man\r\natt det förutom de regionalpolitiska aspekterna är\r\nviktigt att bl.a. beakta behovet av kontakter med\r\nandra myndigheter. Det är ett av de skäl som har\r\nvägts in från Organisationskommitténs och\r\nregeringens sida, till stöd för det beslut som\r\nregeringen har fattat. Till det kommer, som jag\r\nsade, att Stockholm kommunikationsmässigt är\r\ncentrum i Sverige. Därifrån är det lättast att nå ut\r\ntill de olika enheterna genom korta resor. Det\r\nkravet klarar inte Örebro och andra\r\nlokaliseringsalternativ.</pre><pre>Anf. 17  BIRGER ANDERSSON (c):</pre><pre>Herr talman! Jag har en lista över vilka centrala\r\nmyndigheter och andra centrala verksamheter som\r\nsocialministern har placerat eller kommer att\r\nplacera i Stockholm, men jag har inte lyckats finna\r\nnågot exempel på att socialministern har placerat\r\nnågon central myndighet eller central verksamhet\r\nutanför Stockholm. Kanske kan jag få hjälp med ett\r\nexempel?</pre><pre>Anf. 18  Socialminister BENGT\r\nWESTERBERG (fp):</pre><pre>Herr talman! Socialministern placerar inga\r\nmyndigheter någonstans. Socialministern kan i\r\nbästa fall föreslå regeringen att fatta beslut. Sedan\r\nbeslutar regeringen var lokaliseringen skall ske.</pre><pre>I detta fall har beslut fattats av regeringen helt\r\nenhälligt, liksom i övriga fall när vi fattat beslut om\r\nlokalisering av myndigheter.</pre><pre>Som jag sade handlar det vi nu diskuterar om en\r\nverksamhet med över 3 000 anställda, varav en\r\nmycket liten del kommer att ligga i denna region.\r\nHuvuddelen kommer att ligga i andra regioner. Jag\r\ntycker inte att man kan kalla det för en\r\ncentralisering. Det är en starkt decentraliserad\r\nverksamhet.</pre><pre>Anf. 19  BIRGER ANDERSSON (c):</pre><pre>Herr talman! Jag har inte alls uttalat mig om de\r\nvårdhem som ligger på olika håll ute i landet. De\r\nlåg där innan Bengt Westerberg blev socialminister.</pre><pre>Eftersom vi tydligen är ganska oense i denna fråga\r\nvill jag här till sist framhålla att det är viktigt att\r\norganisationskommittéer får en allsidig\r\nsammansättning även med hänsyn till bostadsort.</pre><pre>Jag kan även peka på Organisationskommittén för\r\nFolkhälsoinstitutet, där samtliga ledamöter i den\r\nursprungliga kommittén som kom från platser\r\nutanför Stockholm rekommenderade en annan\r\nplacering, medan alla som kom från Stockholm\r\nansåg att man skulle lägga Folkhälsoinstitutet i\r\nStockholm.</pre><pre>Jag vill avsluta med ett konstaterande som jag\r\nhoppas vi är eniga om. När riksdagen gör\r\nuttalanden skall, som jag ser det i alla fall, alltid en\r\nregering bemöda sig om att följa de riktlinjer som\r\nriksdagen dragit upp.</pre><pre>Anf. 20  Socialminister BENGT\r\nWESTERBERG (fp):</pre><pre>Herr talman! Till att börja med är det inte sant att\r\nalla de som satt i Organisationskommittén för\r\nFolkhälsoinstitutet kom från Stockholm, eller att\r\nde som kom från andra orter än Stockholm inte\r\ntyckte att det skulle ligga i Stockholm. Också den\r\nkommittén var enhällig i sina rekommendationer.</pre><pre>Jag kommer nu inte ihåg på rak arm vilka som satt\r\ni Organisationskommittén för institutionsstyrelsen,\r\nmen jag vill minnas att det fanns representanter där\r\nockså från orter utanför Stockholm.</pre><pre>Till sist vill jag gärna instämma i det Birger\r\nAndersson säger. Regeringen skall självklart lyssna\r\npå vad riksdagen säger och följa riksdagens\r\nuttalanden. Dock kan man inte läsa riksdagens\r\nuttalande på denna punkt så att all lokalisering skall\r\nske utanför Stockholm. Finns det särskilda skäl --\r\noch det finns det i det här fallet -- skall lokalisering\r\nske till Stockholm.</pre><pre>Överläggningen var härmed avslutad.</pre><pre>7 §  Svar på frågorna 1992/93:664 och 679 om\r\nmindre bensinstationer på landsbygden</pre><pre>Anf. 21  Miljöminister OLOF JOHANSSON\r\n(c):</pre><pre>Herr talman! Jan-Olof Franzén har frågat\r\nkommunikationsministern vad statsrådet avser att\r\ngöra för att inte ett stort antal bensinstationer på\r\nlandsbygden skall läggas ned vilket ytterligare\r\nskulle leda till försämrad service.</pre><pre>Birger Andersson har frågat näringsministern vilka\r\nåtgärder regeringen har vidtagit och avser att vidta\r\nför att i ovan nämnda avseende upprätthålla\r\nservicenivån på landsbygden.</pre><pre>Arbetet inom regeringen är så fördelat att det är jag\r\nsom skall besvara frågorna. Jag väljer att besvara\r\ndem i ett sammanhang.</pre><pre>Inledningsvis vill jag nämna att jag för ett och ett\r\nhalvt år sedan besvarade ungefär samma fråga i\r\nriksdagen. Då erinrade jag om att riksdagen samma\r\når, dvs. 1991, fastslagit att utsläppen av flyktiga\r\norganiska ämnen skall minska med 50 % mellan år\r\n1988 och år 2000. Bensinhantering är en av\r\nutsläppskällorna.</pre><pre>Syftet med återföringssystem för bensinångor vid\r\ntankning är att minska de totala utsläppen av\r\nflyktiga organiska ämnen och att minska risken för\r\nnegativ hälsopåverkan för dem som vistas i\r\nbensinstationens närhet.</pre><pre>På landsbygden är bilden inte riktigt densamma\r\nsom i tätorterna. Naturvårdsverket har också i sina\r\nföreskrifter om återvinningssystem vid tankning\r\ngivit utrymme för undantag. Ägaren till bensinen\r\nhar således möjlighet att söka dispens hos verket\r\nför återvinningssystem om t.ex.\r\nförsäljningsvolymen är liten och bensinstationen\r\nligger på landsbygden. Enligt vad jag erfarit har\r\nverket fått in över hundra ansökningar om dispens\r\nsom gäller mindre försäljningsställen. Ungefär\r\nhälften av ärendena har hittills avgjorts. Ingen har\r\nfått avslag. Det betyder således att dispens beviljats\r\ni alla avgjorda ärenden.</pre><pre>Dessutom finns möjlighet att söka glesbygdsstöd\r\nför investering i återföringssystem med upp till\r\n50 % av investeringskostnaden i de delar av länen\r\nsom länsstyrelserna prioriterat för stöd till\r\nkommersiell service.</pre><pre>Med de möjligheter som trots allt finns för att\r\nbehålla tankställen på landsbygden ser jag för\r\nnärvarande inget behov av åtgärder från\r\nregeringens sida. Jag avser dock att fortsatt följa\r\nutvecklingen när det gäller hur miljöhänsyn och\r\nregionalpolitiska hänsyn samordnas vid\r\nbensinhantering.</pre><pre>Anf. 22  JAN-OLOF FRANZÉN (m):</pre><pre>Herr talman! Jag vill tacka miljöministern för\r\nsvaret.</pre><pre>De bensinstationer som säljer 200 m3 och därunder\r\nfår enligt uppgift dispens. Men de som säljer över\r\n200 m3 synes inte få någon dispens. Jag vill påstå att\r\ndetta hämmar landsbygden.</pre><pre>Det kan ju, miljöministern, inte vara bättre att jag\r\ntvingas köra 5 mil för att få tag på bensin till min bil\r\ni stället för kanske 2 km. På det sättet tycker jag att\r\njag fördärvar miljön mycket mer än om man\r\nutsträcker dispenserna till dem som säljer över 200\r\nm3.</pre><pre>Jag är också medveten om att miljöministern har\r\nblivit uppvaktad i dessa frågor av bl.a.\r\nfolkrörelserådet Hela Sverige skall leva. Jag delar\r\nfolkrörelserådets uppfattning i den fråga rådet\r\nuppvaktat miljöministern om.</pre><pre>En utvidgad dispens skulle också ge möjligheter för\r\nlanthandlare och mindre verkstäder att leva kvar\r\nute på landsbygden. Vi behöver varje människa\r\nsom kan erbjuda en behändig service för övriga\r\nmänniskor som lever kvar på landsbygden.</pre><pre>Anf. 23  BIRGER ANDERSSON (c):</pre><pre>Herr talman! Jag ber också att få tacka\r\nmiljöministern för svaret.</pre><pre>Det är riktigt som miljöministern säger i sitt svar att\r\ndenna fråga ställdes för ungefär ett och halvt år\r\nsedan. Det var jag som ställde frågan. Jag upprepar\r\nden i och med att jag tycker att frågan inte fått den\r\nfullständiga lösning jag hade hoppats på vid det\r\ntillfället.</pre><pre>Det är mycket starka reaktioner på många håll när\r\ndet gäller möjligheter att finna lösningar.</pre><pre>Jag vill börja med att säga att miljöministern och\r\njag är helt överens om att det är bra för miljön att\r\ntankställen för motorfordon är försedda med\r\ngodkända tankmuffar. Men beslutet leder i många\r\nfall till kraftiga försämringar av servicen ute på\r\nlandsbygden. Därför är det viktigt att\r\nnäringsministern, som jag ställde frågan till, och\r\nkommunikationsministern, som Jan-Olof Franzén\r\nställde frågan till, och även andra ministrar i\r\nregeringen blir uppmärksamma på detta problem.\r\nDet är alltså enligt min uppfattning inte enbart en\r\nmiljöfråga, utan en fråga för hela regeringen.</pre><pre>Redan i maj 1990 -- alltså under den tidigare\r\nsocialdemokratiska regeringen --\r\nuppmärksammade Konsumentverket dåvarande\r\nIndustridepartementet på att kommande krav på\r\nbensinhandeln att utrusta anläggningar med\r\nåterföringsutrustning för bensingaser skulle\r\nmedföra svårigheter för bensin- och\r\ndagligvaruhandeln i glesbygd.</pre><pre>Konsumentverket uppmärksammade den\r\nnuvarande regeringen på problemet i skrivelse\r\nsenhösten 1991.</pre><pre>Som jag ser det är det helt klart att hittills vidtagna\r\nåtgärder inte är tillräckliga.</pre><pre>Jag skulle vilja fråga miljöministern: Vilka\r\ndiskussioner har regeringen haft med\r\npetroleumhandeln för att kunna lösa det här\r\nproblemet?</pre><pre>Anf. 24  Miljöminister OLOF\r\nJOHANSSON:</pre><pre>Herr talman! Det är bra att vi är överens om de\r\ngrundläggande värderingarna i detta fall.</pre><pre>Å ena sidan har vi det miljöpolitiska kravet, som är\r\nbåde internationellt och nationellt, och som\r\nhandlar om utsläpp av flyktiga ämnen. Där har\r\nriksdagen satt ett ganska tydligt och krävande mål\r\nsom vi skall uppnå.</pre><pre>Man kan tycka att från den synpunkten spelar\r\nmindre tankställen inte särskilt stor roll. Det är\r\ndärför vi har dessa dispensmöjligheter.</pre><pre>Den andra utgångspunkten är regionalpolitiska\r\nförutsättningar för landsbygden och näringslivet\r\ndär. Det är därför som det finns möjligheter att få\r\ninvesteringsstöd.</pre><pre>Jag förutsätter nu naturligtvis att de berörda,\r\nägarna till bensinen -- det kan vara litet olika; det\r\nkan vara enskilda ägare och det kan vara\r\noljeföretag -- tar sin del av ansvaret och att man inte\r\nt.ex. från oljebolagets sida använder detta tillfälle\r\nför att rationalisera sina tankställen.</pre><pre>Det är på den punkten jag är beredd att mycket\r\nnoga följa utvecklingen. Jag ställer alltså krav på\r\nalla parter, inte enbart på de människor som skall\r\nha del av bensinen, utan i hög grad på innehavarna\r\nav bensinen och tankställena och över huvud taget\r\nalla som är ansvariga för den struktur som finns.</pre><pre>Jag är övertygad om att vi så småningom kommer\r\natt få erfarenheter av hur systemet fungerar. Men\r\nsom jag sade i mitt svar har hittills vidtagna\r\nåtgärder varit tillräckliga.</pre><pre>Anf. 25  JAN-OLOF FRANZÉN (m):</pre><pre>Herr talman! Jag är naturligtvis mycket tacksam att\r\nmiljöministern kommer att följa dessa frågor\r\nframgent. Det kan ju inte vara bra för befolkningen\r\nute i Sveriges land att behöva köra långa sträckor\r\nför att kunna fylla litet bensin i sin bil.</pre><pre>Det räcker inte med detta. Sveriges lantbrukare\r\nbesöker ofta dessa små bensinstationer, som är\r\noerhört behändiga för oss och ligger nära, och där\r\nvi också kan få en del mindre arbeten uträttade.</pre><pre>Jag är alltså tacksam, men jag förstår\r\nmiljöministern när han säger att man behöver ha\r\ntankmuffar där bilarna står i kö och det finns\r\nbensinångor i luften hela tiden. Men så är inte fallet\r\nute på landsbygden, där det kommer enstaka bilar\r\ndå och då.</pre><pre>Anf. 26  BIRGER ANDERSSON (c):</pre><pre>Herr talman! Jag är helt överens med\r\nmiljöministern om att detta är en viktig miljöfråga.\r\nVi måste dock också se problemet från\r\nsamhällsekonomisk synpunkt. Man måste då\r\nförsöka hitta olika lösningar. I och med att\r\nregeringen har ont om pengar kanske det vore\r\nlämpligt att fundera över om man kunde tänka sig\r\nen tillfällig avgift på drivmedel för att bekosta\r\nåterföringsutrustning på tankställen på\r\nlandsbygden.</pre><pre>Hur ser miljöministern på en sådan möjlighet?</pre><pre>Anf. 27  Miljöminister OLOF JOHANSSON\r\n(c):</pre><pre>Herr talman! Självklart vill jag inte låsa mig för\r\nnågot alternativ, men det ingick i min formulering\r\nom att följa denna utveckling att ta de hänsyn som\r\nni båda är ute efter.</pre><pre>Vi hamnar i en avvägningssituation där för långa\r\ntransporter motverkar miljösyftet i stället för att\r\ntillgodose det. Det har aldrig varit\r\nbestämmelsernas mening.</pre><pre>Man hamnar i en ganska besvärlig avvägning. Det\r\när bara erfarenhetena från denna hantering som\r\nkan ge ett ordentligt beslutsunderlag för eventuella\r\nytterligare åtgärder. Detta har jag markerat genom\r\natt säga att jag fortsatt är beredd att följa\r\nutvecklingen för att se hur denna avvägning mellan\r\nmiljöhänsyn och regionalpolitik skall ske.</pre><pre>Jag vill inte här utesluta någon metod för att\r\nhantera denna situation för att uppnå bästa möjliga\r\nkombination.</pre><pre>Anf. 28  BIRGER ANDERSSON (m):</pre><pre>Herr talman! Jag vill erinra miljöministern om att\r\nunder tiden den 1 juli 1986 till den 30 juni 1988\r\nkunde höga avskrivningslån beviljas för\r\ninvesteringar som var föranledda av övergången till\r\nblyfri bensin. Jag tycker detta är ett likartat fall. I\r\nden skrivelse som jag tidigare nämnde från\r\nKonsumentverket föreslås också en tillfällig\r\nförändring av glesbygdsförordningen, vilket skulle\r\ninnebära en höjning av procentsatserna för\r\navskrivningslån.</pre><pre>Om man kombinerar detta med en tillfällig\r\ndrivmedelsavgift för att åstadkomma en förbättring\r\nav miljön vid tankställen ute på landsbygden, borde\r\ndet vara en framkomlig väg att tillfälligt ändra\r\nglesbygdsförordningen så, att avskrivningslån till\r\nhögre procentsatser av den godkända\r\ninvesteringskostnaden skulle kunna beviljas för\r\nåterföringssystem för bensingaser.</pre><pre>Anf. 29  Miljöminister OLOF JOHANSSON\r\n(c):</pre><pre>Herr talman! Jag tror vi är överens om det\r\ngrundläggande. Det är bra. Sedan får man söka sig\r\nfram på olika vägar när man har ett beslutsunderlag\r\nsom tål att generalisera ifrån. Det har vi tyvärr inte\r\ni dag.</pre><pre>Jag tycker det är bra att frågan väckts i det här\r\nstadiet då Naturvårdsverket har att behandla en rad\r\ndispensansökningar som går utanför den nämnda\r\ngränsen på 200 m3 och 2 mil till nästa bensinstation.\r\nDet är de två restriktioner som tillämpas. Det här\r\nkan innebära att man måste rucka på dessa\r\nrestriktioner eller på annat sätt hantera\r\ninvesteringskravet.</pre><pre>Jag är beredd att söka lösningar i båda dessa\r\nriktningar. Utgångspunkten skall vara fakta och\r\nerfarenheter från fältet. Vi har gemensamma\r\nvärderingar om att det är viktigt att inte motverka\r\ndet egna syftet genom att skapa långa resvägar som\r\nkräver hög förbrukning.</pre><pre>Anf. 30  BIRGER ANDERSSON (c):</pre><pre>Herr talman! Jag vill avsluta mina inlägg med att än\r\nen gång tacka miljöministern för svaret. Samtidigt\r\nvill jag vädja till miljöministern att hårt driva denna\r\nfråga i regeringskretsen så att det snabbt går att\r\nfinna en lösning som ger möjligheter att bibehålla\r\nservicenivån ute på landsbygden. Det är ganska\r\nbråttom med att komma fram till konkreta\r\nlösningar. De skall ju finnas till den 1 januari 1995.</pre><pre>Överläggningen var härmed avslutad.</pre><pre>8 §  Svar på fråga 1992/93:657 om\r\nspeciallärarutbildningen vid Högskolan i Örebro</pre><pre>Anf. 31  Utbildningsminister PER UNCKEL\r\n(m):</pre><pre>Herr talman! Inger Lundberg har frågat mig om jag\r\när beredd att verka för att Högskolan i Örebro med\r\nförtur ges examensrätt för speciallärarutbildning\r\nför döva och hörselskadade.</pre><pre>Högskolan för lärarutbildning i Stockholm har\r\nrätten att ge specialpedagogisk examen med\r\ninriktning mot dövhet eller hörselskada.\r\nRegeringen har för innevarande år föreskrivit att 12\r\nplatser skall förläggas till Högskolan i Örebro. Jag\r\nser detta som värdefullt när det gäller att tillgodose\r\nbehovet av lärare med denna inriktning.</pre><pre>Beslut om den framtida examensrätten skall fattas\r\nenligt de riktlinjer som nyligen bestämts. I den nya\r\nhögskolelagen föreskriver regeringen vilka\r\nexamina som får avläggas vid högskolor och\r\nuniversitet och vilka mål som skall vara uppfyllda\r\nför att en viss examen skall få utfärdas.</pre><pre>Beslut om examensrätt skall fattas av regeringen\r\nefter utredning och bedömning av\r\nKanslersämbetet. Kanslersämbetets bedömningar\r\nskall grundas på utredning om förutsättningarna för\r\nutbildningen och dess utbildningsmässiga kvalitet.\r\nJag anser att det vore att förekomma\r\nKanslersämbetets uppdrag och ställningstagande\r\nom jag skulle verka för att examensrätt ges med\r\nförtur.</pre><pre>Jag anser att det är viktigt för förtroendet för\r\nuniversitetens och högskolornas kvalitet att låta det\r\nnya systemet för erhållandet av examensrätt,\r\ngenom bedömning av Kanslersämbetet, få verka\r\nsom det är tänkt.</pre><pre>Anf. 32  INGER LUNDBERG (s):</pre><pre>Herr talman! Jag vill tacka utbildningsministern för\r\nsvaret.</pre><pre>Jag kan ha en viss respekt för att\r\nutbildningsministern generellt inte vill göra\r\nprioriteringar i examensrätten för olika högskolor.\r\nDet finns ett utomordentligt starkt tryck på det\r\nområdet. Men jag vill ändå peka på att behovet av\r\nspeciallärare för döva och hörselskadade barn\r\nutgör en extraordinär situation. Det här uttryckte\r\nockså regeringen i regleringsbrevet i fjol. Då\r\ntillfördes resurser för 12 utbildningsplatser i Örebro\r\ni samarbete med Högskolan i Stockholm.</pre><pre>Nu har denna utbildning kommit i kläm i den\r\ngränslinje som för närvarande finns mellan två\r\nolika system. Det är bl.a. oklart hur det är med\r\nexamensrätten för den pågående kursen. Okej,\r\nbåde utbildningsministern och jag tror väl att det\r\nproblemet kommer att lösas på något sätt. Men det\r\nallvarligaste problemet är att högskolan inte kan\r\ngöra ett nytt intag till hösten förrän det kommer\r\nbesked.</pre><pre>Utbildningsministern är väl medveten om att det är\r\nnödvändigt att täcka behovet av speciallärare. När\r\nutbildningen tidigare enkom var förlagd till\r\nStockholm fanns det utomordentligt stora\r\nrekryteringsproblem. I Örebro finns ju\r\nriksgymnasierna för döva och hörselskadade, och\r\ndär är litet grand av ett centrum för\r\nkommunikationshandikappade i landet. När\r\nutbildningen förlades till Örebro blev det ett gott\r\nrekryteringsunderlag med mycket kompetenta\r\nsökande.</pre><pre>Jag vill ändå vädja till utbildningsministern att göra\r\nnågon markering att det är angeläget att lösa\r\nproblemet snabbt.</pre><pre>Anf. 33  Utbildningsminister PER UNCKEL\r\n(m):</pre><pre>Herr talman! Jag håller med Inger Lundberg om att\r\nrekryteringssituationen har varit god för\r\nÖrebroutbildningarna. I denna mening har\r\n''utlokaliseringen'' av utbildningsplatser från HLS i\r\nStockholm till Örebro varit framgångsrik.</pre><pre>Däremot är jag, återigen med strikt hänsyn till det\r\nnya systemet för utdelning av examinationsrätt,\r\ninte beredd att göra några uttalanden i någon\r\nriktning innan Kanslersämbetet har genomfört sin\r\nprövning.</pre><pre>Under resans gång kommer det att visa sig att när\r\nolika högskolor begär examensrätt i olika ämnen\r\nkommer det att finnas en lång rad skäl som talar för\r\natt regeringen skall göra vissa förtida\r\nställningstaganden. Men varje gång en sådan\r\nantydan ges undergrävs hela systemets funktion.\r\nJag kommer inte att göra några uttalanden åt något\r\nhåll för någon högskola oavsett syfte innan\r\nKanslersämbetet har överlämnat sina\r\nrekommendationer.</pre><pre>Anf. 34  INGER LUNDBERG (s):</pre><pre>Herr talman! Jag hoppas ändå, med hänsyn till att\r\nutbildningsministern har ett övergripande anvar för\r\nskolfrågor, att utbildningsministern är beredd att\r\nuttala att det finns ett mycket stort behov av\r\nspeciallärare. Ytterst är det barnen som kommer i\r\nkläm.</pre><pre>Jag utgår också från att någon har viskat i\r\nministerns öra att den utbildning som drivs i Örebro\r\när av utomordentligt hög kvalitet, bl.a. med hänsyn\r\ntill de många institutioner som finns i Örebro.</pre><pre>Vi går in i nya system, coh det finns en risk att små\r\nangelägna verksamheter kommer i kläm. Är det\r\nnågon sorts grundsats på departementet att\r\nbyråkratin går före behoven?</pre><pre>Anf. 35  Utbildningsminister PER UNCKEL\r\n(m):</pre><pre>Herr talman! Nej, Inger Lundberg, det har inte\r\nfunnits någon sådan princip på\r\nUtbildningsdepartementet så länge jag har varit\r\nchef där. Normalt brukar jag anklagas för att fatta\r\nbeslut för tidigt. Mot den bakgrunden framstår\r\neventuella anklagelser för att fatta beslut för sent\r\nsom aningen nypåkomna.</pre><pre>Min restriktivitet när det gäller att uttala mig om\r\nexaminationsrätten har den bakgrund som jag\r\nnämnde tidigare, nämligen en strikt respekt för det\r\nsystem som nu har införts. Detta system bygger på\r\natt regeringen inte gör någon bedömning innan dess\r\natt Kanslersämbetet har överlämnat sin\r\nkvalitetsbedömning. Det systemet är rätt, men det\r\nkräver respekt för systemets sätt att fungera. Den\r\nrespekten är jag beredd att stå för.</pre><pre>Jag är väl medveten om -- och det vet Inger\r\nLundberg -- behovet av lärare inom detta område.\r\nVi behöver inte tvista om det.</pre><pre>Anf. 36  INGER LUNDBERG (s):</pre><pre>Herr talman! Jag hoppas att utbildningsministern --\r\nkanske inte här i kammaren, det är inte viktigt --\r\npå något sätt försöker medverka till att dra i gång\r\nutbildningen i Örebro i höst. Det är beklagligt om\r\ndet är av rent administrativa, byråkratiska, skäl\r\nsom utbildningen kommer i kläm.</pre><pre>Herr utbildningsminister! Det är inte bara när det\r\när politiskt angeläget som man skall vara smidig och\r\nobyråkratisk, utan också när det är angeläget med\r\nhänsyn till de människor som berörs. Jag vill peka\r\npå att utbildningsutskottet i sitt betänkande har\r\nmarkerat vikten av att lösa dessa problem, även om\r\nutskottet inte vill förekomma regeringens beslut.</pre><pre>Anf. 37  Utbildningsminister PER UNCKEL\r\n(m):</pre><pre>Herr talman! Jag har ytterligare ett tillägg. Att\r\ninvänta den vetenskapliga kvalitetsbedömningen\r\när, Inger Lundberg, inte ett uttryck för byråkrati\r\nutan ett uttryck för respekt för att den\r\nvetenskapliga kvalitetsbedömningen skall gå före\r\npolitiken.</pre><pre>Anf. 38  INGER LUNDBERG (s):</pre><pre>Herr talman! Med den begränsade tillgången till\r\ndenna utbildning och det kunnande som finns om\r\nutbildningen, tror jag att utbildningsminstern och\r\njag är övertygade om att den vetenskapliga\r\nkvalitetsbedömningen kan göras snabbt. Jag\r\nhoppas och tror att utbildningsministern ändå vill\r\ndetta. Hur det verkligen blir får vi väl se litet senare\r\ni vår.</pre><pre>Överläggningen var härmed avslutad.</pre><pre>\r\n9 §  Svar på frågorna 1992/93:699, 701, 704 och\r\n730 om utlämnande från domstol av filmer med\r\nbarnpornografi</pre><pre>Anf. 39  Statsrådet REIDUNN LAURÉN</pre><pre>(-):</pre><pre>Herr talman! Jag skall besvara fyra frågor som\r\navser offentlighetsprincipens tillämpning på\r\nvideofilmer som tagits i beslag därför att de\r\ninnehåller barnpornografi och som har getts in till\r\nen domstol.</pre><pre>Margareta Israelsson har frågat justitieministern\r\nom hon är beredd att vidta några åtgärder för att\r\nförhindra ett utlämnande av filmerna. Eva\r\nZetterberg har frågat justitieministern vad\r\nregeringen avser göra för att förhindra att\r\ndomstolar tvingas sälja beslagtagen\r\nbarnpornografi. Gullan Lindblad har frågat\r\njustitieministern vad hon ämnar göra för att\r\nförhindra att barnpornografiska alster sprids på\r\ndetta sätt. Chatrine Pålsson har frågat mig om jag,\r\nmot bakgrund av att allt fler vill ha kopior av\r\nfilmerna, avser att vidta åtgärder för att ytterligare\r\nsnabba på en eventuell lagändring. Jag besvarar\r\nfrågorna i ett sammanhang.</pre><pre>För en kort tid sedan sade jag här i kammaren, och\r\ndet vill jag framhålla även nu, att jag anser att det\r\nframstår som djupt olyckligt om en domstol är\r\nskyldig att lämna ut kopia av handlingar till en\r\nenskild, när handlingarna finns hos domstolen just\r\ndärför att domstolen skall pröva om handlingarnas\r\ninnehåll är sådant att det kan vara brottsligt att\r\nsprida dem.</pre><pre>Jag sade också i det anförandet att jag avsåg att\r\nomedelbart ta initiativ till att behovet av\r\nlagändringar undersöktes närmare. I förra veckan\r\nkom Justitiekanslern in med en framställning till\r\nregeringen om en ändring i sekretesslagen främst\r\nmot bakgrund av målet vid tingsrätten. I\r\nframställningen anför Justitiekanslern att en sådan\r\nlagändring är den snabbaste vägen att kunna\r\nkomma till rätta med den situation som uppstått.\r\nJustitiekanslerns framställning behandlades\r\ndärefter vid en hearing i onsdags, och i går\r\növerlämnade regeringen en proposition till\r\nriksdagen med förslag till ändring i sekretesslagen.\r\nDen föreslagna ändringen innebär att sekretess\r\nskall gälla hos domstol i mål om ansvar för\r\nbarnpornografibrott för uppgift om den unge, om\r\ndet kan antas att den unge eller någon som är\r\nnärstående till denne lider skada eller men om\r\nuppgiften lämnas ut.</pre><pre>Justitiekanslern har i samarbete med företrädare\r\nför Justitiedepartementet arbetat fram ett utkast till\r\nlagändring som tar sikte på motsvarande problem i\r\nmål om ansvar för våldspornografibrott m.m.\r\nUtkastet har överlämnats till\r\nkonstitutionsutskottet.</pre><pre>Min förhoppning är att riksdagen kan fatta beslut\r\nså snart att en ändring i sekretesslagen på grundval\r\nav propositionen och Justitiekanslerns utkast kan\r\nträda i kraft redan nästa vecka.</pre><pre>Anf. 40  MARGARETA ISRAELSSON (s):</pre><pre>Herr talman! Jag ber att få tacka för svaret på\r\nfrågan, även om det gör mig mycket beklämd. I den\r\nlagtext som finns formulerad kan man ändå utläsa\r\natt det här handlar om situationer där ett barn går\r\natt identifiera. Som jag har lyft fram i min fråga är\r\ndet ganska ofta tyvärr så i barnpornografiska alster\r\natt man på olika sätt döljer identiteten på barnet.\r\nJag vill inledningsvis fråga: Har jag förstått\r\nlagtexten rätt -- är det så att om ingen kan\r\nidentifiera barnet på filmerna, då är inte filmen\r\nskyddad mot utlämnande?</pre><pre>Det finns inte i den barnkonvention som vi\r\nratificerat i Sverige någon som helst skrivning som\r\ntar ifrån barn rättigheter eller rätt till skydd därför\r\natt deras identitet inte är klar. Tvärtom ges de\r\nrätten till en identitet.</pre><pre>Det här är, som statsrådet har framhållit, en ganska\r\nmärklig fråga. Det är skrämmande och beklagligt\r\natt Robert Aschbergs behov av information på det\r\nhär området ledde till ett överklagande som\r\nstartade hela den här härvan. Det får väl han ha på\r\nsitt samvete.</pre><pre>Jag tycker att det är mycket positivt att regeringen\r\npå detta sätt har försökt att finna en väg att komma\r\ntill rätta med denna mycket obehagliga hantering.</pre><pre>Jag återkommer till frågan: Finns det någonting\r\nman kan göra för att skydda de barn vilkas identitet\r\ninte går att klarlägga?</pre><pre>Anf. 41  CHATRINE PÅLSSON (kds):</pre><pre>Herr talman! Jag är väldigt glad att den här frågan\r\nhar fått en så snabb handläggning. Jag vill börja\r\nmed att tacka för svaret.</pre><pre>Jag är också väldigt nöjd med att en lagändring kan\r\nkomma till stånd så snabbt. Det är väl ganska\r\novanligt i Sverige. Framför allt är statsrådets\r\nsnabba hantering av ärendet något att lovorda.\r\nMånga andra krav på lagändringar som aktualiseras\r\nhär i kammaren kanske också skulle behöva litet\r\nsnabbare handläggning.</pre><pre>Spridning av barnporr har engagerat många\r\nmänniskor. Vi har under några veckor närmast sett\r\nen folkstorm med få motsvarigheter. Givetvis är det\r\ninte heller underligt att luckan i lagen väckt anstöt\r\nhos många medborgare. Det är oerhört upprörande\r\natt en domstol kan bli skyldig att lämna ut filmer\r\nmed barnporr. Enda anledningen till att domstolen\r\növer huvud taget hade filmerna var att en brottslig\r\nhandling redan begåtts.</pre><pre>Vi vill alla värna om offentlighetsprincipen och\r\ntryckfrihetsförordningen. Dessa fundamentala\r\nlagar är en förutsättning för ett öppet samhälle och\r\nutgör en grundbult i en fungerande demokrati. Men\r\ndemokratin förutsätter även att människor kan\r\nifrågasätta lagarnas riktighet. När lagar bidrar till\r\natt människors värdighet kränks, måste alla ta ett\r\nansvar. Detta gäller i alla situationer. Men det är\r\nextra viktigt när det handlar om barn. Barn är\r\nsårbara och helt utlämnade till vuxnas välvilja och\r\nansvar. Alldeles för ofta kommer barn i kläm när vi\r\ntolkar lagarna.</pre><pre>Jag vill upprepa den fråga till statsrådet som\r\nföregående talare ställde: Är det så att man måste\r\nveta identiteten på barnet för att barnet skall vara\r\nskyddat enligt den kommande lagen? Tack för\r\nordet.</pre><pre>Anf. 42  GULLAN LINDBLAD (m):</pre><pre>Herr talman! Även jag tackar för svaret.</pre><pre>En lösning tycks äntligen vara på gång i detta\r\nförfärliga ärende genom regeringens proposition,\r\nsom nu ligger på riksdagens bord. Jag är förvissad\r\nom att Sveriges riksdag kommer att anta lagen\r\nsnarast möjligt. Få ärenden har varit så\r\nuppseendeväckande anstötliga som detta\r\nbarnpornografiärende -- jag tror att vi är överens\r\nom det -- där serviceviljan från domstolarna tycktes\r\noändlig för att sprida dessa vedervärdiga alster till\r\nsnuskhumrar. Som lagstiftare har jag verkligen\r\nundrat, och jag tror många med mig: Har vi\r\nverkligen lagar som så litet stämmer överens med\r\nvanliga människors sunda moral?</pre><pre>Jag skall direkt citera ur Svenska Dagbladets\r\nunderledare ''Den barocka processen'' den 22 maj:</pre><pre>''Tingsrätten vägrar enligt förnuftets lagar\r\nutlämning av filmerna. Hovrätten upphäver\r\nförbudet inte en utan två gånger, hävdande att\r\nlagen är entydig och ofrånkomlig: filmerna är\r\noffentlig handling och måste lämnas ut. Till slut\r\nbörjar tingsrätten exekvera beställningarna, under\r\ndet att en upprörd debatt rasar. Justitieministern\r\ntvår sina händer; hon är enligt regeringsformen\r\nförbjuden att lägga sig i domstolarnas hantering av\r\ndet enskilda ärendet.''</pre><pre>Nu har vi emellertid fått ett lagförslag. Enligt\r\nförslaget skall visning och utlämnande av filmer\r\nsom innebär en så allvarlig kränkning av barn\r\nkunna förhindras även när de utgör bevismaterial i\r\nen rättegång som i princip är öppen för\r\nallmänheten.</pre><pre>Tingsrätten drog dess bättre tillbaka sina slutsatser\r\nmed anledning av att en lag var på gång och\r\nstoppade utlämningen av filmerna. Då\r\nprotesterade hovrätten. Sedan har en\r\njuristprofessor påpekat att det är orimligt att\r\ntillämpa obefintliga lagar men att gällande\r\ntryckfrihetslagstiftning förbjuder en utlämning av\r\nfilmerna.</pre><pre>Vad i hela friden skall människor tro? Jag vet inte\r\ndet som lagstiftare. Inte vill vi ha lagar som kan\r\ntolkas på detta sätt!</pre><pre>Nu frågar jag bara: Kan vi nu med föreliggande\r\nlagförslag lita på att något liknande aldrig mer skall\r\nbehöva inträffa? Har regeringen ytterligare förslag\r\npå gång som kan stärka barnens integritet?</pre><pre>Anf. 43  EVA ZETTERBERG (v):</pre><pre>Herr talman! Jag vill tacka statsrådet för svaret på\r\nvåra frågor. Det är naturligtvis bra att det kommer\r\nförslag till en lagändring.</pre><pre>Vi får den här diskussionen en smula sent. Vi hade\r\nförhoppningar om att få den här debatten redan i\r\nförra veckan, vilket tyvärr då inte var möjligt. I\r\nmina ögon borde dessa frågor ha kunnat hanteras\r\npå annat sätt. Det gäller, som Gullan Lindblad var\r\ninne på, yttrandefrihetslagen. Som jag ser det\r\nborde det redan i dag ha varit möjligt, med hänsyn\r\ntill barnens bästa, att stoppa utlämnandet av dessa\r\nfilmer.</pre><pre>Jag undrar därför av vilken anledning inte vare sig\r\nstatsrådet Laurén eller Gun Hellsvik kunde påpeka\r\nför domstolen -- utan att för den skull bli anklagade\r\nför ministerstyre -- att det fanns lagar som var till\r\nför att skydda barn från det här som har inträffat.</pre><pre>Jag skulle också vilja ställa en fråga till statsrådet\r\nom barnkonventionen. Jag tycker att detta är ett\r\nväldigt tydligt exempel på att vi inte har\r\ninkorporerat barnkonventionen i svensk\r\nlagstiftning. Sverige har ratificerat\r\nbarnkonventionen, men man har inte tagit in den i\r\nden svenska lagstiftningen. Om vi hade gjort det --\r\nvilket vi från Vänsterpartiet och flera andra partier\r\nhar föreslagit i en motion som ännu inte har\r\nbehandlats -- hade domstolen kunnat åberopa\r\nbarnkonventionen för att förhindra ett utlämnande\r\noch visande av dessa filmer, eller hur?</pre><pre>Jag undrar hur statsrådet ser på dessa frågor. Är\r\nstatsrådet, vis av det här fallet, villig att se till att\r\nbarnkonventionen blir en del av svensk\r\nlagstiftning?</pre><pre>Anf. 44  Statsrådet REIDUNN LAURÉN</pre><pre>(-):</pre><pre>Herr talman! Jag vill börja med att säga att jag\r\ntycker att det här ärendet har varit ovanligt\r\nplågsamt och tungt. Vi har varit mycket upprörda.\r\nSjälv har jag varit kolossalt upprörd över denna\r\nfullständigt absurda situation. Man har knappt ens\r\nkunnat föreställa sig att en domstol skall tvingas\r\nlämna ut material av den här typen på begäran av\r\nenskilda personer.</pre><pre>Den här propositionen omfattar sådana barn som\r\nkan identifieras. Med detta menas att man skall\r\nkunna se vilket barn det handlar om, dvs. man skall\r\nkunna urskilja barnets ansikte. Däremot behöver\r\nman inte kunna identifiera barnet med namn, utan\r\ndet räcker att man kan se barnets ansikte och\r\nkropp.</pre><pre>När vi utformade propositionen insåg vi att en del\r\nav filmerna inte skulle omfattas av lagändringen,\r\nnämligen de filmer där barnets ansikte har varit\r\ndolt -- det har varit insvept i en handduk eller något\r\nliknande. Företrädare för Justitiedepartementet\r\nhar varit med i arbetet med justitiekanslerns\r\nframställan till konstitutionsutskottet, och just\r\ndessa filmer innefattas i denna. Också detta ligger\r\nnog redan på riksdagens bord. Hela situationen\r\nskall alltså nu vara åtgärdad.</pre><pre>Anf. 45  CHATRINE PÅLSSON (kds):</pre><pre>Herr talman! Jag vill tacka statsrådet för det trygga\r\nbeskedet som slutligen kom.</pre><pre>Jag vill också ta upp en annan fråga. Alf Svensson\r\nmotionerade redan 1988 om en generalklausul.\r\nHan påpekade då att det ökade antalet nya lagar\r\ngör lagstiftningen oöverskådlig. Lagarna kan få\r\nkonsekvenser för enskilda personer som ingen\r\nriktigt har förutsett. Man kan tänka sig att en\r\ngeneralklausul om sunt förnuft hade kunnat\r\ninnebära att det inte hade lämnats ut någon\r\nbarnpornografi från tingsrätten.</pre><pre>Jag vill avsluta med att ställa en fråga till statsrådet:\r\nFinns det någon anledning att införa ett slags\r\ngeneralklausul om sunt förnuft, så att även\r\ntjänstemän kan vägra att fatta sådana här beslut,\r\nom tillämpningen medför orimliga konsekvenser?</pre><pre>Anf. 46  GULLAN LINDBLAD (m):</pre><pre>Herr talman! Statsrådet sade i svaret att ''det\r\nframstår som djupt olyckligt om en domstol är\r\nskyldig att lämna ut kopia av handlingar till en\r\nenskild, när handlingarna finns hos domstolen just\r\ndärför att domstolen skall pröva om handlingarnas\r\ninnehåll är sådant att det kan vara brottsligt att\r\nsprida dem''. För en icke jurist som jag förefaller\r\ndetta vara som mom.  22, det ena gör det andra\r\nomöjligt i en evig härva.</pre><pre>Man fylls ju av vanmakt. Även om man inte är\r\njurist men ansvarig lagstiftare, vill man ju göra allt\r\nför att lagen skall stämma överens med människors\r\nsunda bondförstånd och rättsförnuft. Och det är det\r\nsom vi håller på med.</pre><pre>Jag tackar särskilt för att statsrådet Laurén inte bara\r\när en skicklig jurist, utan också en människa av kött\r\noch blod som verkligen kan bli indignerad och som\r\när beredd att göra allt vad som kan göras för att\r\nrätta till dessa stolligheter. Tack för det.</pre><pre>Anf. 47  MARGARETA ISRAELSSON (s):</pre><pre>Herr talman! Jag hoppas att det glädjande besked\r\nsom statsrådet gav om justitiekanslerns skrivning\r\nverkligen innebär att vi inte tar ifrån dessa barn\r\nderas identitet.</pre><pre>Jag vill ställa några frågor när det gäller annan\r\nlagstiftning kring barnpornografi. I dag är det inte\r\nkriminellt att syssla med barnpornografi, om man\r\ninte sprider den. Och det är ju spridning av\r\nbarnpornografi som det här åtalet gäller. I\r\nbrottsbalken 16 kap. 10a § står det att gärningen är\r\nbrottslig, om inte gärningen med hänsyn till\r\nomständigheterna är försvarlig. Jag tillhör en av de\r\nmotionärer som ville ha bort den skrivningen.\r\nDessutom anser jag att man snarast bör\r\nkriminalisera innehavet av barnpornografi -- jag vet\r\natt departementet förbereder ett sådant förslag. Jag\r\nundrar om statsrådet har någon synpunkt på frågan\r\nom försvarlighet kring hantering av\r\nbarnpornografiskt alster.</pre><pre>Anf. 48  EVA ZETTERBERG (v):</pre><pre>Herr talman! Det är bra att den här lagändringen\r\nkommer till stånd och att riksdagen kan fatta det\r\nbeslutet snart. Det är självklart att statsrådet --\r\nprecis som alla vi andra -- är upprörd över att denna\r\nhändelse över huvud taget har inträffat, att barn\r\nsom redan har förnedrats en gång i och med\r\nfilmandet dessutom generas och skändas ännu en\r\ngång genom att filmerna sprids.</pre><pre>Regeringen har ändå ansvar för hur man\r\nhandlägger sådana här problem när de uppstår. Jag\r\nfrågade om detta med grundlagen när det gäller\r\nyttrandefrihet, 3 kap. 13 §. Den regeln skulle man\r\nkunna använda sig av. Barnkonventionen borde\r\nockså ha kunnat användas, men den skall införas i\r\nsvensk lagstiftning. Man behöver inte ha någon\r\nparagraf om sunt förnuft, men många jurister har\r\ntalat om att man skall tolka lagens anda, inte dess\r\nbokstav. Varför har man från rgeringens sida inte\r\nkunnat gå ut med det budskapet, utan att för den\r\nskull lägga sig i hanteringen? Regeringen borde ha\r\nvisat på att det fanns utvägar. Då hade man sluppit\r\natt hamna i den här situationen.</pre><pre>Anf. 49  Statsrådet REIDUNN LAURÉN</pre><pre>(-):</pre><pre>Herr talman! Jag tror att alla i den här kammaren\r\när medvetna om att statsråd inte har någon\r\nmöjlighet att lägga sig i domstolarnas dömande\r\nverksamhet. Vi kan inte ge några pekpinnar eller\r\nnågra anvisningar om hur domstolarna lämpligen\r\nbör döma i ett enskilt mål. Detta har domstolarna\r\nfullt klart för sig, och de är också fullt kompetenta\r\natt döma i olika mål.</pre><pre>Eva Zetterberg frågade också om\r\nbarnkonventionen. Vi har i Sverige ansett att vår\r\nlagstiftning överensstämmer med\r\nbarnkonventionen. Jag vill gärna understryka att så\r\när fallet. Om barnkonventionen hade varit\r\ninkorporerad i vår lagstiftning och om det hade\r\nvarit fråga om att tillämpa den, hade det i så fall\r\nuppstått en kollision med offentlighetsprincipen,\r\nprecis av samma typ som när det gällde kollision\r\nmellan olika lagar i det här fallet. Så det är inte\r\nsäkert att barnkonventionen hade varit någon\r\nlösning.</pre><pre>Anf. 50  EVA ZETTERBERG (v):</pre><pre>Herr talman! Barnkonventionen skall ju ha den\r\ntyngden att den går före annan lagstiftning. Om\r\nbarnkonventionen hade varit införd i svensk\r\nlagstiftning, hade denna situation inte behövt\r\nuppstå, eftersom det tydligt och klart går emot\r\nbarnkonventionen att ens föra på tal att dessa\r\nfilmer skulle lämnas ut.</pre><pre>Jag vill återigen fråga statsrådet om det här med att\r\nlägga sig i. Är det att lägga sig i om man från\r\nregeringens sida hävdar att de som uttyder lagen\r\nskall göra det i dess anda, inte i dess bokstavliga\r\nmening?</pre><pre>Även andra har tagit upp detta i den här\r\ndiskussionen. Kanske ligger det litet i linje med det\r\nsom Chatrine Pålsson tog upp. Det kan väl ändå\r\ninte vara fråga om att frångå principerna om\r\nministerstyre. Även om vi alla skall hjälpas åt att\r\nlösa nuvarande situation, att förändra\r\nlagstiftningen, faller ändå ett visst ansvar på\r\nregeringen för att den inte tidigare på något sätt har\r\nantytt vägarna när dessa problem uppstod för\r\ntingsrätt och hovrätt.</pre><pre>Anf. 51  MARGARETA ISRAELSSON (s):</pre><pre>Herr talman! Jag vill ge en kort kommentar till\r\nfrågan om barnkonventionen. I artikel 34 står det\r\nklart och tydligt att konventionsstaterna skall\r\nskydda barnet mot alla former av sexuellt\r\nutnyttjande. Brottsbalkens text som gör\r\nundantaget att om inte gärningen med hänsyn till\r\nomständigheterna är försvarlig, är ett sätt att litet\r\ngrand dra undan den texten. Jag tror att det finns\r\nskäl att se över detta i framtiden.</pre><pre>En annan sak som den vanliga människan funderar\r\növer är varför man överhuvudtaget skall ha rätt att\r\nfå kopior av det här materialet. I dag fick jag frågan\r\nom man i samband med en mordrättegång kan\r\nvända sig till tingsrätten för att få kopior av kniven\r\neller pistolen som har använts för att kontrollera\r\nom den verkligen har förorsakat den skada som har\r\nskett. Det kanske finns skäl att fundera över vad\r\ndet är som svensk domstol skall kopiera och\r\ntillhandahålla allmänheten.</pre><pre>Anf. 52  Statsrådet REIDUNN LAURÉN</pre><pre>(-):</pre><pre>Herr talman! Jag kan tala om för Margareta\r\nIsraelsson att vi i departementet för närvarande\r\növerväger frågan om kriminalisering av innehav,\r\nvilket också är bekant.</pre><pre>Jag vill svara Chatrine Pålsson beträffande frågan\r\nom generalklausul för sunt förnuft. Det låter\r\nbestickande, i synnerhet när man har haft ett sådant\r\nhär mål för ögonen, men sunt förnuft är något som\r\ntolkas på olika sätt av olika människor. Jag tror att\r\ndet vore väldigt svårt att beträda den vägen när man\r\ntänker på rättssäkerheten därför att sunt förnuft\r\nkan av olika domstolar tolkas på olika sätt. Man\r\nhamnar då i en osäkerhet om vad som egentligen\r\ngäller. Därför vill jag inte förorda att en\r\ngeneralklausul för sunt förnuft införs. Jag anser att\r\njurister överhuvudtaget skall tolka lagen med\r\niakttagande av sunt förnuft.</pre><pre>Anf. 53  CHATRINE PÅLSSON (kds):</pre><pre>Herr talman! Självfallet kan vi ha olika åsikter om\r\nvad detta skall kallas, men det är väl helt klart att\r\nhela svenska folket har visat sunt förnuft i den här\r\nfrågan. Det sunda förnuftet har enligt min åsikt\r\nvarit betydligt sundare än den lucka i lagen som har\r\ntillåtit detta. Jag tycker att vi skall ha respekt för\r\nmänniskor och den inre kompass de har på detta\r\noch andra områden. När det finns sådana här\r\nuppenbara luckor är jag glad över att vi som\r\nlagstiftare är beredda att göra förändringar. Tack.</pre><pre>Anf. 54  Statsrådet REIDUNN LAURÉN</pre><pre>(-):</pre><pre>Herr talman! Jag vill återigen betona att jag tycker\r\natt den väg som vi nu har valt, dvs. en mycket snabb\r\nlagändring, är den bästa. När det råder en så här\r\nsällsynt enighet över partigränserna, som det har\r\ngjort beträffande det här lagstiftningsärendet, har\r\ndet också visat sig att förändringar kan göras\r\noerhört snabbt.</pre><pre>Överläggningen var härmed avslutad.</pre><pre>10 §  Svar på fråga 1992/93:717 om\r\nersättningsbeloppet i atomansvarighetslagen</pre><pre>Anf. 55  Statsrådet REIDUNN LAURÉN</pre><pre>(-):</pre><pre>Herr talman! Lennart Daléus har i en fråga till mig\r\nhänvisat till lagutskottets betänkande den\r\n21 november 1991 där utskottet behandlar vissa\r\nfrågor som rör atomansvar bl.a.\r\nersättningsbeloppen till eventuella skadelidanden,\r\nskadeståndsansvaret för anläggningshavaren,\r\nfördelningen av framtida kapacitetsökningar på\r\nförsäkringsmarknaden och vikten av att regeringen\r\nverkar i dessa frågor på det internationella planet.\r\nMot bakgrund härav har Lennart Daléus frågat mig\r\nvilka åtgärder regeringen avser att vidta med\r\nanledning av resultaten av de överläggningar,\r\ninternationella initiativ etc. som lagutskottet\r\nefterfrågade i sitt betänkande.</pre><pre>Det finns två konventionssystem när det gäller\r\nansvar för atomskador; det västeuropeiska som\r\nbygger på Parisoch Brysselkonventionerna och det\r\ninternationella som bygger på Wienkonventionen.\r\nDe två systemen har länkats samman genom det\r\ns.k. Gemensamma Protokollet. Bestämmelser om\r\nansvar för atomskador finns för svensk del i\r\natomansvarighetslagen som bygger på Paris- och\r\nBrysselkonventionerna.</pre><pre>En innehavare av en atomanläggning i Sverige har\r\nett ansvar som är begränsat till 1 200 miljoner\r\nkronor för varje atomolycka. Avgörande för\r\nansvarsnivån är enligt vad riksdagen tidigare har\r\nslagit fast att ansvaret för atomskador i första hand\r\nbör bäras av kärnkraftsindustrin men att\r\nansvarsbeloppet inte kan sättas högre än att det kan\r\ntäckas av försäkring. Regeringen har noga följt\r\nutvecklingen på försäkringsmarknaden.\r\nAnsvarsbeloppet har höjts successivt, senast den\r\n1 januari 1992. Kapaciteten på\r\nförsäkringsmarknaden medger för närvarande inte\r\nen ytterligare höjning. Därmed ter det sig inte\r\nheller meningsfullt att ta upp överläggningar med\r\nkärnkraftsindustrin i dessa frågor.</pre><pre>Inom FN:s atomenergiorgan IAEA pågår för\r\nnärvarande ett arbete med att revidera\r\nWienkonventionen. En diplomatkonferens skall\r\nenligt planerna äga rum under senare delen av\r\n1993. Samtidigt förbereder OECD:s\r\natomenergiorgan NEA en modernisering av\r\nParissystemet. Sverige deltar aktivt i detta arbete\r\nsom syftar till att stärka eventuella skadelidandes\r\nsituation i händelse av en atomolycka. Inom ramen\r\nför förhandlingarna i IAEA och NEA diskuteras\r\nbl.a. just de frågor som Lennart Daléus tar upp i sin\r\nfråga till mig. Jag är inte beredd att nu föreslå några\r\nändringar i atomansvarighetslagen, men jag\r\nkommer även i fortsättningen att uppmärksamt\r\nfölja utvecklingen på området.</pre><pre>Anf. 56  LENNART DALÉUS (c):</pre><pre>Herr talman! Jag tackar statsrådet för svaret, även\r\nom det inte riktigt rörde den fråga jag hade ställt.</pre><pre>Det jag vill ta upp kan sönderfalla i två delar. Den\r\nförsta handlar om frågan om ansvarsbeloppet\r\nrelaterat till de sakbelopp som kraftföretagen själva\r\nhar. Kraftföretagen har sina reaktorer försäkrade\r\nför ungefär 10 miljarder styck medan det belopp\r\nman kan få ut om man drabbas uppgår till högst\r\n1,2 miljarder för de skadelidande. Detta är ett\r\nuppenbart stötande förhållande. Det andra\r\nmomentet är att med denna lagstiftning kan alltså\r\nkraftföretagen slinka undan en kostnad som de\r\nrätteligen borde bära, en kostnad som är\r\nförknippad med kärnkraftsproduktionen.</pre><pre>I lagutskottet sade man för ett och ett halvt år sedan\r\natt man tyckte att regeringen skulle ta initiativ till\r\nen ändring av atomansvarighetslagen, återkomma\r\nmed ett förslag i frågan och ta upp överläggningar\r\nmed kraftindustrin. Vad jag förstår av statsrådets\r\nsvar har inget av de tre momenten skett. Det har\r\ninte tagits några intitiativ till en ändring av\r\natomansvarighetslagen, det finns inget nytt förslag i\r\nfrågan och regeringen har uppenbarligen ännu inte\r\nhaft några överläggningar med kraftindustrin för\r\natt åstadkomma en bättre balans i denna stötande\r\nsituation.</pre><pre>Samtidigt har emellertid regeringen lagt direktiv till\r\nen utredning som innebär att man skall klarlägga\r\nkärnkraftens kostnader i alla dess led. I\r\nutredningens direktiv ingår inte att arbeta med\r\nfrågan om atomansvaret enligt\r\natomansvarighetslagen, trots att däri\r\nuppenbarligen ryms en kostnad som är förknippad\r\nmed kärnkraftsproduktionen. Därom tror jag att\r\nalla är ense.</pre><pre>Min fråga blir då till statsrådet: Är statsrådet\r\nberedd att ta initiativ till en utredning som\r\nklarlägger kostnaderna som kraftindustrin genom\r\nnu gällande lagstiftning kan undandra sig vid\r\nkärnkraftsproduktion?</pre><pre>Anf. 57  Statsrådet REIDUNN LAURÉN</pre><pre>(-):</pre><pre>Herr talman! Vi har ju tillsatt den s.k.\r\nfinansieringsutredningen. Jag tycker att det finns\r\nanledning att avvakta vilket resultat utredningen\r\nkommer till innan vi vidtar några ytterligare\r\nåtgärder.</pre><pre>Anf. 58  LENNART DALÉUS (c):</pre><pre>Herr talman! Men statsrådet, är det inte så att det\r\nexplicit i direktiven till utredningen sägs att den inte\r\nskall arbeta med frågor som hänger samman med\r\natomansvarighetslagen. Man kan konstatera att\r\nförknippade med ansvarsfrågorna är de kostnader\r\nsom hör samman med kärnkraftsproduktionen.</pre><pre>Samtidigt frågar sig många med rätta vilka\r\nkärnkraftens verkliga kostnader är. Borde man då\r\ninte inom de domäner på området som statsrådet\r\nförvaltar, d.v.s. atomansvarighetslagen, undersöka\r\ndetta mörka hål och ta reda på hur stor kostnad som\r\nundandras från ansvar hos kraftindustrin genom nu\r\ngällande lagstiftning?</pre><pre>Anf. 59  Statsrådet REIDUNN LAURÉN</pre><pre>(-):</pre><pre>Herr talman! Atomansvaret bygger ju på ett\r\nförsäkringsansvar. Det har man varit överens om\r\növer partigränserna. Vi menar också att\r\nPariskonventionen innebär samma sak. Det är klart\r\natt det kan vara intressant att ta reda på\r\nkostnaderna, men eftersom försäkringsansvaret för\r\nnärvarande är begränsat till 1 200 miljoner kronor\r\nför varje atomolycka är det kanske mer en\r\nakademisk fråga.</pre><pre>Anf. 60  LENNART DALÉUS (c):</pre><pre>Herr talman! Jag har svårt att hålla med om att\r\ndetta är en akademisk fråga. Jag lämnar det\r\nstötande momentet att kraftföretagen har 10\r\nmiljarder i möjlig ersättning medan de\r\nskadelidande bara har 1,2 miljarder sammantaget --\r\ndet är direkt stötande -- och ser i stället på den rent\r\nenergipolitiska situationen. När vi värderar\r\nenergikällor är vi intresserade av hur mycket de\r\nkostar. Vi skulle alla kunna vara överens om att det\r\ndöljer sig en kostnad här, okänt hur stor, som är\r\nförknippad med kärnkraftsproduktionen, och att\r\nkraftindustrin kan slinka undan denna kostnad\r\ngenom en otidsenlig lagstiftning som på intet sätt är\r\nförknippad med modern marknadsekonomi. Om\r\nman gör det konstaterandet borde man då man\r\nskall jämföra energislag vara väldigt angelägen om\r\natt ta reda på hur stor den kostnaden är, så att det\r\nblir en rättvis hantering av energikällorna i\r\nsamhället.</pre><pre>Överläggningen var härmed avslutad.</pre><pre>11 §  Svar på fråga 1992/93:705 om ökat bistånd\r\ntill Burkina Faso</pre><pre>Anf. 61  Statsrådet ALF SVENSSON (kds):</pre><pre>Herr talman! Lena Hjelm-Wallén har frågat mig om\r\njag är beredd att öka biståndet till Burkina Faso.</pre><pre>Burkina Faso har under de senaste åren genomgått\r\nen politisk reformering i demokratisk riktning. Till\r\ndenna positiva utveckling har Sverige bidragit\r\ngenom att lämna 1,2 miljoner kronor för\r\ngenomförande av president- och parlamentsval\r\n1991 resp. 1992. Även om genomförandet av\r\npresidentvalet utsattes för viss kritik, så förrättades\r\nsenare valet till parlamentet i god ordning.\r\nRegimen i landet måste också ges erkännande för\r\nden förbättring av respekten för mänskliga\r\nrättigheter som uppnåtts under de senaste åren.</pre><pre>Tonvikten i det svenska biståndet till Burkina Faso\r\nligger på markvårdsfrämjande insatser. En del\r\ndemokratifrämjande stöd, t.ex. till valen, lämnas\r\nockså. Det svenska bilalterala stödet förmedlas på\r\nflera olika sätt: via SIDA och BITS samt genom\r\nsamarbete med svenska enskilda organisationer.\r\nDetta stöd uppgick under budgetåret 1991/92 till\r\ntotalt 5,4 miljoner kronor.</pre><pre>Det mest omfattande samarbetet med Burkina\r\nFaso sker dock genom United Nations Sudano-\r\nSahelian Office, UNSO, där landet tillsammans\r\nmed Niger och Senegal ingår i det svenska s.k.\r\nSahelprogrammet för främjande av markvård.\r\nUnder budgetåret 1991/92 utbetalades ca 15\r\nmiljoner kronor till Burkina Faso inom ramen för\r\ndetta program. Avtalet löper ut 1994 och\r\nregeringen väntar för närvarande på ett förslag från\r\nSIDA om hur det svenska miljösamarbetet med\r\nVästafrika skall utformas efter denna tidpunkt.</pre><pre>Inom miljösektorn har också BITS agerat och\r\ninbjudit burkinabéer till kurser i bl.a. vatten- och\r\nmiljövård. Vidare arbetar Diakonia med insatser\r\ninom byutveckling och miljöfrämjande jordbruk.</pre><pre>Inom olika sektorer förekommer vidare samarbete\r\nmed LO/TCO:s biståndsnämnd, Pingstmissionens\r\nu-landshjälp, Svenska missionsrådet samt Svenska\r\nröda korset.</pre><pre>Herr talman! Vad beträffar det framtida svenska\r\nbiståndet till Burkina Faso vill jag påminna om att\r\nUtrikesdepartementet på riksdagens begäran just\r\nnu genomför en kartläggning i syfte att belysa hur\r\nsvenskt bistånd används i Väst- och Centralafrika.\r\nSå snart denna studie föreligger kommer vi att\r\nbättre kunna bedöma hur vi kan förbättra vårt\r\nutvecklingssamarbete med regionen.</pre><pre>Anf. 62  LENA HJELM-WALLÉN (s):</pre><pre>Herr talman! Tack för svaret på frågan och för en\r\ngod information om svenskt biståndsarbete i\r\nBurkina Faso. Jag tyckte dock att tonläget var\r\nnågot svalt.</pre><pre>Burkina Faso hör ju inte till de länder som står i\r\nfokus i biståndspolitiken. Det är ändå en nation\r\nmed fler invånare än Sverige och med en\r\nstatsledning och ett folk som verkligen kämpar för\r\növerlevnad och utveckling. Burkina Faso är ett av\r\nvärldens fattigaste länder. Jordbruket är det helt\r\ndominerande näringsfånget. Det största problemet\r\när brist på vatten. Torkan och befolkningsökningen\r\ninnebär ett starkt tryck på jorden.</pre><pre>Behovet av utvecklingsinsatser inom jordbruket,\r\nbl.a. vad gäller markvård och byskogsbruk, är\r\nutomordentligt stort. Inom ramen för\r\nSahelprogrammet, som biståndsministern nämnde,\r\ninleddes i slutet av 80-talet ett visst\r\nbiståndssamarbete. Jag tyckte att det allra mest\r\nintressanta var det s.k. Spisprojektet som jag\r\nverkligen rekommenderar till studie.</pre><pre>Intresset för att fortsätta biståndssamarbetet tycks\r\nnu dess värre ha avtagit. Det beklagar jag\r\nverkligen. Jag anser att det är angeläget att vi också\r\nhar biståndssamarbete med det fransktalande\r\nAfrika och med länder med stora torkproblem. Jag\r\nvet att man i Burkina Faso kan finna en god\r\nkombination av problemlösningar som i grunden\r\nbestår av de afrikanska traditionerna kombinerade\r\nmed biståndsinsatser. Det ger erfarenheter som är\r\npositiva för utvecklingskunnandet allmänt sett.</pre><pre>Detta faktum, liksom det faktum att vi i dag kan\r\nstödja demokratiutvecklingen i Burkina Faso,\r\nborde innebära att vi utvecklar i stället för att\r\navveckla biståndssamarbetet med det landet. Jag\r\nhoppas att biståndsministern delar den\r\nuppfattningen. Jag skulle vilja be biståndsministern\r\natt utveckla sin åsikt mer allmänt om hur han ser på\r\nbiståndssamarbete med det fransktalande Afrika\r\noch i synnerhet med Burkina Faso.</pre><pre>Anf. 63  Statsrådet ALF SVENSSON (kds):</pre><pre>Herr talman! Jag är fullständigt klar över att jag\r\ninte på något sätt behöver upplysa Lena Hjelm-\r\nWallén om biståndet i det förgångna. Likväl kan jag\r\nväl få säga att det förvånade mig litet grand när jag\r\ninitialt kom in i det här arbetet att Sverige inte hade\r\nbredare och mer omfattande biståndsrelationer\r\nmed den fransktalande regionen i Afrika. Samtidigt\r\nvet vi båda att debatten hela tiden gäller att vi bör\r\nkoncentrera biståndet. Det riktas av och till kanske\r\ninte amper kritik men dock kritik mot oss för att vi\r\nfördelar bistånd på så många händer och inte\r\nkoncentrerar det mer.</pre><pre>Parallellt med detta finns alltid åsikter, ibland\r\nt.o.m. från samma håll, om att vi borde bredda\r\nbiståndet. Jag tycker inte att Lena Hjelm-Wallén\r\nrecenserar riktigt korrekt när hon säger att intresset\r\nhar avtagit. Jag tycker att vi borde kunna vara\r\növerens om att kartläggningen först skall äga rum\r\noch att vi sedan skall bestämma oss. Jag kan\r\nförsäkra Lena Hjelm-Wallén om att det från mitt\r\nhåll inte finns någon som helst ovilja eller någon\r\ninställning som skulle vara inriktad på att vi inte\r\nskall engagera oss i dessa regioner.</pre><pre>Anf. 64  LENA HJELM-WALLÉN (s):</pre><pre>Herr talman! Jag tackar så mycket för den\r\nkompletteringen. Vi har samma åsikt. Av tradition\r\nhar Västafrika och framför allt det fransktalande\r\nVästafrika varit ett område där vi har få\r\nbiståndsinsatser. Jag tror att det är bra att vi har en\r\nbiståndsnärvaro också där, därför att vi tillsammans\r\nmed de lokala partner som finns exempelvis i\r\nBurkina Faso kan göra goda insatser. Vi har ett gott\r\nrykte bland lokalbefolkningen -- det kan jag själv\r\nvittna om. Vi skall också finnas där för att\r\nsamarbetet kan lära oss sådant som vi sedan kan\r\nföra med oss till andra ställen också.</pre><pre>Jag vill därför vädja till biståndsministern att\r\nkomma ihåg detta lilla land och se till att vi\r\nfortsätter med biståndssamarbete där.</pre><pre>Överläggningen var härmed avslutad.</pre><pre>12 §  Svar på fråga 1992/93:707 om brott i\r\nEtiopien mot de mänskliga rättigheterna</pre><pre>Anf. 65  Statsrådet ALF SVENSSON (kds):</pre><pre>Herr talman! Lotta Edholm har frågat mig om jag,\r\nvia biståndssamarbetet, har för avsikt att vidta\r\nnågra åtgärder för att stävja brotten mot de\r\nmänskliga rättigheterna i Etiopien.</pre><pre>Enligt Lotta Edholm kommer det mycket\r\noroväckande signaler från Etiopien om att brotten\r\nmot de mänskliga rättigheterna åter har ökat i\r\nomfattning. Måhända är den beskrivningen väl\r\ndrastisk, men jag håller med om att vissa oroande\r\ninslag kan skönjas. Inledningsvis vill jag påminna\r\nLotta Edholm om att fram till för bara två år sedan,\r\ndå Mengisturegimen föll, respekten för de\r\nmänskliga rättigheterna var obefintlig.\r\nUtvecklingen går nu emellertid åt rätt håll. Den\r\netiopiska övergångsregeringen har inlett arbetet\r\nmed att bygga upp ett rättssamhälle. Den har under\r\nsina två år tagit viktiga steg för att stärka skyddet av\r\nde mänskliga rättigheterna. Bl.a. har rättsväsendet\r\nstärkts, och en lag mot presscensur har antagits. En\r\nrad nya tidningar och tidskrifter har publicerats.\r\nRegeringen har också frigivit majoriteten av de\r\nOLF-soldater som hållits fängslade.</pre><pre>Även om situatioanen nu är väsentligt bättre än\r\nunder Mengisturegimen har vi under senare tid\r\nnoterat ett fåtal negativa händelser. En av dessa var\r\nstängningen av universitetet i Addis Abeba i\r\nsamband med studentdemonstrationen den 4\r\njanuari i år. Universitetet öppnades på nytt den 19\r\napril. Övergångsregeringen har tillsatt en kommitté,\r\nsom skall utreda vad som hände i samband med\r\nstudentdemonstrationen, då, enligt officiella\r\nuppgifter, en student dödades.</pre><pre>Mot bakgrund av vår långa tradition av samarbete\r\nmed Etiopien har Sverige ett särskilt ansvar att\r\nstödja de krafter som nu verkar för\r\ndemokratisering och respekt för de mänskliga\r\nrättigheterna. Därför stöder vi processen genom en\r\nständig dialog och genom biståndsinsatser för att\r\nstödja utvecklingen mot ett demokratiskt\r\nrättssamhälle och respekt för mänskliga rättigheter.\r\nI dag befinner sig statssekreterare Alf T.\r\nSamuelsson i Addis Abeba, där han bl.a. kommer\r\natt träffa företrädare för övergångsregeringen. Han\r\nkommer under samtalen att betona den vikt som\r\nden svenska regeringen fäster vid respekten för de\r\nmänskliga rättigheterna. Det ligger i sakens natur\r\natt vi vid ett personligt besök som detta framför vår\r\nåsikt med särskilt eftertryck.</pre><pre>Anf. 66  LOTTA EDHOLM (fp):</pre><pre>Herr talman! Jag tackar biståndsministern för\r\nsvaret. Jag är ganska pessimistisk just nu om\r\nutvecklingen i Etiopien. Det finns faktiskt en\r\nganska stor risk för att landet återigen faller in i\r\ndiktatur. Den kommunism som fanns fram till\r\nMengisturegimens fall har ersatts med en etnisk\r\npolitik, där man tvångsindelar befolkningen i olika\r\netniska grupper för att på det sättet ha kontroll över\r\nlandet. Det gör man för att EPRDF-regimen skall\r\nkunna behålla sin makt. Gamla stalinister i EPRDF\r\nhar nu ändrat uppfattning i dessa frågor för att\r\nkunna hålla sig kvar vid makten.</pre><pre>Claes-Adam Wachtmeister vid Utrikespolitiska\r\ninstitutet har skrivit en liten uppsats om detta som\r\när väldigt intressant. Han säger att EPRDF så sent\r\nsom 1990 fortfarande hävdade att demokrati var\r\nnågonting helt förkastligt och emot folkets vilja\r\nsamt dessutom ineffektivt.</pre><pre>Sverige har ju varit biståndsgivare i många år till\r\nEtiopien. Det har funnits en fälla, som jag tror att\r\nvi har hamnat i många gånger, när vi inte har\r\nuppmärksammat dessa problem, just därför att vi\r\nhar haft så långa och så bra kontakter med\r\nEtiopien. Jag är rädd för att biståndsministern\r\nåterigen går i denna fälla, när han i sitt svar till mig\r\nförklarar att min beskrivning är ''väl drastisk'' och\r\natt utvecklingen nu går ''åt rätt håll''. Är inte detta\r\natt gå i den fälla som Sverige faktiskt tidigare har\r\ngått i?</pre><pre>Anf. 67  Statsrådet ALF SVENSSON (kds):</pre><pre>Herr talman! Jag är tacksam för den uppluckring av\r\nsitt påstående som Lotta Edholm gjorde\r\navslutningsvis. Först lät det som om\r\nbiståndsministern åter går i fällan. Det har han mig\r\nveterligen inte hunnit att göra. Men efter den\r\nfasansfulla period som Etiopien har upplevt har\r\nman naturligtvis inte att vänta att allt kommer att\r\ngå på räls åt rätt håll. Vem som helst av oss kunde\r\nha räknat ut att när dessa olika etniska grupper,\r\nsom naturligtvis hade enats i sin kamp mot den\r\nfasansfulla Mengisturegimen, väl kommit till\r\nmakten, skulle en hel del åsiktsmotsättningar\r\nkomma att göra sig gällande.</pre><pre>Jag tycker likväl att det finns en fara i att måla upp\r\ndet som om det bara vore elände. Hittills har man\r\nju ändå gång på gång visat att man strävar åt rätt\r\nhåll. Det går också att hitta uttalanden, som\r\nentydigt tyder på att man lämnar det som Lotta\r\nEdholm här kallade stalinism och förkättrade\r\nuppfattningar om hur ett lands ekonomi skall styras\r\noch struktureras.</pre><pre>Det finns givetvis alltid en risk för diktatur. Var gör\r\ndet inte det i tredje världen och u-länderna? Men\r\nlåt oss också se på det positiva. Jag kan försäkra att\r\nvi inte sitter med armarna i kors och tror att\r\nriskerna inte existerar. De insatser som görs av\r\nSIDA och Utrikesdepartementets u-avdelning\r\nunderstryker just nödvändigheten av att nu lyfta\r\nfram MR-frågorna och ge demokratiseringen\r\nvitamininjektioner. Vi skall hjälpa folk med kurser\r\noch seminarier och hela tiden ta upp denna fråga i\r\nde samtal som vi för med företrädare för den\r\netiopiska övergångsregeringen. Vi når kanske inte\r\nså snabbt fram som vi skulle önska, men vi når en\r\nbit.</pre><pre>Anf. 68  LOTTA EDHOLM (fp):</pre><pre>Herr talman! Vi har ju situationen i Somalia i färskt\r\nminne, ett land som fullkomligt ramlade samman\r\ntrots att det där inte fanns olika etniska grupper. I\r\nEtiopien finns det sådana. Ändå vill regimen i\r\nEtiopien föra en politik, som gör att människor\r\ndelas upp ännu mer än de i själva verket är\r\nuppdelade från början. Jag tycker att\r\nbiståndsministern möjligtvis är litet nonchalant, när\r\nhan säger att man nästan måste räkna med att det\r\nblir problem. Jag tror att man skall göra precis\r\ntvärtom. Man skall inte alls räkna med att det blir\r\nproblem när det gäller de mänskliga rättigheterna,\r\nutan utgångspunkten skall vara att man faktiskt\r\nalltid måste respektera de mänskliga rättigheterna,\r\noavsett om det i landet råder problem eller inte.</pre><pre>Det svenska biståndet till Etiopien är mycket\r\nviktigt för Etiopien. Jag undrar om statssekreterare\r\nAlf T. Samuelsson, när han nu befinner sig i\r\nEtiopien, kommer att klargöra att det svenska\r\nbiståndet faktiskt kan komma att skäras ned, om\r\nrespekten för de mänskliga rättighetena inte\r\nupprätthålls på ett bättre sätt än i dag.</pre><pre>Anf. 69  Statsrådet ALF SVENSSON (kds):</pre><pre>Herr talman! Nu säger Lotta Edholm att man inte\r\nskall räkna med att det händer någonting med de\r\nmänskliga fri- och rättigheterna i ett land som\r\nEtiopien. Men alldeles nyss sade hon att det finns\r\nen stor risk för att folk faller in i diktatur. Så\r\neländigt räknar inte jag med att situationen skall\r\nutvecklas i Etiopien. Jag hoppas att utvecklingen\r\nskall gå åt rätt håll. Men man har alldeles för ljusblå\r\ninställning, om man tror att det kommer att gå på\r\nräls. Så blir det inte. Man får räkna med -- detta vill\r\njag ha sagt, herr talman -- att det kommer att gå\r\nframåt och sedan falla tillbaka något. Tar man inte\r\nmed detta i beräkningen, är jag rädd för att man\r\ninte riktigt kan applicera sina åsikter på motparten\r\nnär man för detta resonemang.</pre><pre>Man kan säkert debattera mer än en gång frågan\r\nhuruvida man skall acceptera och tillstå de etniska\r\nmotsättningarna och förhållandena eller om man\r\nskall försöka trycka ner dem -- vilket som nu\r\nsnabbast leder till respekt för de mänskliga fri- och\r\nrättigheterna.</pre><pre>Anf. 70  LOTTA EDHOLM (fp):</pre><pre>Herr talman! Jag vet att biståndsministern är\r\nmycket engagerad i dessa frågor. Jag är övertygad\r\nom att han kommer att ta upp dem även\r\nfortsättningsvis. Men jag vill ändå poängtera att\r\nSverige har haft väldigt långa kontakter med\r\nEtiopien. Jag tror att vi tidigare har sett alltför\r\nmycket mellan fingrarna när det gäller brotten mot\r\nde mänskliga rättigheterna. Detta får inte upprepas\r\nnu när vi faktiskt ser att det sker brott mot de\r\nmänskliga rättigheterna. Vid universitetet i Addis\r\nAbeba har faktiskt ett stort antal lärare förlorat sina\r\ntjänster av politiska skäl. Det är faktiskt vad vi\r\nbrukar kalla brott mot de mänskliga rättigheterna.\r\nFortfarande finns det politiska fångar i Etiopien.\r\nDet är vår skyldighet såsom ett mycket viktigt\r\nbiståndsland att påpeka att detta faktiskt är\r\noacceptabelt.</pre><pre>Anf. 71  Statsrådet ALF SVENSSON (kds):</pre><pre>Herr talman! Jag håller helt med Lotta Edholm om\r\natt detta inte får nonchaleras utan skall\r\nunderstrykas och lyftas fram jämt och ständigt. Jag\r\nkan också försäkra att det är vad som sker. Jag vill\r\nän en gång betona att den verksamhet som vi\r\nbedriver är inriktad på att verkligen understryka --\r\nvare sig det sker via SIDA genom seminarier eller\r\nvia Raoul Wallenberginstitutet i Lund -- att man\r\ninte får förtrampa eller nonchalera de mänskliga\r\nfri- och rättigheterna.</pre><pre>Herr talman! Man får inte heller glömma att\r\nregeringen har gjort en del, exempelvis när det\r\ngäller domstolsorganisationen. Regeringen har\r\nändå försökt och också i någon mån lyckats med att\r\nkomma till rätta med det stora antalet politiska\r\nfångar. En hel del av dem har ju kommit ut i frihet,\r\nen del mot borgen, medan andra så att säga har\r\nsläppts helt.</pre><pre>Det finns mycket övrigt att önska, men det jag vill\r\nha sagt, herr talman, är att jag tycker att det går åt\r\nrätt håll.</pre><pre>Överläggningen var härmed avslutad.</pre><pre>13 §  Svar på fråga 1992/93:724 om biståndet till\r\nEritrea</pre><pre>Anf. 72  Statsrådet ALF SVENSSON (kds):</pre><pre>Herr talman! Eva Johansson har frågat mig om jag\r\när beredd att snabbt verka för att det svenska\r\nbiståndet till Eritrea kan anta mera långsiktiga\r\nformer.</pre><pre>Jag håller helt med Eva Johansson om att Eritrea\r\nbehöver ett långsiktigt och omfattande\r\ninternationellt stöd. Efter 30 år av inbördeskrig\r\nåterstår ett stort återuppbyggnadsarbete där\r\nfinansiering utifrån kommer att bli nödvändig.\r\nRedan nu lämnar Sverige genom SIDA ett stöd som\r\nkan ses som en inledning till ett mer långsiktigt\r\nsamarbete. Det gäller stöd till energisektorn och\r\nstöd för stärkande av landets förvaltning.\r\nDessutom har SAREC gett ett inledande stöd till\r\nuniversitetet i Asmara. Universitetets rektor\r\nkommer hit i nästa månad för att tillsammans med\r\nSAREC och de svenska universiteten diskutera\r\nformerna för fortsatt bistånd.</pre><pre>Annars utgörs det svenska biståndet i dagsläget\r\nhuvudsakligen av katastrofbistånd. Sammanlagt\r\nhar under innevarande budgetår 55 miljoner\r\nkronor utbetalats till Eritrea via SIDA, SAREC\r\noch internationella och svenska enskilda\r\norganisationer. Jag förutser att\r\nutvecklingsbiståndets andel kommer att öka. Tiden\r\när mogen för en sådan förskjutning. En delegation\r\nfrån SIDA besökte Eritrea i början av maj för att\r\nbl.a. diskutera formerna för ett sådant långsiktigt\r\nbistånd. SIDA kommer i regleringsbrevet att få i\r\nuppdrag att bereda ett långsiktigt bistånd under\r\nnästa budgetår. Jag förutser att nästa års\r\nplaneringsram kommer att ligga på ca 50 miljoner\r\nkronor. Avslutningsvis vill jag säga att\r\nstatssekreterare Alf T. Samuelsson har besökt\r\nEritrea i samband med självständighetsfirandet i\r\ngår och i förrgår. Han fick då tillfälle att träffa\r\nföreträdare för Eritreas provisoriska regering och\r\ndiskutera ett långsiktigt bistånd.</pre><pre>Anf. 73  EVA JOHANSSON (s):</pre><pre>Herr talman! Först vill jag tacka för svaret.</pre><pre>Jag är väldigt glad över att Eritreas folk nu äntligen\r\nhar fått sin självständighet och möjlighet att\r\nbestämma över sin egen framtid. Jag är också\r\nväldigt glad över att Sverige har erkänt den här nya\r\nstaten, men det räcker inte. Sverige bör nu -- då\r\nmenar jag omedelbart -- inleda ett intensivt arbete\r\nför att i samarbete med regeringen i Asmara utröna\r\npå vilket sätt som Sverige bäst kan hjälpa till för att\r\nbidra till en långsiktig utveckling i Eritrea. Jag har\r\ntolkat svaret så, att biståndsministern vill\r\ndetsamma, men jag efterlyser mer fart i det här\r\narbetet.</pre><pre>Eritrea är ett av världens allra fattigaste länder,\r\nmen det är också ett land med mycket stora\r\nutvecklingsmöjligheter. Det saknas definitivt inte\r\nvare sig vilja eller kompetens hos den eritreanska\r\nregeringen. Där har man redan nu gjort mycket\r\nstora utvecklingsinsatser, och det finns mycket väl\r\nunderbyggda planer för framtiden.</pre><pre>Jag vet att regeringen i Eritrea är mycket angelägen\r\nom att få ett bistånd som innebär att utvecklingen\r\nstyrs av eritreanerna själva. Just därför är man\r\nangelägen om att få svenskt bistånd, som uppfattas\r\nsom obundet och fritt från ovidkommande villkor.\r\nDet finns alltså goda förutsättningar, men det\r\nsaknas i dag resurser för i stort sett allt.</pre><pre>Jag vill fråga Alf Svensson: Är regeringen nu\r\nberedd att göra Eritrea till ett av våra\r\nprogramländer för bistånd eller i vart fall ge landet\r\nen liknande ställning? Jag tror att det vore bra för\r\nlångsiktigheten och tryggheten för eritreanerna. Är\r\nbiståndsministern beredd att kraftigt öka vårt\r\nbistånd till Eritrea? Den här länderramen på 50\r\nmiljoner är bra som inledning, men det kommer att\r\nbehövas mer för att klara utvecklingen. Jag tycker\r\ninte att det finns någon som helst anledning att\r\nvänta längre.</pre><pre>Anf. 74  Statsrådet ALF SVENSSON (kds):</pre><pre>Herr talman! Jag är fullständigt övertygad om att\r\ndetta -- att det kommer att behövas mer -- är ett\r\npåstående som man kan använda om i stort sett\r\nvarje land som här förs upp av de länder som vi\r\nbrukar beteckna såsom tillhörande den tredje\r\nvärlden. Det är inte tu tal om att det kommer att\r\nbehövas mer.</pre><pre>Det jag sade i mitt svar var ju att vi är inriktade på\r\nett långsiktigt bistånd och att vi redan är i färd med\r\natt förbereda ett sådant. Vi finns där också redan.\r\nJag kan berätta att ett möte redan den 8 juni\r\nkommer att äga rum mellan vår avdelning och\r\nSIDA. Också SAREC kommer att delta.</pre><pre>Det är viktigt att få sagt att frågan huruvida Eritrea\r\nkommer att få programlandsstatus eller ej inte\r\nkommer att vara avgörande för om vi går in med ett\r\nrejält stöd och en rejäl hjälp. Jag uppfattade det\r\nsom att också Eva Johansson menade så. Vi är\r\ninriktade på att ge detta stöd. Det kommer vi att\r\ngöra, och jag vill påstå att vi också kommer att göra\r\ndet snabbt.</pre><pre>Anf. 75  EVA JOHANSSON (s):</pre><pre>Herr talman! Säkerligen behövs det mer bistånd till\r\nmånga länder. Men när det gäller Eritrea har vi\r\ntidigare, under ganska lång tid, till eritreanerna\r\nsagt att vi inte kan gå in i det här samarbetet innan\r\nEritreas status är fastställd och den här\r\nfolkomröstningen är avgjord.</pre><pre>Att omvärlden först ställer krav på den här långa\r\nproceduren före folkomröstningen och sedan\r\nanvänder det som ett argument för att skjuta på\r\nbiståndet har, med rätta, i Eritrea uppfattats som\r\natt omvärlden har smitit litet grand från sitt ansvar\r\nför utvecklingen i Eritrea. Därför finns det ett\r\nalldeles särskilt ansvar för oss att nu snabbt sätta in\r\nrejält med resurser för att utvecklingen skall\r\nkomma i gång.</pre><pre>Anf. 76  Statsrådet ALF SVENSSON (kds):</pre><pre>Herr talman! Låt mig bara avslutningsvis säga att\r\njag inte kan instämma i påståendet, om det nu\r\nskulle tillvitas vårt land, att vi har smitit från vårt\r\nansvar. Vi finns ju och kommer fortsättningsvis att\r\nfinnas i Eritrea.</pre><pre>För balansens skull kan jag erinra om att den första\r\nfrågan jag besvarade i dag handlade om Burkina\r\nFaso. Det var en partikamrat, Lena Hjelm-Wallén,\r\nsom önskade att vi skulle satsa mer på Burkina\r\nFaso. Önskemålen äro många. Det görs inte något\r\nmotstånd från min sida, men resurserna är\r\nbegränsade. Jag kan dock än en gång försäkra att\r\nEritrea är prioriterat. Vi skall göra allt vad vi kan.</pre><pre>Anf. 77  EVA JOHANSSON (s):</pre><pre>Herr talman! Det är bra, och det är bra att SIDA\r\nfinns där nere och att biståndsministerns\r\nstatssekreterare nu har utnyttjat möjligheten att ta\r\nden här kontakten med Eritreas regering.</pre><pre>Utan tvivel är det nu alldeles nödvändigt att vi går\r\nin med ett rejält bistånd, som är långsiktigt. Att det\r\nfinns motsvarande behov också i andra delar av\r\nvärlden tyder ju bara på att vi får se till att vi kan\r\nskaffa resurser för att kunna ge ännu mer bistånd\r\nfrån Sverige. Detta är inget skäl för att säga att vi\r\ninte kan stötta Eritrea.</pre><pre>Under de två år som har gått sedan befrielsen har\r\nfolkomröstningen använts -- inte bara av Sverige\r\nutan också av andra länder -- som ett argument för\r\natt vänta med det långsiktiga\r\nåteruppbyggnadsbiståndet, som är så avgörande,\r\noch i stället ägna sig åt katastrofbiståndet. Detta\r\ntror jag inte att biståndsministern är okunnig om.</pre><pre>Överläggningen var härmed avslutad.</pre><pre>14 §  Svar på fråga 1992/93:671 om\r\ntekoindustrin</pre><pre>Anf. 78  Statsrådet ULF DINKELSPIEL\r\n(m):</pre><pre>Herr talman! Kjell Eldensjö har frågat\r\nnäringsministern om han har någon avsikt att vidta\r\nåtgärder för att Sveriges tekonäring skall få jämlika\r\nvillkor med EG-länderna. Arbetet inom regeringen\r\när så fördelat att det är jag som skall besvara frågan.</pre><pre>Jag kan göra mitt svar mycket kort genom att\r\nupprepa mitt svar av den 24 november 1992 på\r\nfråga från Lennart Brunander (c): vår ambition på\r\ntekoområdet är att uppnå samma\r\nkonkurrensvillkor för svensk tekoindustri som\r\ngäller för EG:s tekoföretag.</pre><pre>I linje med den svenska frihandelstraditionen är det\r\nav stor vikt att minimera risken för sådana\r\nvälfärdsförluster som kan uppstå av olika\r\nbegränsningar av handeln med tredje land. För\r\nsvensk del är målet att slå vakt om en öppen\r\nmarknad utan onödiga prisstörningar som skapar\r\nnackdelar för konsumenten och hindrar en effektiv\r\nresursallokering i vår ekonomi.</pre><pre>Efter många års strukturomvandling i den svenska\r\ntekosektorn bedömdes det vara i såväl u-ländernas\r\nsom i vårt eget intresse att avvecka de kvantitativa\r\nbegränsningarna vi under många år haft avseende\r\nimporten från en rad u-länder. 1991 öppnade vi vår\r\nmarknad och ökade på så sätt tillgången på\r\ntekovaror till låga priser, med avsevärda vinster för\r\nkonsumenterna, lägre inflation och ett bättre\r\nresursutnyttjande som följd.</pre><pre>Fri handel mellan olika länder är till fördel för alla\r\nparter. Särskilt viktigt är det att u-länderna får\r\nmöjlighet att exportera sina produkter till de\r\nutvecklade länderna. Just tekoprodukter är ofta en\r\nmycket viktig exportvara för dessa länder.</pre><pre>Inom den pågående Uruguayrundan i GATT ligger\r\nen överenskommelse om successiv liberalisering på\r\ntekoområdet. Enligt det förslag som nu ligger på\r\nbordet kommer också EG att i samband med en\r\nlyckosam utgång av GATT-rundan avskaffa sina\r\nkvantitativa importrestriktioner över en\r\nnedfasningsperiod.</pre><pre>Från svensk sida har vi i de pågående\r\nmedlemskapsförhandlingarna med EG bedömt det\r\nsom mycket betydelsefullt att söka uppnå ett\r\növergångsarrangemang på tekoområdet.\r\nHärigenom kan vi slå vakt om de liberaliseringar vi\r\ngenomfört i handeln med tredje land, till nytta för\r\nkonsumenterna och för ett effektivt\r\nresursutnyttjande. Vi har för Gemenskapen\r\nredovisat förslag till hur ett sådant övergångssystem\r\nskulle kunna fungera. Vi räknar också med att i\r\nsamband med medlemskapet sänka tullnivån för\r\ntekoimporten med några procentenheter ned till\r\nEG:s tullnivå.</pre><pre>Anf. 79  KJELL ELDENSJÖ (kds):</pre><pre>Herr talman! Statsrådet! Först vill jag tacka för\r\nsvaret på min fråga.</pre><pre>Den här frågan är naturligtvis bl.a. föranledd av\r\nden mycket branta och långvariga nedförskurva\r\nsom vi har haft för svensk tekoindustri. I dag är det\r\nuppenbara svårigheter att över huvud taget\r\nupprätthålla en produktion för vissa avsnitt på\r\ngrund av brist på insatsvaror m.m. Av\r\nklädkonsumtionen utgörs i dag mindre än 10 % av\r\nsvensktillverkade kläder har jag inhämtat uppgifter\r\nom. För min del anser jag att det är mycket viktigt\r\natt vi i Sverige har en inhemsk tekoproduktion och\r\natt den snarare borde öka än att minska ytterligare.</pre><pre>Jag avser nu att ta upp en synpunkt som inte fanns\r\nmed i svaret. I en interpellationsdebatt den 6\r\ndecember 1991 diskuterades också beredskapsskäl\r\nför att hålla uppe tekoproduktionen.\r\nNäringsministern sade då att Överstyrelsen för civil\r\nberedskap hade fått regeringens uppdrag att göra\r\nen översyn av konsekvenserna ur\r\nberedskapssynpunkt av EES-avtalet och ett\r\neventuellt svenskt medlemskap i EG. Det var\r\ngrundtextilier som avsågs. Näringsministern sade\r\nockså att frågan beror helt och hållet på det\r\nkommande försvarsbeslutet. Det finns vissa\r\nproduktioner i vårt land som man bör ha en stor\r\nberedskap för. Det gäller livsmedel, bostäder och\r\nenergi men också kläder. Det vore därför intressant\r\natt få en synpunkt på hur det förhåller sig i dag\r\nbeträffande svenskt teko och\r\nberedskapssynpunkter med anledning av bl.a.\r\nEES- och EG-förhandlingarna.</pre><pre>Anf. 80  Statsrådet ULF DINKELSPIEL\r\n(m):</pre><pre>Herr talman! Låt mig inledningsvis säga att jag\r\ndelar uppfattningen att det är viktigt att vi har en\r\nlivskraftig tekoindustri. Det är inte minst av det\r\nskälet som vi är så angelägna om att inom ramen för\r\nförhandlingarna med EG uppnå likvärdiga\r\nkonkurrensvillkor. Det är ett viktigt svenskt\r\nförhandlingskrav, och vi avser att driva det med all\r\nkraft under de förhandlingar som nu förestår. Vi\r\nhar börjat diskussionerna med EG i den här frågan,\r\nmen vi befinner oss icke på ett sådant stadium att\r\njag kan avläsa ett förhandlingsresultat.</pre><pre>Frågan om beredskapsaspekten inom tekoindustrin\r\nhar varit aktuell alltsedan kriget. Den hade en hög\r\naktualitet under 1970-talet då vi av beredskapsskäl\r\ninförde restriktioner för tekoindustrin. I ljuset av\r\nutvecklingen beslöt regering och riksdag att\r\navskaffa de restriktionerna. Den uppfattning som\r\nvi från regering och riksdag alltsedan dess har givit\r\nuttryck för är att i den mån\r\nförsvarsberedskapsåtgärder behövs på\r\ntekoområdet liksom i princip på andra områden,\r\nbör man söka sig fram på andra vägar än genom att\r\nutnyttja de handelspolitiska instrumenten för det\r\nsyftet. Jag kan naturligtvis inte föregripa vad som\r\nkan komma ut av en sådan utredning, men jag har\r\nredovisat den principiella hållning vi intar i den här\r\ntypen av frågor. Det har jag anledning att tro också\r\nkommer att gälla för tekoindustrin.</pre><pre>Anf. 81  KJELL ELDENSJÖ (kds):</pre><pre>Herr talman! Jag vill också ta upp ett par\r\nsynpunkter som fanns med i svaret. I den här\r\nnämnda interpellationsdebatten förklarade\r\nnäringsministern också att tekobranschen var på\r\nväg in i GATT:s regelverk och att EG snabbt var\r\npå väg mot detta område. EG skulle närma sig oss i\r\nstället för tvärtom. Enligt uppgifter jag har\r\ninhämtat är läget i dag följande. EG upprätthåller\r\nbegränsnings- eller övervakningsarrangemang för\r\ndelar av tekoimporten från ca 40 länder. I stort\r\nantal har de nyligen förnyats eller förlängts. En helt\r\nfri tredjelandsimport blir det inte till EG före år\r\n2004 om GATT:s Uruguayrunda kan slutföras. I\r\nannat fall blir det ännu senare.</pre><pre>EG kan då givetvis inte tillåta att Sverige såsom en\r\neventuell medlem blir en sluss för tekoimport som\r\nkringgår EG:s bilaterala avtal. Därmed får vi, som\r\njag ser det, restriktioner för exporten till EG-\r\nländerna. Jag skulle därför vilja fråga om de\r\növergångsarrangemang som statsrådet talar om i\r\nsvaret verkligen kan ge Sverige jämlika villkor\r\ngentemot EG-länderna.</pre><pre>Anf. 82  Statsrådet ULF DINKELSPIEL\r\n(m):</pre><pre>Herr talman! Svaret på den frågan är att det är vår\r\nambition. Det är vår ambition att skapa en sådan\r\nsituation som innebär att svensk tekoindustri kan\r\narbeta på hela EG-marknaden på likvärdiga villkor.\r\nDet är riktigt att EG upprätthåller restriktioner\r\nmot omvärlden. Man har kvantitativa restriktioner\r\nmot u-länderna och även mot de central- och\r\nösteuropeiska länderna, kanske med några\r\nundantag. Det är också riktigt att man diskuterar\r\nen eliminering av de kvantitativa restriktionerna\r\ninom ramen för GATT-förhandlingarna.</pre><pre>Det torde vara bakgrunden till näringsministerns\r\nuttalande på den här punkten. Det blir ytterst en\r\nförhandlingsfråga att hitta de arrangemang som gör\r\natt vi så långt det någonsin är möjligt kan slå vakt\r\nom frihandeln på det här området. Jag kan av\r\nuppenbara skäl inte föregripa utgången av de\r\nförhandlingarna.</pre><pre>Anf. 83  KJELL ELDENSJÖ (kds):</pre><pre>Herr talman! Jag vill ta upp ytterligare en synpunkt\r\ni svaret. Ett av de viktigaste målen med att släppa\r\ntekoimporten helt fri var ju att kläderna skulle bli\r\nbilligare. Konkurrensverket har i februari 1993\r\növerlämnat en utredningsrapport om hur det blev.\r\nRapporten har använts som underlag för att visa att\r\nklädpriserna sjönk efter det att importen släpptes\r\nfri. Från tekoindustrin hävdar man i stället att\r\ngeneraliseringar ger ett missvisande resultat och att\r\nslutsatsen blir att effekterna av tekoimportens\r\navreglering fortfarande är en öppen fråga.</pre><pre>Rapporten har faktiskt också kritiserats av en av\r\nutredarna. Statistikern Anders Norberg är en av\r\nexperterna, och han har i ett debattinlägg fört fram\r\nen lång rad kritiska synpunkter på utredningen.</pre><pre>Det skulle vara intressant att få veta vad statsrådet\r\nanser. Vilka effekter har avregleringen egentligen\r\nfått?</pre><pre>Anf. 84  Statsrådet ULF DINKELSPIEL\r\n(m):</pre><pre>Herr talman! Det är inte lätt att uttala någon\r\nbestämd uppfattning på den här punkten när\r\nexperterna -- efter ingående studier --\r\nuppenbarligen har så olika uppfattningar om hur\r\nresultatet är. Det vore förmätet av mig att avge\r\nnågon mera preciserad bedömning på den här\r\npunkten.</pre><pre>Allmänt delar jag uppfattningen att en frigörelse av\r\nhandeln verkar stimulerande för konkurrensen och\r\npressande på priserna. Jag tror att en sänkning av\r\ntullen gentemot omvärlden skulle få samma effekt,\r\ndvs. att det skulle verka prispressande. Men om det\r\när relativt lätt att uttala sig om den kvalitativa\r\nriktlinjen, tror jag att det är betydligt svårare att\r\nuttala sig om den kvantitativa. Jag har läst de här\r\nutredningarna. Jag tror att de är så goda som någon\r\nannan. Men jag skulle varken vilja ge ett svar\r\nbeträffande dessa siffror eller några andra siffror\r\nsom experter kommer fram till på det här området.\r\nEffekterna är mycket svåra att mäta.</pre><pre>Anf. 85  KJELL ELDENSJÖ (kds):</pre><pre>Herr talman! Jag har en sista fråga som gäller den\r\netiska aspekten på frihandeln. Vi har i TV på\r\nsenare tid gjorts uppmärksamma på att det\r\nförekommer ganska mycket barnarbete -- rent\r\nslavarbete -- i just sådana länder. Det vore\r\nintressant att höra vad statsrådet har för synpunkter\r\npå detta. Vi medverkar på detta sätt indirekt till\r\nslavarbete för barn i u-länder.</pre><pre>Anf. 86  Statsrådet ULF DINKELSPIEL\r\n(m):</pre><pre>Herr talman! Detta anknyter till en närliggande\r\nfråga som jag skall besvara omedelbart härefter.</pre><pre>Låt mig allmänt säga att arbetsvillkor i olika länder,\r\nhur förkastliga de än må vara, enligt GATT:s\r\nnuvarande regler inte i sig kan utgöra grund för\r\nimportrestriktioner. Denna fråga diskuteras dock\r\nintensivt. Inte minst Sverige har varit pådrivande i\r\nden diskussion som gäller frågor om social\r\ndumping. Men i dagsläget medger GATT inte\r\nnågra undantag på den här punkten.</pre><pre>Överläggningen var härmed avslutad.</pre><pre>15 §  Svar på fråga 1992/93:700 om åtgärder mot\r\nkinesiskt tvångsarbete</pre><pre>Anf. 87  Statsrådet ULF DINKELSPIEL\r\n(m):</pre><pre>Herr talman! Rolf L Nilson har ställt en fråga till\r\nmig om regeringen har tagit upp frågan om\r\nkinesiskt tvångsarbete i GATT och i de direkta\r\nhandelsförbindelserna med Kina i syfte att\r\nåstadkomma en förbättring.</pre><pre>Jag avser besvara frågan i två delar: en avseende\r\ndet multilaterala regelverket (GATT) och en\r\navseende våra bilaterala förbindelser med Kina.</pre><pre>När det gäller det multilaterala regelverket,\r\nnärmare bestämt GATT, vill jag börja med att\r\nkonstatera att Kina inte är avtalsslutande part i\r\nGATT och att GATT:s regler därför inte är\r\ntillämpliga på detta land. För närvarande har Kina\r\nobservatörsstatus i GATT, och Sverige deltar i en\r\narbetsgrupp där man förhandlar villkoren för Kinas\r\nåterupptagande av sin status som avtalsslutande\r\npart i GATT. Sverige stödjer ett återinlemmande av\r\nKina i det multilaterala handelssystemet, då vi\r\nanser det av stor vikt att inga stora handelsnationer\r\nstår utanför detta. Det torde dock dröja ytterligare\r\nnågot år innan Kina kan upptas som avtalsslutande\r\npart i GATT.</pre><pre>Förhandlingarna i arbetsgruppen har pågått länge\r\noch hittills främst rört sig om\r\ninformationsinsamlande angående Kinas övergång\r\ntill ett mer marknadsbaserat ekonomiskt system.\r\nFrågan om tvångsarbete har inte tagits upp i detta\r\nforum. En självklar utgångspunkt är att Kina, den\r\ndag man ansluter sig till GATT, har att fullt ut\r\nrespektera samtliga de åtaganden som följer av\r\nGATT-avtalet.</pre><pre>I GATT:s regelsystem finns i dag en möjlighet att\r\nvidta åtgärder när det gäller varor som tillverkats av\r\nfångar. I GATT:s artikel XX -- Allmänna\r\nundantag -- ges rätt att införa importrestriktioner\r\nmot varor framställda av fångar.</pre><pre>Samtidigt skulle jag vilja tillägga att Sverige sedan\r\n1970-talet i GATT arbetar med frågan om\r\nrelationen mellan handel och arbetsrättsliga\r\nförhållanden. Tanken är att via det multilaterala\r\nhandelssystemet ge länder rätt att säkerställa att\r\nvissa grundläggande fri- och rättigheter respekeras\r\ni GATT:s medlemsländer. Som exempel på sådana\r\nhar nämnts ILO:s standards beträffande\r\nfackföreningsfrihet, rätten till\r\nkollektivförhandlingar samt förbud mot\r\ntvångsarbete. Samtidigt är det viktigt att eventuella\r\nregler på detta område inte riskerar att missbrukas\r\nav protektionistiska skäl.</pre><pre>U-länderna har hittills starkt motsatt sig en\r\nkoppling mellan handel och sociala förhållanden,\r\noch något arbete har därför ännu inte kunnat\r\npåbörjas. Den intensiva verksamheten i samband\r\nmed den pågående Uruguayrundan, har också\r\nbidragit till att debatten om upprättande av en\r\narbetsgrupp för ovanstående frågor för närvarande\r\ninte förs särskilt aktivt i GATT.</pre><pre>Jag kan dock försäkra Rolf L Nilson om att Sverige\r\näven fortsatt kommer att aktivt medverka i\r\ndiskussionen om sambandet mellan handel och\r\narbetsrättsliga frågor. Vi ser detta som ett viktigt\r\nområde i det fortsatta GATT-arbetet.</pre><pre>I våra bilaterala relationer med Kina har vi hittills\r\ninte haft anledning att specifikt ta upp frågan om\r\nanvändning av tvångsarbete vid produktion i Kina.\r\nVi har dock vid olika tillfällen påtalat brott mot de\r\nmänskliga rättigheterna i Kina och kommer inte att\r\ntveka att ta upp sådana frågor också i framtiden.\r\nMR-frågor ingår som en viktig komponent i den\r\nbilaterala dialog som vi för med Kina, t.ex. i\r\nsamband med besöksutbyten i båda riktningar.</pre><pre>Anf. 88  ROLF L NILSON (v):</pre><pre>Herr talman! Jag vill först tacka Ulf Dinkelspiel för\r\nett utförligt svar. Jag måste vid en närmare\r\ngenomläsning tyvärr konstatera att svaret på mina\r\ntvå konkreta frågor i båda fallen är nej. Dessa\r\nförhållanden har inte tagits upp i GATT-samarbetet\r\noch inte heller i de bilaterala kontakterna.</pre><pre>Brott mot mänskliga rättigheter pågår ständigt i\r\nmånga länder. Då och då aktualiseras de i debatten.\r\nDet är vad som nu har hänt i månadsskiftet\r\napril/maj. Det har kommit reaktioner från stora\r\namerikanska företag -- jeansjätten Levis,\r\nsportfabrikanten NIKE, m.fl. De har beslutat att\r\ngranska underleverantörer och att upprätta en kod\r\nbåde vad gäller det egna företaget och\r\nunderleverantörerna. Man vill inte närma sig\r\nkonsumenterna med produkter tillverkade under\r\noacceptabla förhållanden.</pre><pre>Internationella textilarbetarfederationen har tagit\r\nupp dessa frågor i en uppmaning till EG. Med tanke\r\npå att det finns en stark önskan hos Kina att bli\r\nmedlem i GATT och fullt ut delta i samarbetet --\r\noch det finns ett intresse bland andra länder som\r\nredan omfattas av detta samarbete att få med\r\nKina -- är möjligt och lämpligt att aktualisera frågan\r\ni GATT. Det är givetvis också lämpligt och\r\nönskvärt att göra det i bilaterala samtal och vid\r\nkontakter.</pre><pre>När kommer regeringen att ta sådana initiativ?</pre><pre>Anf. 89  Statsrådet ULF DINKELSPIEL\r\n(m):</pre><pre>Herr talman! Det är alldeles riktigt, som Rolf L\r\nNilson har påpekat i sin fråga till mig, att den\r\ninternationella textilarbetarfederationen har\r\nuppmanat EG att utöva påtryckningar mot Kina\r\noch att få slut på tvångsarbetet genom att stoppa\r\nGATT-anslutningen. Det är i varje fall den\r\ninformation som jag har fått. Mig veterligen har EG\r\ninte agerat på den uppmaningen. Denna fråga har\r\nsåvitt jag vet inte tagits upp i diskussionerna kring\r\nKinas anslutning till GATT, åtminstone inte i de\r\nhittillsvarande diskussionerna.</pre><pre>När det så gäller det beslut som Levis har fattat, är\r\ndet en bedömning som företaget har gjort. Det\r\nfinns inte något hinder för att andra företag i andra\r\nländer agerar på enahanda sätt, vilket är viktigt att\r\npåpeka. Det är en företagsekonomisk bedömning\r\nsom skall göras. Men det finns icke ett\r\nhandelspolitiskt instrument som kan användas för\r\ndetta ändamål.</pre><pre>När det slutligen gäller att ta upp frågor om de\r\nmänskliga rättigheterna rent allmänt, har Sverige\r\nvarit aktivt och pådrivande. Det förhållandet att\r\nman använder fångar för att tillverka produkter ger\r\nicke i sig skäl för att vidta handelsbegränsande\r\nåtgärder. Men man kan göra det. Att ge fångar\r\nmöjlighet till arbete är något som i och för sig inte\r\när oss främmande. Det är de allmänna villkoren när\r\ndet gäller mänskliga rättigheter som det finns\r\nanledning att påtala. Det gäller då inte enbart\r\nförhållanden av denna natur.</pre><pre>Jag kan försäkra att vi utnyttjar de bilaterala\r\nmöjligheter vi har att påpeka detta för kinesiska\r\nvederbörande. Jag har själv deltagit i sådana\r\ndiskussioner.</pre><pre>Anf. 90  ROLF L NILSON (v):</pre><pre>Herr talman! Det finns två sidor i denna fråga. Om\r\nman skall göra en gradering är omsorgen om de\r\nmänskliga rättigheterna ändå den viktigaste. Även\r\nom den fria världshandeln är oerhört viktig får man\r\nnog sätta den en aning lägre än omsorgen om de\r\nmänskliga fri- och rättigheterna.</pre><pre>Även när det gäller respekten för och acceptansen\r\nav fri handel är det viktigt att man uppmärksammar\r\nbrott mot fri- och rättigheter. Som ett argument\r\nmot fri handel nämns ofta att konkurrensen är\r\nosund. Man använder sig av underbetald\r\narbetskraft och osunda arbetsförhållanden i\r\nprotektionistiska syften. Jag inser att detta är en\r\nsvår balansgång. Man måste skilja det som är\r\nverklig protektionism från det som är ett\r\nhänsynstagande och en omsorg om fri- och\r\nrättigheter.</pre><pre>Anf. 91  Statsrådet ULF DINKELSPIEL\r\n(m):</pre><pre>Herr talman! Jag kan hålla med Rolf L Nilson på\r\nden sista punkten. Det är en grannlaga uppgift att\r\ngöra en sådan avvägning. Jag vill däremot bestämt\r\nhävda att det inte nödvändigtvis föreligger någon\r\nmotsättning mellan handel och mänskliga\r\nrättigheter. Det finns tvärtom många exempel från\r\nmodern historia på att just en öppning i handeln\r\noch en öppenhet mot omvärlden har främjat\r\nmänskliga rättigheter.</pre><pre>Jag är personligen inte alls övertygad om att de\r\nhandelspolitiska instrumenten är bäst ägnade att\r\nåstadkomma en förändring när det gäller läget för\r\nmänskliga rättigheter. Samtidigt är jag helt enig\r\nmed Rolf L Nilson om att mänskliga rättigheter rör\r\nfrågor av en så helt annan dimension att jag\r\nknappast vill sätta dem i paritet med\r\nhandelspolitiken och dess instrument.</pre><pre>Anf. 92  ROLF L NILSON (v):</pre><pre>Herr talman! Möjligheterna till inspektion på plats\r\när avgörande för att man skall kunna bedöma om\r\nproduktion sker på ett acceptabelt sätt. Jag undrar\r\nom regeringen tänker ställa krav på möjligheter till\r\ninspektion av arbetsförhållanden i fångläger och\r\nfängelser i Kina för att kontrollera efterlevnaden av\r\nde mänskliga rättigheterna.</pre><pre>Sedan finns det ytterligare en sak som berör detta.\r\nDet är den ursprungsmärkning som vi har haft på\r\nprodukter, främst kläder, i Sverige. Den har\r\nriksdagen beslutat avskaffa. Jag tycker att det var\r\nett onödigt och dåligt beslut. Då kunde vi som\r\nkonsumenter konstatera var produkten kom ifrån\r\noch göra ett val om vi ville köpa den eller ej.</pre><pre>Anf. 93  Statsrådet ULF DINKELSPIEL\r\n(m):</pre><pre>Herr talman! Svaret på Rolf L Nilsons fråga är att\r\nvi inte har några planer på att begära inspektion av\r\nolika anläggningar i Kina för att där konstatera\r\nunder vilka arbetsförhållanden man arbetar.</pre><pre>Anf. 94  ROLF L NILSON (v):</pre><pre>Herr talman! Det beklagar jag. Jag tycker att det\r\nskulle vara bra. Det hade varit välgörande att få en\r\nmarkering från regeringen om att man kommer att\r\nreagera kraftfullt i fråga om den blivande\r\nekonomiska stormakten nu när man har ett bra\r\nförhandlingsläge, dvs. när Kina vill komma med i\r\nGATT-gemenskapen och innan de har vuxit sig så\r\nstarka att känsligheten för påtryckningar har\r\nminskat.</pre><pre>Anf. 95  Statsrådet ULF DINKELSPIEL\r\n(m):</pre><pre>Herr talman! Låt mig säga mycket kort att det ena\r\ninte står i motsättning till det andra. Vi avser att i\r\nmånga olika sammanhang, inte minst de bilaterala,\r\npåverka brotten mot de mänskliga rättigheterna.</pre><pre>Överläggningen var härmed avslutad.</pre><pre>16 §  Svar på fråga 1992/93:728 om\r\nvapenexporttillstånd till Turkiet</pre><pre>Anf. 96  Statsrådet ULF DINKELSPIEL\r\n(m):</pre><pre>Herr talman! Jan Jennehag har med anledning av\r\nuppgifter om att krigsmateriel för 1,9 miljoner\r\nkronor under år 1992 exporterats till Turkiet frågat\r\nmig om utförseltillstånd för denna leverans\r\nbeviljats efter fullständig beredning.</pre><pre>Svaret på Jan Jennehags fråga är ja. En\r\nförhandsförfrågan i ärendet föredrogs för den\r\nrådgivande nämnden i krigsmaterielexportfrågor i\r\nnovember 1990 och för regeringen i december 1990.\r\nTillstånd till utförsel till Turkiet meddelades i maj\r\n1992, och själva leveransen skedde i augusti samma\r\når.</pre><pre>På grund av en felaktig kvartalsredovisning från det\r\nberörda företagets sida kom den aktuella\r\nleveransen att registreras som en utförsel till USA i\r\nstället för till Turkiet i regeringens skrivelse till\r\nriksdagen, 1992/93:224, med redogörelse för den\r\nsvenska krigsmaterielexporten år 1992. Felet\r\nkommer att rättas till i nästa års skrivelse för\r\nkalenderåret 1993.</pre><pre>Anf. 97  JAN JENNEHAG (v):</pre><pre>Herr talman! Jag tackar statsrådet för svaret.\r\nBeslutet och handläggningen av det här ärendet\r\ntillhör den tid när den gamla lagen om krigsmateriel\r\ngällde. Nu har vi en ny lag sedan december i fjol.</pre><pre>Det som är intressant för mig och för många andra\r\när den nya situationen och förhållandena när det\r\ngäller de mänskliga rättigheterna i Turkiet.\r\nÅtminstone jag hade förhoppningar om att de\r\nkriterierna skulle få en ökad betydelse när det\r\ngäller tillstånd för export av krigsmateriel.</pre><pre>Turkiet har under mycket lång tid inte köpt särskilt\r\nmycket krigsmateriel från Sverige. Det har\r\nuppenbarligen inte varit på grund av att man inte\r\nönskat det, utan på grund av att svenska regeringar\r\nhar betraktat Turkiet som en icke lämplig köpare --\r\nav skilda skäl under skilda tider, utgår jag ifrån.</pre><pre>Då uppstår frågan: Är Turkiet fortsatt lämpligt för\r\natt få köpa svenskt krigsmateriel mot bakgrund av\r\nde mängder av rapporter om övergrepp mot\r\nmänskliga rättigheter som Amnesty har publicerat?\r\nÄven svenska parlamentariker har rapporterat om\r\ndetta. Senast i förra veckan var en svensk\r\nparlamentarikergrupp i Turkiet. De har färska\r\nintryck därifrån som gör en fortsatt restriktivitet\r\nfrån regeringens sida till en ofrånkomlig del av den\r\nnya lagen.</pre><pre>Anf. 98  Statsrådet ULF DINKELSPIEL\r\n(m):</pre><pre>Herr talman! Svaret på Jan Jennehags fråga är att\r\nman inte kan uttrycka sig så kategoriskt som att ett\r\nland inte är lämpligt som mottagare för svenskt\r\nkrigsmateriel annat än i sådana fall där det\r\nföreligger ett ovillkorligt hinder för export. Det gör\r\ndet inte i det här fallet. Turkiet tillhör inte de länder\r\nsom är underkastade ett FN-embargo.</pre><pre>Det betyder att vi gör en bedömning från fall till\r\nfall. Detta är den praxis som vi följer i alla\r\nkrigsmaterielärenden.</pre><pre>Allmänt gäller att regeringen har iakttagit en\r\nrestriktiv linje i prövningen av ärenden som gäller\r\nTurkiet. Respekten för mänskliga rättigheter, som\r\nJan Jennehag hänvisade till, är ett tungt vägande\r\nkriterium i det sammanhanget.</pre><pre>I det här aktuella fallet gällde det reservdelar till\r\ntidigare levererade system. De utgör som bekant en\r\nsärskild kategori som enligt riktlinjerna bör ges\r\nutförseltillstånd även om ett land inte kommer i\r\nfråga för export av nya vapensystem.</pre><pre>Anf. 99  JAN JENNEHAG (v):</pre><pre>Herr talman! Statsrådet säger att det här måste bli\r\nfråga om en bedömning från fall till fall. Den\r\npolicyn från regeringens sida har naturligtvis varit\r\ngällande under tidigare år också. Det är inte\r\nkonstigt att statsrådet ger det svaret. Jag vill ha en\r\nantydan från statsrådet -- med kännedom om vad\r\nsom har förevarit och vad som fortfarande pågår i\r\nTurkiet -- om hur man enligt den nya lagen kan\r\nkomma till det resultatet att Turkiet skall få köpa\r\nsvensk krigsmateriel. Det är den signalen från\r\nregeringen som jag är ute efter.</pre><pre>Anf. 100  Statsrådet ULF DINKELSPIEL\r\n(m):</pre><pre>Herr talman! Som jag sade har regeringen iakttagit\r\nen restriktiv linje i prövningen av ärenden som\r\ngäller Turkiet. Det gäller just med hänsyn till läget\r\nnär det gäller de mänskliga rättigheterna i Turkiet.\r\nDetta är ett allmänt konstaterande, men det blir\r\nnaturligtvis en utgångspunkt för prövningen av\r\nenskilda fall.</pre><pre>Att utifrån detta göra ett generellt uttalande om hur\r\nvi skall agera i framtida fall strider mot alla de\r\nprinciper vi har när det gäller\r\nkrigsmaterielexporten. Bedömningen blir olika\r\nfrån fall till fall.</pre><pre>Låt mig ge ett exempel. Anläggningar för\r\ndestruktion av ammunition klassas som\r\nkrigsmateriel under den bredare definitionen sedan\r\nårsskiftet. Om ett sådant fall skulle aktualiseras kan\r\njag inte se annat än att det finns goda skäl för att\r\nmedge export, även om man allmänt iakttar en\r\nrestriktiv politik på detta område.</pre><pre>Anf. 101  JAN JENNEHAG (v):</pre><pre>Herr talman! Statsrådet är säkert mycket väl\r\nmedveten om att det inte är anordningar för\r\ndestruktion av ammunition som jag är orolig för när\r\ndet gäller export av krigsmateriel. Det gäller\r\nnaturligtvis system och vapen som kan användas i\r\ndet formliga krig som bedrivs mot kurderna. Detta\r\när situationen för dagen. Det är den politiskt\r\nintressanta delen av det här området.</pre><pre>Jag utgår ifrån att statsrådet egentligen vill säga att\r\nen begäran från Turkiet om att få köpa svenska\r\nvapen förmodligen skulle behandlas mycket\r\nrestriktivt. Om Turkiet kommer med en begäran\r\nom att få köpa destruktionsanläggningar för\r\nammunition kommer man möjligen att se det på ett\r\nnågot annorlunda sätt.</pre><pre>Överläggningen var härmed avslutad.</pre><pre>17 §  Svar på fråga 1992/93:729 om den s.k.\r\nkrutaffären</pre><pre>Anf. 102  Statsrådet ULF DINKELSPIEL\r\n(m):</pre><pre>Herr talman! Jan Jennehag har frågat mig hur\r\nregeringen avser att agera för att Sverige skall få\r\ntillgång till alla DDR-handlingar som kan kasta ljus\r\növer de s.k. krutaffärerna efter det att Högsta\r\ndomstolen nyligen avvisat en framställning från\r\nRiksåklagaren.</pre><pre>Frågan om en rättshjälpsframställning till de tyska\r\nmyndigheterna är fortfarande föremål för rättslig\r\nprövning i Sverige. Ärendet ligger för närvarande\r\nåter hos Riksåklagaren. Utrikesdepartementet har\r\ninte mottagit någon framställan från\r\nRiksåklagaren, och jag kan därför inte uttala mig\r\nom hur regeringen skulle komma att agera i ett\r\nsådant fall.</pre><pre>Anf. 103  JAN JENNEHAG (v):</pre><pre>Herr talman! Jag tackar statsrådet för svaret. Det\r\när av exakt samma innebörd som det svar jag fick i\r\nhöstas, när jag och statsrådet hade den här frågan\r\nuppe.</pre><pre>Då sades att för att en svensk\r\nrättshjälpsframställning skulle komma i gång\r\nkrävdes ett beslut av en domstol, och för att en ny\r\nrättegång skulle komma till stånd i Sverige krävdes\r\natt Högsta domstolen beviljade resning. Efter vad\r\njag förstår har Högsta domstolen inte beviljat\r\nresning, men trots det är, som statsrådet säger, det\r\nhär ärendet föremål för rättslig prövning.</pre><pre>Jag vet inte vilket Riksåklagarens nästa juridiska\r\nsteg är, men jag misstänker att vi efter några\r\nmånader kommer att befinna oss i ett läge där vi\r\nkonstaterar att den juridiska vägen inte är möjlig\r\natt gå, vilket också antyds i de tidningsartiklar där\r\nRiksåklagaren sägs mena att den enda utvägen är\r\natt regeringen gör en diplomatisk framställning om\r\nhjälp från Tyskland. Statsrådet säger här att så inte\r\när fallet, och det får jag naturligtvis godta i det här\r\nläget.</pre><pre>Anf. 104  Statsrådet ULF DINKELSPIEL\r\n(m):</pre><pre>Herr talman! Det är alldeles riktigt som Jan\r\nJennehag säger att jag gav ett svar av exakt samma\r\ninnebörd för ett halvår sedan. Det visar att vi i den\r\nhär typen av mycket grannlaga frågor, som för\r\növrigt är mycket juridiskt komplicerade och i vilka\r\nvi har att följa olika rättsprinciper, följer en alldeles\r\nkonsekvent politik.</pre><pre>När det gäller de fortsatta stegen är det, som Jan\r\nJennehag säger, Riksåklagarens sak att avgöra på\r\nvilket sätt och över huvud taget om han avser gå\r\nvidare i detta ärende, i vilket han givetvis har att ta\r\nhänsyn inte bara till Högsta domstolens dom utan\r\nockså till det förhållandet att de berörda\r\npersonerna har frikänts i andra instanser.</pre><pre>Anf. 105  JAN JENNEHAG (v):</pre><pre>Herr talman! I det här stycket är väl för dagen inte\r\nmer att säga än att det här ärendet kan bli en fråga\r\nför regeringen först när Riksåklagaren har avslutat\r\ndet, och jag utgår från att regeringen i det läget\r\nkommer att ta ställning till hur man vill agera.</pre><pre>Anf. 106  Statsrådet ULF DINKELSPIEL\r\n(m):</pre><pre>Herr talman! Det är en felaktig slutsats som Jan\r\nJennehag drar. Detta är en rättslig process, och det\r\ninnebär att det för ett eventuellt agerande,\r\nexempelvis inom ramen för 1959 års konvention för\r\nbrottmål, fordras ett beslut av domstol för att man\r\nskall kunna gå vidare. En sådan framställning på\r\nbasis av den konventionen kan inte göras av\r\nUtrikesdepartementet utan en underliggande\r\nframställning härom.</pre><pre>Anf. 107  JAN JENNEHAG (v):</pre><pre>Herr talman! Då utgår jag till dess annat besked ges\r\nifrån att Riksåklagaren arbetar vidare med ärendet\r\noch återkommer med en framställan till\r\ndepartementet.</pre><pre>Överläggningen var härmed avslutad.</pre><pre>18 §  Svar på fråga 1992/93:686 om det s.k.\r\nVedaprojektet</pre><pre>Anf. 108  Statsrådet GÖREL THURDIN\r\n(c):</pre><pre>Herr talman! Kent Carlsson har frågat mig om\r\nregeringen nu är beredd att ompröva sitt tidigare\r\nställningstagande och medverka till en prövning av\r\ndet s.k. Vedaprojektet enligt 4 kap. 2 §\r\nnaturresurslagen.</pre><pre>Det är riktigt som Kent Carlsson påstår att\r\nregeringen i oktober 1992 beslutade att inte vidta\r\nnågon åtgärd med anledning av en begäran från\r\nNaturskyddsföreningen m.fl. om prövning enligt 4\r\nkap. 2 § naturresurslagen av Vedaprojektet. I\r\nbeslutet erinrade regeringen om att\r\nhushållningsbestämmelserna i naturresurslagen\r\nskall tillämpas vid den prövning av projektet som\r\nsker enligt annan lagstiftning, främst väglagen. En\r\nsådan prövning pågår nu i regeringen till följd av att\r\nden arbetsplan för projektet som Vägverket\r\nfastställt har överklagats.</pre><pre>Samtidigt som beslutet fattades att inte pröva\r\nlokaliseringen av projektet enligt 4 kap.\r\nnaturresurslagen beslutade regeringen med stöd av\r\n6 kap. 2 § samma lag att berörda kommuner skulle\r\nredovisa hur de för det här projektet avser att\r\ntillgodose intressen som rör hushållningen med\r\nnaturresurser. En sådan redovisning har\r\nsammanställts av Länsstyrelsen i Västernorrlands\r\nlän och överlämnats till regeringen i februari i år.\r\nDenna redovisning utgör ett viktigt underlag för\r\nden prövning av projektet som regeringen nu\r\nkommer att göra enligt väglagen.</pre><pre>Jag anser mot denna bakgrund att regeringen\r\nskaffat fram ett gott underlag för att bedöma om\r\nprojektet är förenligt med\r\nhushållningsbestämmelserna i naturresurslagen.\r\nJag anser därför inte att det finns anledning att\r\nompröva regeringens ställningstagande i fråga om\r\nen prövning enligt 4 kap. 2 § naturresurslagen.</pre><pre>Anf. 109  KENT CARLSSON (s):</pre><pre>Herr talman! Jag ställde den här frågan därför att\r\njag tycker att den har ett principiellt intresse. I\r\nnaturresurslagen har man ju klassificerat ett\r\ntjugofemtal områden i landet som områden av\r\nriksintresse, och bland de områdena ingår Höga\r\nkusten. Eftersom det i regeringsbeslutet inte anges\r\nvarför man inte vill tillämpa den strängaste\r\nmiljöprövningen, vore det intressant att få reda på\r\nvarför man för ett sådant här område, som ändå\r\nutpekas som riksintresse, inte väljer den starkaste\r\noch mest noggranna miljöprövning som lagen\r\nerbjuder. Man kan fråga sig: Om inte det här\r\nprojektet får en sådan prövning, vilka andra\r\nprojekt får det då? Det är ju ändå bara 25 områden\r\nsom i naturresurslagen utpekas som områden av\r\nsådant riksintresse som exempelvis Höga kusten,\r\ndär den här vägen och bron skall dras.</pre><pre>Det här ärendet ställer också en annan fråga av\r\nprincipiellt intresse. I det här området -- i både\r\nKramfors och Härnösands kommuner liksom i\r\nÖrnsköldsvik och även från länsstyrelsen -- har det\r\nvarit ett oerhört tryck, både av sysselsättningsskäl\r\noch av andra skäl, för att projektet skall komma i\r\ngång. Det verkar vara att sätta bocken som\r\nträdgårdsmästare att be dem, med den\r\ngrundinställningen, vara de som skall granska\r\nprojektet och titta på hushållningen med\r\nnaturresurser. I ett sådant här fall rör det sig ju om\r\ntvå väldigt skilda intressen: det lokala intresset av\r\narbeten och kommunikationer och det centrala\r\nintresset, riksintresset, av att bevara ett område för\r\nrekreation och annat.</pre><pre>Det vore intressant att få reda på vilka skälen är att\r\närendet inte skall prövas enligt 4 kap.\r\nnaturresurslagen och vilka områden som i så fall\r\nkan komma i fråga, om regeringen i det här fallet\r\ngör en sådan strikt bedömning. Är det dessutom\r\ninte litet konstigt att en sådan här viktig fråga så att\r\nsäga lämnas över till kommuner och länsstyrelse?</pre><pre>Anf. 110  Statsrådet GÖREL THURDIN\r\n(c):</pre><pre>Herr talman! Vi har inte lämnat över någon fråga\r\ntill kommuner och länsstyrelse. Vi har den ju\r\nfortfarande kvar hos regeringen.</pre><pre>Utifrån att Kent Carlsson ju är socialdemokrat men\r\ntydligen har glömt sin egen historia vill jag ändå dra\r\nhistorien om hur det här projektet har hanterats av\r\nden förra, socialdemokratiska regeringen. Den\r\nregeringen beslutade redan i augusti 1991 att\r\nbevilja 170 miljoner för ombyggnad av väg 90 samt\r\nframtagande av erforderligt underlagsmaterial för\r\nbyggandet av en ny bro över Ångermanälven vid\r\nVeda och anslutande väg.</pre><pre>I september 1991 uppmanades Naturvårdsverket av\r\nNaturskyddsföreningen att begära att regeringen\r\nskulle pröva Vedaprojektet enligt 4 kap.\r\nnaturresurslagen. Naturvårdsverket meddelade då\r\natt man vid det tillfället inte avsåg att gå in med\r\nnågon begäran till regeringen om en prövning enligt\r\n4 kap. naturresurslagen av projektet. Som skäl\r\nangavs att hushållningsbestämmelserna i\r\nnaturresurslagen skall tillämpas vid beslut enligt\r\nväglagen.</pre><pre>När regeringen -- den nuvarande -- senare\r\nremitterade frågan om Vedaprojektet borde prövas\r\nenligt 4 kap. naturresurslagen, svarade\r\nNaturvårdsverket i april 1992 att en sådan prövning\r\nborde ske med hänsyn till projektets omfattning --\r\ntydligen hade man på Naturvårdsverket då ändrat\r\nuppfattning. Man ansåg att det var en satsning på\r\nvägtrafiken, som skulle göra det svårare att uppnå\r\nde nationella utsläppsmålen.</pre><pre>Men sedan har Naturvårdsverket inte överklagat\r\nden arbetsplan för projektet som Vägverket\r\nbeslutade om den 25 januari i år. Länsstyrelsen,\r\nsom enligt naturresurslagen faktiskt skall ha tillsyn\r\növer hushållningen med naturresurser, har hela\r\ntiden ansett att projektet går att förena med\r\nnaturresurslagens bestämmelser.</pre><pre>De som arbetat med projektet sedan 1987 har fram\r\ntill förra våren inte mött några invändningar från\r\nansvariga statliga myndigheter.</pre><pre>Här åberopas lokala intressen, men sådana finns\r\nalltid när det handlar om projekt som ger\r\nsysselsättning. Detta kan alltså inte ständigt vara ett\r\nskäl till att prövning skall göras enligt 4 kap.\r\nnaturresurslagen.</pre><pre>Vi har, som jag har svarat, ansett att vi kan bedöma\r\nhushållningsbestämmelserna i naturresurslagen\r\nutifrån befintligt underlag.</pre><pre>Anf. 111  KENT CARLSSON (s):</pre><pre>Herr talman! Men, statsrådet Thurdin, det gäller\r\nhär ett väldigt speciellt område. Det är ju inte\r\nsärskilt många områden som utpekas i NRL som\r\nriksintressen. Det markerar att riksdagen har\r\nansett just det här aktuella området vara extra\r\nviktigt. Det är ju inte vilken vägsnutt som helst som\r\ndet här skall bedömas utifrån.</pre><pre>Även statsrådet vet att det också i länsstyrelserna,\r\nsom skall vara statens förlängda arm, finns mycket\r\nav lokala intressen. Det är därför som regeringen\r\nhar möjligheter här. Naturvårdsverket har, såvitt\r\njag förstår av dess svar till regeringen på gjorda\r\nförfrågan, begärt en prövning av ärendet.</pre><pre>Återigen upprepar jag min fråga: Vilka områden\r\nskall komma i fråga för en prövning om inte ett\r\nområde som Vedaområdet, som ju är av stort\r\nriksintresse?</pre><pre>Det kanske betraktas som en fräckhet, men jag\r\nundrar hur det förhåller sig. Statsrådet kommer ju\r\nsjälv från området i fråga, och jag vet att det är ett\r\nväldigt tryck på politiker från den landsänden att de\r\nskall verka för området. Jag undrar alltså om detta\r\npå något sätt har påverkat beslutet att inte göra en\r\nprövning enligt 4 kap. naturresurslagen.</pre><pre>Anf. 112  Statsrådet GÖREL THURDIN\r\n(c):</pre><pre>Herr talman! Vi har ett tryck på oss i alla projekt,\r\nsom måste komma till stånd vare sig vi prövar enligt\r\n4 kap. eller, som i det här fallet, har begärt en\r\nredovisning enligt 6 kap. Det här trycket på oss i\r\nfrågan har inte påverkat oss ett enda dugg, hävdar\r\njag.</pre><pre>Däremot påverkas frågan av hur det ser ut i dag.\r\nDet gäller t.ex. trafiken. Det blir ju 6 mil extra väg\r\ni förhållande till projektet. Det handlar om tung\r\ntrafik och långa backar. Sett till\r\nmiljöskyddslagstiftningen bidrar denna trafik till\r\nenorma utsläpp i området.</pre><pre>Såväl Naturvårdsverket eller någon annan statlig\r\nmyndighet som länsstyrelsen eller en kommun kan\r\nbegära en prövning. Men för den skull är det inte\r\nalltid så att regeringen därmed måste tillmötesgå\r\nframställd begäran. När man lyssnar på Kent\r\nCarlsson kan man få uppfattningen att vi, så fort\r\nNaturvårdsverket begär en prövning eller det sker\r\nen överprövning av strandskyddet t.ex., är tvungna\r\natt säga att man har rätt i varje fråga.</pre><pre>Vår bedömning kvarstår således. Däremot handlar\r\ndet här inte om att vi hanterar detta på ett\r\nnonchalant sätt, vilket den förra regeringen kanske\r\ngjorde.</pre><pre>Anf. 113  KENT CARLSSON (s):</pre><pre>Herr talman! Den miljöbedömning som statsrådet\r\nhär nämner -- hon talar t.ex. om den långa gamla\r\nvägen -- kan även göras i samband med den\r\nsträngare prövning som Naturvårdsverket har\r\nkrävt.</pre><pre>Återigen upprepar jag frågan: Vilka områden kan\r\nbli aktuella för den här stränga formen av prövning\r\nom inte ett sådant här område som är inskrivet som\r\nett riksintresse i naturresurslagen blir det? Det vore\r\nju en annan sak om det handlade om ett område i\r\nStockholmstrakten som redan är hårt trafikerat och\r\nsom inte är upptaget som ett riksintresse. I det\r\nsenare fallet kan jag förstå regeringens val.</pre><pre>Men här har riksdagen uttalat att det är fråga om\r\nett speciellt riksintresse. Konsekvensen av förda\r\nresonemang måste bli att statsrådet framför till\r\nriksdagen att detta med riksintresse skall tas bort\r\nfrån naturresurslagen, eftersom det ändå inte\r\nbetyder någonting.</pre><pre>Anf. 114  Statsrådet GÖREL THURDIN\r\n(c):</pre><pre>Herr talman! Jag måste ändå lyfta fram vad\r\nnaturresurslagen står för. En prövning enligt 4 kap.\r\ninnebär nämligen inte att man automatiskt säger\r\nnej. I stället innebär en sådan här prövning att man\r\ntittar på olika alternativ och presenterar en vettig\r\nlösning utifrån de förutsättningar som finns.</pre><pre>Inte heller innebär en prövning enligt nämnda\r\nkapitel ett totalförbud i områden som är av\r\nriksintresse. I stället ställs riksintressen mot\r\nvarandra, och så sker ju i det här exemplet. Det är\r\nklart att avvägningar alltid måste göras när ett\r\närende bedöms enligt naturresurslagen.</pre><pre>Sedan skall vi komma ihåg att det är länsstyrelsen\r\nsjälv som ritat gränserna i det här området, så det\r\nhar vi inte gjort centralt. De här gränserna har\r\nalltså tagits fram tidigare av kommuner och\r\nlänsstyrelser.</pre><pre>Anf. 115  KENT CARLSSON (s):</pre><pre>Herr talman! Jo, men varför kan inte den typ av\r\nmiljöprövning som statsrådet nu nämner göras\r\nenligt 4 kap. naturresurslagen? Varför kunde man\r\ninte från riksdagens och regeringens sida, från\r\nstatens sida, markera att Vedaområdet är extra\r\nviktigt, därför att det är upptaget som ett\r\nriksintresse? Då skulle man ju få en prövning.</pre><pre>Det märkliga här tycker jag är att regeringen har\r\nvalt att inte tillämpa 4 kap. I stället begär man in\r\nunderlag från länsstyrelse och kommun.</pre><pre>Jag befarar att det lokala intresset ibland, tyvärr,\r\nblir så starkt -- så är det i många sådana här frågor --\r\nt.ex. när det gäller arbetstillfällen att man blundar\r\nlitet grand för andra intressen. Det är sådant som\r\nstatsrådet och regeringen på riksdagens uppdrag\r\nhar i uppgift att bevaka.</pre><pre>Jag återupprepar ännu en gång min fråga: Vilka\r\nområden är det som skulle kunna bli föremål för en\r\nsådan här prövning om inte det här aktuella\r\nområdet blir det?</pre><pre>Anf. 116  Statsrådet GÖREL THURDIN\r\n(c):</pre><pre>Herr talman! Naturligtvis är det både området och\r\nverksamhetens omfattning som avgör om man\r\nprövar enligt 4 kap.</pre><pre>Jag vill ändå lyfta fram den historiska bakgrunden.\r\nVi har nämligen en mängd ärvda ärenden på vårt\r\nbord, och vi anser att ärendena skall hanteras på\r\nsamma sätt.</pre><pre>Kent Carlsson kommer från Stockholm. Ibland\r\nundrar jag varför stockholmarna intresserar sig så\r\nväldigt mycket för områden i Norrland när de inte\r\när så intresserade av Stockholm. Där bor ju ändå\r\nväldigt många människor som också behöver en\r\ngod livsmiljö. Misstanken infinner sig att man vill\r\nomfördela och omprioritera när det gäller olika\r\nkapitalinsatser. Men jag skall inte vara så stygg mot\r\nKent Carlsson, för jag tror inte att han har\r\nframställt sin fråga från den utgångspunkten.</pre><pre>Vi har fattat beslut enligt 4 kap. Vi har fattat beslut\r\nom en prövning beträffande Karlstad flygplats. Vi\r\nhar fattat beslut om en prövning av riksbangods\r\nsyd. Vidare är frågan om Öresundsbron föremål för\r\nprövning. Det är riksdagen som de facto en gång\r\nbeslutat om det.</pre><pre>Överläggningen var härmed avslutad.</pre><pre>19 §  Svar på fråga 1992/93:677 om vittnens\r\nsituation i domstolsprocessen</pre><pre>Anf. 117  Justitieminister GUN HELLSVIK\r\n(m):</pre><pre>Herr talman! Birgitta Hambraeus har frågat mig\r\nom jag är villig att ta initiativ för att vittnenas\r\nsituation skall förbättras vid våra domstolar.</pre><pre>Vittnen har en mycket central roll i\r\nbrottsutredningar och brottmålsrättegångar.\r\nVittnesmålet är ofta en förutsättning för att brott\r\nskall kunna beivras. Att vittna är därför också en\r\nmedborgerlig skyldighet. Den innebär bl.a. att man\r\nsom vittne är skyldig att inställa sig inför\r\ndomstolen, avlägga ed och avge sitt vittnesmål.\r\nFörpliktelserna är sanktionerade genom vite,\r\nhämtning och häktning enligt regler i\r\nrättegångsbalken. Anledningen till detta är just\r\nvittnesmålens stora betydelse för rättegångarna.</pre><pre>Enligt Birgitta Hambraeus verkar samhället inte\r\nförstå vittnenas utsatta situation. Jag kan inte hålla\r\nmed om att det allmänna saknar den förståelsen.</pre><pre>Jag vill först nämna ett initiativ som har tagits inom\r\nmitt departement för att förbättra skyddet för\r\nvittnen -- och målsägande -- mot hot och våld i\r\nsamband med förundersökning och rättegång. I en\r\nnyligen färdigställd departementspromemoria (Ds\r\n1993:29) föreslås att uppgifter om ålder, yrke och\r\nbostadsadress inte skall framgå av handlingar som\r\ndelges den tilltalade och att domstolen inte heller i\r\nonödan skall ställa frågor om sådana uppgifter.\r\nFörslaget innebär självklart -- vilket också sägs i\r\npromemorian -- ingen garanti för att den tilltalade\r\ninte får del av uppgifterna på annat sätt; de framgår\r\nju t.ex. av rättens akt. Men för den som är vittne\r\ntorde vetskapen om att uppgifterna inte\r\nautomatiskt kommer till den tilltalades kännedom\r\ninnebära en klar förbättring jämfört med i dag.</pre><pre>Jag känner till den kritik som har riktats mot\r\nkallelseblanketternas utformning, och jag har\r\nförståelse för att den som är beredd att vittna vid en\r\nrättegång kan uppleva t.ex. viteshotet som\r\nobehagligt och orättvist. Tyvärr är långt ifrån alla\r\nvittnen beredda att medverka frivilligt. Det är\r\ndärför det finns regler om bl.a. vite och hämtning,\r\nliksom det finns regler om att vittnena skall\r\ninformeras om detta i kallelsen. Stor möda har lagts\r\nned inom domstolsväsendet på att göra kallelser\r\noch andra skrivelser korrekta och lättbegripliga.\r\nJag tror inte att det är möjligt att komma mycket\r\nlängre här.</pre><pre>Att många människor känner obehag inför\r\nuppgiften att vittna är knappast något som man kan\r\nkomma till rätta med genom förändrad lagstiftning.\r\nDet är ofrånkomligt att t.ex. försvararen i ett\r\nbrottmål ställer ingående frågor till motpartens\r\nvittne. Rätten skall dock avvisa frågor som\r\nuppenbart inte hör till saken eller som är\r\nförvirrande eller på annat sätt otillbörliga. Om det\r\nfinns anledning till att ett vittne av rädsla eller\r\nannan orsak inte fritt berättar sanningen, får rätten\r\nförordna att t.ex. den tilltalade inte får vara\r\nnärvarande vid förhöret. Domstolens personal och\r\nåklagarna är väl medvetna om vittnenas situation,\r\noch jag utgår från att de gör vad de kan för att\r\nrättegången inte skall innebära ett onödigt obehag\r\noch att man försöker se till att vittnet och den\r\ntilltalade inte behöver tillbringa pauser eller annan\r\nväntetid i samma lokaler. Frågan om domstolarnas\r\nväntrum har nyligen behandlats i ett betänkande\r\nfrån justitieutskottet (bet. 1992/93:JuU24), och jag\r\ntänker därför inte närmare gå in på den frågan.</pre><pre>Jag delar Birgitta Hambraeus uppfattning att det är\r\nviktigt att den som blir vittne till ett brott vågar\r\nframträda och avge sitt vittnesmål. Inte minst\r\ngenom den centrala roll som vittnena har i det\r\nrättsliga förfarandet måste vi visa att vi värdesätter\r\nde insatser vittnena gör för att vårt rättsväsende\r\nskall fungera väl.</pre><pre>Anf. 118  BIRGITTA HAMBRAEUS (c):</pre><pre>Herr talman! Jag ber att få tacka justitieministern\r\nför ett utförligt svar på min fråga. Vi är alltså\r\nalldeles överens om att det är oerhört väsentligt att\r\nvittnen vågar vittna och att samhället verkligen\r\nvärdesätter detta. Men sedan är frågan hur man\r\nåstadkommer detta.</pre><pre>Som jag ser det är den stora risken kanske inte att\r\nvittnen när de väl har identifierats inte dyker upp\r\nutan snarast att de låter bli att identifiera sig, så att\r\npolisen inte har möjlighet att kalla dem, dvs. att de\r\nförsvinner från platsen, att de inte vill blanda sig i\r\noch att de vet att det är obehagligt, osv.</pre><pre>Jag skulle vilja ställa ytterligare en fråga till\r\njustitieministern. Vore det inte lämpligt att\r\nregeringen ändå tog upp samtal med domstolarna\r\noch kanske rent av instruerade dem om att de alltid\r\nbör ha någon värd som talar om för vittnena vilka\r\nrättigheter som de har, t.ex. det oerhört väsentliga\r\natt den tilltalade inte nödvändigtvis behöver vara\r\nnärvarande. Man kan tänka sig t.ex. att någon har\r\nvarit vittne till ett våldsbrott, vilket är en oerhört\r\nobehaglig upplevelse, en oerhört rå misshandel.\r\nSom jag refererade i min fråga kan den som har\r\nvarit vittne till detta plötsligt sitta ensam i samma\r\nrum som denna flåbuse. Man kan förstå att det kan\r\nupplevas som fruktansvärt, och sådant skall ingen\r\nbehöva utsättas för. Jag undrar därför vad\r\njustitieministern säger om detta.</pre><pre>Anf. 119  Justitieminister GUN HELLSVIK\r\n(m):</pre><pre>Herr talman! Jag tror att Birgitta Hambraeus och\r\njag är helt överens. Jag har utformat mitt svar med\r\nutgångspunkt i vittnen generellt. Och det talas i\r\nfrågan också om vittnen som har sett ett brott\r\nbegås.</pre><pre>Jag tycker samtidigt att det är intressant att Birgitta\r\nHambraeus nu också tar upp brottsoffret som vittne\r\neller som målsägande. Som jag tror att de flesta\r\nkänner till hör nämligen brottsofferfrågorna till en\r\nav mina hjärtefrågor. Den promemoria som jag\r\nnämnde i mitt svar behandlar just\r\nbrottsofferfrågorna. Den heter Brottsoffret i fokus.\r\nDär tas viktiga förändringar upp, inte i form av\r\nvärdinnor, men rätt till stödperson för den som är\r\nbrottsoffer att ha med sig vid förhör och vid\r\nrättegång, med helt andra möjligheter än vad vi har\r\ni dag.</pre><pre>Även andra frågor som syftar till att skapa trygghet\r\nför brottsoffren även i deras roll som vittnen tas upp\r\ni promemorian.</pre><pre>Jag kan även nämna att jag varje gång som jag är på\r\nett domstolsbesök, vilket jag är ofta, är en av mina\r\nstående frågor: Hur hanterar ni situationen när\r\nvittnen och gärningsmannen kommer och väntar.\r\nJag tror att det är ett effektivt sätt att skapa\r\nmedvetenhet för att man sedan med enkla medel\r\nskall vidta rätt åtgärder.</pre><pre>Anf. 120  BIRGITTA HAMBRAEUS (c):</pre><pre>Herr talman! Det kanske även vore lämpligt med\r\nen stödperson för vittnena, även om de inte själva\r\nhar blivit brottsoffer. Om det är fråga om en\r\ntillräckligt rå misshandel, kanske vittnet inte vill\r\nträffa den som utsätter medmänniskor för\r\nmisshandel. Vittnena bör verkligen få reda på att\r\nde inte behöver vara närvarande utan att de kan få\r\nlämna sina vittnesmål utan att behöva konfronteras\r\nmed den som är anklagad. Det tror jag kunde vara\r\nbra.</pre><pre>Anf. 121  Justitieminister GUN HELLSVIK\r\n(m):</pre><pre>Herr talman! Den promemoria som jag nämnde\r\ninnehåller otroligt mycket. Bl.a. innebär den en\r\nökad skyldighet för inblandade myndigheter att\r\nlämna information om rättigheter, därför att\r\nberörda personer i den svåra och känsliga situation\r\nsom de ofta befinner sig i ofta saknar kraft att ta\r\nreda på sina rättigheter.</pre><pre>Anf. 122  BIRGITTA HAMBRAEUS (c):</pre><pre>Herr talman! Detta gläder mig mycket. Den\r\npromemorian är tydligen vad vi behövde.</pre><pre>Nyligen har några personer som kallar sig för Våga\r\nvärna varandra fått ett pris som kallas Sociala\r\nuppfinningspriset. De menar att man måste skapa\r\nen stämning i samhället som gör att det är självklart\r\natt vi alla skall vara solidariska. När någon utsätts\r\nför brott skall vi vittna.</pre><pre>Jag tycker att man kanske skall överväga om man\r\ninte skall utgå från detta i den första kallelsen till\r\nett vittne, att man inte utgår från att vittnet måste\r\ntvingas och att det är fråga om skyldighet, osv.</pre><pre>Anf. 123  Justitieminister GUN HELLSVIK\r\n(m):</pre><pre>Herr talman! Jag förstår det resonemanget, och jag\r\nförstår också, som jag sade i svaret, reaktionen från\r\ndet ordinära vittnet. Men som jag också sade i mitt\r\nsvar är det väldigt många som av andra skäl, av oss\r\nicke accepterade skäl, underlåter att komma.\r\nDärför är det också viktigt att man informerar om\r\nvilka konsekvenser som följer av ett uteblivande.\r\nMen formuleringarna i denna information är\r\nnaturligtvis väldigt viktiga. Jag har också plockat\r\nfram ett exempel på den kallelse som Stockholms\r\ntingsrätt använder. Jag måste säga att\r\nformuleringarna i den kallelsen inte kan betraktas\r\nsom stötande.</pre><pre>Anf. 124  BIRGITTA HAMBRAEUS (c):</pre><pre>Herr talman! Jag är glad över att ha fått reda på\r\ndetta, och jag hoppas att det kommer att bli allmänt\r\nkänt att det är oerhört väsentligt för samhällets\r\nbestånd att människor är villiga att värna\r\nbrottsoffer genom att vittna, att kunna röja sin\r\nidentitet och veta att de får allt stöd från samhället\r\ndå, att samhället utgår från att vi skall vara\r\nsolidariska med varandra och att behandlingen av\r\nvittnen också skall utformas på ett sådant sätt att\r\nmänniskor inte skall behöva uppleva onödigt\r\nobehag.</pre><pre>Anf. 125  Justitieminister GUN HELLSVIK\r\n(m):</pre><pre>Herr talman! Jag skulle vilja utvidga detta till att\r\nsäga att det inte gäller bara i vittnessituationen utan\r\natt vi på alla fronter måste arbeta för att vi som\r\nsamhällsmedborgare också känner ett gemensamt\r\nansvar för varandra i form av att vi ställer upp och\r\nvittnar, i form av att vi tar ansvar för vårt handlande\r\noch i form av att vi ger andra människor stöd på\r\nolika sätt.</pre><pre>Överläggningen var härmed avslutad.</pre><pre>20 §  Svar på fråga 1992/93:683 om\r\nnarkotikamissbruket på fängelserna</pre><pre>Anf. 126  Justitieminister GUN HELLSVIK\r\n(m):</pre><pre>Herr talman! Sten Andersson har frågat mig vilka\r\nåtgärder jag är beredd att medverka till för att\r\nnarkotikabekämpningen vid fängelserna skall\r\nbedrivas effektivt.</pre><pre>Denna fråga har diskuterats här i riksdagen vid ett\r\npar tillfällen under det senaste halvåret. Med\r\nanledning av en interpellation från just Sten\r\nAndersson lämnade jag den 20 november 1992 en\r\nutförlig redogörelse för de insatser som görs för att\r\nkomma till rätta med narkotikaproblemet inom\r\nkriminalvården.</pre><pre>I ett frågesvar den 19 januari i år redogjorde jag för\r\nbakgrunden till den förändrade inriktningen av\r\nvisitationspatrullernas verksamhet.\r\nKriminalvårdsstyrelsens syfte med den\r\nförändringen är självfallet att förstärka kontrollen\r\nav narkotika. Jag utgick då liksom jag gör i dag från\r\natt Kriminalvårdsstyrelsen följer upp resultatet av\r\nverksamhetsförändringen och vidtar åtgärder om\r\nden förväntade ökade kontrollinsatsen inte uppnås.</pre><pre>Jag har inte möjlighet att inom ramen för\r\nfrågeinstitutet åter redovisa samtliga de åtgärder\r\nsom krävs för att nå målet med narkotikafria\r\nanstalter. Men jag vill dock i sammanhanget nämna\r\natt en av Fängelseutredningens uppgifter är att\r\nföreslå åtgärder för att minska förekomsten av\r\nnarkotika på fängelserna. Utredningen skall enligt\r\nsina direktiv bl.a. ta ställning till om det behövs\r\nutvidgade kontrollmöjligheter för att förhindra\r\ninförsel och missbruk av narkotika på anstalterna.\r\nUtredningen har även uppmärksammats på de\r\nförändringar som aviserats beträffande\r\nvisitationspatrullernas verksamhet.\r\nFängelseutredningen kommer att redovisa bl.a.\r\ndenna fråga i ett betänkande i sommar.</pre><pre>Jag avser således att återkomma till frågan om vilka\r\nytterligare åtgärder som krävs för att förbättra\r\nnarkotikabekämpningen vid fängelserna.\r\nMålsättningen för detta arbete är självklart att hålla\r\nfängelserna fria från narkotika.</pre><pre>Anf. 127  STEN ANDERSSON i Malmö\r\n(m):</pre><pre>Herr talman! Jag tackar för svaret. Jag känner väl\r\ntill att vi länge och mycket har debatterat de här\r\nfrågorna. Jag känner också till statsrådets\r\nuppfattningar om målsättningen att våra fängelser\r\nskall bli fria från narkotika. Det är också klart att vi\r\ni riksdagen inte skall detaljstyra hur man skall agera\r\nhos olika myndigheter.</pre><pre>Det som gör den här frågan litet knepig är det\r\nfaktum att vi alla är överens om att vi skall ha som\r\nmål att ha narkotikafria anstalter, men att man i\r\nolika regioner har totalt olika uppfattning om hur\r\ndet här målet skall nås. Jag kan hålla med dem inom\r\npolisen och personalen på våra fängelser som kallar\r\ndetta för någon form av experiment. Den statistik\r\nsom man har presenterat är sådan statistik som man\r\nibland kan bevisa vad som helst med, om man har\r\nsådana avsikter.</pre><pre>Nu skall vi följa upp resultatet av den här\r\nförändringen. Men jag skulle ändå till slut vilja\r\nställa en fråga till statsrådet: Är inte statsrådet\r\norolig för att de trots allt skilda\r\nbehandlingsmetoderna i de olika regionerna kan få\r\nsom effekt att vi inte når det mål som vi alla är\r\növerens om, nämligen så långt som möjligt\r\nnarkotikafria anstalter?</pre><pre>Anf. 128  Justitieminister GUN HELLSVIK\r\n(m):</pre><pre>Herr talman! Jag tror egentligen tvärtom. Jag tror\r\natt om vi tar vara på de idéer, den kraft och de\r\npersoner som finns på olika håll kan vi också få ett\r\nbättre resultat. Jag tror att Sten Andersson och jag\r\nkan vara helt överens om att verksamheten med\r\nmera centraliserade visitationspatruller inte precis\r\nhar gett oss narkotikafria fängelser. Därför gäller\r\ndet att vi arbetar vidare och tar vara på de olika\r\nidéer som finns.</pre><pre>Jag vill också passa på att påpeka att det just nu\r\npågår ett intensivt arbete både från\r\nKriminalvårdsstyrelsens sida, för att utöva\r\npåverkan utåt i verksamheten, och inom regioner\r\noch enskilda anstalter. Det som är positivt är att\r\nman på alla håll har börjat fokusera sig mer och mer\r\npå narkotikaproblemet, med målsättningen att få\r\nnarkotikafria fängelser. Jag är som sagt övertygad\r\nom att det viktiga är att man vet hur man arbetar,\r\ninte att man arbetar likadant på alla håll.</pre><pre>Anf. 129  STEN ANDERSSON i Malmö\r\n(m):</pre><pre>Herr talman! De här patrullerna har inte, säger\r\nstatsrådet, åstadkommit narkotikafria anstalter.\r\nNej, men det hade väl knappast någon kunnat\r\nbegära heller. De har varit till mycket god hjälp och\r\nhar faktiskt tagit mycket knark, sprängmedel,\r\nvapen och annat som inte skall förekomma hos\r\ninterner på våra fängelser.</pre><pre>Det som är så egendomligt är det faktum att man i\r\nvissa regioner i stort skall behålla de här\r\npatrullerna. I andra regioner skall de försvinna.\r\nDet är det som gör att man ibland tvivlar litet på om\r\ndet är rätt väg vi i dag har beträtt.</pre><pre>Jag noterar av svaret att man snart skall följa upp\r\ndetta och se om det har inneburit något positivt. Jag\r\nhoppas att man, om det visar sig att detta inte är\r\nbra, i slutänden inte är fylld av prestige, utan att\r\nman kan gå tillbaka till det gamla sättet, om det\r\nskulle visa sig att det kanske trots allt var bättre.</pre><pre>Anf. 130  Justitieminister GUN HELLSVIK\r\n(m):</pre><pre>Herr talman! I alla sammanhang är det viktigt att vi\r\nser till målen och inte är prestigefyllda. Jag utgår\r\nifrån att de ute i verksamheten också arbetar på det\r\nsättet.</pre><pre>För att det inte skall bli någon missuppfattning vill\r\njag påpeka att förändringen av\r\nvisitationspatrullernas verksamhet endast har\r\naviserats. Förändringarna kommer under det\r\nkommande budgetåret. Det är då vi får anledning\r\natt följa upp dem. Men detta kommer samtidigt\r\nsom vi har mycket tydliga markeringar om vad som\r\när målsättningen när det gäller narkotika.</pre><pre>Anf. 131  STEN ANDERSSON i Malmö\r\n(m):</pre><pre>Herr talman! Jag har noterat och säkert många med\r\nmig att statsrådet säger att förändringarna har\r\naviserats, det är inte till hundra bestämt ännu. Låt\r\noss se.</pre><pre>Vi skall i alla fall inte från någon sida lida av\r\nprestige, utan vi skall vara öppna för olika\r\nalternativ, framför allt för att få det bästa resultatet,\r\nalltså knarkfria fängelser.</pre><pre>Överläggningen var härmed avslutad.</pre><pre>\r\n21 §  Svar på fråga 1992/93:685 om tidpunkten\r\nför förslag till ny lagstiftning om rattfylleri och\r\nsjöfylleri</pre><pre>Anf. 132  Justitieminister GUN HELLSVIK\r\n(m):</pre><pre>Herr talman! Elver Jonsson har frågat mig vid\r\nvilken tidpunkt regeringen avser att förelägga\r\nriksdagen förslag till ny lagstiftning med anledning\r\nav Väg- och sjöfyllerikommitténs förslag.</pre><pre>Regeringen har i olika sammanhang gjort klart att\r\nen skärpning av rattfyllerilagstiftningen är\r\npåkallad. Regeringens inställning i detta hänseende\r\nklargjordes redan i regeringsförklaringen år 1991.\r\nNågra månader efter det att den borgerliga\r\nregeringen tillträdde tillsattes också Väg- och\r\nsjöfyllerikommittén. Elver Jonsson har ingått som\r\nledamot av kommittén, som i december förra året\r\növerlämnade sitt betänkande Grovt Rattfylleri och\r\nSjöfylleri (SOU 1992:131).</pre><pre>I betänkandet föreslås skärpningar både på\r\nrattfylleri- och sjöfyllerilagstiftningens områden.\r\nBl.a. föreslås en sänkning av gränsvärdet för grovt\r\nrattfylleri från 1,5 promille alkohol i blodet till 1,0\r\npromille. Ett motsvarande gränsvärde för grovt\r\nsjöfylleri föreslås också. Vidare föreslås att\r\nstraffmaximum för dessa brott höjs från ett till två\r\nårs fängelse och att fängelse som påföljd skall\r\nkomma till användning i en avsevärt högre\r\nutsträckning än tidigare.</pre><pre>Betänkandet har nu remissbehandlats.\r\nRemisstiden gick ut den 3 maj 1993. Målsättningen\r\när att en proposition skall överlämnas till riksdagen\r\nunder hösten, och att de nya reglerna skall träda i\r\nkraft den 1 januari 1994.</pre><pre>Det aktuella ärendet har således hög prioritet inom\r\nJustitiedepartementet och beredningsarbetet\r\nbedrivs skyndsamt. Jag vill dock betona vikten av\r\natt lagstiftningsarbete bedrivs med noggrannhet så\r\natt inte rättmätiga rättssäkerhetsaspekter\r\neftersätts.</pre><pre>Anf. 133  ELVER JONSSON (fp):</pre><pre>Herr talman! Jag tackar justitieministern för svaret,\r\nsom visserligen var kort, men det var en klar\r\ndeklaration, som tog sin avstamp i den\r\nregeringsdeklaration som citerades. Där nämns att\r\nman eftersträvar ett sänkt gränsvärde när det gäller\r\ndet grövre rattfylleriet, skärpta straffpåföljder och\r\natt äntligen en promilleregel i\r\nsjöfylleribekämpningen skall komma till stånd.</pre><pre>Sedan sade statsrådet också att detta har hög\r\nprioritet. Jag får väl ta det som ett löfte om att det\r\nicke kan tänkas bli någon förskjutning i\r\nikraftträdandet. Jag tycker för egen del att\r\nregeringen, och även justitieministern, ibland\r\növerdriver rättssäkerhetsaspekter som motiv för att\r\ndet skall dröja väldigt länge. Remisskrivarna\r\nbehöver kanske inte så många månader alltid, utan\r\natt man för den skull äventyrar rättssäkerheten. Vi\r\nhar för övrigt i början av den här frågedebatten hört\r\nberöm till regeringen för hur snabb man var i en\r\nannan fråga, där man kunde lagstifta över några\r\ndygn. Därför tror jag att vi inte alltför ofta skall ta\r\ntill rättssäkerhetsaspekten när det dröjer.</pre><pre>Justitieministern nämnde inte ett par andra viktiga\r\npunkter när det gäller att få en bättre ordning på\r\ntrafiknykterheten. Det var att också\r\npersonkontrollen för återlämnandet av indraget\r\nkörkort på grund av onykterhet i trafik skall ske\r\nmed betydligt större insats än hittills. Intressant är,\r\noch det kan väl vara min kommentar, att den\r\nskärpning som är på gång har en stor folklig\r\nacceptans, därför att man är på det klara med hur\r\nfarlig just onykterheten i trafiken är.</pre><pre>Min tilläggsfråga, fru statsråd, blir: Kommer\r\nregeringen med tanke på semesterperioden och\r\nmed tanke på att vi har en båtsäsong som i sig är ett\r\nfaromoment och som omfattar sju månader att gå\r\nut med någon information som skulle kunna slå fast\r\nden princip som regering och utredare är överens\r\nom, nämligen att alkohol och trafik inte är\r\nförenliga?</pre><pre>Anf. 134  Justitieminister GUN HELLSVIK\r\n(m):</pre><pre>Herr talman! Jag kan intyga att jag vid alla tillfällen\r\nsom ges påpekar att alkohol och bilkörning icke går\r\nihop.</pre><pre>Lämnandet av information till trafikanterna och till\r\nmedborgarna över huvud taget i denna typ av\r\nfrågor måste vara en skyldighet som åvilar\r\nTrafiksäkerhetsverket. Körkortsfrågorna, som\r\nElver Jonsson också kom in på, ligger under\r\nKommunikationsdepartementet, även om vi\r\narbetar parallellt med dessa frågor.</pre><pre>För att inget skall lämnas hängande i luften vill jag\r\nockså ta upp tråden om snabbheten. Först vill jag\r\nge en eloge till den kommitté där Elver Jonsson\r\nmedverkade. På ett års tid arbetade den fram sitt\r\nmycket omfattande betänkande, där många svåra\r\nfrågor behandlades. Men bl.a. eftersom det gäller\r\nmånga och svåra frågor är det viktigt att\r\nremissinstanserna har åtminstone den minimitid\r\nsom lagen normalt föreskriver till sitt förfogande.</pre><pre>Jag kan nämna att det så sent som i dag kom en\r\nskrivelse från ett antal remissinstanser, inte i just\r\ndenna fråga utan med generell inriktning, vilka\r\nredovisade problemen med de korta remisstiderna.\r\nDe är ju i praktiken korta, eftersom en\r\nremissinstans ofta i sin tur måste vända sig till\r\nunderremissinstanser, som måste samla ihop sina\r\nmedarbetare.</pre><pre>Skall vi åstadkomma ett gediget arbete, måste vi\r\nräkna med att det tar tid. Det är i extrema\r\nsituationer som vi kan göra sådana avsteg som i den\r\naktuella barnpornografifrågan. Men skulle vi\r\narbeta så i alla frågor, skulle vi totalt sett inte hinna\r\nmed så många ärenden.</pre><pre>Anf. 135  ELVER JONSSON (fp):</pre><pre>Herr talman! Tack för den kompletteringen, fru\r\nstatsråd. Jag är inte riktigt överens med fru\r\nstatsrådet om att en kortare remisstid alltid är till\r\nmen. Det är stor skillnad mellan några dygn och ett\r\nhalvår. Frågorna om nykterheten i trafiken har\r\ndiskuterats i åratal av presumtiva remissinstanser.\r\nDet är inga nya frågor. Därför tycker jag att man\r\nmöjligen kunde agera litet snabbare.</pre><pre>Justitieministern nämnde Trafiksäkerhetsverket,\r\nsom ju gått en salig död till mötes, men sedan\r\nåteruppstått i form av Vägverket. Det var väl det\r\nsom avsågs. Men vi har också Sjösäkerhetsrådet, de\r\nfrivilliga motororganisationerna och en rad andra\r\nintressenter som kan medverka.</pre><pre>Herr talman! Jag uppskattade också att\r\njustitieministern inte försummar något tillfälle att\r\npåpeka det angelägna i att vi får en nyktrare trafik.\r\nJag skulle vilja uppmuntra justitieministern att\r\nfortsätta med det. Det är just nu den kanske\r\nfrämsta insatsen i avvaktan på en ny och bättre\r\nlagstiftning.</pre><pre>Anf. 136  Justitieminister GUN HELLSVIK\r\n(m):</pre><pre>Herr talman! Jag kan inte riktigt hålla med Elver\r\nJonsson om att kommitténs förslag inte innehöll\r\nnågra nyheter. Det är inga nyheter när det gäller\r\npromillegränser och synen på straff. Inte heller\r\nsjöfyllerifrågan är i sig någon nyhet, men det har\r\ntidigare inte funnits några realistiska förslag på den\r\npunkten. Att sådana nu finns är en nyhet. Det finns\r\näven en del andra nyheter, inte i form av förslag\r\nmen i form av resonemang. Det är i de fallen min\r\nförhoppning att vi skall kunna skapa förslag att\r\növerlämna till riksdagen. Men det är av naturliga\r\nskäl inte så enkelt och kan inte gå så snabbt.</pre><pre>Överläggningen var härmed avslutad.</pre><pre>22 §  Svar på fråga 1992/93:695 om Säpos\r\nsamarbete med Israels underrättelsetjänst</pre><pre>Anf. 137  Justitieminister GUN HELLSVIK\r\n(m):</pre><pre>Herr talman! Kent Carlsson har frågat mig om\r\nregeringen har gett Säkerhetspolisen tillstånd att\r\nbedriva samarbete med Israels säkerhetstjänst.</pre><pre>Jag vill betona att det internationella samarbetet är\r\nmycket viktigt såväl för Säkerhetspolisen som för\r\nden öppna polisverksamheten. Utan detta\r\nsamarbete skulle det vara svårt att lösa en stor del\r\nav de grövre organiserade brotten. Det är\r\nemellertid viktigt att man iakttar försiktighet i\r\nsamarbetet med andra länder. Detta gäller särskilt\r\ninom Säkerhetspolisens område. Sedan några år\r\ntillbaka tillämpas därför den ordningen att\r\nSäkerhetspolisen anmäler till det ansvariga\r\nstatsrådet när Säkerhetspolisen för första gången\r\ninleder samarbete med ett annat land. Detta\r\nförfaringssätt vilar på ett förslag av Säpokommittén.\r\nFör att stärka den demokratiska insynen i Säpos\r\narbete, och då också naturligtvis kontrollen över\r\nvilka länder Säkerhetspolisen samarbetar med, har\r\nRikspolisstyrelsen parlamentariskt sammansatta\r\nstyrelse ansvaret att en gång om året eller vid behov\r\nsärskilt granska Säkerhetspolisen. Om denna\r\ngranskning föranleder synpunkter skall dessa\r\növerlämnas till regeringen.</pre><pre>När det sedan kommer till frågan vilka länder\r\nSäkerhetspolisen samarbetar med är detta av\r\nkvalificerat hemlig natur, varför Kent Carlsson\r\nsäkert förstår att jag inte här i kammaren kan lämna\r\ndenna uppgift.</pre><pre>Anf. 138  KENT CARLSSON (s):</pre><pre>Herr talman! Jag får tacka för svaret. Att det är\r\nfråga om hemliga uppgifter har jag förstått,\r\neftersom riksdagens utredningstjänst vid sina\r\nkontakter med Säpo inte ens har kunnat få Säpo att\r\ntala om vem det är som skall besluta om huruvida\r\nsamarbete skall inledas med en annan stat. Det är\r\nett kanske litet överdrivet hemlighetsmakeri.</pre><pre>Att Säpo har haft samarbete med Israel är helt\r\nklart. Det finns sådana uppgifter även från Säpo,\r\noch det är ett sådant samarbete som många\r\nsäkerhetstjänster internationellt har haft. Om man\r\nhar det i dag är mera osäkert.</pre><pre>Jag har försökt att tänka litet logiskt i frågan om\r\nSäpo har ett sådant samarbete. När man avger\r\nyttranden om palestinier som söker asyl eller som\r\nbegär uppehållstillstånd i vårt land -- det finns\r\nganska många sådana fall -- och ofta yrkar avslag på\r\ndessa ansökningar, måste man få uppgifterna\r\nnågonstans ifrån.</pre><pre>Under den senaste månaden har Säpo i Malmö\r\nkallat på palestinier som antingen är svenska\r\nmedborgare eller som har uppehållstillstånd i vårt\r\nland och ställt ganska obehagliga frågor om dessa\r\npersoners åsikter, om fredsprocessen och annat\r\nsådant. Sådant kan vara tveksamt med tanke på den\r\nåsiktsfrihet som råder i vårt land.</pre><pre>Både när det gäller uppgifter för bedömning av\r\nasylsökande och när det gäller det som nu har hänt\r\ni Malmö kan man fråga sig: Varifrån kommer\r\nuppgifterna, och vem har initierat detta?</pre><pre>I Norge var denna fråga på tapeten för två år sedan.\r\nDet var en skandal, där Säpochefen fick avgå. Man\r\nhade låtit Mossad-agenter komma till Oslo för att\r\nhöra palestinier. Man har där nu ändrat sin strategi\r\nför att få en fylligare bild och för att klara sina\r\nförpliktelser enligt terroristkonventionerna. Den\r\nnorska säkerhetspolisen kollar numera uppgifter\r\nockså med palestinska organisationer, för att få en\r\nbalanserad bild.</pre><pre>Vad jag känner oro för -- och där är det möjligt att\r\njag inte kan få något bra svar från statsrådet -- är\r\nläget för de palestinier som söker asyl här och\r\nhuruvida deras namn lämnas ut till Israel. Israel\r\nbetraktar i princip alla palestinier som möjliga\r\nterrorister. Jag vill fråga statsrådet om hon kan\r\ngarantera att så inte sker. Kan statsrådet tänka sig\r\natt ge Säpo signaler om ett bredare samarbete vad\r\ngäller just denna grupp av asylsökande?</pre><pre>Anf. 139  Justitieminister GUN HELLSVIK\r\n(m):</pre><pre>Herr talman! Detta är en litet egendomlig situation.\r\nKent Carlsson står här väl medveten om att allt det\r\nsom han frågar efter är sådant som är kvalificerat\r\nhemligt, men ställer ändå dessa frågor.</pre><pre>Vidare har jag i mitt svar sagt att Säpos verksamhet\r\nstår under kontroll av Rikspolisstyrelsens\r\nparlamentariskt sammansatta styrelse. Den har rätt\r\natt vid behov särskilt granska Säkerhetspolisen.\r\nSedan får den inte springa till Kent Carlsson och\r\ntala om vad den sett, men Kent Carlssons parti är\r\nrepresenterat bl.a. genom vice ordföranden i\r\nRikspolisstyrelsens styrelse. Den oro som Kent\r\nCarlsson känner borde rimligen Kent Carlsson\r\nkanalisera till sin partiföreträdare eller någon\r\nannan som han har förtroende för. Han kan be\r\nvederbörande att särskilt granska detta, och då har\r\nstyrelsen möjlighet att göra påpekanden för\r\nregeringen, om det finns skäl till detta.</pre><pre>Anf. 140  KENT CARLSSON (s):</pre><pre>Herr talman! Jag blir aningen upprörd. Riksdagen\r\nhar en kontrollerande funktion i förhållande till\r\nregeringen, och regeringen har här ett uppdrag från\r\nriksdagen att årligen utfärda riktlinjer för\r\nSäkerhetspolisen. Statsrådet har möjlighet att\r\ninformera sig om Säkerhetspolisens arbete genom\r\natt kalla till sig företrädare för den. Att jag inte\r\nskulle ha rätt att ens ställa frågorna till statsrådet\r\ntycker jag uppriktigt sagt är ett märkligt uttalande\r\nav justitieministern.</pre><pre></pre><pre>Det är klart att detta är problematiskt. Det rör sig\r\nom en hemlig verksamhet. Men jag måste som\r\nfolkvald ha möjlighet till kontroll av om\r\nbefogenheter överträds. Man får göra en avvägning\r\nmellan det hemlighetsmakeri som ibland är\r\nnödvändigt, och allmänintresset, att tillse att\r\nsekretess respekteras och att personuppgifter inte\r\nlämnas ut om så inte skall ske. Jag för givetvis dessa\r\ndiskussioner med mina partikamrater i dessa organ.\r\nMen regeringen har ändå ett speciellt ansvar för de\r\nmyndigheter som ligger under regeringen.</pre><pre>Anf. 141  Justitieminister GUN HELLSVIK\r\n(m):</pre><pre>Herr talman! Självklart har vi ett ansvar. Men vi har\r\nockså ett ansvar att inte offentligt göra uttalanden\r\nom ifall Säkerhetspolisen samarbetar med det ena\r\neller andra landets underrättelsetjänst.</pre><pre>Anf. 142  KENT CARLSSON (s):</pre><pre>Herr talman! I så fall vill jag ställa frågan neutralt:\r\nKan statsrådet garantera att sådana uppgifter om\r\nasylsökande inte lämnas ut till någon\r\nsäkerhetstjänst utanför Sverige?</pre><pre>Överläggningen var härmed avslutad.</pre><pre>23 §  Svar på fråga 1992/93:709 om\r\nföreskrifterna om häktning</pre><pre>Anf. 143  Justitieminister GUN HELLSVIK\r\n(m):</pre><pre>Herr talman! Inger René har noterat att en person\r\nsom dömts till ett hårt straff uppenbarligen kan\r\nsläppas fri från häktet under en eventuell\r\növerklagandetid. Hon anser att detta inte stämmer\r\növerens med det allmänna rättsmedvetandet och\r\nhar frågat mig vilka åtgärder jag avser att vidta.</pre><pre>Häktning är ett s.k. straffprocessuellt tvångsmedel.\r\nDet innebär att häktning tillgrips för att man skall\r\nkunna genomföra en brottsutredning och en\r\nrättegång, säkerställa kommande verkställighet av\r\nett eventuellt straff eller för att förhindra att den\r\nmisstänkte begår nya brott. Häktningen är alltså\r\ninget straff. För att någon skall hållas häktad krävs\r\natt något av de särskilda häktningsskälen är\r\nuppfyllt, dvs. att det föreligger risk att den\r\nmisstänkte begår nya brott, undandrar sig lagföring\r\neller straff eller att han undanröjer bevis eller på\r\nannat sätt försvårar sakens utredning. Vid viss\r\ngrövre brottslighet skall den misstänkte häktas om\r\ndet inte är uppenbart att häktningsskäl saknas.</pre><pre>Det förhållandet att man av en underinstans dömts\r\ntill ett mycket kännbart straff för allvarlig\r\nbrottslighet är i sig inget häktningsskäl. Men om en\r\nperson dömts till ett långvarigt fängelsestraff av\r\ntingsrätten utgör det en presumtion för häktning. I\r\npraktiken tillhör det också ovanligheterna att en\r\nperson som dömts till ett sådant straff inte hålls\r\nhäktad, eftersom domstolen kan utgå ifrån att det\r\nföreligger häktningsskäl, så länge inte annat\r\nframgår av utredningen. Det är emellertid ingen\r\nautomatisk eller obligatorisk häktningsregel, utan\r\ndomstolen har en skyldighet att i varje enskilt fall\r\npröva om förutsättningarna för häktning föreligger\r\n(se t.ex. prop. 1986/87:112 s. 34 och bet. JuU\r\n1987/88:7 s. 28). De möjligheter att genom\r\nhäktning frihetsberöva någon innan\r\nlagakraftvunnen dom föreligger och som jag nu har\r\nredovisat, är enligt min mening väl avvägda. Jag vill\r\nhär också påminna om FN-konventionen om\r\nmedborgerliga och politiska rättigheter och\r\nEuropakonventionen om de mänskliga\r\nrättigheterna. Bestämmelserna i dessa\r\nkonventioner kan tolkas som ett förbud mot s.k.\r\nobligatorisk häktning. Mot denna bakgrund ser jag\r\ndet som uteslutet att ändra reglerna i skärpande\r\nriktning.</pre><pre>Häktning får inte förväxlas med straff. För att ett\r\nstraff skall kunna avtjänas krävs normalt att det\r\nfinns en lagakraftvunnen dom. Detta är en\r\ngrundläggande princip i en rättsstat.</pre><pre>Jag anser alltså att de regler vi har på detta område\r\när väl avvägda och anpassade till de olika syften\r\nsom bär upp reglerna.</pre><pre>Anf. 144  INGER RENÉ (m):</pre><pre>Herr talman! Jag ber att få tacka för detta mycket\r\nuttömmande svar. Men jag är ändå inte riktigt nöjd,\r\nsom statsrådet säkert förstår. Jag är säker på att vi\r\nbåda anser att det är viktigt att lagstiftningen\r\nstämmer med det allmänna rättsmedvetandet. Jag\r\nskulle därför vilja ta upp ett exempel, ett generellt\r\nexempel.</pre><pre>Om en person döms till 4 års fängelse för våldtäkt\r\neller våldtäkter och ändå inte frihetsberövas under\r\nen eventuell överklagandetid, ger det, enligt mitt\r\nförmenande, den signalen att våldtäkt inte är ett\r\nbrott som samhället anser vara särskilt allvarligt.\r\nDet tycker jag är allvarligt. Därför undrar jag:\r\nTycker justitieministern, och därmed samhället, att\r\nvåldtäkt är ett allvarligt brott?</pre><pre>Anf. 145  Justitieminister GUN HELLSVIK\r\n(m):</pre><pre>Herr talman! För mig är det mycket enkelt att svara\r\npå frågan om jag ser våldtäkt som ett allvarligt\r\nbrott. Det är en mycket allvarlig\r\nintegritetskränkning, som vi klart måste ta avstånd\r\nfrån. Men det är också viktigt för mig att markera\r\natt ingen skall stämplas som gärningsman förrän det\r\nfinns en lagakraftvunnen dom. Vi glömmer lätt bort\r\nden delen.</pre><pre>Jag var inne på reglerna för häktning i mitt svar.\r\nOm två års fängelse är minimistraff föreligger\r\npresumtion för att häktning skall ske. Det\r\nförekommer på en del håll en diskussion om ifall\r\ndetta egentligen inte innebär ett brott mot de\r\nkonventioner jag nyss nämnde, om förbud mot\r\nobligatorisk häktning. Min uppfattning är att det\r\ninte är att jämföra med obligatorisk häktning,\r\neftersom man kan slippa häktning om det går att\r\nbevisa att fara för nya brott, flyktfara osv. inte\r\nföreligger.</pre><pre>Det är inte så länge sedan jag här i kammaren\r\nbesvarade en fråga med utgångspunkt i\r\nkonventionerna. Frågan var om vi inte var tvungna\r\natt göra en ändring av svensk lagstiftning när det\r\ngäller just presumtionen för häktning. Jag menar\r\natt vi har funnit en rimlig balans mellan vår\r\ninriktning och de krav som ställs på oss utifrån.</pre><pre>Anf. 146  INGER RENÉ (m):</pre><pre>Herr talman! Jag är glad över det senaste\r\njustitieministern sade. Låt oss säga att\r\nstrafflatituden för brottet i mitt exempel är 0--4 års\r\nfängelse och att en person döms till 4 år. Det\r\ninnebär att straffsatsen är dubbet så hög som den\r\nlägsta straffsatsen för att häktning skall vara\r\nobligatorisk. Då är det, enligt mitt förmenande,\r\nbegripligt att människor tycker att det är\r\nobegripligt att häktning inte är obligatorisk.\r\nStraffsatsen är ju dubbelt så hög som den lägsta\r\nstraffsatsen vid vilken häktning är obligatorisk.\r\nFörstår justitieministern mitt och andras\r\nresonemang?</pre><pre>Anf. 147  Justitieminister GUN HELLSVIK\r\n(m):</pre><pre>Herr talman! För det första vill jag påpeka att vi\r\ninte har obligatorisk häktning i Sverige. Vi har i\r\nvissa fall en presumtion för häktningsskäl.</pre><pre>För det andra vill jag säga att det är fullt möjligt att\r\nhålla en person i häkte i avvaktan på prövning i\r\nhovrätten, under förutsättning att det finns\r\nmisstanke om flykt och nya brott och på vissa andra\r\ngrunder.</pre><pre>Men vi får inte blanda samman häktningen och\r\nstraffet, om nu inte dessa grunder föreligger. Då\r\nmåste vi avvakta den lagakraftvunna domen. Det är\r\nviktigt.</pre><pre>Jag förstår allmänhetens reaktioner. Men de beror\r\nockså delvis på att allmänheten inte får den\r\nkorrekta informationen.</pre><pre>Anf. 148  INGER RENÉ (m):</pre><pre>Herr talman! Människor får inte detta att gå ihop --\r\nen person döms till 4 års fängelse och är ändå på fri\r\nfot. Justitieministern sade att risk för brott inte får\r\nföreligga. Om personen under överklagandetiden\r\nuppsöker brottsplatsen -- i mitt generella exempel\r\nett känt kafé här i Stockholm -- menar jag att det är\r\nett försök att upprepa den brottsliga gärningen.\r\nKan det stämma med det allmänna\r\nrättsmedvetandet i landet?</pre><pre>Anf. 149  Justitieminister GUN HELLSVIK\r\n(m):</pre><pre>Herr talman! Nu är det inte längre fråga om ett\r\ngenerellt exempel. Jag hänvisar till det jag sade i\r\nmitt tidigare inlägg.</pre><pre>Anf. 150  INGER RENÉ (m):</pre><pre>Herr talman! Jag stryker uppgiften om kafét. Då är\r\ndet ett generellt exempel.</pre><pre>Överläggningen var härmed avslutad.</pre><pre>\r\n24 §  Svar på frågorna 1992/93:702 och 651 om\r\nde fördelningspolitiska effekterna av den\r\nekonomiska politiken, m.m.</pre><pre>Anf. 151  Finansminister ANNE WIBBLE\r\n(fp):</pre><pre>Herr talman! Birgitta Dahl har bett mig redogöra\r\nför resultaten av de analyser som\r\nFinansdepartementets fördelningspolitiska grupp\r\nhar gjort inför arbetet med\r\nkompletteringspropositionen.</pre><pre>Ulla Orring har frågat mig om jag avser att för\r\nriksdagen redovisa beräkningar av de\r\nfördelningspolitiska effekterna av den ekonomiska\r\npolitiken.</pre><pre>Jag besvarar frågorna i ett sammanhang.</pre><pre>Finansdepartementet har den 18 maj lämnat en\r\nutförlig fördelningspolitisk redovisning till\r\nfinansutskottet. Studien är därmed offentlig\r\nhandling. Redovisningen innehöll både resultaten i\r\nden analys som Birgitta Dahl efterfrågar och\r\nanalyser av hur den samhällsekonomiska\r\nutvecklingen kan påverka fördelningsutfallet med\r\nden inriktning som Ulla Orring frågat om.</pre><pre>Jag vill därför hänvisa till denna utredning och i\r\nmitt svar endast i korthet lämna mina principiella\r\nsynpunkter på fördelningsanalyser av olika förslag\r\nom skatter, socialförsäkringar och i den\r\nekonomiska politiken.</pre><pre>En allsidig värdering av fördelningsutfallet måste\r\nenligt min mening omfatta både fördelningen av\r\nekonomiska resurser och hela\r\nvälfärdsfördelningen. Den kan inte endast avse\r\nfördelningen över några år, utan bör väga in\r\nfördelningen över livet och mellan generationer. En\r\nomfördelning som uppfattas som rättvis i ett kort\r\nperspektiv kan få negativa effekter på\r\nsamhällsekonomin och skapa en orättvisa mellan\r\ngenerationer. Fördelningen av livsinkomster är\r\nbetydligt jämnare än den årsvisa fördelningen av\r\ninkomster. En fokusering på direkta årsvisa\r\neffekter på disponibla inkomster riskerar därför att\r\nföra med sig en delvis oriktig betoning av\r\nomedelbara omfördelningsingrepp.</pre><pre>Finansdepartementets fördelningspolitiska grupp\r\ngenomför löpande olika analyser av budget- och\r\nfördelningseffekter av ändringar i skatte- och\r\ntransfereringsreglerna. Den metod som används är\r\ndensamma som utvecklades inför skattereformen.\r\nRegelanalyser av detta slag är i stort sett den enda\r\nmodell för fördelningsanalys av skatte- och\r\ntransfereringsändringar som hittills utnyttjats av\r\nandra länders regeringskanslier och\r\nforskningsinstitut. Resultaten av beräkningarna\r\nanvänds som internt arbetsmaterial tillsammans\r\nmed åtskilliga andra underlag för att utforma den\r\nekonomiska politiken.</pre><pre>Jag har för min del i flera sammanhang givit uttryck\r\nför den uppfattningen att statiska regelanalyser kan\r\nge en för begränsad bild av konsekvenserna av olika\r\nförändringar av de offentliga systemen för\r\nomfördelning. När ändringar genomförs som\r\npåverkar hushållens ekonomiska beteende eller för\r\natt påverka den allmänna samhällsekonomiska\r\nutvecklingen, fångas inte de väntade effekterna i en\r\nstatisk analys. Regelanalysen tar inte hänsyn till\r\nvad som skulle hända med hushållens ekonomi om\r\ninga förändringar vidtogs. Inte heller fångar den\r\nupp betydelsen av ekonomisk tillväxt, som är en\r\nförutsättning för att alla skall kunna få det bättre.</pre><pre>Det vi egentligen behöver är en dynamisk\r\nprognosmodell för inkomstfördelningen, där\r\nsambanden mellan befolkningsförändringar,\r\nsamhällsekonomisk utveckling,\r\nomfördelningssystemens utformning och\r\nhushållens beteende efterbildas i ett längre\r\ntidsperspektiv. Anledningen till att bättre verktyg\r\ninte har tagits fram, är bristen på kunskap om de\r\nkomplicerade sambanden mellan reglernas\r\nutformning, effekterna på hushållens arbetsutbud,\r\nsparande och konsumtion, samhällsekonomins\r\nförlopp och de långsiktiga verkningarna på\r\nfördelningen av välfärden.</pre><pre>Vi har nyligen återigen erfarit hur regelanalyser\r\nkan feltolkas som en prognos av det faktiska\r\nfördelningsutfallet. Trots denna risk måste vi\r\nfortsätta att använda analyserna internt i\r\nregeringskansliet. Det är enda sättet på vilket vi\r\nkan analysera de komplicerade\r\nkombinationseffekterna när vi samtidigt ändrar i\r\nflera olika skatter och transfereringar. Väl\r\ngenomförda regelanalyser kan också ge\r\nindikationer på omfördelningssystemens betydelse\r\ni ett livsinkomstperspektiv. Modellerna används\r\ndessutom i stor omfattning till att beräkna\r\nnettobudgeteffekter av ändrade regler.</pre><pre>Finansdepartementet bedriver gemensamt med\r\nStatistiska centralbyrån ett utvecklingsarbete för\r\natt ta fram nya metoder med vilka utfallet i olika\r\nanalyser bättre skall kunna värderas. Redogörelsen\r\ntill finansutskottet innehöll några av de första\r\nexemplen på resultat av dessa metoder -- och de var\r\nintressanta. Redogörelsen visar också att det\r\nfördelningspolitiska utfallet av att inte genomföra\r\nnågra förändringar har en helt annan profil än den\r\ngängse regelanalysen. Detta illustrerar\r\nsvårigheterna med fördelningspolitiska studier. Det\r\när därför värdefullt att utveckla olika metoder. Jag\r\nanser att denna utveckling har hög prioritet, och jag\r\nkommer att arbeta för detta.</pre><pre>Anf. 152  ULLA ORRING (fp):</pre><pre>Herr talman! Jag ber att få tacka finansministern\r\nför svaret. Finansministern har i och för sig lämnat\r\nett sakligt svar på frågan. Men trots allt verkar den\r\nfördelningspolitiska analysen som Anne Wibble\r\nrefererar till ha stannat hos finansutskottet. Det är\r\nbeklagligt.</pre><pre>Vi får ofta frågan: Vem är vinnare, och vem är\r\nförlorare? Dagens samhällsdebatt förs oftast,\r\ntyvärr, i dessa kortsiktiga termer.\r\nKommunalarbetarförbundet utropar att\r\nbarnfamiljerna är de stora förlorarna.\r\nHyresgästernas förbund anser att det är\r\nhyresgästerna, osv. Vem ser helheten?</pre><pre>I min egenskap av beslutsfattare möts jag oftast av\r\nfrågor om de fördelningspolitiska effekterna och\r\nden ekonomiska politiken som förs av regeringen.\r\nGår det att mäta välfärd och tillväxt i begripliga\r\ntermer? Går det att på lång sikt se effekterna av\r\nåtgärderna inom politikens område, t.ex. med\r\nhjälp av regelanalysen -- som har feltolkats?</pre><pre>Vi matas dagligen av budskap i medierna om\r\nkortsiktiga förändringar. Men hur och på vilket sätt\r\nvill regeringen presentera helheten bakom detta?</pre><pre>När vi nu befinner oss i skuggan av tillbakagången\r\nhos industrin med stor arbetslöshet som följd, är\r\ndet ändå viktigt att värdera de insatser som görs.\r\nDe insatser som görs för de arbetslösa är bra. Det\r\när bra att få en tillväxt i industrin så att vi kan säkra\r\nvälfärden och få en bra hälso- och sjukvård.</pre><pre>\r\nGår det att mäta och analysera det ekonomiska\r\nläget och strukturförändringarna så att det går att\r\nse helheten? Det är viktigt att trygga jobben, få en\r\nbra hälso- och sjukvård och skapa trygghet för de\r\näldre och handikappade. Vad finns det för\r\nalternativ?</pre><pre>Anf. 153  BIRGITTA DAHL (s):</pre><pre>Herr talman! Jag ber att få tacka finansministern\r\nför svaret på min fråga.</pre><pre>Svaret var framgångsrikt, dvs. att med hjälp av\r\nordmassor gå som katten kring het gröt. Jag tänker\r\ninte nöja mig med de ordmassorna, även om de på\r\nmånga sätt är hedervärda. Visst är det svårt att göra\r\nkorrekta jämförelser och beskrivningar.</pre><pre>Bakgrunden till min fråga var att, i anslutning till\r\natt kompletteringspropositionen lades fram\r\nframförde en partiledare i regeringen, Olof\r\nJohansson, i media att de beräkningar som hade\r\nredovisats i Finansdepartementet på hans begäran\r\nhade visat på att barnfamiljerna skulle drabbas så\r\nhårt av en del av besparingsförslagen att regeringen\r\nbeslöt att lägga alla de förslagen åt sidan. Olof\r\nJohansson uttalade i Svenska Dagbladet att när\r\nregeringen fick finansens analys -- den andra i\r\nordningen -- lades förslagen om besparingar på\r\nbarnfamiljerna snabbt över på annat. Resultatet\r\nfick en direkt effekt på diskussionerna.</pre><pre>Jag har självklart försökt att få fram detta material.\r\nDetta ha vägrats både mig och dem jag har skickat\r\nframför mig i olika skepnader -- riksdagsgruppens\r\nkansli och riksdagens utredningstjänst. Bl.a. var\r\nargumentet att redovisningen var så förskräckligt\r\ndålig att man inte ville lämna ut den.</pre><pre>Jag har därför ett par kompletterande frågor. Är\r\ndet material som finansutskottet fått detsamma\r\nsom det som låg till grund för regeringens\r\nställningstagande i anslutning till\r\nkompletteringspropositionen? Om inte, på vilket\r\nsätt har det ändrats? Delar finansministern Olof\r\nJohanssons värdering av de uppgifter som\r\nredovisats för regeringen? Är hans besked om\r\nregeringens beslut korrekta?</pre><pre>Anf. 154  Finansminister ANNE WIBBLE\r\n(fp):</pre><pre>Herr talman! Låt mig börja med att svara på\r\nBirgitta Dahls sakfrågor. Det hon läste upp måste\r\nantingen vara felciterat eller i varje fall fel i sak. Det\r\när lätt att konstatera. Ett av de förslag som lades\r\nfram i kompletteringspropositionen rör faktiskt\r\nbarnfamiljer, nämligen förslaget gällande\r\nföräldraförsäkringen. Slutsatsen i det förslaget har\r\ningen dragit av de studier som Birgitta Dahl har\r\nciterat.</pre><pre>Låt mig nämna att det alltid pågår ett\r\nutvecklingsarbete. Vi gör många beräkningar av\r\neffekter av enskilda åtgärder. De beräkningar som\r\nvi har gjort under resans gång har av naturliga skäl\r\nvarit ett intressant men ofullständigt inslag i det\r\nbeslutsunderlag som varje regering har.</pre><pre>Jag kan möjligen tillåta mig att beklaga att den\r\nregering som Birgitta Dahl tidigare tillhörde\r\nuppenbarligen inte fann det så angeläget att\r\nutveckla mer intressanta modeller utan lät sig nöjas\r\nmed de statiska fördelningsmodellerna, som\r\nfaktiskt inte visar tillräckligt väl vad det är fråga\r\nom.</pre><pre>Den fördelningspolitiska gruppen har därför lagt\r\nbetydande möda på att utveckla modellerna så att\r\nde bättre visar vad som hände. Man jämför med\r\nnågonting relevant, dvs. jämför t.ex. med vad som\r\nskulle hända om vi ingenting gjorde eller om vi\r\ngjorde något annat, eftersom det oftast är det som\r\när det intressanta jämförelsealternativet.</pre><pre>Det visar sig då -- det framgår också av den\r\npromemoria som lämnades till finansutskottet -- att\r\nresultatet blir helt annorlunda. Det visar t.ex. att\r\nlåginkomsttagare skulle drabbas väsentligt mycket\r\nhårdare om man ingenting gjorde och att\r\nhöginkomsttagare skulle ha sluppit mycket\r\nlindrigare undan om man ingenting gjorde.</pre><pre>Jag säger inte att detta är sanning med stort s, men\r\njag konstaterar att utfallet är väldigt osäkert. Det\r\nväsentliga är att man vidareutvecklar de modeller\r\nsom man har.</pre><pre>Jag hoppas kunna återkomma med en mera\r\nutvecklad analys i budgetpropositionen 1994 eller\r\nsenast i kompletteringspropositionen nästa år. Jag\r\nbeklagar att den analys som vi lämnade har stannat\r\nhos finansutskottets ledamöter. Det är dock lätt att\r\nfå kopior därifrån, för det är en offentlig handling.</pre><pre>Anf. 155  ULLA ORRING (fp):</pre><pre>Herr talman! Jag tycker att svaret ger en belysning\r\nav svårigheten att få ett mätbart förhållande. I\r\nsvaret sägs att man i EG-analysen inte tar hänsyn\r\ntill vad som skulle hända med hushållens ekonomi\r\nom inga förändringar vidtogs. Jag tycker att det är\r\nen ganska viktig signal till svenska folket som borde\r\nkomma fram. De kortsiktiga mätningar som görs\r\nom utfall för enskilda familjer och grupper av\r\nmänniskor visar inte hela sanningen.</pre><pre>Jag undrar om inte metodarbetet kan påskyndas på\r\nnågot sätt, så att vi innan en ny budgetproposition\r\nläggs fram kan få någon form av analys från\r\nFinansdepartementet.</pre><pre>Anf. 156  BIRGITTA DAHL (s):</pre><pre>Herr talman! Handlingen har inte stannat i\r\nfinansutskottet. Jag har begärt den och fick den för\r\nen stund sedan. Jag skall ge Ulla Orring ett av de\r\nextra exemplar som jag begärde, så att Ulla Orring\r\nkan studera den genast.</pre><pre>Sedan kan jag konstatera att finansministern inte\r\nbesvarade min första fråga, om det material som\r\nhar redovisats för finansutskottet är detsamma som\r\nlåg till grund för regeringens ställningstagande i\r\nkompletteringspropositionen.</pre><pre>Centerledaren Olof Johansson bekräftar i Svenska\r\nDagbladet att det här materialet hade lett till att\r\nman lade de förslag som fanns om kraftiga\r\nnedskärningar av t.ex. barnbidraget och\r\nflerbarnstillägget åt sidan, därför att\r\nbarnfamiljerna skulle ha drabbats så hårt. Det är\r\ningenting som jag har hittat på, för det citatet finns.\r\nOlof Johansson har alltså själv tagit ställning till\r\ndessa förslag och bekräftat det i Svenska\r\nDagbladet.</pre><pre>Det är mycket enkelt att i siffror visa -- det framgår\r\nockså av den redovisning som har lämnats till\r\nfinansutskottet av regeringen -- att barnfamiljer,\r\nlåginkomsttagare och långtidssjuka hade drabbats\r\nhårdare än andra. Ingen regering skulle vara så\r\ntokig att den ingenting gjorde. Det intressanta att\r\njämföra med skulle i så fall vara vad resultatet\r\nskulle bli om vår politik hade redovisats. Någon\r\nsådan jämförelse har inte gjorts.</pre><pre>Anf. 157  Finansminister ANNE WIBBLE\r\n(fp):</pre><pre>Herr talman! Låt mig först konstatera att jag visst\r\nsvarade på Birgitta Dahls första fråga. Jag sade att\r\ndet material som nu har lämnats till finansutskottet\r\när en vidareutveckling av det arbete som fanns\r\ntidigare. Därmed är det inte exakt samma utan ett\r\nmer bearbetat och därmed mera värdefullt\r\nmaterial, som bättre beskriver de mycket stora\r\nförändringar som det handlar om.</pre><pre>Om Birgitta Dahl vill diskutera med Olof\r\nJohansson föreslår jag att hon vänder sig direkt till\r\nhonom i stället för att ställa frågor till mig. Jag\r\nsvarar på frågor om den fördelningspolitiska\r\nanalysen. Jag tycker nämligen att det\r\nfördelningspolitiska analysen är ganska viktig. Jag\r\ntycker framför allt att det är viktigt att man tar\r\nhänsyn till hur de åtgärder som genomförs påverkar\r\nmänniskors beteende. Det var den typen av analys\r\nsom vi initierade i samband med skattereformen.\r\nDe regelförändringar som nu har genomförts eller\r\när på gång beträffande socialförsäkringssystemet,\r\nskatter och många andra ting är egentligen av\r\nungefär samma storleksordning som hela\r\nskattereformsarbetet vad gäller effekter på\r\nmänniskors beteende i olika avseenden.</pre><pre>Som Birgitta Dahl väl vet tillsattes en grupp för att\r\nunder flera år följa upp effekter på fördelning,\r\ntillväxt, sysselsättning och flera andra ting av\r\nskattereformen. Det vore väldigt förmätet att tro\r\natt man på en mycket kort tid kan få fram ett riktigt\r\noch rättvist resultat av en så ingående analys.</pre><pre>Jag vill . . .</pre><pre>Anf. 158  FÖRSTE VICE TALMANNEN:</pre><pre>Jag hemställer att de ärade talarna måtte\r\nrespektera de taleregler som gäller. När den röda\r\nlampan tänds är taletiden slut.</pre><pre>Anf. 159  BIRGITTA DAHL (s):</pre><pre>Herr talman! Jag upprepade min fråga därför att\r\njag tydligt ville ha bekräftat av finansministern att\r\ndet material som riksdagen har fått inte är\r\ndetsamma som låg till grund för regeringens beslut.</pre><pre>Jag lärde mig en sak i regeringen, och det är att en\r\nregering är en monolit utåt, hur mycket man än\r\ngrälar inbördes innan besluten fattas. Därför tycker\r\njag att jag kan kräva ett svar av finansministern på\r\nfrågan om den beskrivning som Olof Johansson ger\r\nav regeringens skäl till beslutsfattande är korrekt.\r\nJag utgår från att ni har samma uppfattning\r\neftersom ni sitter i samma regering, annars skulle\r\ndet vara högst uppseendeväckande.</pre><pre>Slutligen: Med den bearbetade redovisningen blir\r\nresultatet -- jag tror att det också var meningen --\r\natt den enskilde som drabbas av sänkt ersättning i\r\narbetslöshetskassan, av ökade bostadskostnader\r\noch annat försvinner och ingen bryr sig om honom\r\neller henne.</pre><pre>Anf. 160  ULLA ORRING (fp):</pre><pre>Herr talman! Jag har verkligen fäst mig vid ett\r\nuttalande i svaret som jag tycker är väl värt att föra\r\nvidare, nämligen att väl genomförda regelanalyser\r\nkan ge indikationer på omfördelningssystemets\r\nbetydelse i ett livsinkomstperspektiv.</pre><pre>De förändringar som nu sker sker i motvind.\r\nMotståndare till förändringarna talar om orättvisa,\r\nfel tidpunkt osv. Jag tycker att det är väldigt viktigt\r\natt man från Finansdepartementet visar, om det\r\ngår, att individens välfärd ökar på längre sikt om\r\nvissa välfärdssystem byggs om. Det är detta det\r\nhandlar om, men information om detta måste nå ut.\r\nDet är ett väldigt viktigt men svårt arbete.</pre><pre>Anf. 161  Finansminister ANNE WIBBLE\r\n(fp):</pre><pre>Herr talman! Låt mig, Birgitta Dahl, återigen\r\nhänvisa till de förslag som finns i\r\nkompletteringspropositionen vad gäller\r\nförändringar i föräldraförsäkringen och som\r\nbevisligen berör barnfamiljerna. Det är svar på\r\nhennes frågor angående olika citat.</pre><pre>Låt mig slutligen konstatera att jag tycker att det\r\nfördelningspolitiska perspektivet är mycket\r\nväsentligt, så väsentligt att man måste lägga sig vinn\r\nom att faktiskt beskriva effekterna på ett korrekt\r\nsätt. De statiska effekterna är en sak. De\r\ndynamiska effekterna via indirekta effekter på\r\njobb, tillväxt, sparande, bostäders värde och sådant\r\när en annan sak.</pre><pre>De beräkningar som vi har gjort på\r\nFinansdepartementet visar ett slags utfall med de\r\nstatiska beräkningarna och ett annat slags utfall\r\nmed de dynamiska beräkningarna. Jag säger inte\r\nvilken som är korrekt. Jag säger bara att vi nu har\r\nfått fram detta och att vi håller på att analysera det,\r\nför att kunna förklara vad det beror på och för att\r\nkunna avge en mera korrekt och fullständig\r\nbedömning till riksdagen i budgetpropositionen\r\nnästa år eller senast i kompletteringspropositionen.</pre><pre>Anf. 162  BIRGITTA DAHL (s):</pre><pre>Herr talman! Låt mig ändå säga till Anne Wibble\r\natt det inte finns något konkret förslag till beslut om\r\nföräldraförsäkringen i\r\nkompletteringspropositionen. Det finns i\r\nFinansdepartementets inledande avsnitt ett hot om\r\natt man skall komma med sådana beslutsförslag\r\nlängre fram, men till all lycka har det ännu inte gått\r\nså långt att regeringen hotar med att genomföra ett\r\nvårdnadsbidrag.</pre><pre>Jag vill då fråga Anne Wibble om hon här kan\r\nkomma med det förträffliga beskedet att det inte\r\nblir något vårdnadsbidrag, utan att det i stället blir\r\nett fasthållande vid den utmärkta\r\nföräldraförsäkring, som våra två partier hittills har\r\nvarit eniga om. Det är min förhoppning att\r\nFolkpartiet, när det kommer till kritan, skall\r\nfortsätta att samarbeta med oss och därmed\r\nförhindra genomförandet av ett vårdnadsbidrag.</pre><pre>Anf. 163  ULLA ORRING (fp):</pre><pre>Herr talman! Jag har fått ett svar på den fråga som\r\njag har ställt. Jag ser fram emot de analyser som\r\nskall presenteras. Då kan också människor ute i\r\nsamhället följa utvecklingen av den här svåra\r\nfrågan om besparingar och omstruktureringar. På\r\nsikt kan man se att detta skapa en välfärd som\r\ntryggar jobben, sjukvården och möjligheten för\r\nmänniskor att bo kvar i sina hus.</pre><pre>Anf. 164  Finansminister ANNE WIBBLE\r\n(fp):</pre><pre>Herr talman! Till Birgitta Dahl vill jag säga att alla\r\nförslag i fråga om familjepolitiken och dess\r\nframtida utformning, som läggs fram av denna\r\nregering, kommer att bygga på att det även\r\nframöver skall vara lönande för kvinnor, män,\r\nsmåbarnsmammor och småbarnspappor att\r\nförvärvsarbeta och ha en egen ekonomi. Detta är\r\nen bas för den egna självständigheten.</pre><pre>Slutligen vill jag till Ulla Orring säga att det är min\r\nfasta övertygelse -- och detta är grunden för den\r\nekonomiska politik som vi för -- att det bara är en\r\nväxande ekonomi som kan ge en trygg bas för ett\r\nframtida välfärdssamhälle, både när det gäller\r\njobb -- människor som vill arbeta skall kunna få ett\r\nförvärvsarbete -- och i fråga om en bas för att kunna\r\nha en väl fungerande skattefinansierad välfärd med\r\nbra barnomsorg, bra sjukvård, bra äldreomsorg,\r\nbra utbildning etc. Grunden för detta är tillväxt,\r\noch därför är tillväxten central från\r\nfördelningssynpunkt.</pre><pre>Överläggningen var härmed avslutad.</pre><pre>\r\n25 §  Svar på fråga 1992/93:718 om\r\nmiljöfrågorna och den europeiska banken för\r\nåteruppbyggnad och utveckling</pre><pre>Anf. 165  Finansminister ANNE WIBBLE\r\n(fp):</pre><pre>Herr talman! Lennart Daléus har frågat mig om hur\r\nregeringen avser bedriva arbetet inom Europeiska\r\nutvecklingsbanken, EBRD, för att få ökad\r\nmiljöprofil på bankens arbete.</pre><pre>Jag delar uppfattningen att miljöfrågorna bör spela\r\nen central roll i EBRD:s verksamhet. Min\r\nbestämda åsikt är att banken i dag har en uttalad\r\nmiljöprofil. Om Lennart Daléus har en annan\r\nbedömning vore det intressant att veta vad den i så\r\nfall grundas på. I stadgan för banken sägs\r\nuttryckligen att banken i alla delar av sin\r\nverksamhet skall stödja en ''från miljösynpunkt\r\nsund och hållbar utveckling''. Detta entydiga\r\nmandat, som bl.a. Sverige aktivt verkade för, ger\r\nmiljöfrågorna en fast förankring i alla delar av\r\nEBRD:s verksamhet.</pre><pre>Betoningen av miljöaspekterna innebär bl.a. att\r\nalla projekt som kan antas ha miljömässiga effekter\r\nblir föremål för en noggrann prövning. Dessa\r\nprojekt utsätts också för en särskild övervakning\r\nsom skall se till att gjorda åtaganden följs. När\r\nprojektet är slutfört kommer dessutom\r\nmiljöeffekterna att utvärderas, så att erfarenheter\r\nkan tas till vara.</pre><pre>Lennart Daléus hänvisar också till att EBRD:s\r\nutlåning till miljöprojekt i Central- och Östeuropa\r\nbör ske till så förmånliga villkor som möjligt. När\r\ndet gäller bankens lånevillkor finns det\r\nuppenbarligen en rad missuppfattningar, som har\r\nlett till omotiverade krav på ändring av bankens\r\nstadga. Det finns därför anledning att reda ut denna\r\nfråga. EBRD, liksom andra s.k. regionalbanker\r\neller Världsbanken, använder det kapital som\r\nmedlemsländerna tillskjutit som grund för\r\nmarknadsupplåning. De upplånade medlen lånas\r\nsedan ut till mottagarländerna till en\r\nmarknadsmässig ränta, som motsvarar bankens\r\nupplåningskostnad plus en mindre marginal.\r\nEftersom banken har högsta kreditvärdighet blir\r\nutlåningsräntan ändå relativt förmånlig.</pre><pre>EBRD kan givetvis inte låna ut till en klart lägre\r\nränta än den man har lånat upp till. Det finns inga\r\ndolda reserver i institutionen för en sådan\r\nverksamhet som närmast påminner om Ebberöds\r\nbank. Inte heller kan banken förbruka det\r\ninbetalade kapitalet på direktutlåning. Förutom att\r\nkreditvärdigheten omedelbart skulle påverkas,\r\nskulle bankens själva resursbas äventyras på sikt.</pre><pre>Om det är så, att man önskar mjuka upp\r\nlånevillkoren för vissa typer av projekt, måste\r\nEBRD i så fall tillföras extra resurser från\r\nmedlemsländerna för att täcka kostnaden för\r\nräntesubventioner. Detta kan lämpligen ske inom\r\nramen för olika former av samfinansiering. Jag har\r\nmed tillfredsställelse noterat att kontakter har\r\ntagits mellan EBRD och Miljödepartementet om\r\nmöjligheterna till samfinansiering med medel från\r\ndepartementets anslag. En annan variant är att\r\nmedlemsländerna ställer rena gåvomedel till\r\nbankens förfogande för specifika insatser. Ett\r\nviktigt exempel på detta inom miljöområdet är den\r\nfond för kärnsäkerhet som upprättats i anknytning\r\ntill EBRD och till vilken Sverige utfäst ett första\r\nbidrag om ca 27 miljoner kronor. Denna fond är\r\nytterligare en bekräftelse på institutionens\r\nprioritering av miljöfrågorna.</pre><pre>EBRD kommer att spela en viktig roll för\r\ngenomförandet av Östersjöprogrammet. Ett stort\r\nantal projekt håller på att förberedas, framför allt\r\ngäller det kommunala reningsverk. Genom\r\nsamfinansiering av angelägna miljöinvesteringar\r\nkan vi från svensk sida medverka till att bankens\r\ndeltagande i programmet förstärks ytterligare. Det\r\när ett sådant samarbete med de internationella\r\nfinansiella institutionerna som länderna i regionen\r\nbör eftersträva i stället för att föra fram obefogade\r\nkrav på stadgeändringar.</pre><pre>Sammantaget menar jag att Europeiska\r\nutvecklingsbanken alltsedan starten har haft en klar\r\nmiljöprofil och att vi från svensk sida, under den\r\nkorta tid som banken hittills har verkat, konsekvent\r\narbetat för att slå vakt om denna profil. De\r\nkatastrofala miljöproblemen i de f.d.\r\nplanekonomierna i öst gör det speciellt angeläget\r\natt en inriktning på hållbar utveckling innefattar\r\nlångtgående miljöförbättrande åtgärder.</pre><pre>Anf. 166  LENNART DALÉUS (c):</pre><pre>Herr talman! Jag tackar naturligtvis\r\nfinansministern för svaret, även om det i stora\r\nstycken handlade om obefogade krav på\r\nstadgeändringar. Några krav, obefogade eller ej,\r\nhar jag inte framfört i min fråga. Den delen av\r\nsvaret är kanske inte så intressant i det här\r\nsammanhanget.</pre><pre>Finansministern frågar mig om jag har en annan\r\nuppfattning än finansministern när det gäller\r\nbankens profil. Finansministern talar då om\r\nbankens uttalade miljöprofil. Jag kan försäkra att\r\njag inte har någon annan uppfattning. Men den\r\nuttalade miljöprofilen i stadgarna, som\r\nfinansministern hänvisar till, är kanske inte så\r\nintressant. Vad jag frågade efter var hur\r\nmiljöprofilen fungerar i bankens arbete och hur\r\nregeringen och finansministern tänker hantera\r\ndetta.</pre><pre>Banker av det här slaget -- Världsbanken är kanske\r\ndet mest klassiska exemplet -- har ofta haft en\r\nuttalad miljöprofil i sina stadgar. Så långt är allt gott\r\noch väl. Men vi vet ju att Världsbanken har\r\nmisslyckats med att leva upp till den uttalade\r\nmiljöprofilen. Jag vill då veta: Finns det någon\r\nuttalad miljöstrategi i EBRD? Om så inte är fallet,\r\nhar finansministern verkat för eller kommer\r\nfinansministern att verka för att en utkristalliserad\r\nmiljöstrategi tas fram? Finns det personal i banken\r\nsom har de miljöekonomiska och ekologiska\r\nförutsättningarna att leva upp till de uttalade\r\nmiljöprofilen? Finns det miljöekonomer? Finns det\r\nannan personal? Först när man har klarat ut dessa\r\ndelar, är det möjligt att avgöra om det i dag finns\r\nförutsättningar för banken att hävda sin uttalade\r\nmiljöprofil i sitt praktiska arbete. Det blir\r\nintressant att se om finansministerna och jag har\r\ndelade uppfattningar i det avseendet. Men jag\r\nhoppas inte det.</pre><pre>Anf. 167  Finansminister ANNE WIBBLE\r\n(fp):</pre><pre>Herr talman! Jag skall förklara för Lennart Daléus\r\nvarför jag tog upp detta med omotiverade krav på\r\nstadgeändringar. Man kunde tolka -- men det var\r\nbra att inte Lennart Daléus avsåg detta -- meningen\r\nom att villkoren för miljöprojekt borde göras så\r\nförmånliga som möjligt så att det var fråga om\r\nsärskilt subventionerade lån. Det gläder mig att\r\nLennart Daléus inte avsåg att förespråka detta.</pre><pre>Jag tycker att det är oerhört viktigt att man också\r\nlever upp till de uttalade mål som har fastställts.\r\nDet är väldigt trevligt att kunna säga att här finns\r\nen organisation som gör det. Man har en uttalad\r\nmiljöstrategi och en miljöchef. Denne miljöchef\r\nhar dessutom haft kontakter med Olof Johansson\r\noch han avser att ta ytterligare kontakter för att\r\nman från svensk sida skall se efter vilka möjligheter\r\ndet finns för samfinansiering av speciellt intressanta\r\nmiljöprojekt. Det finns väl utvecklat där. Jag kan\r\ninte svära på att det motsvarar Lennart Daléus krav\r\npå kompetens på området. Men jag kan ändå\r\nkonstatera att det finns en mycket uttalad\r\nmiljöprofil och att det också i de projekt som är\r\ngenomförda, som för all del inte är så många -- vi\r\nhoppas att de skall bli fler -- inte bara ingår\r\nkärnsäkerhet utan att det också finns en kraftig\r\nbetoning på olika projekt för t.ex. avloppsrening.\r\nAvloppsledningar från de baltiska länderna och\r\nfrån Polen har direkt beröring med arbetet för att\r\nrena och bevara Östersjön. Det finns en stor mängd\r\nsådana projekt som har en mycket speciell\r\nmiljöprofil, vilka man har valt av just dessa skäl.</pre><pre>Anf. 168  LENNART DALÉUS (c):</pre><pre>Herr talman! Jag tycker att det som finansministern\r\npekar på när det gäller inriktningen på bankens\r\narbete på många sätt låter lovande, och jag känner\r\ntill de personer som finansministern nämnde. Men\r\njag har ändå fått intrycket att banken är\r\ntraditionellt övertung i en ekonomisk och finansiell\r\nkompetens, som naturligtvis är nödvändig. Den bör\r\ni det här fallet, med den inriktning banken skall ha,\r\nverkligen ha en matchning med en tung\r\nmiljömässig, ekologisk och liknande komptens.</pre><pre>En annan del som jag tycker är viktig att få utklarad\r\när förutsättningarna för villkoren. Även om man\r\ninte ändrar i stadgan vore det intressant att få höra\r\nfinansministerns bedömning av möjligheterna för\r\nländer som nu behöver västvaluta att satsa på\r\ninvesteringar och utnyttja det stöd de kan få till\r\ninvesteringar i andra projekt än sådana som\r\ngenererar västvaluta. Till den andra kategorin\r\nprojekt hör miljöinvesteringar. Hur skall man klara\r\ndetta om man inte får möjlighet till en mjukare\r\nhantering av banken?</pre><pre>Anf. 169  Finansminister ANNE WIBBLE\r\n(fp):</pre><pre>Herr talman! Låt oss först vara överens, Lennart\r\nDaléus och jag, om att det är väldigt bra med\r\nmiljöprofilen och att vi faktiskt från svensk sida\r\ntrycker på för att få miljöprojekten inom bankens\r\nverksamhet igångsatta. Det finns t.ex. projekt som\r\nSverige har avstått från att bifalla. Man har sagt att\r\ndessa bör man inte genomföra, därför att de\r\nnödvändiga miljökonsekvensanalyserna inte har\r\ngjorts. Policyn att detta är en viktig förutsättning\r\nför projekt, tycker jag att vi bör fortsätta att driva.</pre><pre>Nästa fråga blir då hur man skall bära sig åt för att\r\nfå till stånd projekt som inte alltid har vanlig\r\npenningmässig avkastning. Då måste man ha extra\r\nmedel. Om de skall vara i form av en fond för\r\nkärnsäkerhet eller något liknande är en fråga. Det\r\nkan finnas andra typer av extra medel i form av\r\ngåvor eller litet extra resurser anslagna. De insatser\r\nfrån Olof Johanssons sida som jag nämnde är ett\r\nexempel.</pre><pre>Anf. 170  LENNART DALÉUS (c):</pre><pre>Herr talman! Jag skall med intresse och\r\nengagemang följa bankens utveckling även\r\nfortsättningsvis. De svar som finansministern har\r\ngett visar att det finns goda förutsättningar för att\r\nden uttalade miljöprofilen också kommer att få en\r\nkonkret fortsättning i arbetet.</pre><pre>Överläggningen var härmed avslutad.</pre><pre>26 §  Svar på fråga 1992/93:660 om bruk av\r\nanabola steroider bland värnpliktiga</pre><pre>Anf. 171  Försvarsminister ANDERS BJÖRCK\r\n(m):</pre><pre>Herr talman! Sven-Olof Petersson har -- bl.a. mot\r\nbakgrund av en artikel i Värnpliktsnytt om\r\nanvändandet av anabola steroider bland\r\nvärnpliktiga -- frågat mig vad jag tänker göra för att\r\nkomma till rätta med bruket av anabola steroider\r\nbland värnpliktiga.</pre><pre>Sven-Olof Petersson tar upp en viktig fråga. Jag\r\nanser att det är fullkomligt oacceptabelt att anabola\r\nsteroider över huvud taget används av värnpliktiga\r\ninom försvaret. Förekomsten av anabola steroider\r\npå regementen kan inte tolereras. Självfallet rör det\r\nsig dock inte om ett problem som är specifikt för\r\nförsvaret. Det är ett problem för hela samhället.\r\nFör övrigt så är det ju förbjudet att inneha anabola\r\nsteroider enligt lagen (1991:1969) om förbud mot\r\nvissa dopningsmedel.</pre><pre>Jag har inhämtat upplysningar i ämnet från\r\nÖverbefälhavaren, Försvarets sjukvårdsstyrelse,\r\nVärnpliktsverket och Sveriges centrala\r\nvärnpliktsråd. Exakt hur stort problemet är inom\r\nförsvaret är svårt att säga, men tendensen tycks\r\nvara att problemet ökar.</pre><pre>Försvarets sjukvårdsstyrelse deltar i en arbetsgrupp\r\nsom behandlar frågan om samhällets insatser mot\r\ndopning med bl.a. representanter från\r\nSocialdepartementet, Socialstyrelsen,\r\nRiksidrottsförbundet, Kriminalvårdsstyrelsen och\r\nFolkhälsoinstitutet. Ett deltagande från\r\nÖverbefälhavaren i denna grupp är också aktuellt.\r\nAnledningen till att denna grupp tillskapats är just\r\ntendensen till ökad användning av anabola\r\nsteroider bland framför allt ungdomar.</pre><pre>I dag utbildas försvarets läkare och sjuksköterskor\r\nav Försvarets sjukvårdsstyrelse i frågor om alkohol-\r\noch narkotikaproblem hos bl.a. värnpliktiga.\r\nÄven de värnpliktiga får på förbanden en grundlig\r\ninformation om dessa problem. Försvarets\r\nmyndigheter planerar att införa utbildning också\r\nom skadeverkningarna av bruket av anabola\r\nsteroider.</pre><pre>Försvarets myndigheter är således medvetna om\r\nproblemet och arbetar med det. Jag ser därför inget\r\nbehov av åtgärder just nu från regeringens sida.</pre><pre>Anf. 172  SVEN-OLOF PETERSSON (c):</pre><pre>Herr talman! Jag tackar försvarsministern för\r\nsvaret på denna fråga.</pre><pre>När jag tog del av de artiklar som ligger till grund\r\nför frågan blev jag väldigt upprörd över att sådant\r\nhär, som jag uppfattar det, väldigt öppet\r\nförekommer bland många värnpliktiga ute på\r\nförbanden. Detta är något som jag senare också har\r\nfått styrkt vid samtal med representanter för de\r\nvärnpliktiga.</pre><pre>Det som gjorde mig mest bekymrad var att\r\nvärnpliktiga med sådana här preparat i kroppen\r\nkanske också kunde komma i kontakt med fordon,\r\nvapen och annat och att de därigenom kunde utgöra\r\nen säkerhetsrisk både för sig själva och för övriga\r\ninom förbanden och verksamheterna.</pre><pre>Jag tycker att det som försvarsministern sade är\r\nmycket positivt, nämligen att det är fullkomligt\r\noacceptabelt att värnpliktiga använder den här\r\ntypen av preparat. Jag vill också dela uppfattningen\r\natt problemet med dessa medel troligtvis inte är\r\nspecifikt för försvarsmakten utan snarare en form\r\nav generationsproblem -- ett generellt\r\nsamhällsproblem. Det är viktigt att man försöker\r\natt komma till rätta med de här bekymren. Jag tror\r\natt upplysnings- och informationskampanjer om\r\ndetta är väldigt viktiga.</pre><pre>Såvitt jag förstår av svaret planerar man att införa\r\nen utbildning för i första hand personal, läkare och\r\nsjuksköterskor inom försvaret om\r\nskadeverkningarna av bruket av anabola steroider.\r\nDet skulle vara intressant att få veta om det finns\r\nnågon tidsplanering för hur snabbt denna kan\r\nkomma till stånd. Det är viktigt att det sker så fort\r\nsom möjligt och att man har en bra plan också för\r\nen utvärdering när det gäller den här\r\nproblematiken. Är någon sådan planerad?</pre><pre>Det är också intressant att få veta om man planerar\r\natt göra någon form av undersökningar som kan\r\nvisa om dessa preparat kan ha legat till grund för\r\nolyckor och incidenter som har skett på förbanden\r\nalternativt hur många frikallandeärenden av\r\nvärnpliktiga som har orsakats av det här missbruket\r\neller bruket -- det är samma sak eftersom bruket är\r\natt missbruka.</pre><pre>Anf. 173  Försvarsminister ANDERS BJÖRCK\r\n(m):</pre><pre>Herr talman! Jag förutsätter att den utbildning i att\r\ninformera värnpliktiga om skadeverkningarna av\r\nbruket av anabola steroider kommer till stånd med\r\ndet snaraste. Med detta vill jag ha sagt att jag\r\nhoppas att man redan under innevarande kan få till\r\nstånd en tillfredsställande information om detta.</pre><pre>Frågan om i vad mån anabola steroider är orsaken\r\ntill olyckor är svår att besvara. Jag har inhämtat\r\nupplysning om att det inte sker någon rutinmässig\r\nkontroll vid inskrivningen av värnpliktiga, men om\r\ndet vid inskrivningen klart framgår att den\r\nvärnpliktige missbrukar anabola steroider innebär\r\ndet med all sannolikhet att den värnpliktige befrias\r\nfrån värnpliktstjänstgöring. Det är alltså viktigt att\r\nman på ett så tidigt stadium som möjligt kan få till\r\nstånd någon form av kontrollmekanism på det här\r\nområdet.</pre><pre>Kunskaperna om bruket av anabola steroider över\r\nhuvud taget, och naturligtvis också inom försvaret,\r\nhar varit begränsade. Detta är jämfört med andra\r\nmissbruk ett relativt nytt fenomen. Jag utgår från\r\natt man nu kommer att ägna detta ökad\r\nuppmärksamhet och att vi så snabbt som möjligt\r\nkan vidta kraftfulla åtgäder mot detta bruk.</pre><pre>Jag vill avslutningsvis i detta inlägg säga att\r\nförsvaret självfallet inte är en isolerad del av\r\nsamhället. Om bruket av anabola steroider ökar\r\nbland ungdomar i allmänhet slår det tyvärr också\r\nigenom inom försvarsmakten.</pre><pre>Anf. 174  SVEN-OLOF PETERSSON (c):</pre><pre>Herr talman! Det är bra att försvarsministen har\r\nambitionen att detta skall komma till stånd så fort\r\nsom möjligt och att man vidtar alla de åtgärder som\r\nkan vidtas i detta fall. Detta är en så pass viktig\r\nfråga. Vi delar tydligen den grundläggande\r\nuppfattningen.</pre><pre>Kanske det egentligen skulle finnas skäl för att\r\ninföra någon form av test vid inskrivningen till\r\nvärnpliktstjänstgöringen. Om man på något sätt\r\nkunde spåra dessa medel i kroppen redan vid\r\ninskrivningstillfället, kunde man kanske lokalisera\r\nen riskgrupp inom den vidare utbildningen men\r\näven inom samhället totalt.</pre><pre>Ett problem är också att det trots att gränserna inte\r\när öppna tydligen väller in sådana här preparat\r\nösterifrån för närvarande. Det kanske i och för sig\r\när en fråga som borde ställas till justitieministern\r\nvilka åtgärder man bör vidta på tullsidan för att\r\nkomma till rätta med den insmugglingen. Det är\r\nmycket viktigt att man hela tiden uppmärksammar\r\ndetta och följer upp dessa bitar. Är det möjligt att\r\nredan vid inskrivningen göra en test?</pre><pre>Anf. 175  Försvarsminister ANDERS BJÖRCK\r\n(m):</pre><pre>Herr talman! Jag är inte medicinare, så jag har svårt\r\natt uttala mig om huruvida en test kan ske på ett\r\neffektivt sätt redan vid inskrivningen. Det är inte\r\nheller säkert att detta löser problemen. Man kan ju\r\nfaktiskt börja missbruka anabola steroider efter\r\ninskrivningen. I allmänhet går det en relativt lång\r\ntid -- ibland alltför lång tid; det kan röra sig om år --\r\nmellan inskrivningen och inryckningen. Då löser en\r\ntest inte på något sätt problemen. Jag förutsätter\r\ndock att den arbetsgrupp som jag just har refererat\r\ntill också tar upp frågan om en test i samband med\r\ninskrivningen eller -- kanske än hellre -- i samband\r\nmed inryckningen. Det förhållandet att det nu har\r\nblivit en ökad medvetenhet om missbruket kan\r\ninnebära att t.ex. befälen ute på våra förband\r\nnoterar detta och vidtar vederbörliga åtgärder.</pre><pre>Anf. 176  SVEN-OLOF PETERSSON (c):</pre><pre>Herr talman! Det är nog korrekt som\r\nförsvarsministern säger att detta bruk inte behöver\r\nha börjat innan man mönstrar utan faktiskt kan\r\nbörja under värnpliktstiden. Det ställer stora krav\r\npå förbanden att man i samband med\r\nvärnpliktstjänstgöringen inte bara informerar utan\r\nockså ser till att man under de värnpliktigas fritid\r\nkan erbjuda bra fritidsaktiviteter med bra ledare.\r\nDär tror jag att en samverkan med föreningslivet på\r\norten samt med Riksidrottsförbundet borde vara en\r\nbra möjlighet. Man kan även samarbeta med den\r\ngrupp som heter ''Soldater mot droger'' och som\r\ntydligen arbetar tillsammans med Värnpliktsrådet.</pre><pre>Det är också en fråga om attityder, inte bara från\r\nsamhället utan också från befälet och de som\r\nhanterar de värnpliktiga dagligen ute på förbanden.\r\nDet är viktigt att man där bedriver breda\r\ninformationskampanjer, i synnerhet riktade till de\r\nbefäl som är i samma ålder och har samma\r\nintresseområden under fritiden som de värnpliktiga\r\nsom dessa befäl har att leda i det dagliga arbetet.\r\nDet är en målgrupp i detta sammanhang. Hela\r\ntiden måste vi uppmärksamma och kontinuerligt\r\nfölja upp dessa problem. De är viktiga, inte bara för\r\nde värnpliktiga utan för hela\r\nungdomsgenerationen.</pre><pre>Anf. 177  Försvarsminister ANDERS BJÖRCK\r\n(m):</pre><pre>Herr talman! Bruket av anabola steroider är inte\r\nnågot specifikt för försvaret. Jag kan emellertid\r\nklart lova Sven-Olof Petersson att också försvaret\r\nskall göra vad det kan för att visa att inom dess\r\nverksamhetsram detta missbruk inte på något sätt\r\ntolereras.</pre><pre>Anf. 178  SVEN-OLOF PETERSSON (c):</pre><pre>Herr talman! Jag tackar försvarsministern för detta\r\nsvar. Jag hoppas att denna diskussion skall leda till\r\natt dessa problem ytterligare uppmärksammas både\r\ni arbetsgrupperna och ute på förbanden så att\r\nproblemen får den prioritet som jag tycker att de\r\nförtjänar.</pre><pre>Överläggningen var härmed avslutad.</pre><pre>27 §  Svar på fråga 1992/93:630 om värnplikten\r\nsom ett medel att minska arbetslösheten</pre><pre>Anf. 179  Försvarsminister ANDERS BJÖRCK\r\n(m):</pre><pre>Herr talman! Kent Carlsson har frågat mig om\r\nregeringen avser att göra något för att använda\r\nvärnplikten som ett sätt att minska\r\nungdomsarbetslösheten. Kent Carlsson har därvid\r\npekat på två åtgärder som innebär att man dels\r\ninkallar värnpliktiga som är arbetslösa framför dem\r\nsom har arbete, dels befriar de värnpliktiga som\r\ninte kommer att inkallas inom två år.</pre><pre>Enligt värnpliktslagen (1941:967) skall de\r\nvärnpliktiga som inte befrias från\r\nvärnpliktstjänstgöring tas ut för\r\nvärnpliktsutbildning eller till en utbildningsreserv.\r\nFör värnpliktsutbildning skall det antal tas ut som\r\nbehövs för försvarsmaktens krigsorganisation eller\r\nfredstida beredskap. Vid uttagningen skall den som\r\när bäst lämpad för en befattning tas ut till\r\nutbildning.</pre><pre>Den som tas ut till utbildningsreserven kommer\r\ninte att behöva genomgå någon utbildning, om det\r\ninte behövs med hänsyn till Sveriges\r\nförsvarsberedskap.</pre><pre>Antalet värnpliktiga som skall genomgå utbildning\r\nstyrs således av krigsorganisationens storlek,\r\nkrigsförbandens omsättning och de ekonomiska\r\nresurser som har tilldelats försvarsmakten.</pre><pre>De förslag som Kent Carlsson tar upp för att\r\nminska arbetslösheten är inte förenliga med det\r\nvärnpliktssystem som vi har i dag. Man kan inte\r\nbefria någon från värnplikt bara på grund av att han\r\ninte har kallats till tjänstgöring inom två år. Det kan\r\nofta vara så att den värnpliktige själv har sökt och\r\nfått anstånd med tjänstgöringen.</pre><pre>Att kalla in arbetslösa framför dem som har arbete\r\nkan i förstone synas tilltalande. Men det är inte\r\nheller en framkomlig väg. Som jag nyss sade skall --\r\nså länge som vi har ett värnpliktsförsvar -- den som\r\när bäst lämpad för en befattning i\r\nkrigsorganisationen kallas till tjänstgöring.\r\nSäkerligen finns många av dessa värnpliktiga bland\r\ndem som har ett arbete. Att i stället ta ut\r\nvärnpliktiga som är arbetslösa strider sålunda mot\r\nvad riksdagen har beslutat i denna fråga.</pre><pre>Samtidigt är det självfallet av stor betydelse för\r\ntilltron till vårt värnpliktssystem att den enskildes\r\nmöjligheter på arbetsmarknaden inte försämras till\r\nföljd av värnpliktstjänstgöringen. Det är därför\r\nviktigt att åtgärder vidtas för att motverka detta.\r\nExempelvis görs redan hos Överbefälhavaren och\r\nute på förbanden stora insatser för att den\r\nvärnpliktige vid utryckningen lättare skall kunna\r\nkomma ut i arbetslivet.</pre><pre>Anf. 180  KENT CARLSSON (s):</pre><pre>Herr talman! Jag tackar för svaret. Bakgrunden till\r\nmin fråga är att vi lever i en speciell situation med\r\nen mycket snabbt ökande ungdomsarbetslöshet.\r\nDå tycker jag att det är rimligt att vi studerar alla\r\nområden för att se om vi kan underlätta för\r\nungdomarna genom att göra dem mer attraktiva på\r\narbetsmarknaden. Därför ställde jag min fråga.</pre><pre>Statsrådet har vävt in vissa möjligheter i sitt svar.\r\nFörsvarsmakten kan faktiskt plocka ut människor\r\ntill utbildningsreserven. Som det ser ut i dag är väl\r\nrisken inte speciellt stor att den utbildningsreserven\r\naktiveras.</pre><pre>Det gäller här ganska många unga killar. I valet\r\nmellan två personer som är lika kvalificerade för en\r\nbefattning inom försvarsmakten kan det vara\r\nytterligare en faktor att väga in om någon av dem är\r\narbetslös eller har arbete. En sådan flexibilitet vore\r\nutmärkt. Det skulle underlätta för unga killar som\r\nsöker jobb. Även bland de arbetslösa finns många\r\nsom passar för olika typer av befattningar inom\r\nförsvaret. Givetvis är det utmärkt att man på\r\nförbanden gör insatser för att hjälpa ungdomarna\r\ntill arbete efter värnpliktstjänstgöringen.</pre><pre>Anf. 181  Försvarsminister ANDERS BJÖRCK\r\n(m):</pre><pre>Herr talman! Riksdagen har fastslagit en viktig\r\nprincip, nämligen att vi skall ha ett\r\nvärnpliktsförsvar och att den som är bäst lämpad\r\nför en befattning också skall kallas in för att fullgöra\r\nden utbildning som leder till denna befattning.\r\nDetta hindrar naturligtvis inte att man ibland kan\r\nta personliga hänsyn och använda sunt förnuft samt\r\nvisa flexibilitet inom ramen för det existerande\r\nsystemet. Så sker faktiskt ofta.</pre><pre>Jag håller med Kent Carlsson om att det är viktigt\r\natt de som nu gör sin värnplikt -- och de allra flesta\r\ngör det -- inte hamnar i en extra besvärlig situation\r\nnär de rycker ut. Jag har i mitt uppdrag såsom\r\nförsvarsminister möjlighet att träffa väldigt många\r\nvärnpliktiga och samtala med dem om detta. Vi\r\nförsöker vidta olika åtgärder för att se till att\r\nvärnpliktstiden inte blir ett hinder för att komma ut\r\npå arbetsmarknaden utan tvärtom kan bli en merit\r\nsom underlättar inträdet eller återinträdet på\r\narbetsmarknaden.</pre><pre>För några dagar sedan presenterade en arbetsgrupp\r\ninom Försvarsstaben en rad åtgärder, som jag i\r\nprincip ställer mig bakom, för att just ge\r\nvärnpliktstjänstgöringen ett meritvärde och\r\nanpassa arbetsmarknadsreglerna till de\r\nvärnpliktigas speciella situation när det gäller att\r\nkomma i åtnjutande av de förmåner som vårt\r\narbetsmarknadsystem erbjuder. Jag hoppas\r\ninnerligt att vi inte skall behöva dra denna fråga i\r\nlångbänk. De som har legat inne kanske ett år och\r\ngjort en insats för landet skall faktiskt inte\r\nbehandlas sämre än dem som har haft ett helt civilt\r\nyrke under samma period.</pre><pre>Anf. 182  KENT CARLSSON (s):</pre><pre>Herr talman! Jag hörde också ett referat, och det\r\nfanns många intressanta förslag.</pre><pre>Min fråga handlade om dem som ännu inte är\r\ninkallade. När man från försvarsmaktens sida\r\ngranskar de ungdomar som man har prövat och som\r\nman skall ta ut till olika typer av utbildningar skulle\r\nman kunna göra den form av vägningar som jag\r\nförsökte redogöra för i mitt förra inlägg. Om man\r\nhar jämbördiga kandidater till en post inom\r\nförsvaret kan man kanske lägga in sådana här\r\naspekter i bedömningen. Om en person är arbetslös\r\nkan det även vara bra ur något slags statsekonomisk\r\nsynpunkt att den personen får tjänsten framför\r\nnågon som har samma kvalifikationer men som har\r\nett jobb. Det kan vara ett litet sätt att också bidra\r\ntill en bättre statsekonomi.</pre><pre>Jag är inte ute efter att krossa det nuvarande\r\nvärnpliktssystemet, även om jag har synpunkter på\r\ndetta och inser att det kommer att behöva göras\r\nstora förändringar framöver. Det finns, som sagt,\r\nen viss möjlighet med utbildningsreserven, och den\r\nhoppas jag att man använder.</pre><pre>Anf. 183  Försvarsminister ANDERS BJÖRCK\r\n(m):</pre><pre>Herr talman! Jag tycker att det är bra att vi är\r\növerens om att behålla de nuvarande principerna\r\nför värnpliktssystemet. Jag tror att det skulle leda\r\nmycket långt att rucka på grundprincipen att den\r\nsom är lämpad för en viss befattning också skall\r\nutbildas för denna och att vi har så objektiva\r\nkriterier som möjligt.</pre><pre>Sedan kan jag ändå inte underlåta att påpeka att\r\nom Kent Carlsson hjälper mig att få igenom de\r\nförsvarsanslag som jag behöver, skall jag nog se till\r\natt det inkallas tillräckligt många människor. På så\r\nsätt skall jag mycket kvickt bidra till att lösa\r\nproblemen med ungdomsarbetslösheten, och det\r\npå stubben.</pre><pre>Anf. 184  KENT CARLSSON (s):</pre><pre>Herr talman! Jag hade inte tänkt begära ordet fler\r\ngånger. Jag försökte litet fint antyda att jag nog\r\npersonligen åtminstone kan tänka mig att göra om\r\ndet nuvarande värnpliktssystemet ganska kraftigt i\r\nframtiden. Jag tror att det kommer att bli\r\nnödvändigt. Sådana signaler har även kommit från\r\növerbefälhavarens håll. I en effektiv försvarsmakt\r\nhandlar det också om vilken utrustning man kan\r\nsätta i händerna på de värnpliktiga och om läget ute\r\ni världen. Men vi kanske skall ta en diskussion\r\nsenare om försvarets framtida utseende och om\r\nvärnpliktens roll i detta.</pre><pre>Anf. 185  Försvarsminister ANDERS BJÖRCK\r\n(m):</pre><pre>Herr talman! Jag hoppas att vi kan ta den debatten\r\nvid ett senare tillfälle.</pre><pre>Får jag också uttrycka förhoppningen att Kent\r\nCarlsson och jag är överens om att det problem som\r\nvi just nu har med ungdomsarbetslösheten är\r\növergående -- den arbetslöshet som är relativt hög\r\noch som bland ungdomar mellan 16 och 19 år\r\nuppgår till ca 9 000 personer och bland ungdomar\r\nmellan 20 och 24 år ca 4100. Den debatten bör\r\nom något eller några år vara helt irrelevant.</pre><pre>Överläggningen var härmed avslutad.</pre><pre>28 §  Svar på fråga 1992/93:644 om\r\nsplitterskyddade bandvagnar inom försvaret</pre><pre>Anf. 186  Försvarsminister ANDERS BJÖRCK\r\n(m):</pre><pre>Herr talman! Åke Carnerö har frågat mig vad jag\r\ntänker göra för att bevara svensk kompetens vad\r\ngäller splitterskyddade bandvagnar.</pre><pre>Den bandvagnstyp som Åke Carnerö nämner i sin\r\nfråga är bandvagn 208 S Skalman, som tillverkas av\r\nHägglunds i Örnsköldsvik.</pre><pre>Låt mig börja med att säga att det svenska försvaret\r\när mitt uppe i en upphandling av stridsfordon 90 hos\r\nHägglunds. Regeringen har tidigare fattat beslut\r\nom inköp av ett antal stridsfordon för armén, och\r\njag kan meddela att regeringen den 19 maj tog\r\nställning till steg två i stridsfordonsupphandlingen.\r\nDetta steg omfattar anskaffning av specialfordon,\r\nsom luftvärnskanonvagn, stridsledningsbandvagn\r\nm.m. För perioden därefter och fram till några år\r\nefter sekelskiftet finns därutöver medel avsatta i\r\narméns planering för stridsfordonsanskaffningen.\r\nDet rör sig alltså sammantaget om en stor affär för\r\nHägglunds -- det handlar om miljardbelopp.</pre><pre>Armén står också inför en annan stor upphandling,\r\nnämligen av en ny stridsvagn. Vilken stridsvagn vi\r\nän väljer av de olika alternativ som nu studeras,\r\ninnebär det sannolikt att Hägglunds kommer att bli\r\ninblandad i den industrisamverkan som blir följden\r\nav upphandlingen.</pre><pre>Enligt min mening finns det mot bakgrund av\r\nförsvarets upphandling av den nya stridsvagnen och\r\nstridsfordon 90 en god grund för Hägglunds att\r\näven i framtiden behålla den goda kompetens som\r\nföretaget nu har när det gäller splitterskyddade\r\nbandgående fordon.</pre><pre>Anf. 187  ÅKE CARNERÖ (kds):</pre><pre>Herr talman! Jag ber att få tacka försvarsministern\r\nför svaret.</pre><pre>Jag vill hålla mig till bandvagn 208 S.\r\nSäkerhetspolitiskt är det en stor tillgång för ett land\r\natt ha en inhemsk försvarsindustri. Dessutom är det\r\nen tillgång för svenskt näringsliv vad det gäller\r\nteknologisk utveckling, och det gör att vi måste\r\nprioritera bland försvarsindustrins produkter i\r\nframtiden.</pre><pre>För att svensk försvarsindustri skall kunna överleva\r\noch få exportorder förväntar sig många -- för att\r\ninte säga alla -- eventuella köpare att svenska\r\nförsvaret införskaffar produkten i fråga. Jag\r\nförmodar att försvarsministern känner till det här.\r\nÄr detta något som komplicerar försvarets\r\nmaterielinköp?</pre><pre>Anf. 188  Försvarsminister ANDERS BJÖRCK\r\n(m):</pre><pre>Herr talman! Vad som komplicerar framtiden för\r\nSkalman är det faktum att riksdagen på förslag av\r\nförsvarsutskottet har gjort förändringar i den\r\nproposition som regeringen lade fram i januari. Det\r\ninnebär att försvarsutskottet har uppdragit åt\r\nregeringen att vidta besparingar i stället för de som\r\nuteblivit. Det gäller t.ex. nedläggningen och\r\nflyttningen av Lv 4 i Ystad resp. samlokaliseringen\r\ni Östersund. Det innebär att mycket stora belopp\r\nnu återfinns någon annanstans.</pre><pre>Jag önskar,herr talman, att jag vore i\r\ntrolleribranschen. Men det är jag tyvärr inte, och\r\nnågonstans måste dessa pengar tas -- exakt var är\r\nännu inte klart.</pre><pre>En annan sak som kan komma att komplicera\r\nSkalmans framtid är att det ligger en proposition på\r\nriksdagens bord om svenskt deltagande i FN-\r\nstyrkor i Bosnien. I den propositionen sägs det att\r\näven om nya medel skall tillföras för att finansierna\r\ndenna FN-styrka -- något som jag betraktar som\r\nsjälvklart, eftersom pengar inte kan tas från något\r\nannat håll -- skall försvaret ändå svara för de\r\nstridsfordon som kan komma att ingå i\r\nkrigsorganisationen. Det innebär att ytterligare en\r\nuppgift läggs på försvaret utan att medel för\r\nändamålet ställts till förfogande.</pre><pre>Vi håller nu på att undersöka hur vi skall kunna lösa\r\nden här ekvationen. Det enklaste vore naturligtvis\r\nom riksdagen biföll regeringens kloka förslag i\r\npropositionen när det gäller fredsorganisation och\r\nannat och därigenom såg till FN-operationer helt\r\nfinansierades utanför ramen för försvarsbudgeten.</pre><pre>Anf. 189  ÅKE CARNERÖ (kds):</pre><pre>Herr talman! I budgetpropositionen anger\r\nregeringen under rubriken Svensk försvarsindustri\r\natt en eventuell framtida satsning på\r\nslitterskyddade bandvagnar ger möjlighet att\r\nbehålla kompetensen på vidmakthållandenivå.</pre><pre>Jag skulle vilja fråga försvarsministern vad som\r\nligger bakom den formuleringen. I min fråga\r\nnämnde jag också att man när det gäller framtida\r\nsvenska humanitära insatser och fredsbevarande\r\noperationer skulle kunna tänka sig att anskaffa\r\nsplitterskyddade bandvagnar. Men min fråga är\r\nalltså vad som ligger bakom den formulering i\r\nbudgetpropositionen som jag refererat till.</pre><pre>Anf. 190  Försvarsminister ANDERS BJÖRCK\r\n(m):</pre><pre>Herr talman! Får jag först säga att jag naturligtvis\r\nhoppas och arbetar så mycket jag kan för att\r\nHägglunds skall få möjligheter att även\r\nfortsättningsvis framgångsrikt utveckla fordon för\r\ndet svenska försvaret och även för export. Jag gör\r\nvad jag kan för att främja export av svensk\r\nförsvarsmateriel.</pre><pre>Bakom den formulering som Åke Carnerö\r\nhänvisade till ligger att vi just nu undersöker vad de\r\nnya belastningar som lagts på försvaret får för\r\nkonsekvenser för anskaffningen av\r\nsplitterskyddade fordon. Jag vill understyrka att\r\nnågra definitiva beslut, varken positiva eller\r\nnegativa, inte har fattats. Vi måste avvakta\r\nriksdagens beslut t.ex. om styrkan till Bosnien.</pre><pre>Jag skall göra vad jag kan för att vi skall kunna\r\nbehålla den kompetens som finns hos Hägglunds.\r\nBeslutet i förra veckan innebar en mycket stor\r\nsatsning på den typ av fordon som Hägglunds\r\ntillverkar.</pre><pre>Anf. 191  ÅKE CARNERÖ (kds):</pre><pre>Herr talman! Jag tackar försvarsministern för det\r\nbeskedet -- det låter hoppingivande. Jag tolkar i det\r\nsvaret in att försvarsministern anser att det är\r\nviktigt för svenskt försvar och även för svenskt\r\nnäringsliv att vi behåller den här kompetensen.</pre><pre>När det gäller de fredsbevarande operationer som\r\nsvensk militär i framtiden kan komma att sättas in i\r\ntror jag att det är viktigt rent psykologiskt att vi kan\r\nanvända svenska produkter.</pre><pre>Anf. 192  Försvarsminister ANDERS BJÖRCK\r\n(m):</pre><pre>Herr talman! Jag delar helt den uppfattningen. Nu\r\när det emellertid så, att det i en styrka av det slag\r\nsom nu planeras inte bara kommer att behövas\r\nbandgående fordon utan även hjulgående fordon.\r\nDet är nödvändigt av olika skäl. Den avvägningen\r\nhåller vi nu på att se över.</pre><pre>Jag delar helt uppfattningen att vi skall slå vakt om\r\nsvensk försvarsindustri och den kompetens som\r\nHägglunds här representerar. Men vi måste ändå\r\nvara realistiska och inse, att varje gång riksdagen\r\nlägger på försvaret nya bördor genom att föreslagna\r\nrationaliseringar icke kan genomföras, slår detta\r\nnågonstans. Jag säger nu inte att detta\r\nnödvändigtvis skall slå mot t.ex. Skalman. Men\r\nnågonstans måste pengarna tas.</pre><pre>Jag hoppas verkligen att vi i framtiden undviker\r\nförändringar av det slag som nu har skett.</pre><pre>Anf. 193  ÅKE CARNERÖ (kds):</pre><pre>Herr talman! Jag tackar för detta. Jag är nöjd med\r\nsvaret.</pre><pre>Överläggningen var härmed avslutad.</pre><pre>29 §  Svar på frågorna 1992/93:678, 688 och 689\r\nom vapenstölderna från militära förråd m.m.</pre><pre>Anf. 194  Försvarsminister ANDERS BJÖRCK\r\n(m):</pre><pre>Herr talman! Birger Andersson har frågat mig vad\r\nregeringen kommer att göra för att om möjligt\r\nförhindra spridningen av militära vapen och annan\r\nmilitär utrustning till brottsbenägna personer.</pre><pre>Sigrid Bolkéus har ställt två frågor till mig. Den\r\nförsta gäller vilka åtgärder som har vidtagits för att\r\nförhindra inbrott i militära förråd. Den andra gäller\r\nhuruvida samma krav kommer att ställas på säker\r\nförvaring av statens vapen som det görs beträffande\r\ncivila vapen. Då båda dessa frågor nära ansluter till\r\nBirger Anderssons fråga besvarar jag de tre\r\nfrågorna i ett sammanhang.</pre><pre>Låt mig först säga att regeringen redan i början av\r\når 1992, dvs. förra året, på mitt förslag gav\r\nÖverbefälhavaren i uppdrag att se över rutinerna\r\nför bevakning och bestämmelser för\r\nförrådshållning av vapen.</pre><pre>Överbefälhavaren redovisade i september 1992 den\r\ninriktning som han anser skall ligga till grund för\r\nden regelverksöversyn som nu pågår inom\r\nmyndigheten. Ett antal konkreta åtgärder angavs\r\ninom områdena ledning, sekretesskydd,\r\ninfiltrationsskydd, tillträdesskydd och utrustning\r\nmed vapen i hemvärnet.</pre><pre>Om förrådshållningen av vapen anförde\r\nÖverbefälhavaren bl.a. att de reduceringar som nu\r\ngörs i krigsorganisationen medför möjligheter att\r\npå sikt avveckla ett antal byggnadstekniskt mindre\r\nmotståndskraftiga förråd. Ett antal alternativ\r\növervägs också för att åstadkomma materiella\r\nförbättringar av vapenkassuner, säkerhetsboxar,\r\nsäkerhetsskåp och containrar.</pre><pre>Vårt mobiliseringssystem medför inte bara att\r\nförsvarsmakten förvarar vapen, ammunition och\r\nsprängmedel i ett stort antal förråd runt om i\r\nlandet. En viss mängd vapen förvaras också i fast\r\nanställd personals och hemvärnsmäns bostäder.</pre><pre>Överbefälhavaren angav i sin redovisning att han\r\nnu har upphävt kravet på att fast anställd personal\r\nskall förvara tjänstetidsvapen i bostaden. Detta\r\ninnebär att huvuddelen av dessa vapen kommer att\r\nåterlämnas till militära förråd.</pre><pre>Hemvärnsmän som bl.a. har till uppgift att bevaka\r\nviktiga vapen- och ammunitionsförråd kommer\r\ndock, av beredskapsskäl, att även i fortsättningen\r\nförvara sina vapen i bostaden. Överbefälhavaren\r\nanförde dock i sin redovisning att\r\npersonbedömningen skall få en ökad betydelse vid\r\nantagning av hemvärnsmän samt att utbildning och\r\nkontroll skall utvecklas.</pre><pre>Det jag nu har sagt har regeringen redovisat för\r\nriksdagen i årets budgetproposition.</pre><pre>Rikspolisstyrelsen angav i sitt yttrande till\r\nÖverbefälhavarens redovisning att man för de\r\npersoner som alltjämt kommer att förvara vapen i\r\nbostaden inte bör acceptera en lägre grad av\r\nsäkerhet för vapenförvaring än vad som enligt 26 §\r\nvapenlagen krävs av den enskilde som fått\r\npolismyndighetens tillstånd att inneha vapen. I\r\npraktiken innebär detta att vapen och ammunition\r\nmåste förvaras i ett godkänt vapenskåp eller\r\nmotsvarande. I dag räcker det att en hemvärnsmans\r\nvapen och ammunition förvaras uppdelat på tre\r\nolika ställen.</pre><pre>Av Överbefälhavarens redovisning framgår att man\r\nundersöker möjligheterna att få fram ett vapenlås\r\neller motsvarande som uppfyller de krav som ställs\r\nmen som inte medför de höga kostnader som ett\r\ngodkänt vapenskåp gör i dag. Hemvärnet består av\r\n100 000 man och skall enligt 1992 års försvarsbeslut\r\nöka till ca 125 000 man. Av dessa har i dag cirka\r\nhälften vapenskåp av godkänd modell i sina\r\nbostäder. Skall samtliga hemvärnsmäns vapen\r\nförvaras i godkända vapenskåp kommer detta att\r\nmedföra en kostnad på ca 20--100 miljoner kronor\r\neller också måste beredskapskraven för de\r\nhemvärnsmän som saknar vapenskåp sänkas\r\nbetydligt. Detta skall då ställas mot att av de\r\nsammanlagt 600--800 vapen som stjäls varje år\r\nendast 3--5 härrör från hemvärnsmän. Av dessa är\r\ndessutom som regel endast något enstaka vapen\r\nkomplett.</pre><pre>Jag har, vilket också anmäldes i\r\nbudgetpropositionen, inget att erinra mot de\r\nåtgärder Överbefälhavaren avser vidta. Men för att\r\nfå en ökad klarhet i både tidsförhållanden och\r\nkostnader för de åtgärder som planeras har\r\nregeringen i årets planeringsanvisningar gett\r\nFörsvarsmaktens organisationsmyndighet (FMO)\r\nett nytt uppdrag i ärendet. Uppdraget innebär att\r\nFMO skall redovisa en tidsplan och en ekonomisk\r\nplan för de åtgärder som kommer att vidtas för att\r\nminska riskerna för stölder av vapen, ammunition\r\noch sprängsmedel ur militära förråd.</pre><pre>Herr talman! Jag finner i och med detta -- och jag\r\nhar redovisat ett antal konkreta åtgärder -- att det\r\ninte finns skäl för regeringen att i nuläget överväga\r\nytterligare åtgärder.</pre><pre>Anf. 195  BIRGER ANDERSSON (c):</pre><pre>Herr talman! Jag ber att få tacka försvarsministern\r\nför ett mycket utförligt svar. Av svaret framgår att\r\nförsvarsministern liksom jag ser mycket allvarligt\r\npå problemet att militära vapen och militär\r\nutrustning stjäls från militära förråd.</pre><pre>Enligt tillgänglig statistik gjordes under år 1992\r\növer 600 inbrottsförsök i militära förråd. Det som\r\nstjäls omsätts sedan på den illegala marknaden och\r\nkommer ofta till användning vid rån och andra\r\ngrova brott.</pre><pre>När det gäller bevakning av militärförråd hoppas\r\njag att försvarsministern och jag är överens om att\r\ndet faller inom militärens ansvarsområde. I det\r\nutförliga svaret ser jag på första sidan att\r\nÖverbefälhavaren har fått i uppdrag att göra en del\r\nutredningar. Sedan ser jag på andra sidan att FMO,\r\ndvs. Försvarsmaktens organisationsmyndighet,\r\nsenare har fått ett nytt uppdrag i ett liknande\r\närende. Jag vill fråga försvarsministern: När kan vi\r\nräkna med att FMO, Försvarsmaktens\r\norganisationsmyndighet, kan redovisa sin\r\nutredning?</pre><pre>Anf. 196  SIGRID BOLKÉUS (s):</pre><pre>Herr talman! Jag tackar försvarsministern för\r\nsvaret.</pre><pre>I försvarsdebatten den 12 maj ställdes ett antal\r\nfrågor, men jag fick då inget svar. Försvarsutskottet\r\nförväntade sig liksom jag att försvarsministern\r\nskulle svara.</pre><pre>Jag är ganska nöjd med svaret. Det syns att man har\r\ntagit detta på allvar. Man skall ställa samma krav på\r\nförvaring av de militära vapnen som på förvaring av\r\ncivila vapen. Det skall inte vara så som det påtalats,\r\nnämligen att ekonomin går före säkerheten när det\r\ngäller de militära vapnen. Jag förstår att det blir\r\nmycket dyrt. Men vi måste först se till vårt eget hus.</pre><pre>Personbedömningen är mycket viktig. Man skall ta\r\nstor hänsyn till den när man utser hemvärnsmän.\r\nDet är en självklarhet redan från början.</pre><pre>En anpassning till vapenlagen gäller även\r\nåterkallelse av vapen. Vad gäller jägare och skyttar\r\nkan de fråntas vapen vid missbruk och olämpligt\r\nuppförande. Det skulle vara intressant att få veta\r\nom detta också kommer att gälla för hemvärnsmän.\r\nFör att minska antalet vapen är det ganska viktigt\r\natt de fråntas sina vapen när de inte kan uppfylla\r\nsitt uppdrag inom hemvärnet.</pre><pre>Det står i svaret att fast anställd personal nu fråntas\r\nsina vapen. Det gäller förmodligen de ca 50 000 M\r\n40-pistoler som skall återkallas. Men det går\r\nmycket trögt med det arbetet, eftersom de inte får\r\nnågon ny pistol.</pre><pre>Anf. 197  Försvarsminister ANDERS BJÖRCK\r\n(m):</pre><pre>Herr talman! Låt mig först säga att jag självfallet\r\nser mycket allvarligt på alla typer av vapenstölder.\r\nVi skall inte ha illegala vapen, om jag får kalla dem\r\nså, på drift i det svenska samhället.</pre><pre>Med talmannens tillåtelse vill jag omnämna att jag\r\nunder att antal år i konstitutionsutskottet drev\r\nkravet på att man skulle sekretessbelägga\r\nvapenregistren. Då hade vi kommit bort från det\r\norimliga, att vem som helst utan att legitimera sig\r\nkunde gå in på en polisstation och få reda på exakt\r\nvilka vapen som fanns i en viss bygd, för att sedan\r\nverkställa inbrott. Min välbekanta snällhet\r\nförbjuder mig att tala om vilka som år efter år\r\nmotsatte sig detta självklara krav.</pre><pre>När det sedan gäller pistolerna görs det stora\r\nförändringar. Det innebär att de inte längre, med\r\nnågra få undantag, kommer att förvaras i hemmen.\r\nDet är inte meningen att de nya pistoler som\r\nkommer skall komma ut till hemmen. De skall\r\nnaturligtvis förvaras inom militärt område med få\r\nundantag. Här kommer det alltså att ske en stor\r\nbegränsning jämfört med de vapen som finns ute i\r\ndag.</pre><pre>Jag fick frågan av Birger Andersson om när FMO\r\nkan redovisa en tidsplan och en ekonomisk plan för\r\natt minska riskerna för stölder av vapen,\r\nammunition och sprängmedel ur militära förråd.\r\nJag hoppas att vi redan till hösten, alltså redan\r\nunder innevarande år, skall få en sådan plan.</pre><pre>Anf. 198  BIRGER ANDERSSON (c):</pre><pre>Herr talman! Försvarsministern och jag är tydligen\r\növerens om att det finns en hel del brister när det\r\ngäller de militära förråden. Jag skall inte gå in på\r\nnågra detaljer här. Dessa saker har diskuterats i\r\ntidningar och i andra sammanhang. Jag vill bara\r\nställa ytterligare en fråga. När den här utredningen\r\nfrån FMO kommer, redovisas med all säkerhet en\r\nhel del krav på åtgärder som måste utföras. Hur\r\nsnabbt räknar försvarsministern med att de\r\nåtgärderna kan vidtas? Hur snabbt kan man\r\ngenomföra dessa förbättringar?</pre><pre>Anf. 199  SIGRID BOLKÉUS (s):</pre><pre>Herr talman! När det gäller de militära förråden\r\nskulle jag vilja fråga försvarsministern vad som\r\nkonkret har gjorts för att göra dem säkrare efter\r\nden stora stölden i Botkyrka. Då stals ju 221\r\nkompletta militära vapen. Det visar ju att det fanns\r\nen skrämmande brist på säkerhet och kontroll då.\r\nNågot har säkert gjorts åt detta. Kan jag få ett\r\nförtydligande när det gäller detta?</pre><pre>Anf. 200  Försvarsminister ANDERS BJÖRCK\r\n(m):</pre><pre>Herr talman! Låt mig först säga att jag dess värre\r\nglömde att svara på en av Sigrid Bolkéus frågor. Den\r\ngällde hemvärnsmännen och ett eventuellt\r\nindragande av vapen från hemvärnsmän som inte\r\nlängre uppfyller de krav som man bör kunna ställa\r\npå en sådan.</pre><pre>Hemvärnsmän som av olika skäl inte längre\r\nuppfyller lämplighetskraven skall självfallet fråntas\r\nvapen. Det finns i dag en hög grad av observans\r\ninom försvaret när det gäller detta. Det vill jag\r\ngärna understryka.</pre><pre>Låt mig sedan gå över till frågan om vad som har\r\nskett. Det har skett en hel del. Bl.a. försöker man\r\nnu i ökad utsträckning föra in förråd, som i dag är\r\nmycket decentraliserade, till militära anläggningar.\r\nDär finns det en kontinuerlig bevakning. Man kan\r\ndess värre inte gå hur långt som helst av\r\nberedskapsskäl, men tendensen är alldeles klar,\r\nvapen finns i ökad utsträckning förvarade inom\r\nmilitärt område.</pre><pre>Anf. 201  SIGRID BOLKÉUS (s):</pre><pre>Herr talman! Jag tackar för det kompletterande\r\nsvaret. ÖB har gett ett erbjudande till polisen om\r\natt hjälpa dem med bevakning av invandrare som\r\när hotade av rasister, t.ex. ''lasermannen''. Jag\r\ntycker att vi skall hålla boskillnad mellan militär\r\noch polis. Men är det inte rimligt att den\r\növerkapacitet som försvaret kanske har, kan\r\nanvändas till bättre bevakning av de militära\r\nvapnen. Det skulle också vara till stor hjälp för\r\npolisen.</pre><pre>Anf. 202  BIRGER ANDERSSON (c):</pre><pre>Herr talman! Jag tror att försvarsministern glömde\r\natt svara på min fråga om hur snabbt man kan räkna\r\nmed att det kommer att vidtas nödvändiga\r\nförbättringar när den här utredningen kommer\r\nfram.</pre><pre>I det här inlägget, som jag tror blir det sista från min\r\nsida, vill jag säga att jag är glad över den\r\nbeslutsamhet som försvarsministern visar i det\r\nutförliga svaret och även här under frågestunden,\r\nnär det gäller att komma till rätta med och höja\r\nsäkerheten vid de militära förråden. Jag vill tacka\r\nförsvarsministern för svaret.</pre><pre>Anf. 203  Försvarsminister ANDERS BJÖRCK\r\n(m):</pre><pre>Herr talman! Låt mig säga till Birger Andersson att\r\njag dess värre inte vet hur snabbt man kan\r\ngenomföra det förslag som kommer beroende på\r\natt jag ännu inte känner till vilken typ av förslag\r\nsom det ytterst handlar om. Till slut är det dess\r\nvärre alltid så att man får göra en avvägning mellan\r\nde kostnader som finns och den rimlighet som kan\r\nligga i att olika förråd utsätts för stölder.</pre><pre>Jag vill understryka att av de illegala vapen som i\r\ndag är ute på drift är det ett mycket litet antal som\r\nkommer från militära förråd, även om inbrott i\r\nmilitära förråd ofta möts av mycket stora rubriker.\r\nDet är en mycket liten del som kommer från\r\nmilitära förråd. Min bestämda uppfattning är att\r\nförsvaret håller på att genomföra stora\r\nförbättringar på grund av det här uppdraget. Det\r\nskall man naturligtvis fortsätta med. Jag\r\nåterkommer gärna till den exakta tidtabellen när vi\r\nhar fått förslaget från FMO.</pre><pre>Anf. 204  SIGRID BOLKÉUS (s):</pre><pre>Herr talman! Det talades om belutsamhet. Jag\r\ntycker nog att det har tagit ganska lång tid. Det har\r\nju påpekats i olika betänkandet hur snabba\r\nåtgärder som måste vidtas på grund av den\r\noroväckande brottsutvecklingen.</pre><pre>Försvarsministern säger att det stjäls litet ur\r\nmilitära förråd. Vi skall kanske sluta att ställa\r\nmilitära och civila vapen emot varandra. Skillnaden\r\när att när det gäller de civila vapnen har vi vidtagit\r\nde åtgärder som vi anser rimliga. Vi hoppas att även\r\nmilitären gör det.</pre><pre>När det gäller rån och grova brott vet vi att det är\r\npistoler, revolvrar och dessa militära vapen som\r\nanvänds mest. Sedan kommer de avsågade\r\nhagelgevären. Det är ju allvarligt på alla sätt. Man\r\nmåste arbeta med förvaringen av både militära och\r\ncivila vapen för att nå en harmoni.</pre><pre>Anf. 205  Försvarsminister ANDERS BJÖRCK\r\n(m):</pre><pre>Herr talman! Jag delar inte riktigt uppfattningen att\r\nman har gjort allt vad som rimligtvis kan göras för\r\natt få en bättre kontroll över de civila vapnen, som\r\nsades här. De allra flesta vapen som cirkulerar\r\nillegalt i dag, den alldeles överväldigande\r\nmajoriteten, är inte militära vapen utan civila\r\nvapen. De militära vapnen är försvinnande få i\r\nförhållande till den totala omfattningen. Det\r\nhindrar inte att vi skall vara så effektiva vi kan när\r\ndet gäller att ha kontroll över de militära vapnen.\r\nMen det är faktiskt inte där huvudproblemet ligger.</pre><pre>Överläggningen var härmed avslutad.</pre><pre>30 §  Svar på fråga 1992/93:687 om\r\nsotningsmonopolet</pre><pre>Anf. 206  Försvarsminister ANDERS BJÖRCK\r\n(m):</pre><pre>Herr talman! Margareta Gard har frågat mig vilka\r\nåtgärder jag avser vidta för att avskaffa\r\nsotningsmonopolet.</pre><pre>För ett och ett halvt år sedan avlämnade den\r\ndåvarande Konkurrenskommittén ett förslag till\r\nregeringen om förändring av sotningsväsendet.\r\nMed anledning av förslaget har regeringen, efter att\r\nförst ha informerat riksdagen om sina avsikter,\r\ntillkallat en särskild utredare för att göra en översyn\r\nav sotningsverksamheten. Utredaren skall enligt\r\nsina direktiv bl.a. pröva om en avreglering av den\r\nföreskrivna sotningen kan göras och om formerna\r\nför att utse skorstensfejarmästare kan förändras så\r\natt inslaget av konkurrens ökar (Dir. 1993:30).</pre><pre>Den särskilde utredaren, som är landshövdingen\r\nBjörn Molin, kommer att börja sitt arbete inom de\r\nnärmaste dagarna. Molin skall redovisa sina\r\növerväganden och förslag senast den 30 april nästa\r\når.</pre><pre>Det pågår nu en ganska intensiv debatt om\r\nsotningen. Det är i och för sig nyttigt med debatt,\r\nmen det är inte bra att det finns så olika\r\nuppfattningar om en verksamhet som ytterst syftar\r\ntill att undanröja risken för brand i bostäder och\r\nandra fastigheter. Jag tycker därför att det är\r\ntillfredsställande att saken nu kommer att utredas\r\nså att vi får fram ett underlag för bedömningen av\r\nfrågan om ett eventuellt avskaffande av\r\nsotningsmonopolet. Jag vill dock här påminna om\r\natt den föreskrivna sotningen är en del av det\r\nförebyggande brandskyddet. En utgångspunkt\r\nmåste enligt min uppfattning vara att kommande\r\nförändringar av verksamheten inte får innebära att\r\nkraven på skydd och säkerhet eftersätts. Det\r\nankommer i första hand på utredaren att hitta\r\nlösningar, som förenar detta ansvar med intresset\r\natt utveckla och förändra verksamheten.</pre><pre>Anf. 207  MARGARETA GARD (m):</pre><pre>Herr talman! Tack, försvarsministern, för svaret på\r\nmin fråga!</pre><pre>Försvarsministern hänvisar till en utredning som nu\r\när tillsatt, och det är gott och väl, men frågan är om\r\närendet inte redan är tillräckligt utrett.\r\nFörsvarsministern hänvisar också till olika delar\r\ninom brandskyddet och sotningen.</pre><pre>Området är enligt mitt förmenande väl\r\ndokumenterat, och det är nu hög tid att\r\navmonopolisera sotningen och överlåta till\r\nfastighetsägarna att ta ansvar för att nödvändig\r\nsotning blir utförd.</pre><pre>Bland det material som rör sotningen som jag har\r\ntagit del av finns utredningar som visar att det i stort\r\nsett enbart är i fastigheter med fast bränsle som\r\nsotningen har någon betydelse för brandfaran. Att\r\nsedan skorstensfejarmästarna har en annan\r\nuppfattning beror nog mer på egenintresse än\r\nomtanke om fastighetsägarna. De fastighetsägare\r\nsom använder sig av fast bränsle har i de allra flesta\r\nfall skaffat sig kunskap om hur man eldar och\r\nsköter sin eldstad för att få bästa möjliga\r\nuppvärmningseffekt, och sotningen ingår som ett\r\nmoment i effektiviseringen.</pre><pre>Jag är införstådd med att försvarsministern måste\r\navvakta utredningens resultat, men det finns en stor\r\notålighet ute i landet över att ingenting har hänt vad\r\ngäller avmonopoliseringen av sotningsväsendet.\r\nJag vill därför fråga försvarsministern: Har\r\nförsvarsministern ambitionen att avmonopolisera\r\nsotningen?</pre><pre>Anf. 208  Försvarsminister ANDERS BJÖRCK\r\n(m):</pre><pre>Herr talman! Jag är övertygad om att vi inom några\r\når på detta område kommer att ha en annorlunda\r\nsituation och att åtminstone huvuddelen av det\r\nnuvarande sotningsmonopolet då kommer att ha\r\nförbytts i ett nytt och friare system. För mig är det\r\nen avvägningsfråga, och ytterst handlar det om att\r\ninom ramen för ett liberalare system hitta regler\r\noch bestämmelser som ser till att det förebyggande\r\nbrandskyddet inte försämras. Det handlar ytterst\r\nom situationer där människor kan omkomma.</pre><pre>Jag hyser ingen tvekan om färdriktningen, men jag\r\ntycker ändå att det är rimligt att den utredning som\r\nhar tillsatts och som inom ett år skall ha presenterat\r\nsitt förslag faktiskt får arbeta färdigt. Sedan hoppas\r\njag att det snabbt kan bli en proposition i ärendet.</pre><pre>Anf. 209  MARGARETA GARD (m):</pre><pre>Herr talman! Jag vill göra försvarsministern\r\nmedveten om att det är med sotningsmonopolet\r\nsom med andra monopol som man vill bryta,\r\nnämligen att det finns ett visst motstånd från de\r\nmänniskor som arbetar inom monopolet. Jag\r\nmenar att man vid bedömningen av frågan ändå\r\nmåste ta hänsyn till att det finns ett visst motstånd\r\nfrån en ganska stark grupp.</pre><pre>Jag skulle till försvarsministern vilja överlämna en\r\nliten bok som handlar om sotningsfrister och\r\nbrandfara. Jag har läst den, och jag tycker att den\r\nbra. Kanske kan den också vara bra för\r\nförsvarsministern att titta i när han skall bedöma\r\nden här frågan om ungefär ett år.</pre><pre>Anf. 210  Försvarsminister ANDERS BJÖRCK\r\n(m):</pre><pre>Herr talman! Jag är mycket medveten om att\r\nmånga gör motstånd i samband med att man skall\r\navreglera och avmonopolisera. Det är för mig, för\r\nMargareta Gard och för resten av kammarens\r\nledamöter säkerligen ingen ny erfarenhet.</pre><pre>Låt mig upplysningsvis ändå meddela att jag aldrig\r\ni hela mitt liv har varit rädd för sotaren.</pre><pre>Överläggningen var härmed avslutad.</pre><pre>31 §  Svar på fråga 1992/93:652 om\r\nradioutsändningar från VM i ishockey</pre><pre>Anf. 211  Statsrådet BO LUNDGREN (m):</pre><pre>Herr talman! Inger Lundberg har frågat mig om jag\r\när beredd att verka för att hela svenska folket\r\ngenom radion får möjlighet att ta del av VM i\r\nishockey i framtiden.</pre><pre>Låt mig först säga att jag själv upplever det som\r\nbeklagligt att det under årets världsmästerskap\r\ninledningsvis var omöjligt att följa direktrefererade\r\nutsändningar från mästerskapen via radio i vissa\r\ndelar av Sverige. Dess värre är detta fallet för alla\r\noss idrottsintresserade invånare i Sverige vad gäller\r\nde flesta världsmästerskap i olika idrotter. Under\r\npågående ishockeymästerskap möjliggjordes dock\r\nen rikstäckande radioutsändning genom en frivillig\r\növerenskommelse mellan\r\nsändningsrättsinnehavaren, Z-Radio, och Sveriges\r\nRadio.</pre><pre>Sedan den 1 april 1993 gäller den av riksdagen\r\nantagna Lokalradiolagen (1993:120). Lagen ger\r\nrätt att etablera nya lokalradiostationer, vilka äger\r\nmöjlighet att sända ut även centralt producerat\r\nmaterial i etern. Denna förbättring gentemot\r\ntidigare förhållanden bidrar till att skapa goda\r\nförutsättningar också för andra bolag än Sveriges\r\nRadio att genom samarbete distribuera sändningar\r\ni radio inom landet. Möjligheten till konkurrens\r\nbidrar till att antalet radioutsändningar från olika\r\nvärldsmästerskap inom idrotten kan komma att\r\nöka.</pre><pre>Jag anser att idrottsrörelsens oberoende ställning\r\nmåste värnas. Jag utgår från att den\r\nansvarskännande idrottsrörelsen redan i dag på ett\r\nseriöst sätt väger intresset av ekonomiska intäkter\r\nfrån sändningsrättigheter mot intresset av att få\r\nstörsta möjliga spridning av idrotten till så många\r\nmänniskor som möjligt genom olika media.</pre><pre>Som svar på Inger Lundbergs fråga vill jag\r\navslutningsvis säga att med bakgrund i vad jag\r\ntidigare sagt är förutsättningarna goda för att\r\nsvenska folket genom radio får stora möjligheter att\r\nta del av världsmästerskap i såväl ishockey som\r\nandra idrotter i framtiden.</pre><pre>Anf. 212  INGER LUNDBERG (s):</pre><pre>Herr talman! Jag vill tacka Bo Lundgren för svaret.\r\nJag tycker att det är bra att Bo Lundgren här\r\nbeklagar att inte hela svenska folket har kunnat\r\nfölja hockey-VM. Det har kanske varit litet tyst om\r\ndet tidigare från idrottsministerns sida. Jag tror att\r\ndet här är en fråga som faktiskt angår väldigt många\r\nidrottsintresserade.</pre><pre>Jag tror att många upplevde det som oerhört tråkigt\r\nnär public service-kanalerna undantogs rätten att\r\nsända hockey-VM i radio genom avtalet med\r\nKinneviksgruppen. Sedan skedde, som Bo\r\nLundgren själv säger, en överenskommelse som\r\ngjorde att man kunde sända fr.o.m. semifinalerna.\r\nMen det avtal som löper löper också 1994 och 1995,\r\noch det är utomordenligt stora risker att det då blir\r\nen begränsning motsvarande den som initialt var i\r\når.</pre><pre>Det finns ett fantastiskt intresse för hockey-VM hos\r\nhela svenska folket. Det gäller unga och gamla. Det\r\ngäller naturligtvis mest män, men det gäller i\r\novanligt stor utsträckning också kvinnor. Detta är\r\nnaturligtvis bakgrunden till att svenska folket är\r\nberett att satsa så mycket av skattepengar på\r\nhockeyn -- genom ishallar, genom bidrag till\r\nhockeyskolor, genom ungdomsstöd av olika slag.\r\nDet finns en sorts ömsesidig överenskommelse:\r\nsvenska folket satsar, och vi har en väldigt bra\r\nhockey. Då blir det tråkigt när hockeyn ensidigt\r\ndras in i ett kommersiellt spel.</pre><pre>Jag vet att det är Internationella hockeyförbundet\r\nsom har träffat avtalet, men jag hoppas ändå att\r\nidrottsministern vill hjälpa till så att vi i framtiden\r\nfår höra och se hockey över hela landet.</pre><pre>Anf. 213  Statsrådet BO LUNDGREN (m):</pre><pre>Herr talman! Inger Lundberg säger att public\r\nservice-företaget undantogs rätten att sända\r\nhockey-VM, men det är inte sant. Sveriges Radio\r\nhade, om man hade velat, haft möjlighet att skaffa\r\nsig sändningsrätten. Det gäller naturligtvis också\r\nför public service-företag att vara på alerten och\r\nskaffa sig sändningsrättigheterna till de program\r\nsom man tycker är rimliga att vidarebefordra till\r\nsvenska folket.</pre><pre>Det här är inte heller en politisk fråga. Jag utgår\r\nfrån att den oberoende idrottsrörelsen såväl\r\nnationellt som internationellt kommer att hantera\r\ndetta på ett bra sätt, men detta är ju egentligen\r\ningenting som ett statsråd eller riksdagen på något\r\nsätt kan hantera eller styra. Jag vet inte heller hur\r\nInger Lundberg menar att vi skulle kunna klara av\r\ndet. Möjligen skulle vi kunna subventionera\r\nSveriges Radio för att man skulle köpa in\r\nmästerskap, men jag tror inte att det är vad Inger\r\nLundberg menar.</pre><pre>Anf. 214  INGER LUNDBERG (s):</pre><pre>Herr talman! Det första som jag efterlyste har jag\r\nfått. Jag ville ju ha ett besked från idrottsministern\r\nom hans åsikt här, och han tycker att det är synd\r\natt inte hela svenska folket fick höra hockey-VM på\r\nradio.</pre><pre>På en punkt vill jag korrigera idrottsministern. Det\r\ngäller då frågan om anbudsgivningen. Det var\r\nnämligen inte en öppen anbudsgivning när det\r\ngällde radion, utan det slöts ett ensidigt avtal med\r\nKinneviksgruppen. Detta är inte direkt en fråga för\r\nkammaren, men jag vill säga detta för att\r\nsakuppgifterna skall vara korrekta.</pre><pre>Vidare är det här en politisk fråga. Det förs ju nu\r\nen diskussion om det faktiskt är så att just\r\nradiorättigheter skall vara säljbara och om det inte\r\nde facto går att jämställa radioreferat av\r\nidrottsutsändningar med t.ex. tidningsreferat. Det\r\när en principiellt intressant fråga som\r\nidrottsministern kanske borde ägna litet\r\nuppmärksamhet åt.</pre><pre>Anf. 215  Statsrådet BO LUNDGREN (m):</pre><pre>Herr talman! Snarare är det väl kulturministern\r\nsom skall göra det. Men låt mig säga att ingen,\r\nsåvitt jag vet, har ifrågasatt Dramatiska teaterns\r\nrättigheter när det gäller framförandet av en pjäs.\r\nEn pjäs på Dramaten kan inte utan vidare sändas i\r\nSveriges Radio. Däremot kan pjäsen recenseras av\r\ndagstidningar.</pre><pre>En handbolls- eller en ishockeymatch är något som\r\narrangeras av idrottsorganisationen i fråga, och\r\nrättigheterna i det fallet tillhör den organisation\r\nsom det gäller.</pre><pre>Det går inte att jämställa den typen av förmedling\r\nav en upplevelse i direktsändning med ett kortare\r\neller längre refererat i en dagstidning. Det är en\r\nallmän synpunkt. Vi får inte glömma att vi politiker\r\ninte disponerar eller styr över dessa saker.\r\nMåhända kan det för en socialdemokrat vara lätt att\r\nså att säga falla in i de begreppen. Men det gäller\r\natt värna idrottsrörelsens oberoende ställning.</pre><pre>Naturligtvis hade även Sveriges Radio haft\r\nmöjlighet att hålla sig framme. Oavsett hur det var\r\nmed anbudsgivningen ligger en del av ansvaret här\r\npå Sveriges Radio.</pre><pre>Anf. 216  INGER LUNDBERG (s):</pre><pre>Herr talman! Självfallet är det kulturministern, inte\r\nidrottsministern, som lägger fast lagstiftningen när\r\ndet gäller t.ex. Sveriges Radio. Men det är kanske\r\ninte så dumt att tala med kulturministern.</pre><pre>Det finns en principiell skillnad mellan å ena sidan\r\nen utsändning av en pjäs, där det talade ordet förs\r\ndirekt ut via radion -- där är det väldigt klart vad\r\nsom gäller i upphovsrättsfrågorna -- och å andra\r\nsidan det man hör i radion av den egentliga\r\nmatchen. Vad man hör där är bangen från puckar\r\nsamt litet jubel. Men journalistens referat är ju det\r\nverkligt intressanta. Det gäller alltså ett\r\nåtergivande som på många sätt kan vara jämställt\r\nmed tidningarnas återgivande.</pre><pre>Erkänn, herr idrottsminister, att det här är en\r\nprincipiellt intressant fråga!</pre><pre>Anf. 217  Statsrådet BO LUNDGREN (m):</pre><pre>Herr talman! Beträffande radio och TV kan vi\r\nkonstatera att det handlar om två etermedier.</pre><pre>Jag tror att radiosportens folk och andra är stolta\r\növer att de genom sina referat kan skapa en\r\nvisualiserad bild av vad som händer. I många\r\navseenden kan det vara lika intressant att följa\r\nreferaten som att se en match direkt i TV. I det\r\nsenare fallet är vi, såvitt jag förstår, överens om att\r\nlikheten med en pjäs på Dramatiska teatern är\r\nganska självklar.</pre><pre>Jag tror inte heller att man skall låta en duktig\r\nidrottsjournalist referera kultur på nämnda vis. Det\r\nfinns alltså en skillnad mellan detta och ett vanligt\r\ntidningsreferat. Det måste vi utgå från.</pre><pre>Jag tycker att alla vi som är idrottsintresserade skall\r\nsträva efter att med utgångspunkt just i vårt\r\nidrottsintresse skapa förutsättningar genom\r\npåtryckningar på något sätt, så att det blir bra\r\nutsändningar i Sverige.</pre><pre>Däremot skall vi naturligtvis inte göra detta till en\r\npartipolitisk fråga eller till en fråga för riksdagen.\r\nIdrottsrörelsens oberoende ställning tänker i varje\r\nfall jag värna.</pre><pre>Anf. 218  INGER LUNDBERG (s):</pre><pre>Herr talman! Jag tror att vi är överens på den\r\npunkten.</pre><pre>Men jag tycker ändå att idrottsministerns tanke,\r\nnämligen att tala med kulturministern, inte är så\r\ndum. Det är ju en viktig principiell skillnad mellan\r\nTV och radio. I TV återges ju bilden, och det är\r\nsjälva matchen. Där är upphovsrätten klar. När det\r\ngäller radion är det annorlunda. Det är kanske inte\r\nså tokigt att detta klaras ut.</pre><pre>Visst är det träligt att man skall behöva dras med\r\nreklam om Ariel-  och Wash  &amp;  go-produkter bara\r\nför att man vill titta på en hockeymatch. På det här\r\nområdet är det inte som det var på den gamla goda\r\ntiden, då alla faktiskt hade tillgång till\r\nhockeymatcher både i radio och i TV.</pre><pre>Anf. 219  Statsrådet BO LUNDGREN (m):</pre><pre>Herr talman! Jag för min del utgår från att vi måste\r\nse till att idrottsrörelsen får klara sina saker. Vi skall\r\ninte politisera alltför mycket i samhället.</pre><pre>Överläggningen var härmed avslutad.</pre><pre>32 §  Svar på fråga 1992/93:662 om\r\nboendesubventionerna m.m.</pre><pre>Anf. 220  Statsrådet BO LUNDGREN (m):</pre><pre>Herr talman! Lars Stjernkvist har med hänvisning\r\ntill uppgifter om vissa resultat från en\r\nfördelningspolitisk analys som gjorts inom\r\nFinansdepartementet frågat finansministern vilka\r\nåtgärder hon är beredd att vidta med anledning av\r\nanalysen. Arbetet inom regeringen är så fördelat\r\natt det är jag som som skall svara på frågan.</pre><pre>I sin fråga tar Lars Stjernkvist särskilt upp\r\nboendesubventionerna. Han anser att slutsatsen\r\nrimligtvis måste bli att man inte kan lägga\r\nytterligare bördor på dem som redan bor dyrast.</pre><pre>Finansministern har tidigare i dag lämnat svar på\r\nfrågor av Birgitta Dahl och Ulla Orring om de\r\nfördelningspolitiska beräkningar som gjorts inom\r\nFinansdepartementet i samband med\r\nkompletteringspropositionen. Beräkningarna ingår\r\ni ett fortlöpande analysarbete för att kunna bedöma\r\neffekterna av olika ekonomisk-politiska åtgärder i\r\nsyfte att återskapa balansen i svensk ekonomi.\r\nSocialdemokraterna och regeringspartierna är\r\növerens om att till de åtgärder som då måste\r\nkomma i fråga hör även minskningar av de\r\ngenerella bostadssubventionerna.</pre><pre>Det är dock knappast möjligt att, som Lars\r\nStjernkvist gör, hävda fördelningspolitiska skäl för\r\natt man inte kan minska subventionerna i de senast\r\nbyggda bostäderna. De nuvarande\r\nbostadssubventionerna i form av räntebidrag\r\nsaknar fördelningspolitisk träffsäkerhet. Detta\r\nkonstaterades redan av utredningar som den\r\nföregående socialdemokratiska regeringen tillsatte\r\nunder 1980-talet. Däremot visar ett flertal analyser\r\nav bostadsbidragens effekter som gjorts under\r\nsenare år att dessa bidrag har mycket god\r\nfördelningspolitisk precision. Denna typ av stöd är\r\ndärför att föredra.</pre><pre>Det är för närvarande inte klart hur den av\r\nriksdagen beslutade reduceringen av\r\nbostadssubventionerna om 3 miljarder kronor skall\r\nutformas. Detsamma gäller de ytterligare\r\nbesparingar på subventionerna som regeringen har\r\naviserat i kompletteringspropositionen.\r\nRegeringen kommer givetvis i sina fortsatta\r\növerväganden att följa hur bostadsmarknaden\r\npåverkas av förändringar i det allmänna\r\nkonjunkturläget och ränteutvecklingen.</pre><pre>Anf. 221  LARS STJERNKVIST (s):</pre><pre>Herr talman! Jag tackar statsrådet för svaret.</pre><pre>Vi är överens om att boendet inte kan undantas vid\r\nsaneringen av statens ekonomi. Frågan är i stället,\r\nsom bekant, när och hur de här besparingarna skall\r\ngenomföras.</pre><pre>Sedan jag för 14 dagar sedan skrev min fråga har\r\ndet hänt en del. Enligt pressuppgifter har\r\nregeringspartierna och Ny demokrati träffat en\r\nuppgörelse som bl.a. berör det här området.\r\nUppgörelsen är av flera skäl minst sagt märklig.</pre><pre>För det första strider uppgörelsen mot Ny\r\ndemokratis uppfattning för en vecka sedan -- i och\r\nför sig är det kanske inte så märkligt.</pre><pre>För det andra innebär uppgörelsen om\r\nnedskärningar när det gäller subventionerna att\r\nman går emot vad allt fler bedömare -- och de är\r\noerhört många -- hävdar, nämligen att den här\r\nbesparingen har ''kontraproduktiv inverkan'', som\r\nstatsrådet säger -- jag har lärt mig många nya saker\r\nhär i riksdagen. Men med den här besparingen finns\r\ni stället risken att statens ekonomi försämras.</pre><pre>För det tredje är uppgörelsen märklig därför att\r\nden, i motsats till vad statsrådet hävdar i sitt svar,\r\ndrabbar dem som redan har det dyraste boendet.</pre><pre>För en familj som bor i en trerumslägenhet byggd\r\n1985 betyder det här att det blir en merkostnad om\r\n5 000 kr på ett år.</pre><pre>Uppgörelsen innebär tydligen att man har gjort ett\r\nbyte. I gengäld får man gå med på en sänkning av\r\nturistmomsen. Jag har inget emot att besök på\r\nSkara sommarland subventioneras. Men i fråga om\r\nvalet mellan ett besök där och sänkta\r\nboendekostnader råder det, från min\r\nutgångspunkt, inget tvivel om vad som är\r\nfördelningspolitiskt riktigt.</pre><pre>Därför vill jag fråga: Handlar det enbart om ett\r\ntaktiserande, eller finns det en fördelningspolitisk\r\nanalys bakom den uppgörelse som tydligen har\r\nträffats de senaste dagarna?</pre><pre>Anf. 222  Statsrådet BO LUNDGREN (m):</pre><pre>Herr talman! Vilket beslut riksdagens finansutskott\r\nfattar på torsdag -- då skall man, såvitt jag förstår,\r\njustera sina betänkanden -- är det för tidigt att nu\r\ndiskutera.</pre><pre>Men rent allmänt vill jag säga att vad\r\nfinansutskottet har att diskutera är hanteringen av\r\nen kompletteringsproposition där det föreslås\r\nbudgetförstärkningar på 81 miljarder kronor utöver\r\nvad som tidigare angetts av riksdagen. Detta är\r\nnödvändigt för att det skall vara möjligt att\r\nexempelvis få ner de alltför höga räntenivåerna i\r\nSverige.</pre><pre>Om man i de olika ingredienser som finns i\r\nkompletteringspropositionen tar med ytterligare\r\ndet ena eller det andra, innebär det inte att dessa\r\nåtgärder står i precis samklang med varandra. Det\r\nfinns ingen anledning att jämställa eventuella\r\nförändringar av skatten på inrikes\r\npersontransporter med neddragning av\r\nbostadssubventioner. I det senare fallet är det\r\nfaktiskt fråga om en överenskommelse som\r\nträffades i september i fjol och som vi i regeringen\r\nhade trott att Socialdemokraterna skulle hålla. Det\r\när förvånansvärt att så inte är fallet.</pre><pre>Anf. 223  LARS STJERNKVIST (s):</pre><pre>Herr talman! Jo, vi står fast vid denna\r\növerenskommelse. Men frågan är sedan när och\r\nhur den skall genomföras. Det har vi inte blivit\r\növerens om.</pre><pre>Det som är intressant med den uppgörelse som\r\ntydligen är på gång i finansutskottet är att man är\r\növerens om att det inte går att bara spara sig ur\r\ndessa problem utan att man dessutom måste vidta\r\nen del stimulansåtgärder. Därför upprepar jag min\r\nfråga: Vad finns det för fördelningspolitiska skäl --\r\ndet är uppenbarligen inte budgetskäl som ligger\r\nbakom -- till att man väljer sänkt turistmoms\r\nframför att låta människor klara sig med rimliga\r\nboendekostnader?</pre><pre>Anf. 224  Statsrådet BO LUNDGREN (m):</pre><pre>Herr talman! Jag skall gärna svara på frågor\r\nrörande turistmomsen om sådana frågor ställs till\r\nmig i riksdagen.</pre><pre>Anf. 225  LARS STJERNKVIST (s):</pre><pre>Herr talman! Jag tycker att Bo Lundgren\r\nunderskattar sin roll i politiken. Jag är övertygad\r\nom att han mycket väl vet vad som har hänt i\r\nfinansutskottet. Om inte annat så har han säkert i\r\nlikhet med mig läst kvällstidningar, lyssnat på radio\r\noch sett på TV under de senaste dagarna och vet.\r\nDå är det ett faktum att man uppenbarligen har\r\nkommit överens om att föredra subventionerade\r\nbesök på Skara sommarland framför rimliga\r\nboendekostnader för människor. Då handlar den\r\nhär frågan alltså inte om strikta budgetskäl, utan\r\nden handlar om hur man fördelningspolitiskt vill\r\nsätta in de stimulansåtgärder som vi är överens om\r\nkrävs för att klara svensk ekonomi. Därför tvingas\r\njag, förhoppningsvis inte för döva öron, upprepa\r\nmin fråga: Vad finns det för sans och balans i att\r\nhöja hyrorna med 5 000 kr när man samtidigt anser\r\nsig ha råd att subventionera Skara sommarland?</pre><pre>Anf. 226  Statsrådet BO LUNDGREN (m):</pre><pre>Herr talman! Lars Stjernkvist och jag har flera\r\ngånger här i kammaren diskuterat hur den tidigare\r\nförda bostadspolitiken har resulterat i de\r\nvåldsamma produktionskostnader som nu smäller\r\nut i mycket höga hyror för hushållen, och vilka\r\nibland kan ha svårt att hantera den situationen. Det\r\när alltså en politik som ledde till de höga\r\nproduktionskostnaderna som är orsaken och roten\r\ntill det som vi i dag har att hantera.</pre><pre>Det som man nu måste göra i riksdagen är att lägga\r\ngrunden för en ny bostadspolitik som kan pressa\r\nned produktionskostnaderna. Det har också skett.\r\nSedan den förra regeringen avgick har\r\nproduktionskostnaderna minskat väsentligt.</pre><pre>Genom fullföljandet av en stram finanspolitik kan\r\nvi också lägga grunden för den enda\r\nstimulanspolitik som i dag är nödvändig, som\r\nlindrar finanskrisen och som förbättrar\r\nmöjligheterna till inhemsk efterfrågan, nämligen\r\nsänkta räntor. Om man inte genomför denna typ av\r\nbesparingar, minskar denna möjlighet.</pre><pre>Anf. 227  LARS STJERNKVIST (s):</pre><pre>Herr talman! Det är sant att statsrådet och jag har\r\ndiskuterat bostadspolitik många gånger i denna\r\nkammare. Men i motsats till statsrådet lyssnar jag\r\nnoga på statsrådets argument. Jag påverkas av dem\r\noch tar intryck. Dessutom lyssnar jag och tar\r\nintryck av vad som händer utanför det här huset.\r\nNär i stort sett en enig kör av insiktsfulla bedömare\r\nsäger att denna besparing inte leder till någon\r\nbesparing utan i stället leder till att fastighetskrisen\r\nförvärras och att statens ekonomi på sikt försämras,\r\ndå är jag inte sämre karl än att jag kan ta hänsyn till\r\nså pass kraftfulla protester. Det hoppas jag att även\r\nstatsrådet gör och att han använder sitt, om än\r\nringa, inflytande, som jag inte tror är så ringa, till\r\natt förmå finansutskottet att avstå från denna\r\nuppgörelse med Ny demokrati.</pre><pre>Anf. 228  Statsrådet BO LUNDGREN (m):</pre><pre>Herr talman! Jag kan först försäkra Lars Stjernkvist\r\natt en orimligt hög räntenivå i väsentligt högre grad\r\nkommer att påverka fastighetsmarknaden och\r\ndärmed den finansiella sektorn än de förändringar\r\nav räntebidragen som regeringen förespråkar och\r\nsom den tidigare hade stöd från\r\nSocialdemokraterna för att genomföra.</pre><pre>Sedan gäller det att mycket noggrant kalibrera\r\nräntebidragsneddragningen. Det gäller att förlägga\r\nden på ett sådant sätt att man minimerar riskerna\r\nför problem såväl för enskilda hushåll som för\r\nandra, dvs. den finansiella sektorn i det här fallet.</pre><pre>Det som nu kommer att föreslås kommer inte att ha\r\ndessa negativa effekter. Tvärtom kommer de\r\nbesparingar som generellt kommer att antas av\r\nriksdagen att ge möjligheter för just den\r\nräntesänkning som betyder att\r\nfastighetsmarknaden kommer att förbättras och att\r\nden finansiella sektorns problem lättare kommer\r\natt lösas.</pre><pre>Överläggningen var härmed avslutad.</pre><pre>33 §  Svar på fråga 1992/93:663 om\r\nbostadsrättsföreningarnas ekonomiska problem</pre><pre>Anf. 229  Statsrådet BO LUNDGREN (m):</pre><pre>Herr talman! Stefan Attefall har med hänvisning till\r\natt många bostadsrättsföreningar med hus\r\nuppförda under åren 1985--1992 löper risk att gå i\r\nkonkurs på grund av att de har stora lån som inte\r\namorteras frågat mig vilka åtgärder jag är beredd\r\natt vidta för att förhindra stora problem framöver\r\nför landets bostadsrättsföreningar.</pre><pre>Först vill jag säga att jag är medveten om att\r\nnedtrappningen av räntebidragen kan slå hårdare\r\nmot en bostadsrättsförening än mot ett\r\nbostadsföretag som kan fördela effekterna av\r\nnedtrappningen över ett större bestånd av\r\nsubventionerade och osubventionerade bostäder.\r\nDetta har också inverkat på takten och\r\nomfattningen av den nödvändiga neddragningen av\r\nräntebidragen. Bostadsrättsföreningarnas problem\r\nkan inte lösas genom ytterligare subventioner. Det\r\när just en sådan politik som lett till dagens situation.\r\nMånga bostäder har under senare år producerats\r\ntill kostnader som inte går att bära, vare sig för\r\nenskilda bostadskonsumenter eller för\r\nskattebetalarna som kollektiv.</pre><pre>Som jag framhållit tidigare måste de problem som\r\norsakats av den tidigare förda bostadspolitiken\r\nlösas inom ramen för en samlad ekonomisk politik\r\nsom leder till ekonomisk tillväxt, låg inflation och\r\nlägre räntor. Först då blir det möjligt för oss att\r\nklara kostnaderna för bl.a. de bostäder vi byggde i\r\nslutet på 1980-talet. Det är av största vikt att räntan\r\nkan etableras på en varaktigt låg nivå. Det\r\nförutsätter besparingar i de offentliga utgifterna\r\ninom alla sektorer. Det program som regeringen\r\nhar presenterat i den senaste\r\nkompletteringspropositionen förutsätter\r\nbesparingar även i bostadssubventionerna.</pre><pre>Mitt svar på Stefan Attefalls fråga är således att de\r\nproblem som kan uppstå för\r\nbostadsrättsföreningar, liksom för andra inom\r\nbostadssektorn, kan lösas genom att det förs en\r\nekonomisk politik som skapar förutsättningar för\r\ntillväxt, låg inflation och en låg räntenivå.</pre><pre>Anf. 230  STEFAN ATTEFALL (kds):</pre><pre>Herr talman! Jag tackar statsrådet för svaret på\r\nfrågan. Bakgrunden till frågan är bl.a. den\r\nallmänna utvecklingen på hyresområdet, där vi har\r\nhaft kraftigt höjda hyror under en lång tid i\r\nsamband med skattereformen och i samband med\r\nneddragningar av räntesubventioner tidigare och\r\nde höga räntorna. Det har förts en ekonomisk\r\npolitik som har skapat höga byggkostnader, en\r\nbostadspolitik som har inneburit dålig konkurrens i\r\nbyggbranschen och regleringsiver, m.m. Vi är\r\nganska ense om att vi har att hantera detta\r\nproblem.</pre><pre>Min fråga gäller specifikt bostadsrättsföreningarna,\r\ndärför att jag upplever att det finns särskilda\r\nproblem för just den boendekategorin. Statsrådet\r\nhar pekat på någon punkt om att\r\nbostadsrättsföreningarna inte kan lägga ut t.ex. en\r\nneddragning av räntesubventionerna på ett\r\nbostadsbestånd som består av både gamla och nya\r\nlägenheter. Det finns bara en förening som skall\r\nklara av detta.</pre><pre>Men det finns även andra problem, t.ex. att det\r\nfinns särskilda regler för en skuld som en\r\nbostadsrättsförening har. Det finns risker med\r\ndetta, speciellt när vi vet att många av de nya\r\nbostadsrättsföreningarna har stora skulder som de\r\ninte amorterar på, utan de har räknat med att\r\ninflationen skall så att säga amortera bort dessa\r\nskulder. När räntebidragen sedan trappas ned har\r\nde kvar skulderna men kan inte göra några\r\nränteavdrag på den del som tillhör föreningen.</pre><pre>Min första fråga till statsrådet är därför: Delar\r\nstatsrådet uppfattningen att det finns särskilda\r\nproblem just för bostadsrättsföreningarna?</pre><pre>Man kan säga att vi i finansutskottet håller på att\r\nhitta en bra lösning när det gäller de kortsiktiga\r\neffekterna av neddragningarna av\r\nbostadssubventionerna, med anledning av\r\nföregående frågeställning. Men på lång sikt finns de\r\nstora problemen kvar. Jag är mycket orolig för att\r\ndet finns en skuldbomb inbyggd i det system och\r\nden praxis som finns i många föreningar.</pre><pre>Min fråga är: Är statsrådet beredd att vidta\r\nåtgärder för att se till att vi får en bättre situation i\r\nframtiden speciellt för bostadsrättsföreningar?</pre><pre>Anf. 231  Statsrådet BO LUNDGREN (m):</pre><pre>Herr talman! Vi upplever för närvarande, både jag\r\ni regeringen och Stefan Attefall i sin funktion här i\r\nriksdagen, de problem som kan orsakas av en\r\nfelaktig ekonomisk politik. Det gäller då att\r\nförsöka balansera åtgärderna så att man kommer\r\nfram till en bra situation. Men det blir några tuffa\r\noch besvärliga år.</pre><pre>Bostadsområdet är besvärligt. Subventioner och\r\nandra regler -- vi tar subventionerna först -- är\r\nutformade så att förändringarna kan ge betydligt\r\nstörre effekter för ett begränsat antal bostäder som\r\nhar en stor volym. Därför måste man vara försiktig\r\nmed den här hanteringen.</pre><pre>Det finns också speciella regler på olika områden.\r\nDet gäller skatteregler och även andra regler, som\r\nkan göra att bostadsrättsföreningar i vissa fall kan\r\nfå särskilda problem.</pre><pre>Det problem som Stefan Attefall tar upp, att man\r\ntog stora lån i förhoppningen att inflationen skulle\r\namortera av dem, var ett utslag av 80-talets\r\nspekulationsekonomi och det som då inträffade.\r\nNu sitter vi tyvärr i den situationen att bankerna har\r\nproblem. Det är ett annat utslag av detta.</pre><pre>När räntebidragen försvinner och den räntevolym\r\nman själv skall erlägga växer, påverkas situationen\r\nnaturligtvis i viss utsträckning av den allmänna\r\nräntenivån, beroende på hur lånen som sådana har\r\nutformats. Åtminstone påverkas den på litet längre\r\nsikt.</pre><pre>Dessutom påverkas situationen av vilka\r\nskatteregler som gäller. I det senare avseendet har\r\nen utredare fått uppdraget att se över\r\nfastighetsbeskattningen. Där ligger också en del\r\nmöjliga åtgärder för bostadsrättsföreningarna. Det\r\ntidigare förslaget från en annan utredning har jag\r\nfunnit alltför mycket jämställa\r\nbostadsrättsföreningen med villor, utan att ta\r\nhänsyn till att det finns vissa skillnader. Den nya\r\nutredningen har ett brett ansvarsområde och har\r\nmöjlighet att ta upp frågeställningar som de som\r\nStefan Attefall berörde.</pre><pre>Anf. 232  STEFAN ATTEFALL (kds):</pre><pre>Herr talman! Jag vill göra klart att jag inte är ute\r\nefter några generellt större subventioner till\r\nboendet. Det tror inte jag heller är den\r\nframkomliga vägen. Men just\r\nbostadsrättsföreningarna tror jag kommer att ligga\r\nspeciellt bekymmersamt till. Kostnaderna skall tas\r\nut på ett litet bestånd. Systemet bygger på att man\r\ntrappar ned räntebidragen. Det görs i och för sig i\r\nen långsammare takt än för egnahem, men man\r\nkompenserar därmed att bostadsrättsägaren inte\r\nhar den avdragsrätt på skatten som den har som\r\näger en villa och har lånat upp till den.</pre><pre>När man har kvar skulden, när man får\r\nnedtrappade räntebidrag, som dessutom skyndas\r\npå av statsfinansiella skäl, när man inte kan fördela\r\nut den här kostnaden på hela beståndet och när\r\nman har en skuld kvar i föreningen som den\r\nenskilde bostadsrättsinnehavaren inte får göra\r\navdrag för, kommer vi om några år, med de höga\r\nhyror som föreningarna i de nya bestånden har, att\r\nhamna i situationer där just dessa människor\r\nkommer att bli speciellt utsatta och riskera\r\nkonkurser med följder för kommunala\r\nborgensåtaganden, med personliga tragedier och\r\nliknande saker. Detta är ett speciellt område inom\r\nbostadssektorn, menar jag, som man måste ta\r\nhänsyn till. Frågan är: Är statsrådet beredd att\r\nvidta åtgärder för detta?</pre><pre>Anf. 233  Statsrådet BO LUNDGREN (m):</pre><pre>Herr talman! Jag är beredd att följa utvecklingen,\r\nsom det så ofta heter, beredd att se vad som kan\r\ninträffa. I den mån det skulle vara en ren\r\nspekulation i att man skall få en ekonomisk\r\nutveckling som sedan visar sig vara felaktig, kan det\r\nskapa problem för en förening och dess delägare.\r\nDe problemen kan naturligtvis uppkomma även om\r\nman väljer att spekulera i någonting annat än den\r\negna bostaden. Vi kommer aldrig att kunna\r\nkompensera för en ren felspekulation.</pre><pre>I den mån vi vidtar aktiva åtgärder som innebär att\r\nman förändrar förutsättningarna gäller det\r\nsjälvfallet att vara mycket varsam och att ta hänsyn\r\nbåde till bostadspolitiken generellt och till särskilda\r\nupplåtelseformers speciella problem. Vi funderar\r\nnaturligtvis inom departementet för närvarande på\r\nvilka problem som kan uppkomma och vilka\r\nmöjligheter som finns att kunna bidra till att lindra\r\nsvårigheter och lösa problem. Det är självklart att\r\nvi gör det kontinuerligt.</pre><pre>Anf. 234  STEFAN ATTEFALL (kds):</pre><pre>Herr talman! En teknik är att helt enkelt låta\r\nbostadsrättsinnehavarna, alternativt föreningarna,\r\nfå avdragsrätt för räntorna på den gemensamma\r\nskulden. Då får man också göra\r\nräntesubventionerna likformiga dem för\r\negnahemmet. Sedan kanske man inför någon\r\nlikartad fastighetsbeskattning som för alla andra, så\r\natt man får likformighet. Därmed skulle effekten\r\nockså bli att man fördelade om kostnadsbördan\r\nlitet grand mellan nya och litet äldre\r\nbostadsrättsföreningar. De blir då också mer\r\nlikformiga med övrigt boende.</pre><pre>Jag tolkar det som sägs av\r\nbostadsfinansieringsministern, som vi får kalla herr\r\nLundgren, som att han kommer att följa\r\nutvecklingen. Det kommer också att ses noga på de\r\nhär frågorna för att vi skall undvika den skuldbomb\r\nsom jag upplever ligger och tickar i många\r\nbostadsrättsföreningar, till mångas förfång. Nu vet\r\njag att Ingvar Carlsson är en av dessa människor.</pre><pre>Anf. 235  Statsrådet BO LUNDGREN (m):</pre><pre>Herr talman! Det senare var kanske ett speciellt\r\nstort problem, jag vet inte riktigt. Vi kommer\r\nnaturligtvis att göra vad vi kan i det här avseendet.\r\nSom jag sade är fastighetsbeskattningen redan\r\nunder utredning.</pre><pre>Överläggningen var härmed avslutad.</pre><pre>34 §  Svar på fråga 1992/93:661 om\r\nvarvsindustrin</pre><pre>Anf. 236  Näringsminister PER\r\nWESTERBERG (m):</pre><pre>Herr talman! Bo Nilsson har frågat mig huruvida\r\njag tycker att det nu finns skäl att göra något för att\r\nrädda varvsindustrin. Frågan är ställd mot\r\nbakgrund av att EG-länderna ger stöd till sin\r\nvarvsindustri.</pre><pre>Jag har tidigare i kammaren svarat på en liknande\r\nfråga och har därvid sagt, att om EG förlänger sitt\r\nstöd utöver den 31 december 1993, så kommer vi att\r\nånyo pröva frågan om svenskt varvsstöd.</pre><pre>Inom EG pågår för närvarande diskussioner om\r\nhuruvida stödet skall förlängas. Något beslut är\r\nännu inte fattat, men mycket tyder på att en\r\nförlängning görs med ytterligare ett år. På grund av\r\natt EES-avtalet har fördröjts har vi ytterst få\r\nmöjligheter att nu påverka EG. I EES-avtalet finns\r\nbeslutsmekanismer som skulle gett oss möjligheter\r\natt på olika nivåer påverka EG:s arbete inom\r\nvarvsområdet.</pre><pre>Bo Nilsson har i sin fråga nämnt att varvsföretaget\r\nBruces gått i konkurs och att ett hundratal anställda\r\nmist sina arbeten. Enligt vad jag erfarit har en\r\nrekonstruktion av bolagsstrukturen medfört att ett\r\nbolag inom gruppen satts i konkurs, men att i stort\r\nsett samtliga avskedade kommer att vara\r\nåteranställda inom kort. Produktionsbolaget har\r\nnämligen full beläggning och orderstocken ser\r\nbättre ut än på mycket länge. Detta är med all\r\nsäkerhet ett bevis på att den allmänna\r\nkonkurrenskraften höjts inom svensk varvsindustri\r\nsom en följd av deprecieringen och de åtgärder av\r\ngenerell natur som regeringen vidtagit, bl.a. har\r\narbetsgivar- och energiavgifterna sänkts.</pre><pre>Anf. 237  BO NILSSON (s):</pre><pre>Herr talman! Jag får tacka för svaret, även om jag\r\ninte tycker om det. Avvakta, vänta och se är inte\r\nnågon politik som jag tycker är speciellt framsynt.\r\nVi vet ju att andra länder subventionerar sin\r\nvarvsindustri varje dag. Varje dag tecknas det order\r\noch därmed är vi handikappade. Jag tycker att det\r\nfinns skäl att göra någonting.</pre><pre>Vi har haft en debatt tidigare i denna fråga. Då gavs\r\nsamma svar: Vi avvaktar, vi väntar och ser. Jag vill\r\nsäga en gång till att jag tycker illa om detta. Men,\r\ndet vill jag också säga, det allra bästa i den här\r\nfrågan hade varit om alla länder hade avvecklat sina\r\nsubventioner, så att man kunde konkurrera på lika\r\nvillkor. Då skulle jag vara nöjd och inte ställa några\r\nfler frågor till näringsministern, åtminstone inte i\r\ndetta ärende.</pre><pre>Nu lämnar, som näringsministern vet, Danmark\r\n9 % plus garantier, Norge lämnar 13,2 %, Tyskland\r\nlämnar 9 % och EG har bestämt att man skall\r\nförlänga sitt stöd på 9 %. Jag skulle kunna nämna\r\nmånga andra högre subventionsgrader, men jag\r\nskall avstå från det just nu, för det här är de\r\nintressantaste länderna. Finland, som kanske är\r\nallra värst just nu, har utöver en förmånlig OECD-\r\nfinansiering också ytterligare stöd till sina företag.\r\nDet betyder att Finland är en mycket svår\r\nkonkurrent, jag vill nästan påstå att det är en\r\nomöjlig konkurrent i de här sammanhangen.</pre><pre>Marinteknik i Öregrund hade gått i konkurs när vi\r\nhade den förra debatten. Nu har Bruces också gått\r\ni konkurs. Jag håller med näringsministern om att\r\ndet skulle vara väl om Bruces orderbok är på väg\r\natt fyllas, men jag är inte helt säker på att det är på\r\ndet sättet.</pre><pre>Öresundsvarvet, som är en kusin till Bruces, har\r\nförlorat en order på 40 miljoner. Det var en svensk\r\norder som gick till ett finskt företag, därför att man\r\nkan lämna bättre subventioner.</pre><pre>Jag vill nu kräva av näringsministern: Ge oss\r\nsamma möjligheter som EG! Lämna samma\r\nsubventionsgrad som EG gör! Om de slopar sina\r\nsubventioner, tycker jag att vi också skall slopa\r\nvåra.</pre><pre>Anf. 238  Näringsminister PER\r\nWESTERBERG (m):</pre><pre>Herr talman! Mitt svar på Bo Nilssons frågor ändras\r\ninte av att ett antal frågor med samma innehåll\r\nupprepas.</pre><pre>Jag har tidigare lämnat svar, att vi har gjort mycket\r\nstora konkurrenskraftsförbättringar för svensk\r\nindustri som i all synnerhet har gagnat svensk\r\nvarvsnäring. Vi har fått\r\nkonkurrenskraftsförbättringar som ligger på mellan\r\n25 % och 30 % genom förändringar i valutakurser\r\noch sänkningar av beskattningen av produktionen,\r\nsom möjliggjorts genom en mycket stram\r\nbudgetpolitik.</pre><pre>Vi är beredda att fortsätta avvakta, att se om EG\r\nkommer att lägga sig på någon subventionsnivå och\r\ni så fall vilken storlek det rör sig om, och då pröva\r\nde svenska varvens konkurrenskraft.</pre><pre>Men vi tänker inte ge oss in i en kapptävlan om att\r\ni olika hög grad eller kanske t.o.m. mest\r\nsubventionera den ena eller andra industrin. Vi vet\r\natt det redan i dag finns länder som har upp till 40-\r\nprocentiga subventioner av varvsproduktionen,\r\nmen det är inte med subventioner som vi skall\r\nkonkurrera.</pre><pre>Jag kan notera att om vi, nästan vilken bransch vi\r\nän väljer, skulle ha subventionsnivåer motsvarande\r\n10, 20, 30 eller 40 % av faktureringen, skulle det\r\ninte vara någon större konst att ta order från många\r\nandra svenska företag.</pre><pre>Anf. 239  BO NILSSON (s):</pre><pre>Herr talman! Jag förstår inte varför\r\nnäringsministern offrar så mycken kraft åt att tala\r\nom att vi skall klara uppgiften utan subventioner.\r\nDet är vi helt överens om. Kan vi inte tala om den\r\naktuella verkligheten, nämligen att alla andra\r\nländer -- åtminstone de som liknar vårt land --\r\nsubventionerar sin industri? Mitt krav är att vi skall\r\nge vår industri samma möjligheter som de andra\r\nländerna ger sin industri.</pre><pre>Jag lovar att jag så snart som detta kan avskaffas\r\nabsolut inte skall kräva några speciella\r\nsubventioner för Sverige. Tvärtom tror jag att det\r\nskulle vara bra om man kunde komma fram till en\r\nsådan lösning.</pre><pre>Min fråga skulle kunna utvecklas på följande sätt.\r\nOm nu Sverige hotar med att införa subventioner,\r\nskulle det kanske avskräcka EG-länderna, så att de\r\nförstår att det är bäst att de avskaffar sina\r\nsubventioner. Om vi säger att vi förlänger våra\r\nsubventioner så länge de förlänger sina, skulle det\r\nkanske verka avskräckande, och jag tror att det\r\nskulle vara nyttigt.</pre><pre>Anf. 240  Näringsminister PER\r\nWESTERBERG (m):</pre><pre>Herr talman! Vad vi tidigare har ägnat oss åt i\r\nSverige är att föregå med gott exempel genom att\r\ndra ned våra subventionsnivåer och samtidigt\r\nstärka den generella konkurrenskraften för svenskt\r\nnäringsliv.</pre><pre>Vad gäller om vi skall ha subventioner likartade\r\ndem som andra länder har i varv är frågan om det\r\nskall vara 10, 20, 30 eller 40 % av faktureringen\r\nsom skall finansieras av skattebetalarna för att vi\r\nskall kunna sälja denna typ av produkter. Och i\r\nvilka andra branscher där man i olika länder har\r\nsubventionsinslag skall vi också konkurrera på\r\ndetta sätt?</pre><pre>Vi vill vara utomordentligt försiktiga med den\r\ntypen av insatser, men vi är beredda att i särskilda\r\nfall, t.ex. vad gäller varven, noga följa utvecklingen\r\ninom EG, där vi kan förvänta oss någon form av\r\nbeslut senare i år, på en nivå som vi inte känner till\r\ni dag. Vi vill avvakta beslutet om den nivån innan\r\nvi fattar några vidare beslut.</pre><pre>Anf. 241  BO NILSSON (s):</pre><pre>Herr talman! Jag har tidigare sagt att medan gräset\r\nväxer dör kon. Det är tydligen den politik som\r\nnäringsministern tycker är speciellt bra, och det\r\nbeklagar jag verkligen. Jag tror att det här behövs\r\nför att svensk varvsindustri skall klara sig. Jag tror\r\ndessutom att det finns en framtid bortom hörnet för\r\ndenna näring. Det är därför oerhört viktigt att vi är\r\nmed också framöver.</pre><pre>Vad gäller att föregå med gott exempel behöver\r\nman inte vara så ädel att man för att göra detta slår\r\nut sin egen industri, hellre än att skapa\r\nkonkurrenskraft och jobb. Det är faktiskt rätt\r\nallvarligt att kunna notera denna inriktning.</pre><pre>För den händelse att detta blir mitt sista inlägg vill\r\njag nu framföra en inbjudan till näringsministern.\r\nKom ned till Landskrona, besök Bruces och\r\nÖresundsvarvet! Möt verkligheten! Se hur vårt folk\r\njobbar och kämpar för att klara sig i konkurrensen\r\noch hur man är fly förbaskad över att andra länder\r\nger subventioner men inte vi.</pre><pre>Anf. 242  Näringsminister PER\r\nWESTERBERG (m):</pre><pre>Herr talman! Jag tycker att det är bra att man är fly\r\nförbannad över att andra länder ger subventioner\r\ntill sin fartygsexport. Men vi är ändå ytterst i den\r\nsituationen att vi inte kan kapptävla vad gäller\r\nsubventioner inom olika branscher. Det finns\r\nindustristöd av olika storleksgrader i en lång rad\r\nländer och i en lång rad branscher, med mycket\r\nvarierande nivåer.</pre><pre>Vi skall i stället försöka se till att ha ett\r\nkonkurrenskraftigt näringsklimat. Den industriella\r\nbasen växer i Sverige. Bl.a. har\r\nkonkurrenskraftsförbättringarna med 25--30 %\r\nunder de senaste 18 månaderna gjort att svensk\r\nexportindustri nu sakta men säkert börjar växa.\r\nDet är den vägen som vi måste vandra. Det kan\r\naldrig i längden löna sig att svenska staten och\r\nskattebetalarna skall subventionera enskilda\r\nföretag eller industrier med 10, 20, 30 eller 40 % av\r\nfaktureringen.</pre><pre>Anf. 243  BO NILSSON (s):</pre><pre>Herr talman! Jag måste en gång till säga att vi är\r\növerens om det. Jag förstår inte varför det måste\r\nåterkomma i varje inlägg. Jag tycker att det är helt\r\nriktigt. Också jag tycker att svensk industri har fått\r\nfördelar som vi skall ta vara på så långt vi nu kan\r\ndet.</pre><pre>Men näringsministern sade förra gången att man\r\nskall avvakta för att se om det kan behöva göras\r\nnågot långsiktigt förmånligt för branschen. Det är\r\nprecis det som jag tycker att vi skall göra.</pre><pre>Om vi skall ha samma möjligheter som EG betyder\r\ndet såvitt jag förstår en subventionering med 9 %.\r\nPå det sättet avskräcker vi EG från att förlänga sin\r\nsubventionering och ger svensk industri samma\r\nchans som andra länders industrier. Jag tror att vi\r\npå det sättet skulle klara situationen. Vi skall\r\nsamtidigt uttala att vi skall avveckla detta lika\r\nsnabbt som andra länder avvecklar sina\r\nsubventioner.</pre><pre>Jag vill till sist säga att Finland har förlorat ännu\r\nmer valutamässigt än Sverige, och finnarna är nu\r\nmycket allvarliga konkurrenter till oss. Vi förlorar\r\nvarje månad order till Finland. Det är ett komplext\r\nläge, och jag tycker att vi kunde vara överens om\r\natt vi subventionerar så länge andra länder gör det,\r\nmen att vi upphör med det så snart de andra gör\r\ndet.</pre><pre>Anf. 244  Näringsminister PER\r\nWESTERBERG (m):</pre><pre>Herr talman! Till sist vill jag bara konstatera att om\r\nvi skulle matcha alla de industrisubventioner som\r\nolika länder i olika delar av världen använder,\r\nskulle vi i princip subventionera hela den svenska\r\nindustrin i olika hög grad i olika branscher. Det är\r\ninte den typen av politik som vi vill föra. Vi vill ha\r\nett generellt bra näringsklimat, där svensk industri\r\nkan växa och vara konkurrenskraftig. Sedan är vi\r\nsjälvfallet beredda att försöka se vad vi kan göra för\r\natt främja konkurrenskraften i varje enskild\r\nbransch.</pre><pre>Överläggningen var härmed avslutad.</pre><pre>35 §  Svar på frågorna 1992/93:712 och 733 om\r\nUddeholm Tooling i Hagfors</pre><pre>Anf. 245  Näringsminister PER\r\nWESTERBERG (m):</pre><pre>Herr talman! Göthe Knutson och Bo Finnkvist har\r\nfrågat mig vilka ytterligare åtgärder jag avser att\r\nvidta vad gäller Uddeholm Tooling och dess beslut\r\natt avveckla valsverksamheten i Hagfors. Jag\r\nbesvarar frågorna tillsammans.</pre><pre>Den 4 maj 1993 besvarade jag här i kammaren\r\nliknande frågor. Jag redovisade därvid samtliga då\r\nvidtagna åtgärder.</pre><pre>I mitt senaste brev av den 23 april 1993 till det\r\nösterrikiska statsråd som är ansvarigt för de statliga\r\nföretagen utgår jag från att frågan om\r\nersättningsarbeten skall kunna lösas i samförstånd.\r\nI den avsikten erbjuder vi oss från den svenska\r\nstatliga sidan att medverka i en arbetsgrupp med\r\nuppgift att försöka finna lösningar. Vi väntar nu i\r\nförsta hand på ett svar på detta brev. Enligt uppgift\r\nskall ett sådant vara på väg, men har ännu inte nått\r\nNäringsdepartementet.</pre><pre>Min och regeringens inställning är oförändrad. Vi\r\nmenar att utfästelser gjorda av ett helstatligt\r\nösterrikiskt företag till en svensk regering\r\nförpliktar. Företaget skall leva upp till sina\r\nutfästelser vad gäller ersättningsarbeten. Avvecklas\r\nnu valsverksamheten helt ställs ju härvid än större\r\nkrav på företaget.</pre><pre>Anf. 246  GÖTHE KNUTSON (m):</pre><pre>Herr talman! Jag tackar näringsministern för\r\nsvaret. Det var en nyhet att ett brev är på väg från\r\nden österrikiske ministern för statliga företag. Vi\r\nhoppas naturligtvis i Värmland och inte minst i\r\nHagfors att vi nu inte skall få tråkiga nyheter, utan\r\nhoppas på en viljeyttring från minister Viktor\r\nKlima att förvärvet av Uddeholm Tooling innebär\r\natt man också tar ett ansvar i denna bygd.</pre><pre>Bollen ligger hos Österrikes regering, och jag delar\r\nnäringsministerns uppfattning att utfästelser gjorda\r\nav ett helstatligt österrikiskt företag till en svensk\r\nregering förpliktar och att det österrikiska\r\nföretaget, Böhler-Uddeholm, i sin tur ägt av det\r\nhelstatliga Voest-Alpine och Austrian Industries,\r\när ett konglomerat som givetvis har resurser att\r\nåstadkomma det som man faktiskt moraliskt har\r\nbundit sig för i det s.k. policydokumentet.</pre><pre>Låt mig konstatera att det är tre krav som jag ser\r\nsom mest angelägna från svensk sida. Det är för det\r\nförsta att valsverket i Hagfors inte rivs ned efter det\r\natt september månad gått till ända. För det andra\r\nmåste det komma bevis från den österrikiska\r\nkoncernen för att den utlovade satsningen på ett\r\nsmidescentrum i Hagfors kommer att förverkligas.\r\nFör det tredje krävs ett ekonomiskt aktivt arbete\r\nför att skaffa de nya jobb i Hagfors som skall ersätta\r\nde ca 700 som nu gått förlorade.</pre><pre>Anf. 247  BO FINNKVIST (s):</pre><pre>Herr talman! Jag vill tacka näringsministern för\r\nsvaret på min fråga. Jag tycker att det här är en\r\nlångsam process. Sedan det förra frågetillfället har\r\nföretaget haft ett nytt styrelsemöte. Trots\r\nutredningar som pekar på att det är möjligt att driva\r\nvalsverket vidare, fattade man ett beslut om att det\r\nskall läggas ner.</pre><pre>När det gäller uppföljningen av de utfästelser som\r\nhar gjorts i policydokumentet om eventuell\r\nförsäljning till andra företag, nedläggning, ny\r\nsysselsättning osv., hänvisar man till\r\nföretagsledningen. Man säger att politiker inte skall\r\nlägga sig i. Vi kan hoppas att det gäller oss lokala\r\npolitiker.</pre><pre>Jag är inte alldeles säker på att vi har anledning att\r\nvara optimistiska i fråga om det brev som skall\r\nkomma. Det är så man uppträder i dag. Annat var\r\ndet när företaget skulle köpas. Då kostade man\r\nt.o.m. på sig att åka till Hagfors, med en minister\r\nfrån Österrike. På det viset gav man sken av att\r\npolicydokumentet hade stor kraft.</pre><pre>Avser näringsministern vidta ytterligare åtgärder\r\nför att påskynda denna process? Jag vill dessutom\r\nnämna att företaget har stämt de anställda som har\r\nprotesterat mot beslutet. Jag tycker egentligen att\r\ndet är företaget som borde stämmas.</pre><pre>Anf. 248  Näringsminister PER\r\nWESTERBERG (m):</pre><pre>Herr talman! Jag kan hålla med om att processen\r\när långsam i detta fall. Den har pågått ända sedan\r\nföregående vår. Jag kan bara säga att vi avvaktar\r\nsvaret på det senaste brevet som vi skickade till min\r\nösterrikiske kollega. Enligt uppgift skall det vara i\r\npostgången, på väg till departementet. Vi vill se vad\r\nbrevet innehåller innan vi vidtar ytterligare\r\nåtgärder eller tar andra initiativ.</pre><pre>Vi står fast vid uppfattningen att ingångna avtal\r\nskall hållas. Utfästelser gjorda av ett helstatligt\r\nösterrikiskt bolag till en svensk regering skall\r\nfullföljas.</pre><pre>Anf. 249  GÖTHE KNUTSON (m):</pre><pre>Herr talman! Även jag har uppfattningen att det\r\ngår långsamt. Jag kan inte se annat än att det beror\r\npå den socialdemokratiske österrikiske ministern\r\nför statliga industrier. Det finns ingen anledning att\r\nkritisera tempot i aktiviteten från den svenska\r\nregeringens sida.</pre><pre>Det finns naturligtvis oerhört stora förhoppningar i\r\ndetta läge. Jag hyser den förhoppningen att det inte\r\nskall bli en backlash och ytterligare anledning till\r\nmisstro gentemot den österrikiska regeringen. Det\r\nhar ganska länge varit tråkiga nyheter.</pre><pre>Jag vill till näringsministern säga: Lycka till med det\r\nangelägna arbetet!</pre><pre>Anf. 250  BO FINNKVIST (s):</pre><pre>Herr talman! Jag har också förstått att det kan vara\r\nvissa problem för den person som regeringen har\r\nutsett, nämligen Ingemar Eliasson, att ha dessa\r\nkontakter med österrikarna. Jag tycker egentligen\r\natt valsverket i Hagfors skall drivas vidare. Man\r\nskulle satsa på smidet, som Göthe Knutson också\r\ntog upp. Det har vi inte sett bevis på ännu. Det\r\nfinns beslut, men de fullföljs inte. Det gäller\r\ngivetvis också ny sysselsättning.</pre><pre>Jag vill påstå att alltihop har hanterats på ett annat\r\nsätt när affären skulle göras upp. Det gavs då\r\nintryck av att man menade allvar med\r\npolicydokumentet och de löften som gavs där. Det\r\nhanteras på ett helt annat sätt nu, när man skall\r\navveckla verksamheten. Jag tycker att det finns skäl\r\natt påpeka detta för näringsministern. Det bör tas\r\nupp i kommande diskussioner.</pre><pre>Anf. 251  Näringsminister PER\r\nWESTERBERG (m):</pre><pre>Herr talman! Jag skall till slut bara konstatera att vi\r\nmycket nogsamt kommer att läsa det svarsbrev som\r\när på väg. Vi kommer att följa utvecklingen och\r\nvidta de åtgärder vi anser vi kan vidta för att få våra\r\nkolleger att leva upp till de utfästelser som har\r\ngjorts.</pre><pre>Överläggningen var härmed avslutad.</pre><pre>36 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:177 till skatteutskottet</pre><pre>1992/93:254 till utrikesutskottet</pre><pre>1992/93:256 till konstitutionsutskottet</pre><pre>Beträffande proposition 1992/93:254 Svenskt\r\ndeltagande i av FN:s säkerhetsråd beslutade\r\ninsatser för säkerställande av fred i f.d. Jugoslavien\r\nhade regeringen föreslagit att riksdagen skulle\r\nbesluta att motionstiden förkortades till tre dagar.</pre><pre>Kammaren beslöt att förkorta motionstiden för\r\ndenna proposition till att utgå torsdagen den 27\r\nmaj.</pre><pre>Beträffande proposition 1992/93:256 Sekretess i\r\nmål om barnpornografibrott hade regeringen\r\nföreslagit att riksdagen skulle besluta att\r\nmotionstiden förkortades till tre dagar.</pre><pre>Kammaren beslöt att förkorta motionstiden för\r\ndenna proposition till att utgå torsdagen den 27\r\nmaj.</pre><pre>Motionerna</pre><pre>1992/93:So62 till socialutskottet</pre><pre>1992/93:N64 till näringsutskottet</pre><pre>37 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1992/93:KU30</pre><pre>Finansutskottets betänkande 1992/93:FiU25</pre><pre>Skatteutskottets betänkande 1992/93:SkU35</pre><pre>Kulturutskottets betänkande 1992/93:KrU30</pre><pre>Jordbruksutskottets betänkande 1992/93:JoU15</pre><pre>Bostadsutskottets betänkanden 1992/93:BoU19\r\noch BoU24</pre><pre>38 §  Bordläggning</pre><pre>Anmäldes och bordlades</pre><pre>Skatteutskottets betänkande</pre><pre>1992/93:SkU31 Individuellt pensionssparande</pre><pre>Lagutskottets betänkande</pre><pre>1992/93:LU45 Ändring i lagen om\r\nmarknadsdomstol m.m.</pre><pre>Socialutskottets betänkanden</pre><pre>1992/93:SoU20 Dopning</pre><pre>1992/93:SoU22 Husläkare m.m.</pre><pre>1992/93:SoU23 Medicintekniska produkter</pre><pre>1992/93:SoU26 Tobakslag</pre><pre>Utbildningsutskottets betänkande</pre><pre>1992/93:UbU14 Grundläggande\r\nhögskoleutbildning</pre><pre>Näringsutskottets betänkande</pre><pre>1992/93:NU31 Ändringar i\r\nvärdepappersfondslagstiftningen m.m.</pre><pre>39 §  Kammaren åtskildes kl. 19.32.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 15 § anf. 88 (delvis),</pre><pre>av förste vice talmannen därefter t.o.m. 27 § anf.\r\n179 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}