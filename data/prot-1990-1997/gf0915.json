{"dokumentstatus":{"dokument":{"hangar_id":"2387624","dok_id":"GF0915","rm":"1991/92","beteckning":"15","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"15","slutnummer":"0","datum":"1991-10-24 00:00:00","systemdatum":"2005-10-27 13:51:43","publicerad":"1991-10-24 00:00:00","titel":"Riksdagens snabbprotokoll 1991/92:15 Torsdagen den 24 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{849B0FB9-9082-4E32-852A-1BBA583E7950}","dokument_url_text":"http://data.riksdagen.se/dokument/GF0915/text","dokument_url_html":"http://data.riksdagen.se/dokument/GF0915","dokumentstatus_url_xml":"http://data.riksdagen.se/dokumentstatus/GF0915","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:15</div>\r\n<div class=\"sidhuvud_datum\">Torsdagen den 24 oktober</div>\r\n<div class=\"sidhuvud_klockslag\">KL. 12.00</div>\r\n<hr class=\"sidhuvud_linje\">\r\n<pre>Meddelande om information från regeringen</pre><pre>Anf. 1 TALMANNEN:</pre><pre>Kl. 14.30 i dag lämnar statsrådet Ulf Dinkelspiel\r\ninformation om EES-avtalet.</pre><pre>1 § Justering av protokoll</pre><pre>Justerades protokollen för den 17 och 18 oktober.</pre><pre>2 § Avsägelse</pre><pre>Talmannen anmälde att Lennart Fremling (fp)\r\navsagt sig uppdraget att vara suppleant i\r\nlagutskottet.</pre><pre>Kammaren biföll denna framställning.</pre><pre>3 § Anmälan om kompletteringsval till\r\nlagutskottet</pre><pre>Talmannen meddelade att folkpartiet liberalernas\r\nriksdagsgrupp på grund av uppkommen vakans\r\nanmält Carl B Hamilton som ny suppleant i\r\nlagutskottet efter Lennart Fremling.</pre><pre>Talmannen förklarade utsedd till</pre><pre>suppleant i lagutskottet</pre><pre>Carl B Hamilton (fp)</pre><pre>4 § Svar på interpellation 1991/92:6 om det\r\nmilitära försvarets kostnader och omfattning</pre><pre>Anf. 2 Försvarsminister ANDERS BJÖRCK\r\n(m):</pre><pre>Fru talman! Gurdrun Schyman har, mot bakgrund\r\nav bl.a. demokratiseringen i östra Europa,\r\nWarszawapaktens upplösning och de minskade\r\nförsvarsutgifterna i vissa stater, frågat mig hur den\r\nsäkerhetspolitiska bedömningen ser ut som\r\nmotiverar höjda militärutgifter i Sverige. Hon\r\nfrågar vidare hur den säkerhetspolitiska\r\nbedömningen ser ut som ''motiverar en fortsatt\r\nmiljardrullning till JAS-projektet''.</pre><pre>På den första frågan vill jag svara följande. De\r\nsenaste årens utveckling i Europa är\r\nutomordentligt glädjande. Demokratin har gjort\r\nstora landvinningar. Den säkerhetspolitiska\r\nstrukturen i Europa är förändrad.</pre><pre>Den långsiktiga utvecklingen i Europa är samtidigt\r\ntill delar svårbedömd. Västeuropa framstår i allt\r\nväsentligt som stabilt, även i en period av politisk\r\nförändring. De nya demokratierna i Central- och\r\nÖsteuropa plågas emellertid av relativt långsiktiga\r\nekonomiska problem. Utvecklingen i\r\nSovjetunionen rymmer djupgående och\r\nstrukturella problem.</pre><pre>Fru talman! Självfallet hoppas vi alla på en stadig\r\nutveckling mot demokrati och ekonomisk tillväxt\r\näven för Sovjetunionens del. Men det vore\r\noansvarigt att som utgångspunkt för en ansvarsfull\r\noch långsiktig svensk säkerhetspolitik bortse från\r\nde alternativa utvecklingslinjerna. Ett mer eller\r\nmindre totalt sönderfall av unionen kan inte\r\nuteslutas. En återgång till hårdare centralstyrning\r\noch ökad intern politisk kontroll kan inte heller helt\r\nuteslutas. I en sådan situation skulle det sovjetiska\r\nmilitära systemet med all sannolikhet åter komma\r\natt spela en aktivare roll.</pre><pre>Sojvetunionens inre kris lämnar sålunda utrymme\r\nför ett brett spektrum av framtida utvecklingar,\r\nvilket av allt att döma kommer att utgöra det största\r\nosäkerhetsmomentet i Sveriges säkerhetspolitiska\r\nmiljö för en betydande tid framöver. De nordiska\r\nländerna förblir sålunda grannar till ett\r\nSovjetunionen -- alternativt till en rysk stormakt --\r\nsom, om än försvagat av inre upplösning och\r\ndjupgående ekonomisk kris, åtminstone i ett\r\nregionalt perspektiv likväl kommer att förfoga över\r\nen mycket stor militär potential även i framtiden.</pre><pre>Försvarsplaneringen måste alltså ta den militära\r\nverkligheten i närområdet som en väsentlig\r\nutgångspunkt. Det är ett faktum att de senaste\r\nårens i och för sig mycket stora militära\r\nförändringar i Europa i första hand berört dess\r\ncentrala del. I viktiga delar av vårt närområde,\r\nfrämst nordvästra Sovjetunionen, är de militära\r\nförändringarna långt mindre, och inte ens helt\r\nentydiga. Grovt sett minskar kvantiteten, medan\r\nkvaliteten samtidigt ökar.</pre><pre>En tredje faktor som måste vägas in i en bedömning\r\nav de svenska försvarsutgifternas framtida storlek\r\när försvarets nuvarande planeringsläge, inkl. dess\r\nlikviditet. Sverige har under närmare 20 år fullföljt\r\nen försvarspolitik med oförändrade eller -- under\r\nsenare år -- svagt ökande anslag, samtidigt som de\r\nflesta länder i vår närhet ökade sina försvarsutgifter\r\nkraftigt under 1980-talet. Detta har lett till att\r\nantalet enheter i vår krigsorganisation som har en\r\ntillfredsställande kvalitet jämfört med omvärlden\r\nsuccessivt minskat.</pre><pre>Jag har här redovisat de väsentligaste förhållanden\r\nsom bör läggas till grund för ställningstaganden om\r\nförsvarets framtida ekonomi, nämligen den\r\nsäkerhetspolitiska situationen i stort, den militära\r\nsituationen i vårt närområde, samt vissa\r\nplaneringsförhållanden inom försvaret. Det är mot\r\ndenna samlade bakgrund som det i\r\nregeringsförklaringen slogs fast, att det inom\r\nförsvarets område krävs såväl omfattande\r\nstrukturella förändringar som vissa ekonomiska\r\ntillskott.</pre><pre>Riksdagen kommer att få ta ställning till\r\nregeringens förslag i samband med den kommande\r\nförsvarsbeslutspropositionen. Dessförinnan avser\r\njag att i försvarsberedningen låta riksdagspartierna\r\nta del av övervägandena inför propositionen. Jag\r\nvill understryka beredningens betydelse som både\r\ninformations- och diskussionsforum.</pre><pre>När det sedan gäller Gudrun Schymans andra\r\nfråga, om JAS-projektet, vill jag svara ganska kort.\r\nRegeringens syn på JAS utgår dels från de allmänna\r\nsäkerhetspolitiska förhållanden jag nyss redovisat,\r\ndels från de specifika kraven på luftförsvaret. Jag\r\nvill påminna om att min företrädare den 17 januari\r\n1990 svarade på en fråga från Gudrun Schyman om\r\nJAS. Han sade då bl.a.:</pre><pre>''Det är sålunda uppenbart att de luftoperativa\r\nförhållandena tillmäts stor vikt i bedömningen av\r\nvår strategiska miljö. En självklar följd av detta är\r\nden centrala betydelsen av ett starkt luftförsvar som\r\nen del i det samlade totalförsvaret. Dagens\r\nluftförsvar, med Jaktviggen som ryggrad, lever\r\nenligt min uppfattning upp till högt ställda\r\nkvalitativa krav och har en tillräcklig kvantitet. Jag\r\nvill tillägga att ingenting av det som vi hittills\r\nkunnat iaktta i den pågående utvecklingen av de\r\nmilitära förhållandena i Europa tyder på en\r\nminskad betydelse av ett starkt luftförsvar inom\r\nramen för den samlade försvarspolitiken.</pre><pre>JAS-systemet kommer att göra det möjligt för oss\r\natt vidmakthålla vår försvarsförmåga gentemot\r\nomvärlden även på längre sikt.''</pre><pre>Så långt min företrädare Roine Carlsson. Fru\r\ntalman! Jag delar hans bedömning i detta avseende.</pre><pre>Av de skäl jag här har redovisat är regeringen\r\nbesluten att fullfölja JAS-projektet. Detta innebär\r\nsjälvfallet inte att regeringen är likgiltig för\r\nprojektets ekonomiska aspekter. Jag kommer att\r\nnoga pröva alla möjligheter att begränsa eventuella\r\nkostnadsökningar. En export av JAS till Finland\r\nvore värdefull även från denna utgångspunkt.</pre><pre>Anf. 3 GUDRUN SCHYMAN (v):</pre><pre>Fru talman! Eftersom detta är den första debatt\r\nsom jag har med den nye försvarsministern, skall\r\njag be att få hälsa honom välkommen i hans nya\r\nvärv. Jag hoppas att han är mer mångordig än den\r\nförre. Tyvärr verkar inte åsikterna skilja sig så\r\nmycket åt, och det är beklämmande, tycker jag.\r\nNär det nu skall vara revolution på så många\r\nområden enligt vad den nya regeringen har lovat,\r\nverkar det här området vara satt på undantag.</pre><pre>Jag skall i anledning av detta interpellationssvar\r\nförsöka att ge min bild av den säkerhetspolitiska\r\nsituationen i stort, hur militärsituationen i vårt\r\nnärområde ser ut och jag skall också ge mina\r\nsynpunkter på planeringsförhållandena inom\r\nförsvaret -- dvs. de tre huvudområden som\r\nförsvarsministern hade inriktat sig på i sitt svar.</pre><pre>Den säkerhetspolitiska situationen i stort präglas ju\r\nav att man nedrustar i världen. Det har skett ett\r\ntrendbrott i världens rustningar, och för första\r\ngången under decennier minskar världens\r\nsammanlagda militärutgifter.</pre><pre>Vi vet att Sovjet minskar sina utgifter drastiskt.\r\nUSA skär årligen ned med ca 3 %, och den\r\namerikanske överbefälhavaren utreder nu vad en\r\nminskning med 25 % av de militära styrkorna skulle\r\nfå för konsekvenser för USA. De flesta av Europas\r\nländer går samma väg, och i dag är det bara Italien,\r\nTurkiet och Norge av alla länder i Europa som mer\r\nän marginellt ökar sina militärutgifter.</pre><pre>Sveriges militärutgifter har sedan början av 1970-\r\ntalet i fasta priser varit i stort sett oförändrade, men\r\nom Sveriges ÖB får igenom sina förslag om att öka\r\nde svenska försvarsutgifterna med över 20 %,\r\nskulle Sverige bli det land i Europa som ökar sina\r\nrustningar mest, Turkiet undantaget. Så ser\r\nsituationen ut, och man tycker då att detta skulle\r\nkunna få betydelse också för det svenska militära\r\nförsvarets omfattning och utgifter.</pre><pre>Situationen i Europa är unik. Det enda\r\nförsvarsministern och jag är överens om är att den\r\ndemokratiseringsprocess som har påbörjats är\r\nglädjande. I övrigt finns det inte någon agressiv\r\nstormakt eller någon djupgående stormaktskonflikt\r\ni Europa. Det finns ett ökat samarbete och en ökad\r\nintegration. Även om jag inte alltid uppskattar det\r\nsätt på vilket den går till, så pågår det ju en\r\nintegration.</pre><pre>Risken för ett storkrig har minskat drastiskt.\r\nMånga militära bedömare delar den uppfattningen.\r\nÄven inom NATO har man gjort den bedömningen\r\natt hotbilden har förändrats. Man bedömer det som\r\natt det över huvud taget inte existerar något hot\r\nmot väst. Därför är det mycket märkligt att man\r\ninom det svenska försvaret är så fastlåst vid det\r\ngamla kalla kriget-tänkandet.</pre><pre>Det finns dessutom flera faktorer som talar för en\r\nfortsatt och ännu större avspänning och\r\nnedrustning. Den ekonomiska krisen i\r\nstormakterna tvingar fram en nedrustning, och\r\ndemokratiseringen i Sovjet och i Östeuropa\r\nelimerar de ideologiska konflikter som tidigare\r\nkunde utgöra grund för militära agressioner.</pre><pre>Allt detta borde vara anledning till reaktion när\r\nman bedömer det säkerhetspolitiska läget. I\r\nSverige tar man nedrustning i området omkring\r\nvårt land som intäkt för upprustning, oavsett\r\nregering och oavsett vem som är försvarsminister.\r\nMan säger att så fort det blir nedrustning, blir läget\r\ninstabilt och vi verkligen måste rusta oss till\r\ntänderna, i stället för att delta i denna nedrustning\r\noch fråga sig hur Sverige skall kunna vara aktivt och\r\npådrivande i denna nedrustningsprocess, vilka\r\ninitiativ Sverige skulle kunna ta för att ytterligare\r\ndriva på att rustningskostnaderna i vårt närområde,\r\ni Europa och i världen, minskade vilka initiativ som\r\nkrävs för att Sverige skulle kunna påskynda\r\nutvecklingen. Det frågar man sig inte, utan i stället\r\nstoppar man huvudet i busken och säger: Oj då, nu\r\nförändras läget runt omkring våra gränser, så därför\r\när det bäst att vi rustar oss. Det är ett mycket\r\nmärkligt sätt att hantera den situation som faktiskt\r\nråder.</pre><pre>Försvarsministern talade här om att det fortfarande\r\nfinns en mycket stor militär potential i vårt\r\nnärområde. Det kan man ju säga, men det är\r\nganska ointressant om risken för att den skall\r\nanvändas inte existerar. Det är precis samma sak\r\nsom om jag skulle säga till Anders Björck att det\r\nfinns en stor potential för att han, om vi blev osams,\r\nskulle slå ner mig. Han har säkert de fysiska krafter\r\nsom krävs för att kunna göra det -- vad vet jag, han\r\nkanske t.o.m. har gått på någon karatekurs.\r\nSamtidigt bedömer jag vår relation och\r\nförsvarsministerns mentala tillstånd som att han\r\nnog inte skulle slå ner mig. Försvarsministern valde\r\nnog att lösa de meningsmotsättningar som vi har på\r\nett annat och mera civiliserat sätt. Jag behöver\r\nalltså inte gå på någon karatekurs eller någon\r\n''body-bildning'' för att rusta mig inför en sådan\r\nstrid. Jag kan använda min kapacitet och mina\r\nkrafter till någonting betydligt mera produktivt som\r\nhelt enkelt kan bidra till att utveckla vår\r\ncivilisation.</pre><pre>Man tycker att detta tänkesätt borde genomsyra\r\nförsvarsdepartementet, inte minst med tanke på att\r\nvi befinner oss i en situation där våra krafter, i form\r\nav tankeförmåga, pengar och av samlade resurser,\r\nbehövs för att möta de stora reella hot som vi står\r\ninför. Jag tänker då inte minst på hur vi skall kunna\r\nsäkra en demokratisk utveckling i Östeuropa. Jo,\r\nnaturligtvis genom ekonomiskt, socialt och\r\nkulturellt samarbete samt genom att vara\r\npådrivande för en militär nedrustning, så att\r\npengarna kan användas till civila ändamål.</pre><pre>Anf. 4 Försvarsminister ANDERS BJÖRCK\r\n(m):</pre><pre>Fru talman! Jag tackar Gudrun Schyman för\r\nvälkomstorden. Jag kan försäkra att det inte är\r\nsärskilt svårt att vara mer mångordig än min\r\nföreträdare. I detta avseende kan jag lova att\r\nGudrun Schymans förhoppningar kommer att bli\r\nuppfyllda.</pre><pre>Jag tror inte heller att det är någon större risk för\r\natt Gudrun Schyman och jag skall råka i ett brutalt\r\nslagsmål. Jag kan försäkra att jag är en mycket\r\nfredlig person. När det gäller kroppskrafter och\r\nslagsmålsförmåga, tror jag att Gudrun Schyman är\r\nbetydligt bättre än jag -- så som utvecklingen har\r\nvarit har jag förstått att det är en viktig egenskap\r\ninom vänsterpartiet att ha just denna kapacitet.</pre><pre>Den regering som har tillträtt kommer inte att ägna\r\nsig åt någon upprustning. Det handlar om att efter\r\n20 år av nedrustning -- eller i vissa fall stagnation --\r\nse till att strukturen på det svenska försvaret\r\nförändras.</pre><pre>De senaste 20 årens utveckling har lett till att\r\nantalet enheter på vissa områden inom försvaret --\r\noch det gäller många områden -- halverats. Jag\r\nupprepar: halverats. Under dessa 20 år har\r\nländerna runt omkring oss rustat upp, och inte\r\nminst stormakter i vår närhet. När det i\r\nregeringsdeklarationen talas om ett visst\r\nresurstillskott -- även om detta skulle bli så stort\r\nsom jag personligen önskar -- kan jag försäkra\r\nGudrun Schyman om att det svenska försvaret\r\nkommer, absolut och relativt, faktiskt att minska i\r\nen lång rad avseenden. Därvidlag är fru Schyman\r\ninne på rätt spår.</pre><pre>Jag vill dock redan nu säga till kammaren att jag\r\ninnerligt hoppas att de som vill behålla alla\r\nfredsförband -- om de driver den tanken i\r\nkammaren när det blir dags att fatta ett\r\nförsvarsbeslut -- är beredda att tillskjuta de\r\nmiljarder till försvaret som är nödvändiga. Annars\r\nkommer ett stort antal fredsförband, inte minst i\r\nglesbygden, relativt snart att läggas ned, eftersom\r\npengarna inte räcker till, vilket jag djupt beklagar.\r\nJag vill behålla samtliga fredsförband, men det\r\nförutsätter att man anslår pengar. Jag hoppas på\r\nkammarens förståelse och aktiva medverkan i\r\ndenna fråga.</pre><pre>Gudrun Schyman sade att det har skett en\r\nnedrustning. Ja, det är korrekt, men det gäller inte\r\ni norr, som är det område som vi i första hand\r\nberörs av.</pre><pre>Jag vill också erinra om att ett försvar byggs upp\r\nunder en väldigt lång tidsperiod. I den svenska\r\nkrigsorganisationen finns det materiel som är 50 år\r\ngammal. Den materiel som kammaren skall ta\r\nställning till under de närmaste åren kommer att\r\nbrukas långt in på 2000-talet. Kammaren har alltså\r\nett ansvar för besluten också inför kommande\r\ngenerationer. Försvarsplaneringen måste ta sikte\r\npå åtminstone ett tioårsperspektiv.</pre><pre>Under de senaste två och ett halvt åren har jag haft\r\nförmånen att i en annan egenskap ofta vistas i\r\ncentrala Östeuropa. Jag delar Gudrun Schymans\r\nuppfattning att där har skett mycket som är\r\nglädjande, vilket flitigt har rapporterats i svenska\r\noch internationella medier. Det finns emellertid\r\nannat som man ser och känner när man besöker\r\ndessa länder, men som inte rapporteras lika flitigt,\r\nnämligen alla sociala, religiösa, etniska konflikter\r\noch alla olösta gränskonflikter. Allt detta har inte\r\nkommit upp till ytan under de 45 år av totalitärt\r\nstyre som har passerat. Det sker nu en rasande\r\nsnabb utveckling. En del talar om en balkanisering\r\nav Europa. Detta är måhända ett starkt uttryck,\r\nmen i Jugoslavien sker saker som måste liknas vid\r\nett regelrätt militärt krig, och vi har ingen möjlighet\r\natt i dag bedöma vad som kommer att ske i\r\nframtiden.</pre><pre>Fru talman! Avslutningsvis vill jag säga att jag\r\ntycker att vi skall vara ödmjuka. För två och ett\r\nhalvt år sedan stod Berlin-muren. Då regerade t.ex.\r\nHusak, Honecker och Ceausescu. Sedan skedde\r\ndet mycket snabba förändringar. Vi hade alla, och\r\njag inkluderar naturligtvis mig själv, fel när vi för\r\nnågra år sedan förutspådde utvecklingen i Central-\r\noch Östeuropa. Vi kan, fru talman, ha precis lika\r\nmycket fel när vi förutspår utvecklingen för 1990-\r\ntalet. Då kan vi hamna i ett helt annat läge. Därför\r\nhar vi nu ett ansvar för att försvaret och\r\nsäkerhetspolitiken är långsiktig.</pre><pre>Anf. 5 GUDRUN SCHYMAN (v):</pre><pre>Fru talman! Jag kan lugna Anders Björck med att\r\nsäga att vi i vänsterpartiet inte brukar lösa våra\r\npolitiska meningsmotsättningar genom att slåss\r\nmed varandra. Skillnaden mellan vänsterpartiet\r\noch de andra politiska partierna är att\r\nvänsterpartiet är ett mycket öppet parti som har\r\nkongresser och möten inför offentligheten och\r\nalltid bjuder in pressen. Detta gör ju att\r\nmotsättningar och diskussioner rapporteras. Några\r\nhandgripligheter har det nog inte förekommit,\r\nåtminstone inte så länge som jag har varit med i\r\npartiet. Hur det var förr kan jag ju inte uttala mig\r\nom.</pre><pre>Det är väl riktigt som Anders Björck sade att det\r\nhar varit 20 års nedrustning, förutsatt att man bara\r\nräknar i kronor och ören. Går vi 20 år tillbaka i\r\ntiden och även ser på riksdagens protokoll, tror jag\r\natt man finner att det var fråga om en absolut enig\r\nbedömning. Det är under de absolut senaste åren\r\nsom bedömningarna av hur mycket pengar som\r\nskall gå till försvaret har blivit delade. Detta är ett\r\nganska nytt fenomen. Det har varit en stor politisk\r\nenighet i synen på det svenska militära försvaret\r\noch om vad det skall kosta. Det har varit eniga\r\nbedömningar med utgångspunkt i en viss syn på\r\nutrikespolitiken, inrikes försvarspolitik, antalet\r\narbeten, regionalpolitik m.m. som ingår i\r\nbedömningarna. Det är alltså först under de senaste\r\nåren som det har uppstått olika åsikter om antalet\r\nmiljarder kronor. Det handlar inte alls om de där 20\r\nåren.</pre><pre>Det låter hotfullt när det sägs att kammarens\r\nledamöter skall tänka på att det inte blir några\r\nfredsförband, om man inte tillskjuter pengar. Då\r\nfår man tänka sig att försvarsministern ser till att\r\ndet, där man kan tänka sig att det blir\r\nnedläggningar, mobiliseras ute i buskarna, så att\r\nhela den kommunalindustriella komplexapparaten\r\nkommer på fötter. Man får gå man ur huse med\r\nbanderoller där det står: Lägg inte ned vårt\r\nförband!</pre><pre>Det här är ett mycket primitivt sätt att hantera\r\nförsvarspolitiska frågor på, inte minst med tanke på\r\nvad det kostar. Jag tycker att man skall se på\r\nförsvarsbudgeten också med hänsyn till det\r\nfinansiella läget, och det är något som jag även har\r\ntagit upp i min interpellation. Försvaret är en del\r\nav den offentliga sektorn som finansieras med våra\r\nskattepengar. Det finns människor som har andra\r\nuppfattningar om vad som är viktigt att prioritera\r\nnär det gäller offentliga utgifter. Många tycker att\r\ndet är viktigt att vi har en fungerande vård och\r\nomsorg. Visserligen är man beredd att diskutera\r\neffektivitetskrav men också de andra sakerna. Om\r\nman ser på det svenska militära försvaret, måste\r\nman säga att det väl finns all anledning att diskutera\r\njust effektivitetskrav.</pre><pre>Visst skall det vara en långsiktig bedömning, men\r\ntänk, Anders Björck, om vi bygger fast oss i ett\r\ntioårsperspektiv och det visar sig att ni har fel. Tänk\r\nom vi skulle ha samma ödmjukhet när vi ser på det\r\nsvenska militära försvarets utveckling och tänka oss\r\natt utvecklingen i det övriga Europa kommer att gå\r\nännu fortare. Kanske kommer utvecklingen att\r\nännu mer genomsyras av icke-våldsinslag, vilket ju\r\nutvecklingen verkligen har gjort under den senaste\r\ntiden. I så fall står vi där med vårt stora militära\r\nförsvar och vår stora militärapparat. Mycket\r\npengar har det kostat, och kapitalförstöring är det.</pre><pre></pre><pre>Anf. 6 Försvarsminister ANDERS BJÖRCK\r\n(m):</pre><pre>Fru talman! Om Gudrun Schyman förutspår en\r\nfredlig utveckling inom vänsterpartiet, liksom i\r\nEuropa, är det naturligtvis utomordentligt\r\nglädjande för oss alla, särskilt för fru Schyman.</pre><pre>Nu har jag faktiskt under den korta tid som jag har\r\nhaft förmånen att verka som försvarsminister\r\nförsökt att få tillstånd en öppen och ärlig debatt om\r\ndet svenska försvaret och den svenska\r\nsäkerhetspolitiken. Jag har bl.a. tvingats säga vissa\r\nmycket obehagliga saker, nämligen att med de\r\nekonomiska ramar som vi har kommer det att bli\r\nnödvändigt med nedläggningar av fredsförband.\r\nFör att vi skall slippa den dubbelmoral som finns,\r\nnämligen detta att vissa i den grupp som Gudrun\r\nSchyman refererade till, det s.k.\r\nkommunalindustriella eller kommunalmilitära\r\nkomplexet, tror att man kan klara att bibehålla\r\nfredsförband utan ökade resurstillskott till\r\nförsvaret, vill jag understryka att vederbörande\r\nmåste ha klart för sig att detta icke är möjligt.\r\nRedan finns det långa listor över kommunalråd som\r\nvill uppvakta försvarsdepartementet, men alla\r\nmåste vara medvetna om, att skall fredsförbanden\r\nbibehållas, krävs det medverkan för att påverka er\r\nsom sitter i denna kammare att anslå mera pengar\r\ntill försvaret. Annars går det inte ihop.</pre><pre>Sedan delar jag naturligtvis Gudrun Schymans\r\nuppfattning att också försvaret skall omfattas av de\r\nökade krav på effektivitet som vi måste ställa i en\r\nstatsfinansiellt och samhällsekonomiskt mycket\r\nbekymmersam situation. Jag har redan på en rad\r\nområden aviserat förändringar, som kommer att\r\ninnebära besparingar. Det gäller militära\r\nledningssystem, värnplikten och materielsidan.\r\nMen just i dag på morgonen har Swedish Ordnance\r\ni Karlskoga varslat 798 personer. Såvitt jag förstår,\r\nfru talman, kommer vi att få uppleva denna typ av\r\nvarsel inom svensk försvarsindustri under hela\r\nvintern och hela våren. Vi har bara sett början.\r\nDetta beror på otillräckliga beställningar från det\r\nsvenska försvaret och begränsningar i\r\nmöjligheterna att exportera legalt. Jag hoppas, fru\r\ntalman, att de som nu kräver att svensk\r\nförsvarsindustri skall vara kvar på grund av att vi\r\ninte har råd med den arbetslöshet som annars följer\r\när medvetna om detta. Det har, fru talman, funnits\r\nen tendens att sparka alla bollarna mot\r\nförsvarsministern och försvarsdepartementet. Jag\r\nkan, fru talman, försäkra, att även om jag är en\r\ndålig fotbollsspelare, skall jag spela bollarna\r\ntillbaka till dem som ytterst bestämmer, nämligen\r\nkammarens ärade ledamöter.</pre><pre>Anf. 7 GUDRUN SCHYMAN (v):</pre><pre>Fru talman! Jag hade hoppats att försvarsministern\r\noch jag skulle bli överens om att det är de\r\nsäkerhetspolitiska motiven som skall styra\r\nutvecklingen av det svenska militära försvaret. Nu\r\nförstår jag att det inte alls är sådana tankar som rör\r\nsig i försvarsministerns huvud. Snarare är det så, att\r\nom tillräckligt många ledamöter i denna kammare\r\nkan mobilisera tillräckligt mycket pengar för att ge\r\nut till militära anläggningar i vilken buske dessa än\r\nligger, kommer man att försöka pressa fram\r\npengarna för att slippa en debatt om nedläggning.\r\nDetta innebär att försvarsministern anser att det är\r\nhelt rimligt att sysselsättningspolitiska,\r\nregionalpolitiska och industripolitiska skäl skall\r\nvara grunden för utformningen av det svenska\r\nmilitära försvaret. Då vill jag bara säga att vi här\r\när djupt oense. Jag tycker att det är omoraliskt att\r\nhandskas med skattepengar på det sättet. Jag\r\nmenar att det måste vara de säkerhetspolitiska\r\nbedömningarna som avgör vilket militärt försvar\r\nSverige skall ha. Dessa säkerhetspolitiska\r\nbedömningar borde i dag få försvarsministern att\r\ninse att vi behöver kraftigt omstrukturera och banta\r\ndet svenska militära försvaret, göra en successiv\r\navtrappning.</pre><pre>Vi behöver också se till att den svenska\r\nvapenindustrin ställs om. Det behöver göras en\r\nlångsiktig planering för att vi skall slippa hamna i\r\njust den situation som försvarsministern beskriver:\r\nnya varsel, mer statliga pengar så att arbetena kan\r\nfinnas kvar, trots att vi, gudskelov, går en\r\nkrympande marknad till mötes både nationellt och\r\ninternationellt. Det kloka i den situationen är\r\nnaturligtvis att ha ett långt perspektiv och se till att\r\nvapenindustrin på ett förnuftigt sätt ställs om till\r\ncivil produktion, så att de arbetandes erfarenhet\r\noch kompetens kan tas till vara. Det enda rimliga\r\nmåste ju vara att gå över till civil produktion och\r\nproducera sådant som vi faktiskt behöver. I stället\r\nför att använda de pengar som i dag förslösas på en\r\nineffektiv och obehövlig stor militärapparat skall\r\ndessa pengar naturligtvis användas till\r\nsamhällsnyttan, till behov som är klart\r\nidentifierbara. Den här processen måste\r\nförsvarsministern vara en drivande kraft i. Det\r\nskulle han vara om han lyssnade på vad den\r\nallmänna opinionen i Sverige vill. Enligt SCBs\r\nundersökningar, som jag har nere i bänken om\r\nförsvarsministern vill se dem, är det mycket få\r\nmänniskor som vill ha en ökning av\r\nförsvarsutgifterna. En övervägande procentandel\r\nav dessa människor säger att de vill ha nuvarande\r\neller minskade försvarsutgifter. Detta borde också\r\ntas med i beräkningarna när denna fråga\r\ndiskuteras.</pre><pre>Om man fortsätter på den linje som nu aviseras från\r\nregeringen kommer man att få just denna typ av\r\nvarsel, brådstörtade räddningsaktioner, osv., och\r\nstora kommunala påtryckningar för att detta\r\nkommunalregionala och industripolitiska projekt\r\nskall få ta makten över den svenska\r\nförsvarsdebatten. Jag menar att det vore djupt\r\nolyckligt. En ansvarsfull och långsiktig\r\nsäkerhetspolitik innebär att vi använder Sverige\r\nsom en spjutspets för att visa att det finns ett\r\nalternativt förhållningssätt som bygger på civil\r\nproduktion.</pre><pre>Anf. 8 Försvarsminister ANDERS BJÖRCK\r\n(m).</pre><pre>Fru talman! Får jag bara mycket kortfattat säga att\r\njag i mitt interpellationssvar självfallet utgick från\r\nden säkerhetspolitiska situationen för Sverige, inte\r\nminst utifrån det långsiktiga perspektivet. Vad jag\r\nsedan har försökt göra är att redovisa de\r\nkonsekvenser som vi gemensamt, riksdag och\r\nregering, ställs inför när det blir fråga om\r\nnedskärningar och krav på sådana. Då blir det\r\nbekymmersamt för de kommuner som får ett\r\nfredsförband nedlagt och för de kommuner som har\r\nförsvarsindustri och som då kommer att få en ökad\r\narbetslöshet. Det här är en ekvation som vi\r\ngemensamt måste lösa, det vill jag gärna säga.</pre><pre>Fru talman! Allra sist vill jag säga att styrelsen för\r\npsykologiskt försvar i går lade fram en\r\nundersökning som visar att det i Sverige fortfarande\r\när flera som vill öka det svenska försvaret, och som\r\när beredda till ökade försvarsutgifter, än som vill\r\nminska det.</pre><pre>Talmannen anmälde att Gudrun Schyman anhållit\r\natt till protokollet få antecknat att hon inte ägde\r\nrätt till ytterligare inlägg.</pre><pre>Överläggningen var härmed avslutad.</pre><pre>5 § Svar på interpellation 1991/92:8 om\r\nPalestinafrågan</pre><pre>Anf. 9 Utrikesminister MARGARETHA AF\r\nUGGLAS (m):</pre><pre>Fru talman! Hans Göran Franck har i en\r\ninterpellation frågat mig vilka åtgärder regeringen\r\nvill medverka till för upphörande av ockupationen\r\nav Västbanken och Gaza samt för ett stopp av\r\nkränkningarna av de mänskliga rättigheterna; om\r\nregeringen stöder en internationell\r\nMellanösternkonferens där man från israelisk och\r\npalestinsk sida är representerade med delegationer,\r\nvilkas sammansättningar de själva bestämmer;\r\nvilka åtgärder regeringen är beredd att vidta för att\r\nmedverka till att de israeliska bosättningarna\r\nstoppas i Östra Jerusalem, Västbanken och Gaza;\r\nom regeringen avser föreslå förstärkningar av de\r\nhumanitära insatserna för den palestinska\r\nbefolkningen på sjukvårds- och MR-områdena;\r\nsamt om regeringen är beredd att vidta särskilda\r\nåtgärder för att medverka till att alla universitet och\r\nskolor varaktigt öppnas i de ockuperade områdena.</pre><pre>Fru talman! Mellanöstern står i dag inför vad som\r\nkan bli ett historiskt genombrott för\r\nfredssträvandena. Regeringen hälsar med stor\r\ntillfredsställelse nyheten att Förenta Staterna och\r\nSovjetunionen bjudit in parterna i\r\nMellanösternkonflikten till en regional\r\nfredskonferens, som skall inledas i Madrid om\r\nnågra dagar. Konferensen kan, om den lyckas, bli\r\ninledningen till en process som leder till en lösning\r\nav både den israelisk-arabiska och den israelisk-\r\npalestinska konflikten.</pre><pre>Många försök har genom åren gjorts att finna en\r\nlösning på dessa oerhört komplicerade frågor.\r\nMotsättningarna är och har varit djupa, och många\r\nstarka intressen står mot varandra.</pre><pre>Hindren på vägen mot fred har förefallit\r\noöverstigliga. Våld, terror och oförsonlighet har\r\nskapat psykologiska och politiska barriärer. Hot\r\noch osäkerhet har präglat situatioinen. Olika\r\nparters vägran att erkänna varandra eller ens tala\r\nmed varandra har länge stått i vägen för framsteg.</pre><pre>De ansträngningar som gjorts av framför allt\r\nFörenta Staterna för att få till stånd den regionala\r\nfredskonferensen om Mellanöstern har den svenska\r\nregeringens starka stöd, inkl. strävandena att finna\r\nför alla parter godtagbara former för konferensen\r\noch representationen därvid. Som det nu ser ut\r\nkommer alla berörda länder att vara\r\nrepresenterade och palestinierna delta i en\r\ngemensam jordansk-palestinsk delegation. Det är\r\nangeläget att världssamfundet genom närvaron av\r\nen FN-representant ges möjlighet att följa\r\nkonferensen.</pre><pre>Ett helt nytt Mellanöstern kan börja ta sin form, ett\r\nMellanöstern präglat av fred, samarbete och\r\nutveckling. Härigenom kan förutsättningar skapas\r\nför regionen att äntligen ta sig an de många\r\nallvarliga problem som kräver sin lösning:\r\nflyktingfrågor, miljöproblem, ekonomisk\r\nutveckling, för att nämna några exempel.</pre><pre>Israels ockupation av palestinska och andra\r\narabiska områden kan därmed bringas till sitt slut\r\ngenom en fredsuppgörelse, som baseras på\r\nsäkerhetsrådets resolutioner 242 och 338 med den\r\ndärav följande principen om land för fred. Israeler\r\noch palestinier måste erkänna varandras rätt till\r\nfredlig samlevnad. Israel måste ha rätt att existera\r\ninom säkra och internationellt erkända gränser.\r\nPalestiniernas rätt till självbestämmande, inkl.\r\nrätten att bilda en egen stat, måste accepteras av\r\nIsrael.</pre><pre>Åtskilliga hinder kommer dock att finnas på vägen.\r\nEtt sådant är bosättningspolitiken. Ett annat är\r\nrisken för nya våldsdåd och terroristattacker.</pre><pre>Upprättandet av nya bosättningar på de\r\nockuperade områdena, inkl. östra Jerusalem,\r\nstrider mot internationell rätt och är oförenligt med\r\nen vilja att uppnå framsteg i fredsprocessen. Som\r\njag framhöll i mitt FN-tal är det därför av den\r\nstörsta vikt att alla parter visar maximal\r\nåterhållsamhet och kompromissvilja.</pre><pre>Den svenska regeringen ser med oro på situationen\r\npå de ockuperade områdena, som negativt\r\npåverkar det palestinska folkets\r\nlevnadsförhållanden samt på ett bestående sätt\r\nundergräver det palestinska samhällets framtid och\r\nden ekonomiska och sociala utvecklingen på de\r\nockuperade områdena.</pre><pre>Att verka för respekt för grundläggande mänskliga\r\nrättigheter är en del av arbetet för internationell\r\nfred och säkerhet. Brott mot de mänskliga\r\nrättigheterna förekommer på många håll i världen,\r\noch den svenska regeringen ser försvaret av dessa\r\nrättigheter som en mycket angelägen uppgift.</pre><pre>Mellanöstern är en del av världen där mänskliga\r\nrättigheter kränks. Den demokratiseringsvåg som\r\nsveper fram över stora delar av världen har inte satt\r\nnågra tydliga spår i Mellanöstern. På många håll i\r\nvärlden har stora förhoppningar knutits till Israel\r\nsom en demokratisk stat i en fientlig och\r\nodemokratisk omgivning. Israel har setts som ett\r\ndemokratiskt föredöme.</pre><pre>Det är därför med besvikelse omvärlden noterar de\r\nåterkommande rapporterna om allvarliga\r\nkränkningar av mänskliga rättigheter i de av Israel\r\nockuperade områdena. Israel måste respektera de\r\nmänskliga rättigheterna och acceptera att fjärde\r\nGenèvekonventionens bestämmelser om en\r\nockupationsmakts förpliktelser gäller också på de\r\nav Israel ockuperade områdena. Sverige uppmanar\r\nän en gång Israel att agera i enlighet med sina\r\nskyldigheter under internationell rätt och att\r\nsamarbeta med FN.</pre><pre>Det svenska humanitära biståndet till den\r\npalestinska befolkningen på Västbanken och i Gaza\r\nhar de senaste åren vuxit och är betydande. Utöver\r\nSveriges reguljära bidrag till FNs hjälporganisation\r\nför Palestinaflyktingar (UNRWA) lämnas\r\nhumanitärt bistånd även genom svenska enskilda\r\norganisationer.</pre><pre>Som Hans Göran Franck påpekar i sin\r\ninterpellation är situationen inom hälsosektorn\r\nallvarlig. Under försommaren kanaliserades därför\r\nytterligare 10 milj.kr. i katastrofbistånd till\r\ndrabbade palestinska hälsoinstitutioner. Ett arbete\r\npågår även för att bredda det svenska stödet till\r\nområdet mänskliga rättigheter.</pre><pre>De israeliska ockupationsmyndigheternas\r\nstängning av universitet och högskolor på de\r\nockuperade områdena är också oroande. Sverige\r\nhar liksom andra europeiska stater sökt verka för\r\natt universitet och högskolor på Västbanken och i\r\nGaza skall hållas öppna. Regeringen avser att\r\nfortsätta dessa strävanden.</pre><pre>Anf. 10 HANS GÖRAN FRANCK (s):</pre><pre>Fru talman! Jag ber att få tacka utrikesministern\r\nför ett utförligt och klargörande svar, som jag\r\nuppfattade som i väsentliga hänseenden positivt på\r\nde frågor som jag har ställt.</pre><pre>Freden har nu en chans även om situationen är\r\nmycket komplicerad, som utrikesministern sade.\r\nDet är viktigt att det råder en bred svensk enighet\r\nom grundläggande politiska och folkrättsliga\r\nfrågor. Det skapar goda förutsättningar för att\r\nSverige skall kunna göra en aktiv insats för en\r\nvaraktig och rättvis fredlig lösning i Mellanöstern.</pre><pre>I somras besökte jag Israel och de ockuperade\r\nterritorierna. Det var mitt andra besök för att\r\nstudera förhållandena i regionen, och det gav goda\r\nmöjligheter till jämförelser beträffande den\r\nutveckling som har förekommit under senare år.</pre><pre>Utrikesministern säger att berörda länder, som det\r\nnu ser ut, kommer att vara representerade och att\r\npalestinierna kommer att delta i en gemensam\r\njordansk-palestinsk delegation. Enligt min\r\nuppfattning kommer inte någon varaktig lösning att\r\nvara möjlig utan PLOs medverkan i och stöd till\r\ndenna delegation. Det råder inget tvivel om att\r\nPLO har ett brett stöd i de ockuperade områdena,\r\ntrots att organisationen har blivit utsatt för stark\r\nkritik -- inte bara från den israeliska sidan utan\r\nockså på det internationella planet.</pre><pre>Det kan inte vara palestiniernas sak att bestämma\r\nhur den israeliska delegationen skall vara\r\nsammansatt, lika litet som Israel kan bestämma\r\nvilka palestinier som skall ha rätt att ingå i den\r\njordansk-palestinska delegationen. Det är därför\r\noroande att Israels regering gör uttalanden om att\r\nman skall lämna konferensen om PLO-\r\nsympatisörer eller PLO-företrädare ingår i den\r\njordansk-palestinska delegationen.</pre><pre>Det är angeläget att den israeliska regeringen\r\nändrar sin hållning och att vi från svensk sida även\r\nger uttryck för detta krav. Jag undrar därför om\r\nutrikesministern delar denna uppfattning.</pre><pre>De israeliska bosättningarna på Västbanken och i\r\nGaza liksom i östra Jerusalem har ökat mycket\r\nkraftigt under den senaste tiden. De mycket\r\navancerade planer som finns i det av Ariel Sharon\r\nledda bostadsdepartementet kan omöjliggöra en\r\nfredlig lösning. De israeliska bosättarna lägger\r\nbeslag på större delen av markområdena på\r\nVästbanken och i Gaza. Det råder inget tvivel om\r\natt alla dessa bosättningar under ockupationen är\r\nfolkrättsstridiga. Det gäller inte bara, som\r\nutrikesministern anger, de nya bosättningarna.\r\nDelar utrikesministern denna uppfattning?</pre><pre>Lokalt kan palestinierna i de ockuperade områdena\r\nsjälva överta ansvaret för den civila\r\nadministrationen, och det har också skett i viss\r\nutsträckning. Dessa åtgärder bör kunna vidtas utan\r\navvaktan på en definitiv lösning som kan\r\nåstadkommas genom Madridkonferensen. De\r\nisraeliska bosättningarna måste stoppas nu, och en\r\navvecklingsplan av redan genomförda illegala\r\nbosättningar bör vara en viktig punkt på agendan.</pre><pre>De humanitära insatserna för den palestinska\r\nbefolkningen, inte minst från svensk sida, har\r\nförbättrats men behöver ytterligare förstärkas. Det\r\nkunde jag konstatera vid mitt besök. Det gäller\r\nframför allt sjukvård och handikappvård.</pre><pre>Katastrofsituationen är alarmerande. Den kommer\r\natt bestå även under nästa år. De institutioner som\r\nSverige har lämnat tidsbegränsade bidrag till\r\nriskerar att bli nedlagda helt eller delvis. Det är\r\nmycket angeläget att ytterligare och utökat\r\nkatastrofbistånd lämnas under kommande\r\nbudgetår.</pre><pre>Bevakningen och stödinsatserna på MR-området,\r\nsom har varit eftersatta, behöver breddas och\r\nutökas. Jag kunde vid mitt besök konstatera att det\r\nfinns goda förutsättningar till samarbete med ett\r\nflertal MR-organisationer, som gör ett efter\r\nomständigheterna gott arbete. Jag är särskilt glad\r\növer att UNWRA har breddat sin verksamhet till\r\natt även omfatta frågor om mänskliga rättigheter.\r\nMan kan med ett utvecklat stöd göra mycket\r\nförtjänstfulla insatser. Det måste göras alldeles\r\nsärskilda påtryckningar nu för att alla universitet,\r\nhögskolor och andra undervisningsanstalter\r\nöppnas, utan undantag och utan vidare dröjsmål.</pre><pre>Anf. 11 INGBRITT IRHAMMAR (c):</pre><pre>Fru talman! Låt mig börja med att instämma i vad\r\nutrikesministern sade när hon uttryckte\r\nförhoppningar om att den regionala\r\nfredskonferensen med parterna i\r\nMellanösternkonflikten skall kunna leda till en\r\nlösning på den långvariga konflikten mellan\r\ninblandade parter -- såväl israeler och araber som\r\nisraeler och palestinier.</pre><pre>Allra bäst hade det enligt min mening varit om även\r\nkurdernas problem och framtid hade kunnat\r\nbehandlas vid samma konferens. Men jag inser\r\nsjälvfallet svårigheterna med ytterligare en konflikt\r\natt lösa inom konferensens ram och är därför glad\r\nför detta första steg i det arbete mot en möjlig fred\r\noch avspänning i Mellanöstern som nu tycks kunna\r\npåbörjas.</pre><pre>Jag delar också utrikesministerns uppfattning om\r\natt motsättningarna mellan parterna är väldigt\r\ndjupa. Misstron är mycket stor. Hatet är på sina håll\r\noerhört djupt, beroende på olika händelser.</pre><pre>Israelerna hävdar, med rätta, sin självklara rätt att\r\nfå leva inom säkra och internationellt erkända\r\ngränser, vilket de hitintills inte har kunnat göra.\r\nStändiga hot och terrorattacker har israelerna\r\nutsatts för. Senast var det, som vi minns,\r\nScudmissilattackerna från Iraks sida. Detta får\r\nemellertid aldrig tas som intäkt för Israels rätt att\r\ni sin tur utsätta palestinierna för hot, förtryck och\r\ntortyr. Jag delar verkligen utrikesministerns och\r\nomvärldens uppfattning när det gäller besvikelsen\r\növer de otaliga övergrepp mot palestinierna som\r\nisraelerna har gjort sig skyldiga till under en lång\r\ntid.</pre><pre>Hans Göran Franck gav i sin interpellation exempel\r\npå sådana övergrepp. Jag skall här ge ytterligare\r\nnågra exempel. Det gäller sådant som jag kunde ta\r\ndel av när jag i somras besökte Jerusalem och\r\nVästbanken för att studera det civila motståndet.\r\nVi har från svensk sida med rätta fördömt den\r\nisraeliska provocerande bosättningspolitiken på\r\npalestinskt område. Ett problem som inte har\r\nkommit fram så mycket i det sammanhanget är\r\nbristen på ekonomisk ersättning för ockuperad\r\nmark. Palestinierna har i stället blivit hänvisade till\r\natt driva sina ersättningskrav i domstolar, vilket är\r\ndyrt och svårt. Rättshjälp saknas. Det hela blir\r\nlångvarigt. Processen drar ut på tiden. Det har visat\r\nsig vara mycket svårt, ja, nästintill omöjligt att få ut\r\nrättmätig ersättning -- om man ens får någon\r\nersättning -- för ockuperad, förlorad, mark.</pre><pre>Välkänt är också attt israelerna har sprängt sönder\r\npalestiniers hus utan att de här människorna får\r\nnågon ersättning. Man kan undra vilka hemska\r\nbrott dessa familjer har begått, som alltså har fått\r\nsina hem förstörda. Det vanligaste svaret är faktiskt\r\natt någon inom familjen, ofta en ung pojke, har\r\nkastat sten efter en israelisk bil eller en israel. Detta\r\när självfallet ett felaktigt handlande, men det utgör\r\nabsolut ingen ursäkt för att den här pojkens eller\r\nfamiljens hem för den skull skall sprängas sönder.</pre><pre>Fru talman! I interpellationen tas också problemen\r\nmed de stängda skolorna upp. Enligt uppgifter som\r\njag fick vid mitt besök kunde de palestinska barnen\r\npå det ockuperade området få undervisning enbart\r\nunder ca halva läsåret. Resten av tiden var det\r\nantingen utegångsförbud där barnen eller läraren\r\nbodde eller också fungerade inte transporterna till\r\noch från skolan. Det kunde helt enkelt t.o.m. vara\r\nså, att barnen eller läraren möttes vid skolan av\r\nnågon från den israeliska ockupationsmakten med\r\norden: Du var inte här i går. Därför kan du gå hem\r\ni dag också.</pre><pre>Självfallet är stängningen av flera universitet och\r\nhögskolor, som Hans Göran Franck nämnde, en\r\nmycket allvarlig sak med tanke på palestiniernas\r\nframtid. Men jag undrar om inte bristen på\r\nundervisning för dessa yngre skolbarn liksom deras\r\nsvårigheter när det gäller att få möjlighet att lära sig\r\nläsa och skriva i längden är ännu allvarligare.</pre><pre>Allra värst är ändå israelernas brott mot de\r\nmänskliga rättigheterna. Jag tänker då på den\r\ndirekta misshandel och den tortyr som\r\npalestinierna utsätts för och, naturligtvis, på alla\r\ndem som dödas. Vid mitt besök i Jerusalem\r\ndiskuterades livligt just massakern vid\r\ntempelplatsen, som skedde i oktober 1990.\r\nPalestinier hade skjutits till döds eller skadats av\r\nockupationsmakten för att de, som det sades just\r\ndå, hade kastat sten. Själv fick jag tillfälle att\r\nbesöka en fader i dennes hem som hade mist sin son\r\nvid attentatet. Han förklarade sorgset: De sade att\r\nman skulle försöka gottgöra oss för förlusten -- hur\r\nnu det skall gå till. Det enda som har hänt är\r\nfaktiskt att jag mist mitt jobb. Det är ingen som\r\nvågar ha mig anställd, eftersom jag har en son som\r\nhar blivit utsatt för israeliska hämndaktioner.</pre><pre>Det var vad som hade hänt.</pre><pre>Några dagar efter min hemkomst kunde jag läsa i\r\ntidningarna att det nu utretts att det inte varit\r\npalestinier som börjat med stenkastning. Det hade\r\nvarit nervösa israeler som börjat skjuta rakt in\r\nbland tempelplatsbesökarna. Jag undrar än i dag\r\nom fadern över huvud taget har fått någon hjälp\r\nännu.</pre><pre>Det är stora förväntningar som vi har på denna\r\nregionala Mellanösternkonferens. Den kommer\r\ntroligtvis att dra ut på tiden och möta många\r\nsvårigheter. Det kommer att ta lång tid innan vår\r\nförhoppning om att palestinierna skall kunna bilda\r\nen egen stat kommer att infrias. Fram till dess\r\nmåste vi från svensk sida med kraft reagera mot\r\nisraelernas olika övergrepp mot palestinierna. Min\r\nföljdfråga till utrikesministern blir:</pre><pre>Kommer ministern att snarast ta upp olika MR-\r\nbrott -- bl.a. de som jag har nämnt, mot den\r\npalestinska befolkningen -- med israeliska\r\nrepresentanter för att försöka förbättra situationen\r\njust nu för befolkningen på de ockuperade\r\nområdena?</pre><pre>Anf. 12 Utrikesminister MARGARETA AF\r\nUGGLAS (m):</pre><pre>Fru talman! Jag skulle först bara vilja få tillfälle att\r\nför kammaren redovisa något av det svenska\r\nbiståndet till det här området. Sverige är den tredje\r\nstörsta bilaterala bidragsgivaren till FNs\r\nhjälporganisation för Palestinaflyktingar. Det\r\nsvenska stödet till organisationen uppgår i år till 140\r\nmilj.kr. Dessutom lämnar Sverige via SIDA bidrag\r\ntill svenska och palestinska enskilda organisationer\r\nsom är verksamma på de ockuperade områdena.\r\nDet är vid det här laget ganska många\r\norganisationer. Jag har med mig en lista, men jag\r\ntror inte att jag hinner nämna alla\r\norganisationerna. Listan finns tillgänglig hos mig\r\nhär i bänken.</pre><pre>Jag delar Hans Göran Francks uppfattning att det\r\när mycket viktigt att bredda stödet till de\r\norganisationer som direkt verkar med de mänskliga\r\nrättigheterna, med rättshjälpsinstanser. Där finns\r\nnu ett stöd genom den svenska avdelningen av den\r\ninternationella juristkommissionen samt till en\r\npalestinsk MR-organisation. Regeringen är alltså\r\nberedd att lämna ytterligare stöd för aktiviteter som\r\nbefrämjar respekten för mänskliga rättigheter. Vi\r\ntror att detta är en mycket angelägen uppgift.</pre><pre>Jag lyssnade naturligtvis med stort intresse både till\r\nHans Göran Francks och Ingbritt Irhammars\r\ninlägg. De är båda kunniga på dessa områden. Jag\r\ntror att jag i mitt svar har redovisat regeringens\r\nprincipiella inställning till många av de frågor som\r\när viktiga i det här området. Jag skulle vilja\r\nupprepa det som jag tror är det allra bästa som vi\r\nfrån svensk sida kan göra just i detta viktiga skede,\r\ninför att fredskonferensen skall komma igång. Det\r\när denna vädjan, att alla parter nu måste visa\r\nstörsta möjliga återhållsamhet och\r\nkompromissvilja för att fredskonferensen skall\r\nkomma i gång.</pre><pre>Sedan vill jag gärna säga till Ingbritt Irhammar att i\r\nden, som jag ibland har uttryckt det när jag fått\r\nfrågan i massmedia, något mer balanserade\r\nMellanösternpolitik som den nya regeringen\r\nsträvar efter ingår också att vi kanske får ökade\r\nmöjligheter till dialog även med de israeliska\r\nmyndigheterna. Då blir MR-frågorna ett självklart\r\ntema.</pre><pre></pre><pre>Anf. 13 HANS GÖRAN FRANCK (s):</pre><pre>Fru talman! De svenska humanitära insatserna i de\r\nockuperade områdena är mycket värdefulla och\r\nuppskattade. Det är precis som utrikesministern\r\nsäger. Bidragen på 140 miljoner plus vissa andra\r\nsaker ligger på hög nivå.</pre><pre>Jag skulle ändå vilja be utrikesministern att\r\nuppmärksamma en skrivelse som den tidigare\r\nsvenske generalkonsuln har gjort. Han har nu\r\nförflyttats, men han utformade en skrivelse som jag\r\nhoppas finns både hos utrikesdepartementet och\r\nhos SIDA. Han bekräftade där att det finns fog för\r\nden oro jag har för genomförandet fullt ut av\r\nprojekten. När det har gjorts så stora insatser som\r\nde vi har stått för, är det mycket angeläget att vi\r\nverkligen ser till att de här, som jag nu tror, åtta\r\nolika projekten kan fullföljas. Vi skall inte vara för\r\nåterhållsamma med bidragen, så att de insatser som\r\neljest skulle ha gjorts nu blir sämre.</pre><pre>Jag är glad att höra utrikesministern säga att vi\r\nockså skall utvidga vårt stöd på området mänskliga\r\nrättigheter. Det har tyvärr varit delvis eftersatt,\r\nberoende på att vi inte har haft en tillräcklig\r\nrepresentation på konsulatet. Nu har vi fått ett fint\r\ngeneralkonsulat med ny personal. Jag utgår från att\r\nvi här får en alldeles speciell bevakning utförd av\r\npersoner som kan agera på området mänskliga\r\nrättigheter och göra det tillsammans just med de\r\norganisationer som jag har nämnt i min\r\ninterpellation och som även utrikesministern var\r\ninne på.</pre><pre>Jag har förståelse för att utrikesministern vill iaktta\r\nen viss återhållsamhet. Det är många som vill göra\r\ndet nu, för att man inte skall sätta käppar i hjulet\r\neller äventyra någonting i samband med denna så\r\nviktiga Madridkonferens. Ändå tycker jag att det\r\nvar olyckligt -- vi hade den saken uppe till\r\ndiskussion i utrikesutskottet i dag -- att\r\nutrikesministerns svar kan tolkas så att gamla\r\nbosättningar under ockupationstiden inte är i strid\r\nmed folkrätten, utan bara de nya. Faktum är att alla\r\nbosättningar under ockupationstiden är otillåtna.</pre><pre>Anf. 14 INGBRITT IRHAMMAR (c):</pre><pre>Fru talman! Självklart är det allra viktigast just nu\r\natt fredskonferensen kommer till stånd. Men det\r\ngladde mig ändå att höra att Margaretha af Ugglas\r\ntryckte på vikten av att ta upp frågor om mänskliga\r\nrättigheter direkt med israeliska kontakter. Det är\r\njust vad också en israelisk kvinna framförde till mig\r\natt vi borde göra från svensk sida. Det är en känd\r\nisraelisk kvinna, fru Yael Dayan, dotter till Moshe\r\nDayan. Hon är aktiv inom arbetarrörelsen. Hon\r\nefterlyste en mer aktiv svensk roll i att lyfta fram\r\nbrott mot mänskliga rättigheter. Hon sade att det\r\nfanns mycket starka önskemål från israelernas sida\r\natt ställa många av de brott som hade begåtts till\r\nrätta. Jag skall därför, för att underlätta\r\nställningstagandet till vilka frågor som borde kunna\r\ntas upp, ge ytterligare exempel på sådant som jag\r\nfick höra talas om som är upprörande.</pre><pre>Vi har talat om bosättningarna och svårigheten att\r\nfå ersättning för marken. En annan aspekt är att\r\nbosättningarna har lett till att det är mycket svårt\r\natt få vattenförsörjning till alla hus. Vilka är det\r\nsom får vatten först? Jo det är naturligtvis de\r\nisraeliska bosättningarna. Det var inte nog med att\r\nde fick vatten först och att det sedan nästan tog\r\nslut -- exempel på det var att man i Jeriko fick\r\nvatten två timmar om dagen, vilket naturligtvis inte\r\nräckte till odling av frukt och grönsaker m.m. utan\r\nbara till dricksvattenbehovet och annat -- det var\r\nockså så att israelerna inte behövde betala lika\r\nmycket för vattnet. Borgmästaren i Betlehem\r\nkämpade förtvivlat för sina palestinska invånare.\r\nHan sade att de fick betala tio gånger så mycket för\r\nvattnet som israelerna behövde göra. Så det fanns\r\ningen rättvisa på det området heller.</pre><pre>Än allvarligare var självklart alla de fall där\r\nmänniskor fängslades och fick avvakta rättegångar\r\nutan att från början få kontakt med\r\nförsvarsadvokater. Advokaterna klagade\r\nnaturligtvis på att de, om den fängslade och\r\nanhållne nekade till gärningen, fick be honom att\r\nerkänna den, även om den inte hade skett. Annars\r\nskulle förhandlingarna dra ut så mycket på tiden\r\noch det skulle bara skada den enskilde, oftast\r\nmycket unga ''gärningsmän''. En stenkastning\r\nkunde t.ex. ge fyra, fem månaders fängelse, och om\r\nman nekade kunde det bli ännu fler månader i\r\nfängelse. Detta visar på att det finns många\r\nexempel som vi kan ta upp i direkta kontakter.</pre><pre>Överläggningen var härmed avslutad.</pre><pre>6 § Svar på interpellation 1991/92:9 om svensk\r\nvapenexport</pre><pre>Anf. 15 MARGARETHA AF UGGLAS\r\n(m):</pre><pre>Fru talman! Gudrun Schyman har frågat mig om\r\njag dels delar uppfattningen att världens\r\nflyktingproblem till stor del är en konsekvens av de\r\nrika ländernas vapenexport, dels anser att Sverige\r\ngenom sin vapenexport bidrar till militariseringen\r\nav tredje världen och slutligen, om jag delar\r\nuppfattningen, vad jag vill göra för att förhindra\r\nden utveckling som pågår.</pre><pre>Jag vill inledningsvis understryka att den svenska\r\npolitiken avseende export av krigsmateriel utgår\r\nfrån våra egna behov. En inhemsk försvarsindustri\r\nutgör en väsentlig tillgång i den svenska\r\nsäkerhetspolitiken. Vår strävan att stå utanför\r\nandra länders konflikter genom militär alliansfrihet\r\ni fred, som syftar till neutralitet i krig, ställer även i\r\ndagens situation krav på ett starkt försvar.</pre><pre>Världens flyktingproblem är en viktig humanitär\r\nfråga som berör hela världssamfundet. Det är av\r\nyttersta vikt att vi engagerar oss för att undanröja\r\nde förhållanden som tvingar människor att fly. Jag\r\ntänker på arbetet för att främja frihet och\r\ndemokrati och för att beivra brott mot mänskliga\r\nrättigheter. Den extrema fattigdom som många\r\nmänniskor i tredje världen lever i, ekologiska\r\nkatastrofer, interna och externa konflikter,\r\nkommer också fortsättningsvis att tvinga många\r\nmänniskor att flytta.</pre><pre>Av vapenleveranserna till tredje världen går\r\nmerparten till ett begränsat antal länder. Något\r\ntydligt samband mellan dessa leveranser och\r\nvärldens stora flyktingproblem går emellertid inte\r\natt fastställa. För att möta de bakomliggande\r\norsakerna till världens flykting- och\r\nmigrationsproblem krävs gemensam handling. Vi\r\nser med tillfredsställelse hur Förenta nationerna\r\noch det multilaterala samarbetet, efter de\r\nhistoriska omvälvningar som ägt rum, kommit i\r\nförgrunden när man söker lösa regionala och\r\nglobala problem.</pre><pre>Förenta nationerna har också nu med förnyad kraft\r\ntagit sig an frågan om en reglering av den\r\ninternationella vapenhandeln. Det har tidigare\r\nvisat sig svårt att definiera och vinna gehör för en\r\nklar FN-roll på vapenhandelns område. Detta\r\nhänger delvis samman med många länders, inte\r\nminst i den tredje världen, beroende av\r\nvapenimport för sin nationella säkerhet. Det FN-\r\narbete som nu pågår, och där Sverige är aktivt\r\nengagerat, syftar till att skapa ett register över\r\nleveranser av konventionella vapen och därmed\r\nöka öppenheten vid internationella\r\nvapenöverföringar. En förutsättning för en verkligt\r\neffektiv kontroll av den internationella\r\nvapenhandeln är att den nationella lagstiftningen\r\noch kontrollen fungerar på ett effektivt sätt.</pre><pre>För svensk del har vi som bekant en restriktiv\r\nvapenexportpolitik. Den innebär ett generellt\r\nexportförbud men med möjlighet för regeringen att\r\nge dispens. Redovisning av den svenska\r\nvapenexporten sker öppet i de årliga redogörelser\r\nsom sedan ett antal år tillbaka ges till riksdagen. Jag\r\nkan nämna, att regeringens redogörelse över den\r\nsvenska krigsmaterielexporten för år 1990 nyligen i\r\nengelsk översättning överlämnats till övriga\r\nmedlemsstater i FN som ett led i vår strävan efter\r\nen ökad öppenhet.</pre><pre>Inom ramen för nedrustningspolitiken verkar\r\nSverige aktivt för begränsning av\r\nmassförstörelsevapen, som har en särskilt\r\ndestabiliserande inverkan. För svensk del har sedan\r\nden 1 juli i år en ny lag trätt i kraft som avser\r\nutförselkontroll av produkter som kommer till\r\nanvändning vid framställningen av sådana vapen.\r\nPå detta område pågår också ett internationellt\r\nsamarbete som Sverige kommer att medverka i.</pre><pre>Fru talman! Gudrun Schyman har också frågat mig\r\nom jag delar hennes uppfattning att Sverige genom\r\nsin vapenexport bidrar till militariseringen av tredje\r\nvärlden. Jag skulle här först vilja erinra om en\r\nviktig grundsats för svensk del, nämligen alla\r\nstaters suveräna likställdhet, vilken har sin grund i\r\nfolkens självbestämmanderätt. Länder som saknar\r\negen försvarsindustri har försvarsbehov som\r\nbehöver vara varken mer eller mindre legitima än\r\nvåra. Det är i det sammanhanget vanskligt att\r\nmoralisera över den principiella rätten att köpa\r\nkrigsmateriel.</pre><pre>Det kan emellertid samtidigt hävdas att många\r\nländer i tredje världen har valt att lägga en orimlig\r\nvikt vid att bygga upp sin militärmakt, vilket tagit i\r\nanspråk viktiga resurser som skulle kunnat\r\nanvändas till utveckling. Den irakiska attacken på\r\ngrannlandet Kuwait gjorde världen uppmärksam\r\npå de stora rustningar som under en följd av år\r\npågått på vissa håll i tredje världen. Den restriktiva\r\nsvenska vapenexportpolitiken bygger bl.a. på en\r\nönskan att inte bidra till en ökad risk för konflikter.\r\nBl.a. mot denna bakgrund fäster vi stor vikt vid att\r\ndet FN-register jag nyss nämnde verkligen kommer\r\ntill stånd.</pre><pre>Enligt SIPRIs statistik exporterades i fjol, i 1985 års\r\npenningvärde, till tredje världen vapen för 11,8\r\nmiljarder dollar. För tredje året i följd sjönk\r\nutvecklingsländernas import av vapen.</pre><pre>Den svenska krigsmaterielexporten uppgick under\r\nfjolåret till 3,3 miljarder kronor. Detta motsvarade\r\nknappt 1 % av den totala svenska varuexporten\r\nsamma år. De europeiska ländernas andel som\r\nmottagare av svensk krigsmateriel ökade under\r\nfjolåret. De sex största enskilda mottagarländerna\r\nstod som mottagare av 77 % av den svenska\r\nkrigsmaterielexporten. Bortsett från Indien\r\nåterfinns inte något av länderna i tredje världen\r\nsom huvudmottagare för svenskt krigsmateriel. I\r\nIndiens fall rörde det sig huvudsakligen om\r\nfullföljandet av leveranserna av fälthaubitssystem\r\nFH 77B.</pre><pre>Mot bakgrund av de redovisade totalsiffrorna samt\r\nvärdet av den svenska krigsmaterielexporten till\r\nutvecklingsländerna, och mot bakgrund bl.a. av de\r\nnämnda ansträngningarna för att begränsa\r\nspridningen av massförstörelsevapen och öka\r\nöppenheten om den internationella vapenhandeln,\r\nkan det inte påstås att Sverige på något nämnvärt\r\nsätt bidrar till militariseringen av tredje världen.</pre><pre>Som svar på Gudrun Schymans sista fråga vill jag\r\nframhålla att det är regeringens avsikt att, med de\r\nmedel som står till buds, bilateralt, inom FN och i\r\nandra internationella fora, med all kraft verka för\r\natt mänskliga rättigheter, fred och frihet och\r\ndemokrati skall råda överallt i världen. Det är min\r\nförhoppning att Sverige genom ett sådant arbete\r\nkan bidra till att en stor del av grunderna till\r\nflyktingproblemen undanröjs.</pre><pre>Anf. 16 GUDRUN SCHYMAN (v):</pre><pre>Fru talman! Jag kan inledningsvis konstatera att\r\nutrikesministern och jag inte har samma\r\nuppfattning om vad dagens situation kräver av ett\r\nsvenskt militärt försvar, vilket också med all\r\ntydlighet framgick av min debatt med\r\nförsvarsministern tidigare här i dag. Jag känner till\r\ndiskussionen om att vi i Sverige har egna behov som\r\nvi måste tillfredsställa och att vi därför måste\r\nexportera, eftersom det annars skulle bli för dyrt.\r\nÄven om det skulle vara så måste vi naturligtvis ta\r\nansvar för de konsekvenser detta får utanför vårt\r\nlands gränser. Vi kan ju inte enbart se till\r\negennyttan. Det tycker jag är litet väl cyniskt.</pre><pre>Jag är mycket besviken på den del av\r\nutrikesministerns svar på s. 2 där utrikesministern\r\nsäger: ''Något tydligt samband mellan dessa\r\nleveranser och världens stora flyktingproblem går\r\nemellertid inte att fastställa''. Detta är okunskap,\r\neller bristande vilja att redovisa fakta. FNs\r\nflyktingkommissariat har självt uttalat att 90 % av\r\nalla de 15 miljoner människor som i dag är på flykt,\r\när på flykt undan krig. Jag kan nämna länder som\r\nEritrea, Etiopien, Sudan, Somalia, Angola,\r\nNamibia, Afghanistan, Iran, Irak och många fler.</pre><pre>Peter Nobel, som varit\r\ndiskrimineringsombudsman, har skrivit ett\r\nremissvar på en utredning som den föregående\r\nregeringen lät göra om flyktingpolitiken. Han var\r\nbesviken på att man inte klargjorde vilka\r\nflyktingbegrepp man hade och att man förbisåg de\r\ndirekta orsakerna till flyktingströmmarna. Han\r\nmenade att ''den direkta orsaken till att nio av tio\r\nfördrivna människor brutit upp -- -- -- är väpnade\r\nkonflikter och det faktum att dessa strider\r\nutkämpas med vapen som till mer än nio tiondelar\r\ntillverkats i utvecklade, rika industriländer. Det\r\nmest slående sambandet vid betraktandet av\r\nvärldens flyktingsituation är det mellan\r\nvapenexport och flyktingar''.</pre><pre>Amnesty International gav ett remissvar på samma\r\nutredning där man skrev: ''Amnesty International\r\nvill uppmana den svenska regeringen att närmare\r\nundersöka det eventuella sambandet mellan å ena\r\nsidan vapenexport och å andra sidan systematiska\r\noch utbredda kränkningar av de mänskliga\r\nrättigheterna, som i sin tur är ett skäl till att\r\nmänniskor tvingas på flykt.</pre><pre>Den svenska exporten av vapen och ammunition,\r\nhuvudsakligen för militärt bruk, har nära nog\r\nfemdubblats under åren 1983--1989. De länder som\r\nSverige exporterade mest vapen till åren 1987--1989\r\nvar av AI kända för övergrepp mot de\r\ngrundläggande mänskliga rättigheterna.''</pre><pre>Detta är fakta i målet, och det är beklagligt om\r\nutrikesdepartementet inte har tagit del av detta.\r\nDet är okunnigt och direkt felaktigt att säga att det\r\ninte finns något tydligt samband mellan den\r\ninternationella vapenexporten och\r\nflyktingproblemen.</pre><pre>Så över till dessa länders legala försvarsbehov och\r\natt vi därför inte skall moralisera över att de vill\r\nköpa vapen. Om det var så, utrikesministern, att de\r\nköpte vapen för sitt eget bruk, skulle man kanske\r\nkunna stå ut med det. Men det är ju ofta\r\nmilitärdiktaturer som köper dessa vapen för att\r\nman har behov av att försvara sin egen makt, för att\r\nman är invecklad i ett inbördeskrig eller för att man\r\nhar stormaktsambitioner. Det handlar ju inte om\r\nett passivt försvar eller ett defensivt försvar av det\r\negna landets gränser. Det handlar om väpnade\r\nkonflikter, det handlar om makt och det handlar om\r\natt lägga andra länder under sig. Indonesien är väl\r\nett bra exempel på det. Den svenska exporten dit\r\nvar mycket stor under åren 1976--1990. Många av\r\ndessa vapen använder man nu till att förtrycka\r\nÖsttimor. Detta kan ju inte kallas för legitima\r\nförsvarsbehov. Det handlar dessutom om pengar,\r\nMargaretha af Ugglas. Detta är en internationell\r\nstorindustri. Den internationella vapenhandeln och\r\nnarkotikahandeln är de två mest lukrativa\r\nhandelsgrenarna och omsätter mest pengar i den\r\ninternationella handeln.</pre><pre>Sedan säger utrikesministern att den svenska\r\nkrigsmaterielexporten har minskat och att man inte\r\nkan påstå att Sverige på något nämnvärt sätt bidrar\r\ntill militärisering av tredje världen. Det tycker jag\r\när mycket anmärkningsvärt. Då har vi tydligen\r\nmycket olika syn på ordet nämnvärt.\r\nSifferexercisen i svaret stämmer nu i år, men inte i\r\nett längre perspektiv. Under 1970-talet och framåt\r\ngick 50--60 % av den svenska vapenexporten till u-\r\nländerna. Det gör den inte i dag av det enkla skälet\r\natt man inte har några pengar. Man sitter i\r\nskuldkris. Man har inte råd att köpa på samma sätt\r\nsom tidigare.</pre><pre>Men detta är ju inte ett resultat av en medveten\r\npolitik från Sveriges sida. Sverige har, liksom andra\r\nvapenproducerande länder, fått rätta sig efter\r\nekonomiska fakta. Det är inte på något sätt ett\r\nresultat av en uttalad förändring av Sveriges syn på\r\nvapenexporten. Det är detta jag efterlyser.\r\nEftersom sambanden mellan flyktingproblemet å\r\nena sidan och vapenexporten å den andra är så\r\ntydliga, efterlyser jag en förändrad syn på den\r\nsvenska vapenexporten. Jag vill naturligtvis ha ett\r\ndirekt förbud mot svensk vapenexport. Det skulle\r\nkunna följas av att fler länder gjorde samma sak.\r\nDet skulle kunna vara ett bra och konstruktivt sätt\r\natt möta de stora problemen med flyktingarna.</pre><pre>Anf. 17 Utrikesminister MARGARETHA AF\r\nUGGLAS (m):</pre><pre>Fru talman! Det är tragiskt att fattiga\r\nutvecklingsländer i så stor utsträckning använder\r\nsina knappa resurser till vapeninköp. Det är mycket\r\nglädjande med den konfliktlösning som nu äger\r\nrum och har ägt rum på flera håll i den fattiga\r\nvärlden, ofta som ett direkt resultat av de nya\r\nvänskapliga förhållandena mellan USA och\r\nSovjetunionen, demokratiseringen i Sovjetunionen\r\noch kommunismens kollaps i öst. Detta har gjort att\r\ndet kalla kriget kan avvecklas även i Afrika, i Asien\r\noch i andra länder. Detta möjliggör nu en förändrad\r\nbetoning och en neddragning av vapeninköp på\r\nmånga håll i världen. Detta får kanske i sin tur vissa\r\nkonsekvenser för en del vapenindustrier i oss\r\nnäraliggande länder. Det är självklart att detta i det\r\nstora hela är en mycket glädjande utveckling.</pre><pre>Det är också så, Gudrun Schyman, att det är\r\nkonflikter och krig som har lett till de stora\r\nflyktingströmmarna. Men jag sade i mitt svar att\r\nman inte kan se ett tydligt samband mellan\r\nvapenleveranser och flyktingskaror. Det är något\r\nannat än vad Gudrun Schyman sedan sade till mig\r\nfrån talarstolen här. Man kan gå till SIPRIs statistik\r\noch få belägg för detta. Där kan man konstatera\r\nvilka länder som är de största, och har varit de\r\nstörsta, importörerna av vapensystem. Om man ser\r\npå den listan är det kanske bara i ett fall, nämligen\r\nAfghanistan, som det finns en direkt koppling\r\nmellan flyktingskaror och att man tillhör den listan.\r\nVi talar om litet olika saker. Krig och konflikter är\r\nen sak, Gudrun Schyman, vapenleveranser en\r\nannan. Bland dessa länder finns t.ex. Indien och\r\nEgypten, så vi talar om olika saker.</pre><pre>Min slutsats, Gudrun Schyman, är att vi särskilt\r\nmåste arbeta för att begrepp som frihet, demokrati\r\noch mänskliga rättigheter fortsätter sitt segertåg\r\növer världen. Det är genom konfliktlösningar som\r\nvi kan få ett stopp på de växande flyktingskarorna\r\noch människor kan få återvända hem. Det sker\r\nfaktiskt på många håll i världen nu att\r\nflyktingskaror återvänder hem.</pre><pre>När det sedan gäller den restriktiva svenska\r\nvapenexporten som Gudrun Schyman vill ha ett\r\nstopp för har vi olika uppfattning. Det är bara så.</pre><pre>Anf. 18 GUDRUN SCHYMAN (v):</pre><pre>Fru talman! Det är alldeles tydligt att vi har olika\r\nuppfattning. Jag vet inte om man kan komma\r\nundan det så lätt och säga att det bara är så.\r\nVapenhandeln och leveransen av vapen är väl en\r\nföljd av ett beslut om export av vapen. Om dessa\r\nströmmar av vapen från den rika världen till den\r\nfattiga världen är en av huvudorsakerna till dagens\r\nflyktingströmmar, måste man väl angripa denna\r\nhuvudorsak. Då måste vi alla ha ett ansvar att göra\r\ndet. Då kan vi inte sitta här i Sverige och säga att\r\njust de svenska vapnen har nog inte så mycket med\r\ndetta att göra. Det visar sig ju i det perspektiv som\r\njag drog upp att de har det. Den svenska\r\nvapenexporten och våra svenska vapen har i\r\nmycket stor utsträckning gått till tredje världens\r\nländer. Att de inte gör det just nu beror på att vi,\r\nsom alla andra, är en del av den glädjande\r\nutveckling som vi är överens om pågår och att man\r\ndrar ner på de militära utgifterna. Tyvärr är det\r\nkanske inte alltid utifrån ett fritt val, utan man har\r\nhelt enkelt inte pengar.</pre><pre>Vi kan inte undandra oss ansvar för detta. Det är\r\ndessutom så, och det vet också Margaretha af\r\nUgglas, att den svenska vapenexportlagstiftningen\r\noch de restriktioner som finns kan vid ett hastigt\r\npåseende i ord verka mycket bra, men den har ju\r\nockså i praktiken resulterat i att många vapen har\r\nhamnat på ställen där de inte har varit avsedda att\r\nhamna. Det har kanske skett illegalt ibland. Det\r\nfinns åtminstone fortfarande många frågetecken\r\nkring hur de kunnat hamna där de hamnat.</pre><pre>Det finns dessutom i dag en tendens och en uttryckt\r\nvilja från en del partier att luckra upp dessa\r\nrestriktioner. Genom samarbetsavtal gör man det\r\nomöjligt att använda de svenska restriktionerna.\r\nEn alltmer integrerad vapenindustri, som också\r\nkommer att bli en realitet i Europa, kommer att\r\nsätta de här reglerna ur spel.</pre><pre>Delar vi uppfattningen att dessa klara samband\r\nmellan världens flyktingproblem och den\r\ninternationella vapenhandeln finns? Det är min\r\nfråga. Om vi delar den uppfattningen kan jag inte\r\nförstå hur utrikesministern kan påstå att Sveriges\r\nvapenexport inte har någon del i detta. Det är för\r\nmig en gåta. Vi kan inte dra oss ur och säga att det\r\nvi gör inte alls påverkar detta. Vi är överens om att\r\narbetet för mänskliga rättigheter, fred, frihet och\r\ndemokrati skall råda överallt. Det vill vi. Jag tror\r\nsamtidigt att vi är överens om att militäriseringen\r\nstår i direkt motsättning till detta. Alla vet om\r\ndetta. Alla internationella fora talar om detta.\r\nT.o.m. Världsbanken och Valutafonden gjorde för\r\nbara några veckor sedan ett uttalande av just denna\r\ninnebörd. Vilka konsekvenser får det för Sverige?</pre><pre>Anf. 19 Utrikesminister MARGARETHA AF\r\nUGGLAS (m):</pre><pre>Fru talman! Gudrun Schyman och jag gör ju olika\r\nanalyser. Jag säger att konflikter leder till krig.\r\nGudrun Schyman säger att vapen leder till krig. Vi\r\nbor ju själva i ett område där det finns vapen men\r\nsom är oerhört fredligt. Konflikter leder till krig,\r\noch krig förorsakar flyktingströmmar. Gudrun\r\nSchymans analys är annorlunda: vapen leder till\r\nkrig osv.</pre><pre>Jag konstaterar att kommunismens kollaps i Öst-\r\noch Centraleuropa och över hela världen nu ger\r\nlöften om en fredligare värld, en ny chans för stora\r\nflyktingskaror. Dessutom kan den leda till att en hel\r\ndel av de vapenleveranser som har skett från\r\nöstblocket till tredje världen nu är på väg att\r\nupphöra.</pre><pre>Min slutsats är alltså en annan än Gudrun\r\nSchymans, eftersom min analys är annorlunda.\r\nMen jag är mycket förhoppningsfull om att vi nu\r\nkommer att se en utveckling i världen där\r\nvapeninköpen går ned därför att konflikterna löses\r\noch där alltså nationer i större utsträckning kan\r\nanvända sina resurser för fredlig utveckling.</pre><pre>Anf. 20 GUDRUN SCHYMAN (v):</pre><pre>Fru talman! Det är beklagansvärt att den svenska\r\nutrikesministern inte kan se att Sverige kan ha en\r\naktiv del i detta. Konflikter leder till krig, och sedan\r\nblir det flyktingar, säger Margaretha af Ugglas.\r\nJavisst, men konflikter får vi nog leva med. Men\r\nhur skall vi lösa dem? Det finns icke-militära\r\nlösningar på konflikter, men det faktum att det\r\nfinns ett så stort intresse av att bedriva en\r\ninternationell vapenhandel förhindrar dessa andra\r\nkonfliktlösningsmodeller att komma upp till ytan.\r\nDet gäller också i Sverige.</pre><pre>Jag har stått i denna kammare och kritiserat\r\nutrikesdepartementet för den föregående\r\nutrikesministerns ovilja mot att satsa\r\nutvecklingspengar på icke-militära\r\nkonfliktlösningar i Sverige. Icke-militära\r\nkonfliktlösningar har ju inte en chans mot det stora\r\ninternationella vapenindustrikomplexet. Vi måste\r\nse till att vapnen inte finns, om vi skall kunna\r\nkomma fram med andra lösningar.</pre><pre>Visst ser vi annorlunda på dessa frågor, och det är\r\nmycket beklagligt. Här har Sverige en chans att\r\nvara pådrivande, att visa på andra sätt att lösa\r\nkonflikter, att utveckla icke-våldsmedlet. Vi skulle\r\nkunna vara framåtsyftande och en spjutspets i den\r\nnödvändiga omställningen av vapenindustri till civil\r\nproduktion, en hjälp som inte minst de\r\nösteuropeiska länderna bönar och ber om. Det\r\ngäller t.ex. Tjeckoslovakien, som befinner sig i en\r\nregion vilken är fullständigt fastlåst i en\r\nvapenindustri som man inte har någon användning\r\nav.</pre><pre>Näringslivets män -- jag tänker på Percy Barnevik --\r\nhar talat om detta med stort allvar och med stor\r\nseriositet. Jag skulle önska att utrikesministern\r\nkunde se lika långsiktigt och seriöst på dessa frågor.</pre><pre>Jag skall avsluta med att återigen citera vad Peter\r\nNobel har skrivit om den här frågan:</pre><pre>''Det kommer att falla en tung historisk dom över\r\nen världsdel och dess folk, som berikar sig på att\r\ngenom export av dödliga produkter köpa råvaror\r\nbilligt från länder vars innevånare man stänger\r\ngränsen för, när de flyr den död deras regeringar\r\nsatt sig i skuld för att köpa. Utvecklingen går bakåt,\r\nskuldbördan ökar. Det internationella näringslivet\r\nkommer att fortsätta att riskera sina anställda och\r\nsina marknader så länge man inte förstår att\r\nvapenexportören är en parasit och en lus i pälsen,\r\nsom måste kammas bort om man skall kunna\r\nhoppas på någon förbättring.''</pre><pre>Peter Nobel skriver vidare: ''Om vapenexporten till\r\njordens fattiga länder upphör skulle såväl flykting-,\r\nbetalnings-, miljö- och utvecklingsproblem\r\nreduceras till något som kan hanteras. Till dess blir\r\ndet bara cynism och hyckleri!''</pre><pre>Jag tycker att det är det som Margaretha af Ugglas\r\nägnar sig åt när hon inte kan se Sveriges ansvar i\r\ndenna utveckling.</pre><pre></pre><pre>Anf. 21 Utrikesminister MARGARETHA AF\r\nUGGLAS (m):</pre><pre>Fru talman! I det senaste inlägget gled Gudrun\r\nSchyman över från svensk vapenexport till Sveriges\r\ninternationella ansvar, och därvidlag tycker jag att\r\nvi kommer varandra väldigt mycket närmare i\r\nåsikterna. Också jag ser mycket förhoppningsfullt\r\npå våra möjligheter att i samverkan med i dag\r\nEngland, Förenta Staterna och EG vara med om att\r\nupprätta ett register i FNs regi. Det pågår mycket\r\nhoppingivande och framåtsyftande åtgärder för att\r\nnu få till stånd en form av internationell\r\nvapenkontroll och registrering av den handel som\r\npågår. Här tror jag att vi har mycket att göra.</pre><pre>Jag tror också att vi har mycket att göra på\r\nnedrustningsområdet när det gäller olika former av\r\nicke-spridningsavtal, som måste komma också\r\nbeträffande de avancerade vapensystemen. Här\r\ntror jag att Sverige har mycket att göra och ett stort\r\nansvar.</pre><pre>Överläggningen var härmed avslutad.</pre><pre>7 § Svar på interpellation 1991/92:1 om\r\nregionalpolitiken och Norrbotten</pre><pre>Anf. 22 Arbetsmarknadsminister BÖRJE\r\nHÖRNLUND (c):</pre><pre>Fru talman! Sten-Ove Sundström har frågat mig</pre><pre>dels om jag anser att de planerade utflyttningarna\r\nav vissa statliga verks regionkontor från Norrbotten\r\növerensstämmer med målsättningen att bedriva en\r\noffensiv regionalpolitik,</pre><pre>dels om jag är beredd att vidta åtgärder för att\r\nberörda verk omprövar sina planer och tar större\r\nhänsyn till regionalpolitiken,</pre><pre>dels om vilka snabba åtgärder jag är beredd att\r\nvidta för att kompensera bortfallet av\r\narbetstillfällen inom den statliga tjänstesektorn i\r\nNorrbotten.</pre><pre>De statliga affärsverk och andra myndigheter som\r\nSten-Ove Sundström nämner har mycket viktiga\r\nuppgifter sett från regionalpolitiska\r\nutgångspunkter. De svarar för betydande delar av\r\nden infrastruktur som är nödvändig för att\r\nnäringsliv och boende skall kunna utvecklas i alla\r\ndelar av landet. De ger också arbete åt ett stort\r\nantal människor runt om i landet.</pre><pre>När det gäller verkens serviceuppgifter, dvs. att\r\nbygga och underhålla väg- och telenäten, att svara\r\nför olika post- och teletjänster osv., är det riksdag\r\noch regering som formulerar mål och anger\r\nriktlinjer. Jag ser det som en självklarhet att dessa\r\nmål skall stämma överens med bl.a. den uttalade\r\nmeningen i regeringsförklaringen om satsningar på\r\nbättre infrastruktur i form av moderna järnvägar\r\noch förbättrat vägnät.</pre><pre>När det sedan gäller de organisatoriska formerna,\r\nregionindelning m.m., för den verksamhet som\r\nbedrivs så är det frågor som resp. verk självt\r\nbestämmer över. Både postverket och televerket är\r\npå olika områden utsatta för konkurrens.\r\nRiksdagen har på förslag från den\r\nsocialdemokratiska regeringen fastställt vissa\r\neffektivitetskrav. Det innebär att verken måste se\r\növer sin organisation och söka effektivare\r\narbetssätt, utnyttja nya tekniska möjligheter osv.\r\nDetta gäller ju för övrigt all verksamhet; privat\r\nsåväl som statlig och kommunal. Det leder bl.a. till\r\natt olika verksamheter kan bedrivas med mindre\r\nantal anställda än tidigare. Personalminskningarna\r\nberör alla delar av landet, även om vissa orter\r\npåverkas mera än andra.</pre><pre>Jag anser att berörda verk i sina framtida\r\növerväganden noggrant måste beakta de\r\nsysselsättningsmässiga konsekvenserna av olika\r\nrationaliseringar och andra\r\norganisationsförändringar, dvs. ta stor\r\nregionalpolitisk hänsyn.</pre><pre>Regeringen för samtal med olika privata\r\ntjänsteföretag om förläggning av verksamheter till\r\norter som behöver bredda sin arbetsmarknad. Jag\r\nser det som naturligt att regeringen på motsvarande\r\nsätt tar upp sådana diskussioner även med de\r\nstatliga affärsverken och vissa andra myndigheter.</pre><pre>Norrbottens län är det regionalpolitiskt högst\r\nprioriterade området i landet. Det innebär att\r\nbetydande regionalpolitiska insatser har gjorts och\r\nkommer att göras för att stimulera utvecklingen i\r\nlänet. Regeringen ser för närvarande över vissa av\r\nde regionalpolitiska instrumenten. Syftet är att\r\ngöra regionalpolitiken effektivare.</pre><pre>Anf. 23 STEN-OVE SUNDSTRÖM (s):</pre><pre>Fru talman! Jag tackar arbetsmarknadsministern\r\nför svaret på min interpellation. Sedan\r\ninterpellationen framställdes har statsrådet varit på\r\nbesök i Norrbotten, och jag förväntade mig därför\r\nkanske också ett litet bredare svar på mina frågor.</pre><pre>I det skriftliga svaret framhåller statsrådet bl.a. att\r\nverken, i det här fallet posten, televerket och\r\nvägverket, i sina framtida bedömningar måste\r\nbeakta sysselsättningen och ta stor regionalpolitisk\r\nhänsyn. Det föranleder mig naturligtvis att fråga\r\nstatsrådet: Anser Börje Hörnlund att de i nuläget\r\ngör det med tanke på de förändringar som sker? Jag\r\när övertygad om att de berörda är intresserade av\r\nstatsrådets syn på denna fråga. Tala gärna om de\r\nframtida bedömningarna, men vad gäller nu, i de\r\naktuella förändringarna?</pre><pre>Det är bra att regeringen för samtal med privata\r\ntjänsteföretag om möjligheterna att utlokalisera\r\nverksamheten, men hur trovärdig är den dialogen\r\nnär regeringen inte kan eller inte vill påverka de\r\negna verken eller myndigheterna?</pre><pre>Vidare säger statsrådet att Norrbotten är det högst\r\nprioriterade området i landet och att betydande\r\ninsatser kommer att göras för att stimulera\r\nutvecklingen i länet. Det låter naturligtvis bra, men\r\ninnebär dessa löften att det nu blir ordentliga\r\nsatsningar på infrastrukturen? Jag tänker på de\r\nlöften som har givits från statsrådets eget parti\r\nbeträffande inlandsvägarna nr 45 och 400 och de\r\nlänsvägar som är matarleder till dessa riksvägar,\r\nt.ex. nr 651 och 653.</pre><pre>När det gäller andra viktiga satsningar på länet --\r\njag syftar framför allt på Luleåregionen -- finns det\r\nplaner på hur infrastrukturen skulle kunna\r\nförbättras avsevärt. Det gäller kraven på en ny\r\ncontainerterminal till Luleå, på en ny postterminal\r\ntill Kallax, på satsningar på en ny farled till Luleå\r\noch på en ny bana vid Kallax flygplats. Det är\r\nviktigt att i de satsningar som statsrådet talar om få\r\nmed också de här planerna.</pre><pre>En annan fråga, som berör den viktiga\r\ninfrastrukturen och Norrbottens utveckling och\r\nsom har diskuterats under ganska lång tid, har\r\nstatsrådet uttalat sig om vid sitt besök nyligen i\r\nNorrbotten. Jag tänker på vattenkraftsvinsterna,\r\nen fråga som har diskuterats i många år och som nu\r\nefter utredningar och remissbehandling väntar på\r\nsin lösning. Jag måste ställa frågan: Kan vi nu efter\r\nde löften som statsrådet har gett i massmedia\r\nförvänta oss att ett förslag snarast läggs på\r\nriksdagens bord? Vilken inriktning kommer det att\r\nfå när det gäller fördelningen av\r\nvattenkraftsvinsterna? Gäller det alla regioner som\r\nproducerar vattenkraft eller enbart Norrbotten?\r\nHur stor del av vinsterna anser statsrådet att den\r\ns.k. återbäringen till regionen bör vara, 50 % eller\r\n75 % av vinsterna på vattenkraft och energi? Eller\r\nvilka linjer följer det förslag som statsrådet via\r\nmedia har aviserat?</pre><pre>Anf. 24 BENGT HURTIG (v):</pre><pre>Fru talman! Det är en bra och viktig interpellation\r\nsom Sten-Ove Sundström har framställt, och Börje\r\nHörnlunds svar andas en vilja att leva upp till de\r\nlöften om en aktiv arbetsmarknadspolitik och\r\nregionalpolitik som regeringsdeklarationen\r\nutlovar. Men några speciellt konkreta besked\r\nlämnas tyvärr inte.</pre><pre>Vad jag tycker kan noteras är att man menar att det\r\när naturligt att föra samtal med de statliga verken\r\nom utvecklingen. Jag tycker att vi kunde gå ett steg\r\nlängre och säga att dessa samtal nu måste bli av.</pre><pre>Bakgrunden till att flera statliga verk i\r\nrationaliseringssyfte planerar att flytta\r\nregionkontoren från Norrbotten, beror inte på ond\r\nvilja från verksledningarnas sida utan är ett resultat\r\nav de krav på rationaliseringar och\r\nmarknadsanpassning och inleverans av pengar till\r\nstaten som har ålagts dem av den tidigare\r\nregeringen. Men jag anser att det gjordes utan att\r\nman då insåg de samhällsekonomiska\r\nkonsekvenserna.</pre><pre>När krav ställs på effektivisering och\r\nmarknadsanpassning av statliga verk är kanske\r\ntanken i första hand att endast huvudstaden och\r\nstorstäder drabbas. Men det är en sak att\r\nrationalisera bort folk i Stockholm och en annan\r\nsak att rationalisera bort folk i det län som har den\r\nhögsta arbetslösheten. I det län jag talar om måste\r\nde negativa effekterna kompenseras med\r\narbetsmarknadspolitiska åtgärder.</pre><pre>Det är också värt att komma ihåg att i samband med\r\nden s.k. Norrbottenpropositionen, som\r\nbehandlades av riksdagen våren 1988, sade den\r\nförra regeringen att den hade konkreta\r\növerläggningar med de statliga verken angående\r\nnyetableringar och omflyttningar av verksamhet till\r\nNorrbottens län. Dessa verks sociala och\r\nsamhällsekonomiska ansvar underströks. En hel\r\ndel värdefulla arbetstillfällen har också tillförts\r\nlänet tack vare den process som inleddes. De\r\nstatliga verken har också tagit ett visst\r\nregionalpolitiskt ansvar genom att försöka styra\r\nupphandlingen till företag i regionen. Detta är en\r\npraktisk och naturlig väg för regionalpolitiken.\r\nGivetvis innebär detta att verkens vinster på kort\r\nsikt kan bli lägre. Men att tänka sig att dra in dessa\r\nvinstmedel till staten och sedan dela ut dem igen i\r\ns.k. statliga köp av regionalpolitiska tjänster\r\nmedför, som jag ser det, bara en rundgång av\r\npengar och ökad byråkrati.</pre><pre>De statliga verken utsätts av statsledningen för\r\ndubbla budskap. Nu är det viktigast att\r\nmarknadsanpassa, rationalisera, effektivisera och\r\nfungera som bolag. Samtidigt har ingen egentligen\r\nsagt åt verken att överge det sociala och\r\nregionalpolitiska ansvaret. Sådana dubbla budskap\r\nbrukar inte utgöra någon fungerande\r\nledningsfilosofi.</pre><pre>Jag tycker att det klart skall sägas att rationalisering\r\noch effektivisering måste förenas med det sociala\r\noch regionala ansvaret. Uppdraget till de statliga\r\nverken och bolagen att ta sitt ansvar kvarstår --\r\nsåsom jag tolkar Börje Hörnlunds svar. Är\r\nregeringen i så fall beredd att förhandla med verken\r\nom nyetableringar och omlokalisering av verken?\r\nSådant har gjorts tidigare och kan leda till att\r\nförsvunna arbetstillfällen ersätts och att värdefull\r\nkompetens tas till vara.</pre><pre>Jag har ett antal gånger från denna talarstol varnat\r\nför att om vi låter politik och demokrati i EG-\r\nanpassningens anda förslavas under\r\nmarknadsekonomiska mekanismer, säger all\r\nerfarenhet att det skapar djupa regionala klyftor\r\noch klyftor mellan människor i vårt samhälle. En\r\nkoncentration till storstäder driver på inflation,\r\nmarkpriser, boendekostnader och miljöförstöring.\r\nI de stora befolkningskoncentrationerna är det\r\nredan svårt att vidmakthålla fungerande offentlig\r\nservice som äldreomsorg, barnomsorg och\r\nsjukvård. I de landsdelar som drabbas av\r\navfolkning uppstår risken att service inte längre kan\r\nupprätthållas på grund av för litet\r\nbefolkningsunderlag. Dessutom drabbas stora\r\ninvesteringar i infrastruktur av kapitalförstöring.\r\nPå längre sikt leder en oreglerad marknadsekonomi\r\ntill en försvagad samhällsekonomi.</pre><pre>Det sociala och regionalpolitiska ansvaret måste\r\ndärför genomsyra hela statsapparaten. Av Börje\r\nHörnlunds reservation i den regionalpolitiska\r\nutredningen 1987 framgår det att det mot den\r\nbakgrunden är nödvändigt att statsmakterna vid\r\nbeslut inom alla samhällssektorer tar hänsyn till vad\r\nmålet om regional balans kräver. Det är med den\r\nutgångspunkten, enligt Börje Hörnlunds mening,\r\nnödvändigt med en helhetssyn på och samordning\r\nav bl.a. näringspolitik, sysselsättningspolitik,\r\ntrafikpolitik, bostadspolitik och utbildningspolitik.</pre><pre>Står Börje Hörnlund fast vid dessa utmärkta\r\nvärderingar? Kommer de att ligga till grund för\r\nregeringsarbetet?</pre><pre>Anf. 25 PER-OLA ERIKSSON (c):</pre><pre>Fru talman! Debatten förefaller ha vidgats till att\r\nhandla om litet mera än enbart statliga verk och\r\nmyndigheter. Att döma av tidigare talare har det\r\nblivit en allmän regionalpolitisk debatt. En sådan\r\nmöjlighet kan man ju få tillfälle att ta sig.</pre><pre>Det är utan tvivel så att Norrbotten i dag står inför\r\nstora problem. Vi har en starkt stigande\r\narbetslöshet. Vi har ett län som är mer sårbart än\r\nnågon annan del av landet, beroende på det\r\nensidiga näringslivet som länet har. Det finns\r\nanledning att se allvarligt på Norrbottens situation.\r\nDärför är det viktigt när vi diskuterar Norrbottens\r\nvillkor och ger synpunkter på statliga verk och\r\nmyndigheter att debatten vidgas något. Det är att\r\ngöra frågan för enkel när man förlitar sig på att\r\nstatliga verk och myndigheter skall lösa\r\nNorrbottens problem.</pre><pre>Det handlar nu om att få en betydligt stabilare\r\nnäringsstruktur i länet med fler småföretag, en\r\nökad satsning på forskning och utbildning och\r\nteknikbaserade företag med högt\r\nkunskapsinnehåll -- som också kan möta den ökade\r\nkonkurrensen som kommer att följa i spåren av en\r\nökad EG-integration. Det är frågor som är viktiga\r\natt bedöma även i dessa sammanhang.</pre><pre>Det är i och för sig allvarligt med de statliga verken,\r\nmyndigheter och regionkontor som nu planerar att\r\nflytta från länet. Det handlar om televerket och\r\npostverket. Men det handlar också om\r\nindragningar inom kustbevakningen. Ett exempel\r\när den planerade indragningen av kustposteringen i\r\nHaparanda. Om den kommer till stånd blir det\r\nallvarligt ur säkerhets- och servicesynpunkt för den\r\ndelen av Bottenviken. Därför är det viktigt att de\r\nmyndigheter som ansvarar för dessa saker noterar\r\nvad som har sagts i regeringsförklaringen, nämligen\r\natt hela Sverige skall leva och att det skall vara en\r\nbra service i alla delar av landet.</pre><pre>Det är naturligtvis viktigt att regeringen är aktiv på\r\nolika håll och kanter. Jag kan för min del utlova till\r\nvännen Börje Hörnlund att jag på olika sätt\r\nkommer att bevaka hans göranden och låtanden i\r\nregeringen. Jag har visserligen höga förväntningar,\r\noch jag har en stor tilltro till Börje Hörnlund. Men\r\nBörje Hörnlund kan också behöva stöd.</pre><pre>Fru talman! Jag är något förvånad över\r\ninterpellantens nyvaknade intresse för dessa frågor.\r\nVi har alla nyligen avverkat en valrörelse. Under\r\ndenna valrörelse har Sten-Ove Sundström inte sagt\r\nett pip om dessa frågor. När vi från andra partier\r\nhar uttalat vår oro över den indragning som skall\r\nske i televerket och postverket, har vi från den\r\nsocialdemokratiske riksdagsmannen Sten-Ove\r\nSundström mötts av en total tystnad. Nu är ljudet\r\nnågot annorlunda. Det kanske beror på att Sten-\r\nOve Sundström inte längre företräder ett\r\nregeringsparti. För min del tänker jag inte föra\r\nnågon annan politik -- varken före eller efter valet.\r\nJag driver samma frågor.</pre><pre>Sten-Ove Sundström bör, om någon, vara försiktig\r\nmed orden. Han var den riksdagsman som en gång i\r\ntiden gick och krävde att inlandsbanan skulle läggas\r\nned. Det är den bana som ett antal andra partier har\r\nräddat. Samma sak gäller vattenkraftsvinsterna.</pre><pre>Jag vill bara påminna i all vänlighet att Sten-Ove\r\nSundström vid åtta nio tillfällen i riksdagen, under\r\nden tid han har varit riksdagsman, konsekvent har\r\nröstat mot att Norrbotten skall få del av vinsterna\r\nfrån vattenkraften. Nu har Sten-Ove Sundström\r\nändrat uppfattning och är beredd att stödja\r\ncentern. Vi hälsar den tillnyktringen välkommen.\r\nMen det hade varit mer prydligt, Sten-Ove\r\nSundström, om detta nyvaknade intresse för länet\r\noch vattenkraftsvinsten hade funnits under den tid\r\nSten-Ove Sundströms parti hade\r\nregeringsansvaret.</pre><pre>Anf. 26 Arbetsmarknadsminister BÖRJE\r\nHÖRNLUND (c):</pre><pre>Fru talman! Sten-Ove Sundström har många år i\r\ndenna kammare. Han är mycket väl medveten om\r\natt jag som arbetsmarknadsminister knappast bara\r\nkan klampa in i en process som har pågått och nu är\r\ni slutskedet och som tillhör ett annat departement\r\noch som den tidigare socialdemokratiska\r\nregeringen lugnt och stilla under lång tid utan att\r\ningripa bara har suttit och tittat på. Det går bara\r\ninte.</pre><pre>Vidare frågar Sten-Ove Sundström om jag som\r\narbetsmarknadsminister är nöjd med de statliga\r\nverkens sätt att ta regionalpolitisk hänsyn. Om vi\r\ngår en bit tillbaka i tiden, var jag ordförande för\r\nregionalpolitiska utredningen 1977 till 1978 som\r\njust då analyserade de statliga verkens sätt att ta\r\nregionalpolitiskt ansvar. Den utredningen var inte\r\nbara uppmuntrande. I vissa fall var det tvärtom.</pre><pre>Det är därför jag väljer att försöka se framåt. Jag\r\ntycker att Sten-Ove Sundström har fått ett rakt\r\nbesked som svar på sin interpellation, dvs. att vi är\r\nberedda att framöver diskutera med statliga verk\r\noch försöka förmå dem att på olika sätt ta\r\nregionalpolitisk hänsyn.</pre><pre>När det gäller investeringar finns det förvisso\r\nmycket att göra. Men även där måste jag notera att\r\nregeringen övertar ett snabbt växande\r\nbudgetunderskott och ett stort budgetunderskott,\r\nså tyvärr begränsas rörelsefriheten mycket.</pre><pre>När det gäller vattenkraftsvinsterna redogjorde jag\r\ni går på direkt fråga för vårt tidigare centerförslag.\r\nDet förslaget står fortfarande kvar. Samtidigt\r\nredogjorde jag för att bara för att vår syn inte finns\r\nmed i regeringsförklaringen innebär det inte att vi\r\ninte arbetar för att frågan skall tas upp. I den frågan\r\nhåller jag med Per-Ola Eriksson. Så sent som i\r\nvåras röstade hela den socialdemokratiska\r\nriksdagsgruppen emot att ett öre per kilowattimme\r\nskulle gå tillbaka till vattenkraftsproducerande\r\nregioner. Hade den socialdemokratiska gruppen\r\ninte röstat så, hade de regionerna nu varit på gång\r\natt få återbäring. Det är en återbäring som jag\r\nfinner naturligt skall gå åter till de områden som\r\nskickar miljarder i vattenkraftsvinster till andra\r\ndelar av landet. Dessa områden har upplåtit stora\r\nnaturvärden, och en liten rännil bör gå tillbaka som\r\ntack för det. Det är partiets uppfattning.</pre><pre>Vi får nu se vad som händer. Det ligger en\r\nutredning för beredning i regeringskansliet. Det är\r\nen andra analys av just frågan om\r\nvattenkraftsvinsterna.</pre><pre>Bengt Hurtig tog upp frågan om vi är beredda att\r\nförhandla med verken. Privata vinstgivande företag\r\nhar gått med på att under en relativt kort tid\r\nutlokalisera 3 800 arbetstillfällen, i form av\r\ntjänsteföretag, till kommuner som behöver bredda\r\narbetsmarknaden. Jag tycker att det är en utmaning\r\nför verk och myndigheter och för organisationer --\r\nsom det finns gott om i det här landet -- att vara\r\nungefär lika duktiga som ett antal privata företag\r\nsom arbetar helt och hållet på marknadens villkor.</pre><pre>Bengt Hurtig tar också upp frågan om jag står kvar\r\nvid målsättningen att hela regeringsarbetet skall ta\r\nhänsyn till vad målet en bättre regional balans\r\nkräver. Till min glädje står i det i\r\nregeringsförklaringen att hela landet skall\r\nutvecklas. Det ställer krav på samtliga\r\ndepartementschefer och den samlade regeringen.</pre><pre>Anf. 27 STEN-OVE SUNDSTRÖM (s):</pre><pre>Fru talman! Nu säger arbetsmarknadsministern att\r\ndet inte går för sig att statsrådet trampar in i den\r\nprocess som pågår, när de statliga verken och\r\nmyndigheterna håller på att strukturera om på det\r\nhär området -- och när hundratals arbetstillfällen\r\nförsvinner från det län som har den ojämförligt\r\nstörsta arbetslösheten i landet. Däremot går det att\r\ndiskutera detta område framöver. Jag tycker att det\r\när en märklig syn. Det är nu det händer. Om vi skall\r\ndiskutera med verk och verksledningar, bör man\r\nnaturligvis göra det nu. Det är inte så att de har\r\nflyttat. De håller på med förberedelser, och något\r\nverk har antagit de här planerna. Det är inte för\r\nsent att diskutera, statsrådet, om bara viljan finns.</pre><pre>När det gäller vattenkraftsvinsterna säger\r\nstatsrådet att vi socialdemokrater har röstat emot i\r\nden frågan i våras. Men det är välbekant för alla\r\nsom var med i den här kammaren då -- och det var\r\nju statsrådet -- att utredningen då var färdig och\r\ngick ut på remiss. Det är inte brukligt att man lägger\r\nfram förslag förrän en sådan utredning är färdig.\r\nDet är den ju nu, och nu finns det absolut inget\r\nhinder mot att lägga fram ett förslag, såvitt jag kan\r\nförstå, om inte hindret ligger närmare -- alltså i den\r\negna regeringen.</pre><pre>Sedan säger statsrådet att budgetunderskottet nu är\r\nså stort att det kan begränsa rörelsefriheten. Ja, det\r\nkan jag förstå om man planerar så stora\r\nskattesänkningar för de rika och förmögna här i\r\nlandet. Då begränsas naturligtvis rörelsefriheten\r\nnär det gäller att satsa på utsatta människor och\r\nutsatta regioner.</pre><pre>Jag blev förvånad över finansutskottets\r\nordförandes inhopp på scenen här, särskilt när han\r\ntalade om att vidga debatten. Jag hoppas att vi skall\r\nfå uppleva att han också ställer upp när det gäller\r\natt infria de löften han gav i valrörelsen, inte minst\r\ni sin egen valkrets. Vad jag tänker på är de 500\r\nmiljonerna till vägnätet i Norrbotten som han\r\nlovade. Jag hoppas att han inte nu har skapat\r\nsådana nya hål i den budget som skall behandlas här\r\natt han inte kan infria det löftet.</pre><pre>Det finns alltså stora möjligheter att klara av att\r\nåterföra återbäringen, som statsrådet har föredragit\r\natt kalla det i pressen, från vattenkraftsvinsterna till\r\nutveckling i Norrbottens län. Det finns också\r\nmöjlighet att ta upp en dialog med de statliga verk\r\noch myndigheter som nu planerar omorganisation\r\noch förflyttningar från länet.</pre><pre>Detta är oerhört viktigt. Som det ser ut i dag\r\nkommer vi t.ex. på postens område att få ett\r\nregionkontor i norra Sverige, medan man i\r\nmellersta och södra delarna av landet kommer att\r\ndela på tolv sådana kontor. Tycker statsrådet att det\r\när rimligt regionalpolitiskt att en kirunabo skall\r\nbehöva åka 65 mil för att få nå sitt eget\r\nregionkontor? Är det en symbol för den borgerliga\r\nregeringens regionalpolitik?</pre><pre>Anf. 28 BENGT HURTIG (v):</pre><pre>Fru talman! Jag tackar för de förtydliganden som\r\nBörje Hörnlund trots allt gav. Det togs faktiskt ett\r\nlitet steg framåt -- att man nu kommer att försöka\r\nföra samtal med de statliga verken. Han markerade\r\nockså att hela regeringen har ett ansvar när det\r\ngäller regionalpolitiken. Det stod ju inte i någon\r\nregeringsförklaring att alla samhällssektorer skall\r\nta hänsyn till målet regional balans. Det står att\r\nhela Sverige skall leva, och det kan man kanske\r\ntolka på litet olika sätt.</pre><pre>Jag är klar över att rationaliseringar och\r\neffektiviseringar av de statliga verken behövs. Vi\r\nhar inget arbetarrörelseintresse av att man har en\r\növertung och dyr statsapparat. Men de statliga\r\nverken måste fortfarande kunna bidra till den\r\nregionala balansen, även om en hel del andra\r\naktörer kommer in på det här området.</pre><pre>Det är en oroväckande anda som tycks breda ut sig\r\ni delar av statsapparaten. Vägverkets\r\ngeneraldirektör Örtendahl har ju i praktiken\r\nförklarat att man måste kunna tillåta mer\r\ntrafikfarliga vägar i Norrland -- eftersom han skall\r\ntillåta att vägarna där slits ner mer än vägarna i\r\nsödra Sverige.</pre><pre>I våras påstod den s.k. expertgruppen för regional\r\nutveckling att väldiga resurser fördes över från\r\nstorstäderna till skogslänen. I den regionalpolitiska\r\nutredningen hävdade vi emellertid att både\r\nstorstäder och skogslän tillfördes resurser från de\r\növriga delarna av landet.</pre><pre>Nu talar också sekreteraren i\r\nproduktivitetsutredningen, den s-märkte Klas\r\nEklund, om att satsningar på infrastruktur norr om\r\nDalälven lönar sig dåligt.</pre><pre>Detta är oroande tendenser, och jag förutsätter att\r\narbetsmarknadsministern tar itu med dem, så att vi\r\nfår en styrning av statsapparaten och så att den\r\nsluter upp bakom målet om regional balans och att\r\nhela Sverige skall leva.</pre><pre>Anf. 29 Arbetsmarknadsminister BÖRJE\r\nHÖRNLUND (c):</pre><pre>Fru talman! Jag måste tyvärr repetera, Sten-Ove\r\nSundström. En socialdemokratisk regering har\r\nsuttit och tittat på den här processen från start fram\r\ntill i dag, och nu är det slutförhandling. Den\r\nregeringen har ingenting gjort. Sten-Ove\r\nSundström har ingenting sagt. Att då begära av mig\r\nsom arbetsmarknadsminister, som inte har rätt att\r\nklampa in hur som helst i verkens göranden och\r\nlåtanden, att jag skulle gå in på en annan\r\ndepartementschefs område -- det är en omöjlighet.\r\nLitet grand tror jag att Sten-Ove Sundström skall\r\ntitta sig i spegeln.</pre><pre>När det gäller skatten på arbetande kapital, som\r\nSten-Ove Sundström kallar förmögenhetsskatt, vill\r\njag säga att jag personligen är helt övertygad om att\r\ndet är bättre att det arbetande kapitalet får vara\r\nkvar i alla våra småföretag, användas till nya jobb\r\noch nya investeringar, än att företagaren i fråga får\r\nanvända kanske en tredjedel av sin tid och anlita ett\r\nantal advokater och revisorer för att planera på ett\r\nsätt som gör att han ändå inte råkar så illa ut.</pre><pre>Våra svenska företag skall producera. Och nu när\r\nvi har EG-anpassningen i ett första stort avtal i\r\nhamn, så kan vi på det här området, om vi vill ha\r\nkvar företagen och jobben i Sverige, inte agera hur\r\nsom helst. Det finns annars risk för att vi inte bara\r\nexporterar kapital till främmande länder utan att vi\r\nockså exporterar en stor del av vår egen arbetskraft\r\ntill andra länder. Det är ingen trevlig och bra\r\nutveckling.</pre><pre>Sedan till Bengt Hurtig. Jag blir också oroad när jag\r\nser hur vissa personer uttrycker sig när det gäller\r\nfrågor som har med regional balans och hela landets\r\nutveckling att göra. Men man kan då notera att det\r\ni regeringsförklaringen står att bygder som är glest\r\nbebyggda och ligger längre bort skall ha bra vägar\r\noch moderna järnvägar. Det stämmer inte med\r\nKlas Eklunds synpunkter.</pre><pre></pre><pre>Anf. 30 STEN-OVE SUNDSTRÖM (s):</pre><pre>Herr talman! Låt mig först säga att jag tycker att\r\ndet är positivt att arbetsmarknadsministern här\r\nsäger att man för samtal med privata tjänsteföretag\r\noch att det sannolikt, om jag har tolkat statsrådet\r\nrätt, finns rätt många arbetstillfällen att hämta in\r\nfrån de samtalen. Jag tror att det är viktigt att man\r\ndå kommer ihåg det län som har drabbats hårdast\r\nav strukturförändringarna och de förändringar som\r\nnu pågår. Jag tänker inte minst på den region som\r\nstatsrådet besökte häromdagen -- Kalixregionen --\r\nmen självfallet också på länscentret,\r\nLuleåregionen, där de här verksförändringarna ju\r\näger rum.</pre><pre>Det är naturligtvis så, som\r\narbetsmarknadsministern här säger, att det finns en\r\ngränsdragning mellan departementen. Jag har\r\nheller inte krävt att statsrådet på något sätt skall\r\nklampa in på andra departements områden. Men\r\nom man verkligen skall ge uttrycket regional balans\r\nett innehåll måste det beröra alla områden inom\r\npolitiken. Jag förmodar att det i statsrådets roll då\r\ningår att ta kontakter över departementsgränserna.</pre><pre>Jag hade hoppats att Börje Hörnlund i det här\r\nsammanhanget skulle verifiera om det var riktigt,\r\nsom sades via media, att det kommer ett förslag om\r\nvattenkraftsvinsterna. När kommer det och vilka\r\nformer tar det sig? Kommer Norrbottensregionen,\r\nlänet Norrbotten eller kommunerna i Norrbotten\r\natt få tillgodogöra sig vinsterna av vattenkraften? I\r\nvilka former kommer det att ske? Blir det 50 % av\r\nvattenkraftsvinsterna, blir det 75 %? Vilka former\r\nkommer det ungefär att ta? Och framför allt: När\r\nkommer förslaget att framläggas? Det brådskar,\r\narbetsmarknadsministern!</pre><pre>Anf. 31 BENGT HURTIG (v):</pre><pre>Herr talman! Börje Hörnlund ifrågasatte om det\r\nvar fråga om förmögenhetsskatten på arbetande\r\nkapital, och det måste det väl rimligen vara. Jag\r\ntror inte att det kommer att innebära någon stor\r\nrevolution. Man säger, åtminstone från de företag\r\nsom jag känner från min kommun, att det inte\r\nkommer att göra det. De har ingen\r\nförmögenhetsskatt som de kommer att slippa. Det\r\nrör sig om kanske 10 % av företagen som kommer\r\natt beröras av det.</pre><pre>Enligt vad jag förstår är det så att\r\ninfrastrukturinvesteringarna i stort sett är inriktade\r\npå storstadsregionerna. Öresundsbron kommer\r\nnaturligtvis att dra sina miljarder, och det kommer\r\nsannerligen inte att gynna vägarna i Norrbotten.</pre><pre>Jag nämnde tidigare EG. I REK 87 sade Börje\r\nHörnlund att mycket talar för att EG med stor\r\nsannolikhet kommer att medföra ökade regionala\r\nobalanser i Sverige, därför att obalanserna inom\r\nEG ökade under 1980-talet, därför att EG ej\r\nprioriterade den regionala balansen inom EGs\r\nmedlemsstater, därför att detta är en direkt\r\nkonsekvens av att man eftersträvar fullständigt fria\r\nkapitalrörelser och fri nedläggnings- och\r\netableringsrätt, därför att EG vid ett närmare\r\nsamarbete knappast kommer att ge\r\nregionalpolitiskt stöd till svenska regioner från sina\r\nfonder med tanke på Sveriges nivå på inkomster\r\noch arbetslöshet, och därför att EG i första hand\r\nkommer att främja tillkomsten av\r\nvidareförädlingsindustrier inom EG, eftersom\r\narbetslösheten där är så mycket större. De fackliga\r\norganisationerna inom EG kommer dessutom att\r\nhårt bevaka var nyetableringar sker. EG ser de\r\nskandinaviska ländernas försök till regionalpolitik\r\nsom något mycket främmande i europeiskt\r\nperspektiv. Man ser där Norden som en periferi-\r\noch skogsregion, som turist- och\r\nråvaruproducerande region. Inför tänkbara\r\nförhandlingar med EG om svensk regionalpolitik i\r\nsamband med ett närmande till EG och Europa bör\r\nSverige rusta upp sin regionalpolitik högst\r\nväsentligt, som en motvikt till EG-marknadens\r\nkoncentrationseffekter, sade Börje Hörnlund. --\r\nJag skulle gärna vilja ha bekräftat att Börje\r\nHörnlund står fast vid dessa ståndpunkter.</pre><pre>När det gäller vattenkraftsvinsterna vill jag säga att\r\nom den här regeringen kommer att genomföra\r\nnågon form av återföring av vattenkraftsvinsterna\r\när det ett bevis för att opinionsarbete i\r\nfundamentala frågor ute i regionernas Sverige kan\r\nvara framgångsrikt oavsett vilken regering vi har.</pre><pre>Anf. 32 Arbetsmarknadsminister BÖRJE\r\nHÖRNLUND (c):</pre><pre>Herr talman! Jag vill tacka Sten-Ove Sundström\r\nför det sista anförandet.</pre><pre>Sedan till vattenkraftsvinsterna. I den senaste\r\nregionalpolitiska utredningen -- som Bengt Hurtig\r\nså ivrigt citerar -- var fyra partier helt eniga om att\r\ndet borde gå tillbaka 1 öre per kilovattimme. Det\r\nförslaget mottogs väldigt välvilligt av nästan alla\r\nremissinstanser. Jag hoppas att det som ett antal\r\npartier då tyckte också genomförs. Var jag står i\r\nfrågan vet alla.</pre><pre>Sedan till Bengt Hurtig. Det var och är så, att i EGs\r\nregionalpolitik finns mest om låg medelinkomst i\r\nförhållande till EG i övrigt. Så ser ju inte våra\r\nregionala problem ut, i varje fall inte så att vi\r\nstämmer med EG-normerna. Vårt problem är\r\nlånga avstånd och gleshet. Dessa saker måste\r\nSverige föra fram till EG som faktorer att ta hänsyn\r\ntill i det fortsatta argumenterandet för rätten att\r\ndriva en kraftfull regionalpolitik. Men än viktigare\r\när att det ständigt, oavsett regering, finns en stark\r\nmajoritet här i kammaren som är helt inriktad på\r\natt inte överge stora delar av landet.</pre><pre>Överläggningen var härmed avslutad.</pre><pre>8 § Svar på interpellation 1991/92:3 om den\r\nekonomiska brottsligheten</pre><pre>Anf. 33 Justitieminister GUN HELLSVIK\r\n(m):</pre><pre>Herr talman! Hans Göran Franck har ställt fyra\r\nfrågor till mig om bekämpningen av den\r\nekonomiska brottsligheten. Han har frågat efter\r\nanledningen till att den ekonomiska brottsligheten\r\ninte är särskilt omnämnd i regeringsdeklarationen\r\nsom prioriterad brottsbekämpning och om\r\nregeringen anser att resurserna behöver förstärkas\r\nför bekämpningen av sådan brottslighet och hur det\r\ni så fall skall ske. Vidare har han frågat om\r\nregeringen anser att det behövs en särskild\r\nmyndighet som får ett samordnat ansvar för\r\nbekämpningen av den ekonomiska brottsligheten\r\noch hur regeringen vill förbättra informationen och\r\nundervisningen om ekobrott.</pre><pre>När det gäller den första frågan vill jag peka på att\r\ndet i regeringsförklaringen betonas att all\r\nbrottsbekämpning kommer att tillmätas stor\r\nbetydelse. Detta gäller självfallet även den\r\nekonomiska brottsligheten. Att det samtidigt sägs\r\natt brottsbekämpningen i ökad utsträckning\r\nkommer att inriktas mot vålds- och narkotikabrott\r\nberor på att det är på dessa områden som de mest\r\nakuta bristerna finns. I ett läge där allmänheten\r\nupplever en klar brist i polisens möjligheter att\r\nupprätthålla ordning och säkerhet är det enligt min\r\nmening angeläget att prioritera brott mot enskilda.\r\nFör att lyckas även med andra angelägna\r\nkriminalpolitiska uppgifter är det nödvändigt att\r\nåterställa allmänhetens känsla av att ordning och\r\nsäkerhet råder i samhället.</pre><pre>Detta betyder inte att regeringen kommer att vara\r\npassiv när det gäller den ekonomiska\r\nbrottsligheten. Även på detta område finns det\r\nproblem och brister som det är angeläget att\r\nkomma till rätta med. Som Hans Göran Franck vet\r\nhar riksåklagaren och rikspolisstyrelsen fått i\r\nuppdrag att utreda olika frågor om den ekonomiska\r\nbrottsligheten. Uppdraget omfattar såväl en\r\nkartläggning av det aktuella läget när det gäller\r\nmyndigheternas insatser mot den ekonomiska\r\nbrottsligheten som förslag till åtgärder på kort och\r\nlång sikt från statsmakternas och myndigheternas\r\nsida. I uppdraget ingår bl.a. att belysa om det\r\nbehövs förändringar av polisens och åklagarnas\r\nutbildning om ekonomisk brottslighet och vilka\r\nförändringar som kan behöva göras när det gäller\r\nsamverkan mellan olika personalkategorier.\r\nRiksåklagaren och rikspolisstyrelsen kommer att\r\nredovisa uppdraget före årsskiftet.</pre><pre>Jag vill inte föregripa de slutsatser och förslag som\r\nriksåklagaren och rikspolisstyrelsen kommer att\r\nredovisa till regeringen. Jag anser därför att det inte\r\när lämpligt att i dag lämna konkreta besked om\r\növriga frågor som Hans Göran Franck har ställt till\r\nmig. När förslagen väl har beretts inom\r\ndepartementet skall jag gärna återkomma till Hans\r\nGöran Franck med besked om vilka ändringar som\r\nbör göras. Likaså kan jag då lämna besked om vilka\r\norganisatoriska åtgärder och utbildningsinsatser\r\nsom bör genomföras för att möta kravet på en\r\neffektiv bekämpning av den ekonomiska\r\nbrottsligheten.</pre><pre>Jag vill dock redan nu framhålla att jag delar Hans\r\nGöran Francks uppfattning om att det är angeläget\r\natt bekämpa den ekonomiska brottsligheten. Och\r\njag kan försäkra att regeringen är beredd att vidta\r\nde åtgärder som kan visa sig nödvändiga för att\r\nkomma till rätta med också den här formen av\r\nbrottslighet.</pre><pre>Anf. 34 HANS GÖRAN FRANCK (s):</pre><pre>Herr talman! Jag ber att få hälsa Gun Hellsvik\r\nvälkommen. Hennes fögderi kommer att bli\r\nföremål för vaksam, ingående och konstruktiv\r\ngranskning.</pre><pre>Det interpellationssvar hon lämnat i dag är\r\notillfredsställande, men på sedvanligt sätt tackar\r\njag för svaret.</pre><pre>Gun Hellsvik har inget godtagbart försvar för att\r\nbekämpandet av den ekonomiska och organiserade\r\nbrottsligheten inte skall utgöra ett prioriterat\r\nområde i brottsbekämpningen på sätt det varit\r\nunder en följd av år. Att detta inte direkt uttalas i\r\nregeringsförklaringen är oförsvarligt, men det\r\nskulle till nöds kunna förklaras med att texten i en\r\nsådan förklaring är begränsad.</pre><pre>Men när Gun Hellsvik nu får möjligheten att\r\nutförligt besvara frågan är det uppseendeväckande\r\natt det inte var något förbiseende att ekobrotten\r\nicke skall utgöra ett prioriterat område. Det är i\r\nstället en medveten politik från moderata\r\nsamlingspartiets sida, som har bekantgjorts\r\ntidigare. Det rör sig med andra ord om en renodlad\r\nhögerpolitik, som Gun Hellsvik torgför, när hon\r\nförklarar att endast vålds- och narkotikabrott skall\r\nprioriteras.</pre><pre>Det är inte så som hon säger att de akuta bristerna\r\nfinns bara på dessa områden. Tvärtom är det så att\r\ndet skett en eftersläpning på ekobrottsområdet som\r\när allvarlig. Den eftersläpningen har ekonomiskt\r\nsett inte varit lika stor när det gäller vålds- och\r\nnarkotikabrotten.</pre><pre>När Gun Hellsvik förklarar detta med att\r\nnarkotika- och våldsbrottsligheten riktar sig mot\r\nenskilda personer verkar det att så inte skulle vara\r\nfallet när det gäller ekobrottsligheten. Där har hon\r\nfel. I en TT-intervju uttalade hon bl.a., att\r\nregeringen Bildt vill fortsätta kampen mot våld och\r\nnarkotika, men ser mindre allvarligt på ekobrottet.\r\nDet var ett citat från TT-nyheterna.</pre><pre>Vålds- och narkotikabrott behöver med kraft\r\nförebyggas och beivras. Därom råder inga delade\r\nmeningar. Men det är en helt ny kriminalpolitisk\r\nlinje Gun Hellsvik introducerar på detta\r\nbrottsområde med detta svar här i riksdagen.</pre><pre>Riksdagen uttalade i våras att den ekonomiska\r\nbrottsligheten leder till en rad skadeverkningar för\r\nsamhället. Statens och kommunernas finanser\r\npåverkas negativt, varigenom fördelningspolitiska\r\nsträvanden motverkas och snedvridna\r\nkonkurrenssituationer uppstår mellan olika\r\nföretag. Seriöst arbetande företag slås ut.</pre><pre>Utgår man ifrån en samhällsförlust på 30 miljarder\r\nkronor till följd av ekobrott -- en lågt beräknad\r\nuppskattning -- då handlar det i praktiken om att\r\nvarje enskild skattebetalare blir berövad 5 000 kr.\r\nTusentals enskilda företagare drabbas av\r\nsnedvriden konkurrens, när ohederliga\r\nkonkurrenter arbetar under andra och för dem\r\ngynnsammare ekonomiska förutsättningar.</pre><pre>Till ekobrotten hör också miljöbrotten, som på ett\r\nsorgligt sätt eftersatts i brottsbekämpningen och\r\nsom tillfogar praktiskt taget alla enskilda\r\nmänniskor i arbete och natur väldiga skador.</pre><pre>Värst av allt är kanske ändå att ekobrotten\r\nundergräver samhällsmoralen och\r\nsamhällssolidariteten. De hotar därför ytterst den\r\nenskildes krav på välfärd och rättvisa.</pre><pre>Det är nu viktigt att få besked ifrån moderaternas\r\nkoalitionspartner om de verkligen delar denna\r\nmycket märkliga uppfattning som Gun Hellsvik\r\ngivit uttryck för.</pre><pre>Som Gun Hellsvik vet har rikspolisstyrelsen och\r\nriksåklagaren redovisat sin syn på\r\nekobrottsligheten i utförliga yttranden till den\r\ndåvarande regeringen i maj månad detta år. De har\r\nberetts tillfälle att ytterligare precisera sin\r\nuppfattning och sina förslag. Redan nu finns\r\nemellertid ett rikhaltigt underlag från olika håll,\r\ninte minst från BRÅ för att ange regeringens\r\ngrundinställning till de frågor jag ställt till Gun\r\nHellsvik.</pre><pre>Syftet med interpellationen var givetvis att få till\r\nstånd en dialog med regeringen för att påverka\r\nbudgetpropositionen såvitt gäller detta viktiga\r\nbrottsområde. Det kan väl inte vara regeringens\r\nmening att vi inte skall ha en debatt om\r\ninriktningen av politiken på detta område förrän\r\nvid årsskiftet?</pre><pre>Anf. 35 LARS BÄCKSTRÖM (v):</pre><pre>Herr talman! Hans Göran Franck har ställt en\r\nmycket viktig interpellation, och han har också fått\r\nett svar. Jag får tacka Hans Göran Franck för att\r\nhan ställt frågan så att vi fick detta svar.</pre><pre>Han sade att statsrådet Hellsvik var välkommen i\r\ndebatten. Jag deltar sällan i interpellationsdebatter\r\noch jag kommer inte ifrån justitieutskottet utan\r\nfrån annat håll, från skatteutskottet. Jag sätter min\r\nförhoppning till att jag inte skall behöva möta\r\nstatsrådet i så många debatter kring denna fråga.\r\nMen man får inte varje begäran bönhörd, och jag\r\när rädd att just denna förhoppning kommer att\r\ngrusas när jag läser det svar Hans Göran Franck har\r\nfått. Vi kanske får återkomma ett par gånger tills vi\r\nhar en mer rimlig syn tillsammans på frågan.</pre><pre>Varför är problemställningen allvarlig? Hans\r\nGöran Franck har tagit upp några synpunkter. Jag\r\nkan bara understryka: Den drar undan inkomster\r\nför det allmänna. Vi får ett högre skattetryck än\r\nnödvändigt, eller ett större budgetunderskott än\r\nnödvändigt. I Sveriges fall gäller bägge problemen.</pre><pre>Vidare har vi den orättfärdiga konkurrensen. Detta\r\när en dysfunktion i marknaden. För partier som\r\nsäger sig värna marknaden måste det absolut vara\r\nviktigt att ta upp denna probleminställning. Den\r\ndriver upp prisnivåer, den minskar lönsamhet, den\r\nfördelar produktionsresurser fel, den hämmar\r\nproduktivitet och den stimulerar seriösa\r\nföretagare -- vilket merparten är -- att tulla på\r\nlagens råmärken.</pre><pre>Det är alltså en marknadsdysfunktion som måste\r\nåtgärdas.</pre><pre>Vidare har vi negativa spridningseffekter på andra\r\nområden: Kan de, så kan jag. Detta sprider sig\r\nockså till andra brottsområden. Detta är ju ett\r\nvanligt tjusighetsargument inom traditionell\r\nbrottslighet: Varför gör man inget åt de här\r\nekonomiska brottslingarna.</pre><pre>För det fjärde är det fördelningseffekterna, som är\r\nväl kända. Det måste alltså göras insatser för att dra\r\nin pengar, för att skapa rättvisa\r\nkonkurrensförutsättningar, för att hävda våra\r\nallmänna rättsprinciper och för att få till stånd\r\npreventiva effekter. Här säger statsrådet att det\r\nskall komma åtgärder. Jo, men hon bör kunna svara\r\ntydligare om inriktningen på åtgärderna och\r\nviljeinriktningen. Statsrådet säger att detta\r\nnaturligtvis också är viktigt, men den som ler mot\r\nalla, som älskar alla, har en tendens att icke le mot\r\nnågon i det verkliga livet, och den som prioriterar\r\nallt prioriterar inget.</pre><pre>Det finns möjligheter att göra saker. En metod när\r\nman vill le mot alla och säger att allt är viktigt är att\r\nutöka resurserna. Men tänker statsrådet gå med på\r\natt utöka resurserna generellt sett? Det rullar redan\r\nganska stora sparbeting överallt, bl.a. inom statlig\r\nadministration, och det är delvis dessa sparbeting\r\nsom har resulterat i att ambitionsnivåerna har\r\nsänkts. Få politiker vill stå i denna talarstol och\r\nberätta hur lågt nedskruvade ambitionsnivåerna är,\r\ndå det skulle hota den allmänna rättsuppfattningen\r\ni landet. Så kan vi inte ha det i längden, då det är\r\nen alltför talande tystnad.</pre><pre>Statsrådet säger att detta icke drabbar enskilda. Jo,\r\ndet drabbar det allmänna, det drabbar de enskilda.\r\nDet drabbar den seriöse åkare som har att möta en\r\nannan åkare som inte iakttar lagens varken bokstav\r\neller anda. Det drabbar den seriöse\r\nrestaurangidkare som har att möta konkurrens från\r\nnågon som struntar i rättsreglerna. Den\r\nekonomiska brottsligheten drabbar enskilda med\r\nförfärande kraft och leder till konkurser. BRÅ\r\nsäger att det i uppemot tre fjärdedelar av\r\nkonkurserna kan finnas misstanke om brott. BRÅ\r\ntar kanske i -- jag har inte nog kunskap om det --\r\nmen hälften är illa nog.</pre><pre>Riksskatteverket har redovisat att man har\r\nfordringar på 450 000 gäldenärer om oindrivna\r\nskatter på 26 miljarder. 2 575 av dessa 450 000 har\r\nskulder på 9,1 miljarder.</pre><pre>Jag kan här visa statsrådet en tjock bunt med\r\nmånga konkurser, och den måste minskas.\r\nMyndigheterna säger själva att det nu finns ungefär\r\n4 000 konkurser med misstanke om brott och att\r\nman har resurser att utreda 1 000. Om vi studerar\r\naffärstidningarna ser vi att vissa företagare på\r\nmarknaden -- t.o.m. ibland i oskön förening med\r\nbankväsendet -- har satt i system att använda\r\nplanerade konkurser som ett konkurrensmedel.\r\nDetta måste åtgärdas lagstiftningsvägen, för annars\r\nfungerar inte marknaden.</pre><pre>Det sker en explosiv ökning av antalet\r\nskönstaxeringar. I Stockholm skönstaxeras 10 %,\r\neller 8 000, av alla bolag. Här finns i många fall\r\nmöjligheter att begå brott, och detta måste\r\nåtgärdas.</pre><pre>Vad statsrådet kan göra, om hon inte kan ge mer\r\nresurser, är att omfördela resurser och effektivisera\r\nverksamheten. I en kommande replik skall jag visa\r\npå några möjligheter som statsrådet kan ta med i\r\nsitt arbete, men statsrådet måste själv i denna\r\ndebatt rimligen ge fler alternativ. Länspolismästare\r\nWranghult har visat alternativ och har begärt 36\r\nekoutredare. Det finns alltså konkreta alternativ\r\natt ta fasta på, men jag får återkomma till dem i en\r\nreplik.</pre><pre>Anf. 36 INGBRITT IRHAMMAR (c):</pre><pre>Herr talman! Det var bra att justitieministern i sitt\r\nsvar betonade att all brottsbekämpning skall\r\ntillmätas stor betydelse och att det därmed\r\nklarlades att den ekonomiska brottsligheten är\r\nviktig att bekämpa.</pre><pre>Inom centern har vi länge arbetat för ökade\r\nresurser till bl.a. polisen, för att den skall kunna\r\nbedriva en mera aktiv brottsbekämpning på flera\r\nområden, däribland det ekonomiska området. Vi\r\nhar betonat både vålds- och narkotikabekämpning,\r\nmen också kampen mot den ökande ekonomiska\r\nbrottsligheten. Vi har därtill framhållit\r\nnödvändigheten av att särskilt uppmärksamma\r\nbrott begångna av unga lagöverträdare. Vi har\r\nframhållit att den s.k. vardagsbrottsligheten, som\r\nlägenhetsinbrott, är viktig att bekämpa, eftersom\r\nden typen av brott särskilt hårt kan drabba den\r\nenskilde. Samtidigt har vi betonat det\r\nbrottsförebyggande arbetet i dess helhet och fört\r\nfram krav på förbättringar i stödet till brottsoffren.</pre><pre>Den här gjorda uppräkningen av viktiga frågor att\r\narbeta med inom det kriminalpolitiska området har\r\njag gjort för att samtidigt illustrera svårigheterna\r\nmed att kort uttrycka vad som är viktigt att\r\nprioritera för regeringen inom\r\nbrottsbekämpningen -- något som också framgår av\r\nregeringsförklaringen.</pre><pre>Jag tolkar alltså inte Gun Hellsviks svar i dag såsom\r\nHans Göran Franck och Lars Bäckström har tolkat\r\ndet. För de personer som möjligtvis har kunnat\r\nmisstänka att vår icke-socialistiska regering inte\r\nskulle anse att det är viktigt att bekämpa den\r\nekonomiska brottsligheten, har Gun Hellsvik\r\ntvärtom klarlagt att så icke är fallet. Därför tackar\r\njag för det klarläggande svaret på den punkten.\r\nDäremot håller jag med om att denna syn inte\r\nklargjordes i TT-intervjun.</pre><pre>Den ekonomiska brottsligheten är viktig att\r\nbekämpa, bl.a. därför att den är så oerhört\r\nomfattande och invecklad. Hans Göran Franck har\r\ni sin interpellation gett exempel på hur pass utbredd\r\nden är och vad den kostar den enskilde och\r\nsamhället. Lars Bäckström nämnde\r\nrestaurangrörelsen för att visa hur den enskilde\r\ndrabbas. Jag skall nämna en annan rörelse,\r\nnämligen taxirörelsen. Där är man över hela landet\r\nupprörd över att de som verkligen sköter sig\r\nordentligt har svårare att få rörelsen att gå ihop än\r\nde som håller undan pengar.</pre><pre>Det rör sig alltså om miljardtals kronor som\r\nundanhålls. Jag kan bara instämma i\r\nfaktauppgifterna i interpellationen och uppgifterna\r\nom bristen på resurser för att utreda de ekonomiska\r\nbrotten.</pre><pre>Här har nu vår nya borgerliga regering uttalat --\r\nvilket gläder oss i centern, eftersom vi så länge har\r\nkämpat för detta -- att utbildningen av poliser skall\r\nutökas. Den förra socialdemokratiska regeringen,\r\nsom Hans Göran Franck representerar, drog ned på\r\nutbildningen trots att polisbristen var så allvarlig,\r\noch det drabbade självfallet bekämpningen av den\r\nekonomiska brottsligheten. Både Hans Göran\r\nFranck och Lars Bäckström kan därför glädja sig åt\r\nvår nya regering, som tillför polisen mer resurser\r\noch gör det möjligt att bekämpa även ekonomisk\r\nbrottslighet bättre . Men det fordras mycket mer än\r\natt utbilda fler poliser.</pre><pre>Risken för upptäckt och straff vid ekonomisk\r\nbrottslighet är i dag nästan försumbar, om inte\r\nbrottet är av ganska enkel beskaffenhet eller rör\r\nsmå belopp. De stora och svåra ekonomiska\r\nbrottslingarna klarar sig vanligtvis undan upptäckt\r\noch straff. Detta är oroande, eftersom avancerad\r\nekonomisk brottslighet ofta har förgreningar\r\nutomlands eller ingår i annan svårartad\r\nbrottslighet, t.ex. narkotikabrottslighet.</pre><pre>Herr talman! Ett par andra ekonomiska brott som\r\ninte har nämnts är databrott och\r\nförsäkringsbedrägerier. I stället för kofot använder\r\ntjuven i dag datorn. 10 % av skadeanmälningarna\r\ngäller försäkringsbluffar, enligt tillgänglig statistik.</pre><pre>I fjol motionerade bl.a. jag själv om att en översyn\r\nborde ske, där man t.ex. skulle undersöka varför så\r\nfå misstänkta ekonomiska brott anmäls, varför\r\ndomstolarna dömer till ganska milda straff m.m.\r\nDetta tillsammans med andra liknande\r\nmotionskrav godkändes och ledde till ett\r\ntillkännagivande till regeringen om en översyn, till\r\nvilken det hänvisas i svaret. Jag kommer nu med\r\nstort intresse att se fram mot den redovisning som\r\nskall ske före årsskiftet. Jag förväntar mig att man\r\ntar krafttag mot den ekonomiska brottsligheten.</pre><pre></pre><pre>Anf. 37 JERRY MARTINGER (m):</pre><pre>Herr talman! Det är klart att den ekonomiska\r\nbrottsligheten inte bara drabbar det allmänna, utan\r\nockså enskilda människor. I ett större perspektiv\r\nförhåller det sig naturligtvis så att ekonomiska brott\r\nsom riktas mot stat eller kommun ytterst slår\r\ntillbaka mot enskilda individer i deras egenskap av\r\nskattebetalare.</pre><pre>Dessutom kan ett ekobrott många gånger innebära\r\natt brottslingen skaffar sig konkurrensfördelar.\r\nDen näringsidkare som sköter sina affärer på ett\r\nhederligt sätt blir i praktiken ett offer för den\r\nekonomiska brottsligheten när han konkurreras ut\r\nav en annan näringsidkare som kommit sig fram\r\ngenom olika former av fiffel och båg.</pre><pre>Man får inte heller glömma bort den typ av\r\nekonomisk brottslighet som består i olika former av\r\nbedrägeribrott, förskingringsbrott, konkursbrott\r\noch trolöshetsbrott. I dessa fall drabbas enskilda\r\nindivider och företag i första hand. Ekonomiska\r\nbrott är alltså inte bara skattefusk.</pre><pre>Icke desto mindre utgör naturligtvis skattefifflet en\r\nbetydande del av den ekonomiska brottsligheten.\r\nJag vill påstå att det i stor utsträckning är\r\nsocialdemokraterna som har banat väg för den\r\ntypen av ekobrottslighet. Det är ju under den\r\nsocialdemokratiska högskattepolitiken som den\r\nekonomiska brottsligheten vuxit fram. På 40-talet,\r\n50-talet och 60-talet -- när människor trots allt\r\nupplevde skatterna som mer rimliga -- fanns inga\r\nskalbolag och andra tvivelaktiga konstruktioner.</pre><pre>Om vi hade skatter som medborgarna upplevde\r\nsom rimliga skulle det inte finnas samma intresse av\r\natt fiffla och försöka komma undan skatt som nu.\r\nDå skulle rent av fler människor betala sina skatter.\r\nVi skulle få in mer skattepengar och därmed få\r\nökade resurser för stat och kommun.</pre><pre>Vi moderater har under årens lopp kritiserat flera\r\nav de lagar som finns på den ekonomiska\r\nbrottslighetens område. Och vi har inte varit\r\nensamma. Det har inom brottsförebyggande rådet\r\n(BRÅ) -- där bl.a. Hans Göran Franck är\r\nstyrelseledamot -- gjorts en utvärdering i det här\r\nsammanhanget. Utvärderingen var en svidande\r\nkritik mot de här lagarna.</pre><pre>I BRÅs rapport sägs följande:</pre><pre>''Slutsatsen efter den utvärdering som redovisas i\r\ndenna rapport är emellertid att arbetet med\r\nekonomisk brottslighet kom att bedrivas på ett\r\nfelaktigt sätt. Det slarvades med fakta när det\r\ngällde de företeelser som skulle\r\nförebyggas/bekämpas, det framlades illa beredda\r\nlagförslag under alltför stor tidspress och man hade\r\nen principiellt alltför lättsinnig inställning till\r\nrättssäkerhetsfrågornas betydelse.''</pre><pre>Det är hårda ord för att vara en utredning från\r\nBRÅ. Men vi kan också se tydliga exempel som\r\npassar in på BRÅs beskrivning. Det räcker att jag\r\nnämner fallet Halvar Alvgard.</pre><pre>Eftersom Alvgard varit offer för den\r\nsocialdemokratiska politiken på det här området\r\nhade det varit klädsamt om den socialdemokratiska\r\nregeringen hade ordnat upp sitt mellanhavande\r\nmed Alvgard innan den avgick. Nu sköt man ifrån\r\nsig frågan så att den borgerliga regeringen fick ta itu\r\nmed den som en av sina första åtgärder. Jag tycker,\r\nherr talman, att detta var svagt av\r\nsocialdemokraterna. Mycket svagt!</pre><pre>När Hans Göran Franck antyder att vi moderater\r\nskulle vara mindre intresserade av åtgärder mot\r\nden ekonomiska brottsligheten kan jag upplysa\r\nhonom om att jag senast i en riksdagsdebatt den 24\r\napril i år för moderata samlingspartiets räkning\r\nbl.a. uttalade att den ekonomiska brottsligheten,\r\nsådan som den utvecklats i sina nyare former, är\r\nallvarlig och äventyrar mycket viktiga intressen och\r\natt denna typ av brottslighet därför måste\r\nprioriteras.</pre><pre>Men i samma debatt sade jag också att en\r\nprioritering inte får ske på bekostnad av kampen\r\nmot sådan brottslighet som mer konkret slår mot de\r\nenskilda människorna, t.ex. rån och andra\r\nvåldsbrott. Här måste alltid den regeln gälla att när\r\ngamla fru Johansson ligger nedslagen och blöder --\r\ndå är det viktigare att polisen åker till henne än att\r\nman utreder ekonomiska brott.</pre><pre>Sedan kan man naturligtvis diskutera om det är\r\nklokt att statsmakterna över huvud taget prioriterar\r\nolika delar av brottsbekämpningen annat än genom\r\nsjälva lagstiftningen. Redan i varje brottsparagraf\r\nfinns ju en typ av prioriteringsanvisning genom att\r\ndär anges en viss straffskala. Utgångspunkten\r\nborde nog i stället vara att polisen i ett läge då dess\r\nresurser är hårt pressade gör prioriteringar med\r\nutgångspunkt från varje brotts straffvärde, vilket\r\nskulle innebära att ett allvarligt brott alltid skall gå\r\nföre ett mindre allvarligt brott.</pre><pre>Huvudregeln måste vara att varje brott som\r\nupptäcks och faller under allmänt åtal skall\r\nåtgärdas. Vad det handlar om är att staten måste\r\nställa nödvändiga resurser till exempelvis polisens\r\nförfogande. Och på den punkten har\r\nsocialdemokraterna minsann inte gjort någon\r\nstörre insats.</pre><pre>Den socialdemokratiska polispolitiken under 1980-\r\ntalet har varit förödande för alla typer av\r\nbrottsbekämpning. Hans Göran Franck som här\r\ntalar så varmt för åtgärder mot den ekonomiska\r\nbrottsligheten har själv varit med och drivit igenom\r\nden ena urholkningen efter den andra av polisens\r\nresurser.</pre><pre>Det är svårt att ta Hans Göran Francks ord på allvar\r\nnär han talar om den ekonomiska brottsligheten,\r\neftersom han själv har varit med och ryckt undan\r\nmattan för polisen på det här området.</pre><pre>(forts. 10 §)</pre><pre>9 § Information från regeringen om EES-\r\navtal</pre><pre>Anf. 38 Statsrådet ULF DINKELSPIEL\r\n(m):</pre><pre>Herr talman! Efter två års intensivt\r\nförhandlingsarbete är EES-avtalet i hamn. Att\r\nkunna konstatera detta första gången som jag har\r\ntillfälle att informera riksdagen om Europafrågan\r\när givetvis särskilt glädjande.</pre><pre>Det handlar om det mest omfattande avtal som\r\nSverige, och för den delen också EG, någonsin har\r\ningått. Från den 1 januari 1993 bildar de sju EFTA-\r\nländerna och de tolv EG-länderna en enda stor\r\neuropeisk marknad med fri rörlighet för varor,\r\ntjänster, kapital och personer. Samtidigt fördjupas\r\nsamarbetet på en rad andra områden. Totalt\r\nomfattas nu 350 miljoner människor av EES.</pre><pre>Det är ett avtal i tiden; en ny och viktig byggsten i\r\nden europeiska arkitekturen. För Sveriges del\r\ninnebär avtalet en mycket påtaglig förstärkning av\r\nvårt samarbete med EG. Det är därmed också ett\r\nviktigt steg på vägen mot svenskt medlemskap i\r\nEG.</pre><pre>Det är ett avtal som underlättar våra\r\nansträngningar att bryta den ekonomiska\r\nstagnationen och främja ekonomisk tillväxt, och\r\ndärmed att utveckla välfärdspolitiken. Det är ett\r\navtal som öppnar nya horisonter -- för individer och\r\nföretag. Det är ett avtal som ger oss möjlighet att\r\nupprätthålla en hög nivå när det gäller skydd för\r\nhälsa, miljö och säkerhet och som banar vägen för\r\nett förstärkt internationellt samarbete på\r\nmiljövårdsområdet.</pre><pre>Det är ett avtal som förbättrar förutsättningarna för\r\nvårt land att aktivt medverka i arbetet för att bygga\r\nett nytt Europa.</pre><pre>Herr talman! Slutförhandlingen ägde rum vid\r\nparallella ministermöten EFTA--EG i Luxemburg\r\nden 21--22 oktober. Strax före kl. 03.00 på\r\nmorgonen den 22 oktober löstes den allra sista\r\nåterstående politiska frågan i förhandlingarna --\r\nfisket. Denna fråga, regionalfonden till stöd för de\r\nmindre utvecklade regionerna i EG och\r\ntransittrafiken genom Schweiz och Österrike blev\r\nde dominerande ämnena vid ministermötet. Det\r\nvar väntat.</pre><pre>Först några ord om dessa tre frågekomplex.</pre><pre>Fisket -- marknadstillträdet: EGs bud förbättrades\r\nnågot genom sänkning av tullarna för vissa\r\nfiskeprodukter. För svensk del underlättas nu\r\nfiskeexporten till EG högst väsentligt.</pre><pre>Fisket -- resurser: Norge accepterade en höjning av\r\nexisterande fiskekvoter för EG, och en särskild\r\nkvot beviljades de sämre lottade EG-länderna.\r\nSverige som också har ombetts att medverka i en\r\nlösning av resursfrågan har förklarat sig redo att\r\nkonsolidera 1986 års avtal om fiskekvoter i\r\nÖstersjön i ograverat skick.</pre><pre>I fråga om investeringar i fiskesektorn medges\r\nIsland och Norge alltjämt rätt att tillämpa nationell\r\nlagstiftning.</pre><pre>I fråga om regionalfonden uppnåddes en\r\nkompromiss bestående av en lånefacilitet, s.k.\r\nmjuka lån, om totalt 1,5 miljarder ecu över fem år\r\nsamt 500 miljoner ecu i gåvodel, dvs. totalt\r\nmotsvarande ca 15 miljarder kronor. För Sveriges\r\ndel innebär detta ett årligt bidrag om 247 milj.kr.\r\nunder de närmaste fem åren.</pre><pre>Osäkerhet rådde in i det sista om transittrafiken\r\ngenom Schweiz och Österrike. De bilaterala\r\ntransitavtalen mellan EG å ena sidan och Schweiz\r\noch Österrike å den andra godkändes dock slutligen\r\nsedan en kompromiss uppnåtts mellan EG och\r\nÖsterrike som innebär en successiv minskning av\r\nkoldioxidutsläppen från transitfordonen.</pre><pre>Vad innebär då EES-avtalet? Riksdagen har\r\ninformerats fortlöpande om förhandlingarna. Vi\r\nhar i dagarna ställt samman en redovisning av\r\nhuvudinnehållet i avtalet som givits en vid\r\nspridning. Jag nöjer mig därför med en summarisk\r\nsammanfattning.</pre><pre>För det första varuområdet:</pre><pre>--  I fråga om den handelspolitiska ramen har\r\nförhandlingarna lett fram till ett avsevärt förbättrat\r\nfrihandelsområde.</pre><pre>--  CECA-avtalet för kol- och stålsektorn fortsätter\r\natt gälla. För svensk stålindustri har risken för\r\nprotektionistiska ingrepp nu undanröjts genom\r\nkompletteringar i EES-avtalet.</pre><pre>--  Handeln med specifika produkter med\r\nanknytning till jordbrukssektorn kommer att\r\nunderlättas. Bilaterala ömsesidiga\r\nliberaliseringsavtal har slutits. Gränskontrollerna\r\nkommer tills vidare att bibehållas. Avtalet skall\r\nemellertid medföra förenklade och förbättrade\r\ngränskontrollformaliteter.</pre><pre>--  Gemensamma skärpta regler på\r\nkonkurrensområdet (fusionskontroll,\r\nstatsstödsdisciplin, kartellförbud m.m.) skall gälla.</pre><pre>--  Så långt som möjligt skall existerande tekniska\r\nhandelshinder som uppstår till följd av skiljaktiga\r\ntekniska föreskrifter avvecklas och uppkomsten av\r\nnya förhindras.</pre><pre>--  Ett av problemområdena i detta sammanhang\r\nhar varit EGs och EFTA-ländernas olika\r\nkravnivåer rörande miljö, hälsa och säkerhet.\r\nEFTA-länderna har i avtalet lyckats slå vakt om\r\nväsentliga skyddsnormer, bl.a. mot bakgrund av att\r\nEG avser att införa skärpta krav på en rad\r\nområden.</pre><pre>--  Vi behåller alltså våra förbud och regler vad\r\ngäller farliga ämnen och kemikalier (t.ex. asbest).\r\nVi har också fått en rad andra undantag och\r\növergångsarrangemang (t.ex. för bilavgaser och\r\nfreoner).</pre><pre>--  Härutöver innehåller EES-avtalet gemensamma\r\nregler på det veterinära och fytosanitära området.</pre><pre>--  EES-avtalet omfattar vidare gemensamma\r\nupphandlingsregler för statliga, regionala och\r\nkommunala myndigheter. EFTA-ländernas\r\nnäringsliv får nu rätt att konkurrera på EGs hittills\r\nstängda offentliga upphandlingsmarknader. Vi\r\ntalar här om en för svenskt näringsliv viktig\r\nmarknad på 10--12 miljarder kronor om dagen.</pre><pre>--  Antidumpingsåtgärder och utjämningstullar\r\nskall i princip inte tillämpas inom EES på de\r\nområden där EFTA tagit över EG-reglerna fullt ut.</pre><pre>För det andra kapital och tjänster:</pre><pre>--  Utgångspunkten är att liberalisera och\r\nharmonisera kapitalrörelser och handeln med\r\ntjänster fullt ut inom hela EES-området. Fria\r\nkapitalrörelser är en förutsättning för fri etablering.</pre><pre>--  Ekonomiskt och monetärt samarbete stärks\r\ngenom löpande samråd och informationsutbyte.</pre><pre>--  Förutsättningarna för industrins och\r\nservicebranchens konkurrenskraft förbättras\r\ngenom gemensamma regler för finansiella tjänster,\r\ntransporter, audiovisuella tjänster,\r\ntelekommunikationer och nya teknologier.</pre><pre>För det tredje personens rörlighet:</pre><pre>--  Här handlar det om att skapa gemensam\r\nvästeuropeisk arbetsmarknad, som också omfattar\r\narbetstagarnas familjemedlemmar,\r\nsocialförsäkringsskydd för migrerande\r\narbetstagare, etableringsrätt för självständiga\r\nnäringsidkare, ömsesidigt erkännande av examina\r\noch förenklad gränskontroll.</pre><pre>För det fjärde angränsande politikområden:</pre><pre>--  EES omfattar också en rad samarbetsområden\r\nsom inte direkt hänför sig till någon av de fyra\r\nfriheterna men som utgör viktiga delar i ett utvidgat\r\neuropeiskt samarbete.</pre><pre>--  Sammantaget omfattas tolv delområden:\r\nbolagsrätt, sociala frågor, miljö, konsumentskydd,\r\nforskning och utveckling, utbildning, små och\r\nmedelstora företag, turism, medborgarnas Europa\r\n(ett samlingsbegrepp för åtgärder som främjar den\r\nenskilda medborgaren i hans eller hennes\r\nverksamhet), räddningstjänst, statistik samt\r\nekonomisk och social utjämning mellan regioner.</pre><pre>--  Parterna har även kommit överens om att\r\nkonsultera varandra i utrikespolitiska frågor.</pre><pre>Så till EES-avtalets form:</pre><pre>--  Avtalet kommer att innehålla en huvuddel där\r\nsamarbetets mål och medel, de materiella\r\nbestämmelserna om de fyra ovannämnda friheterna\r\noch angränsande politikområden samt EES-\r\ninstitutionerna regleras. Denna del av avtalet\r\nkommer således motsvara den s.k. primära EG-\r\nrätten, i första hand Romfördragets regler.</pre><pre>--  I bilagor till avtalet skall relevanta regler i den\r\ns.k. sekundära EG-rätten tas in och anpassas till ett\r\nEES-sammanhang. Det sker genom en\r\nhänvisningsteknik, dvs. bestämmelserna tas inte in\r\ni fulltext i själva avtalet.</pre><pre>--  Översättning av bestämmelserna pågår, eftersom\r\ndessa i sin helhet skall publiceras på svenska.</pre><pre>--  EES-samarbetet kommer att bygga på\r\ngemensamma former för beslutsfattande.</pre><pre>--  På ministernivå inrättas ett EES-råd med\r\ndeltagande av samtliga EFTAs och EGs\r\nmedlemsländer samt EG-kommissionen.</pre><pre>--  Det löpande arbetet kommer att avse både\r\nändringar i de avtalade EES-reglerna och helt nya\r\nEES-regler.</pre><pre>--  Beslut skall förberedas genom fortlöpande\r\nkonsultationer. EFTA-länderna får rätt att när som\r\nhelst och på vilken nivå som helst begära\r\nkonsultationer om olika frågor och problem.</pre><pre>--  Besluten skall fattas i ett gemensamt EES-organ,\r\nsom också skall svara för förvaltningen av avtalet.</pre><pre>--  För att motverka allvarliga ekonomiska,\r\nsamhälleliga eller miljömässiga störningar har en\r\nallmän skyddsklausul införts i avtalet. Detta\r\ninnebär att enskilda länder har rätt att temporärt\r\ngöra avsteg från avtalets regler, dock med risk för\r\nmotåtgärder.</pre><pre>--  EGs existerande regelverk undergår\r\nkontintuerlig revidering i form av tillägg,\r\ntillämpningsbestämmelser och ändringar. Det\r\narbetet utförs i ett stort antal kommittéer inom EG-\r\nkommissionen. I denna process skall EFTA-\r\nländerna delta med experter på de områden som\r\nberörs av samarbetet.</pre><pre>--  För de rättsliga avgörandena på internationell\r\nnivå kommer en gemensam EES-domstol att\r\ninrättas. Ett parlamentarikerorgan kommer att\r\ninrättas för samråd mellan parlamentariker i\r\nEFTA-länderna och EG-parlamentet. Likaså\r\nförutses ett samrådsorgan med arbetsmarknadens\r\nparter.</pre><pre>Herr talman! Tidsplanen för det fortsatta arbetet\r\nmed EES-avtalet är följande:</pre><pre>-- parafering i november,</pre><pre>--  undertecknande före utgången av detta år,</pre><pre>--  på sedvanligt sätt inhämtande av synpunkter\r\ngenom remissförfarande under november--\r\ndecember,</pre><pre>--  proposition i vinter, och</pre><pre>--  slutförande och ratificering under\r\nvåren/försommaren.</pre><pre>Vår självklara utgångspunkt är att avtalet skall\r\ngodkännas och ratificeras av alla de deltagande\r\nländerna. Om så trots allt inte skulle ske, är\r\nparterna överens om att en diplomatkonferens skall\r\ninkallas för att diskutera det uppkomna läget.</pre><pre>Herr talman! Man möter ibland föreställningen att\r\nett EES-avtal -- och i förlängningen ett\r\nmedlemskap i EG -- skulle lösa alla våra\r\nekonomiska problem. Detta är inte riktigt.\r\nGrunden härför måste vi lägga på hemmaplan --\r\ngenom en sund ekonomisk politik. Anpassningen\r\ntill nya internationella konkurrensförhållanden\r\nkommer inte heller att bli smärtfri. I varje\r\nomställning finns både vinnare och förlorare. Men\r\ngenom EES-avtalet ges bättre förutsättningar för\r\nen sund utveckling av den svenska\r\nsamhällsekonomin.</pre><pre>Ett svenskt medlemskap i EG kan bli aktuellt\r\ntidigast 1995. Genom EES-avtalet får vi nu tillträde\r\ntill EGs inre marknad den 1 januari 1993.</pre><pre>Genom EES-avtalet etableras också en högre nivå\r\nav samverkan mellan alla EFTA-länder och EG.\r\nNär Sverige blir medlem i EG kommer vi därför att\r\nfortsatt ha ett väl utbyggt samarbete med de EFTA-\r\nländer som väljer att stå utanför EG. Inom EES-\r\navtalets ram skapas också bättre förutsättningar för\r\nett utbyggt nordiskt samarbete.</pre><pre>Med EES-avtalet som bas har Sverige tagit ett stort\r\nsteg på vägen mot medlemskap i EG.</pre><pre>Till sist vill jag understryka att det varit en stor\r\nstyrka i förhandlingarna att vi har haft en så bred\r\nenighet i riksdagen såväl om inriktningen av\r\npolitiken i stort som om uppläggningen av\r\nförhandlingsarbetet. Regeringen är angelägen om\r\natt slå vakt om denna enighet när vi med EES-\r\navtalet i botten går vidare mot ett svenskt\r\nmedlemskap i EG.</pre><pre>Anf. 39 INGELA MÅRTENSSON (fp):</pre><pre>Herr talman! Jag skulle vilja ställa en fråga\r\nangående flyktingpolitiken och hur EES-avtalet\r\npåverkar flyktingpolitiken. Efter vad jag förstår av\r\nstatsrådets redogörelse kommer det att bli fri\r\nrörlighet för människor från den 1 januari 1993. Jag\r\nskulle därför vilja ha litet upplysningar om hur man\r\nhar diskuterat i den frågan.</pre><pre>Anf. 40 PIERRE SCHORI (s):</pre><pre>Herr talman! Jag vill tacka Ulf Dinkelspiel för\r\ninformationen.</pre><pre>EES är ju -- och det tål att upprepas -- inte bara av\r\nstor ekonomisk betydelse, utan det var också ett\r\npolitiskt och psykologiskt genombrott. Avtalet är\r\nju också ett handfast bevis på att den strategi vi har\r\nvalt under de senaste åren var riktig. Det fanns de\r\nsom misströstade och talade om missbedömningar\r\nosv. så sent som i somras. Avtalet är nu för svenskt\r\nvidkommande kronan på verket efter flera års hårt\r\nlagarbete. Jag vill särskilt rikta ett tack till Ulf\r\nDinkelspiel, Frank Belfrage, Christer Asp och Stig\r\nBrattström för deras insatser. Vi är, herr talman,\r\nutomordentligt lyckligt lottade som inför det\r\nfortsatta arbetet har en stor stab av goda, högt\r\nkvalificerade tjänstemän i regeringskansliet.</pre><pre>Nu gäller det att gå vidare utöver de ekonomiska\r\nfrågorna med det politiska och sociala innehållet.\r\nDet gäller jämställdheten, miljön, löntagarnas\r\nrättigheter, det parlamentariska inflytandet och\r\ndemokratin över huvud taget.</pre><pre>Miljön är ett gott exempel på hur den svenska\r\nförhandlingstekniken har varit lyckosam. Vi valde i\r\nförhandlingarna att inte ge efter, att inte anpassa\r\noss till den lägre, nuvarande EG-nivån, och vi\r\nmedgav inte heller undantag. I stället valde vi att\r\nstegvis harmonisera på en allt högre gemensam\r\nnivå.</pre><pre>I det vidare arbetet, när det gäller att se det\r\nekonomiska, det politiska och det sociala\r\nsammanhanget som en fråga med lika stora\r\ninbördes värden, vill socialdemokratin för sin del\r\nmedverka till att ge sitt bidrag i det vidare arbetet i\r\nnationens intresse. Vi blir inte mindre svenska för\r\natt vi blir blir av européer.</pre><pre>Min fråga till Ulf Dinkelspiel blir följande: Nu när\r\nonekligen stora resurser som tidigare varit\r\nkopplade till EES-arbetet kan frikopplas, kommer\r\nde då att kunna sättas in med full kraft för att verka\r\nför våra hjärtefrågor på de sociala områdena, så att\r\nvi där når samma goda resultat som vi har nått på\r\nmiljöområdet?</pre><pre>Anf. 41 GUDRUN SCHYMAN (v):</pre><pre>Herr talman! Jag tillhör inte den breda majoritet\r\nsom har funnits i kammaren, men jag anser mig\r\ntillhöra en mycket bred majoritet utanför\r\nkammaren, som menar att det är svårt att ta\r\nställning till avtalet och vara så överlycklig som alla\r\när på grund av att vi vet så litet om vad det\r\negentligen kommer att innebära. Därför är en av\r\nmina frågor: Hur skall regeringen nu bära sig åt för\r\natt få den breda enigheten i kammaren att också\r\nvila på en bred enighet utanför kammaren, dvs. hur\r\nskall informationen om innebörden i avtalet\r\nkomma ut och när? Jag anser att det är bråttom.</pre><pre>Efter vad jag har förstått har man kommit längre i\r\nandra länder som har varit med i förhandlingarna.\r\nDär har man inte hållit så hårt i papperen, utan man\r\nhar sett till att släppa ut en del information under\r\nresans gång. Här har det varit väldigt svårt, anser\r\njag. Det har lett till en mycket olycklig situation på\r\nså sätt att väldigt många människor i dag vet väldigt\r\nlitet om vad avtalet kommer att innebära, och de\r\nhar svårt att överblicka konsekvenserna.</pre><pre>På några sakområden skulle jag vilja ställa frågor.\r\nDet gäller dels miljöfrågorna. Vi har i EFTA-\r\ndelegationen fått information om att vi får göra\r\nundantag, men vi har också fått information om att\r\ndet inte kommer att tillåtas några permanenta\r\nundantag. Det innebär att om vi, när tidsfristen har\r\ngått ut, inte har harmoniserat oss av egen kraft eller\r\ni kraft av vem det nu blir fråga om, är det inte så\r\nsäkert att vi får behålla våra särskilda regler, om nu\r\ndessa exempelvis är strängare.</pre><pre>Min andra fråga gäller regionalpolitiken. Kommer\r\ndet att bli möjligt för Sverige att föra den\r\nregionalpolitik vi hittills har fört? Jag tänker på\r\nt.ex. Norrlandsstödet.</pre><pre>Min tredje fråga är: Kommer det här avtalet att\r\ninnebära att vi måste göra grundlagsändringar och\r\ni så fall vilka?</pre><pre></pre><pre>Anf. 42 BIRGITTA HAMBRAEUS (c):</pre><pre>Herr talman! Jag vill verkligen gratulera statsrådet\r\nDinkelspiel. Det måste vara fantastiskt att efter allt\r\ndet här arbetet i sitt jungfrutal här i kammaren\r\nkunna lämna en redovisning av ett lyckat resultat.</pre><pre>Det har gått rykten om att Sverige har varit oerhört\r\nokritiskt och i stort sett svalt allting trots de\r\nförbehåll som riksdagen beslöt om. Vi får väl så\r\nsmåningom se hur det är med den saken.</pre><pre>Jag har förstått att det kommer en sammanfattning\r\nav detta, och därmed utgår jag från att själva\r\navtalet också är offentligt. Det är ju offentligt i alla\r\nde andra länderna, hur det nu har gått till, och det\r\nvore tokigt om vi skulle behöva skaffa oss norskt\r\neller danskt material. Jag utgår alltså från att det är\r\noffentligt i den form det nu har.</pre><pre>Vi får anledning att återkomma till en diskussion\r\nkring detta senare. Detta var ju, som statsrådet\r\nsade, en kort redovisning.</pre><pre>Jag lade emellertid i redovisningen märke till vad\r\nstatsrådet sade om djur och växter. Det är ju\r\nmycket viktigt att ett land kan upprätthålla den\r\nhöga standard som exempelvis gör det möjligt för\r\noss att exportera även till USA och Japan, där det\r\nkan vara krångel.</pre><pre>Vidare har jag inget minne av att riksdagen har gett\r\nnågot mandat att förhandla om utrikespolitiken.\r\nAtt vår utrikespolitik skulle underställas någon\r\nsorts konsultationer är för mig en nyhet.</pre><pre>Vi får som sagt återkomma till detta. Jag anser att\r\njag har fått svar. Nu är avtalet offentligt, och vi kan\r\nbörja studera det så fort vi kan få tag på det.</pre><pre>Anf. 43 ANNIKA ÅHNBERG (v):</pre><pre>Herr talman! Det råder inget tvivel om att detta är\r\nett historiskt ögonblick, som vi väl ännu inte kan\r\növerblicka konsekvenserna av. Mot bakgrund av\r\nvad statsrådet sade, nämligen att detta är det största\r\navtal som någonsin slutits för Sveriges men även för\r\nEGs del, är det naturligtvis omöjligt att vid det här\r\ntillfället få preciserade beskrivningar av vad som\r\nhänt på olika områden.</pre><pre>Jag skulle ändå vilja pröva att få litet djupare\r\ninformation på ett område, nämligen vad gäller\r\narbetsmiljön, som jag inte tycker kom fram så\r\ntydligt i statsrådets inledning. Det är ju så att vi,\r\nmed all rätt, i Sverige berömmer oss av att på detta\r\nområde ha en lagstiftning och ett regelverk som är\r\nganska välutvecklade. Vi har t.ex. regler för\r\nmaskinprovning, som innebär att maskiner skall\r\nprövas av tredje man. Vi har alltså inte nöjt oss med\r\nmaskintillverkarens intyg. När det regelverket\r\ninfördes ledde det också till att vissa typer av\r\narbetsolyckor drastiskt minskades, nämligen de\r\nstympningsskador man kan få exempelvis av\r\nexcenterpressar.</pre><pre>Jag skulle gärna vilja ha ett litet mer preciserat\r\nbesked. Tillhör detta de områden där vi även\r\nfortsättningsvis kan ha höga krav, och kan vi också\r\nställa sådana höga krav på maskiner vi importerar?\r\nEller är detta ett område där vi så att säga har fått\r\nge vika i förhandlingarna?</pre><pre>Anf. 44 YLVA ANNERSTEDT (fp):</pre><pre>Herr talman! Först vill jag ge mina hjärtliga\r\ngratulationer till ett fint resultat. Jag är övertygad\r\nom att det här väsentligt kommer att medverka till\r\noch lägga grunden för en livskraftig utveckling i\r\nSverige i fortsättningen.</pre><pre>Det var en passus jag speciellt fastnade för,\r\nnämligen vad statsrådet sade om att parterna har\r\nförbundit sig att konsultera varandra i\r\nutrikespolitiska frågor. Det skulle vara intressant\r\nom statsrådet litet grand ytterligare ville utveckla\r\nvad detta kan innebära i fortsättningen.</pre><pre>Statsrådet nämnde också att det skall inrättas ett\r\nparlamentarikerorgan för samråd.</pre><pre>Kan statsrådet utveckla detta litet grand? Har det\r\nt.ex. talats om frekvens, vilka frågor som skall\r\nbehandlas, om det finns begränsningar, vilka\r\nområden som kommer att beröras? Var någonstans\r\nkommer samrådet in?</pre><pre>Det finns ju en mängd tjänstemän som är erhört väl\r\ninsatta i dessa frågor, medan vi parlamentariker\r\ninte vet särskilt mycket om detaljer eller\r\nkonsekvenser. Därför är det angeläget för oss att få\r\nytterligare information om dessa frågor, så att vi\r\ninte hamnar utanför.</pre><pre>Anf. 45 Statsrådet ULF DINKELSPIEL\r\n(m):</pre><pre>Herr talman! Först och främst vill jag tacka för de\r\nvänliga ord som riktats till mig med anledning av att\r\navtalet har förts i hamn.</pre><pre>Till Ingela Mårtensson: Flyktingpolitiken berörs\r\ninte alls av avtalet. Det är en fråga som diskuteras\r\nmellan EGs medlemsländer, men dessa har inte\r\nsjälva kommit överens i denna fråga. Varje land\r\nkan alltså upprätthålla de regler som det vill. I\r\nframtiden kan en harmonisering bli möjlig, men i\r\ndagsläget är det inte så.</pre><pre>Sedan till Pierre Schori: För det första vill jag\r\nåtergälda de vänliga orden och för min del tacka för\r\nett fruktbart samarbete tidigare. När det för det\r\nandra gäller hans allmänna bedömning, att avtalet\r\när av både politisk, psykologisk och ekonomisk\r\nbetydelse, kan jag bara instämma i denna. Det här\r\när icke bara ett ekonomiskt och icke heller bara ett\r\nekonomiskt och socialt avtal -- betydelsen av\r\navtalet sträcker sig betydligt längre.</pre><pre>När det gäller det sociala området har vår gängse\r\nlinje, den som vi alla har varit överens om, varit att\r\nvi skall åstadkomma ett så brett samarbete som\r\nmöjligt. Vi begränsas av att full enighet inte råder\r\nom den sociala stadgan inom EG, varför EG inte\r\nkan ta in den dimensionen i avtalet mellan EFTA-\r\noch EG-länderna. Men det är vår förhoppning att\r\nvi med det sociala handlingsprogrammet i botten\r\noch så småningom med en social stadga skall kunna\r\ngå vidare även på detta område.</pre><pre>Gudrun Schyman ställde frågan när vi får\r\ninformation beträffande avtalet. För det första: Jag\r\ntror inte något land har spridit så mycket\r\ninformation om EES-avtalet som Sverige. Varenda\r\nrättsakt finns återgiven i de grönböcker som har\r\npublicerats. Där ser man den fulla innebörden av\r\navtalet. Det är dessa rättsakter som vi nu tagit över.\r\nMan kan säga att avtalet innehåller en del\r\nbestämmelser. Men det är i stor utsträckning ''en\r\nkappa''. Vi har efter hand redovisat också\r\ninnehållet i detta både utåt och inte minst i EFTA-\r\ndelegationen.</pre><pre>För det andra måste jag, med anledning av att\r\nBirgitta Hambraeus sade att avtalet redan är\r\npublicerat i andra länder, säga att det förvånar mig,\r\nherr talman, för jag har ännu inte sett avtalet.\r\nSkälet är att avtalet inte föreligger klart. De delar\r\nsom vi kom överens om i söndags skall man nu\r\narbeta med under de närmaste två tre veckorna.\r\nVår förhoppning är att avtalet skall föreligga klart\r\nomkring den 15 november. Parallellt härmed håller\r\nvi på med att översätta texterna. Vår avsikt att så\r\nfort det någonsin är möjligt, och i omedelbar\r\nanslutning därtill, offentliggöra hela texten till\r\navtalet.</pre><pre>När det gäller innehållet i avtalet har vi faktiskt\r\ngivit ut en kort version redan i förrgår där hela\r\navtalet redovisas. Vi arbetar nu på en skrift där\r\navtalets innehåll redovisas mera utförligt. Jag kan\r\ninte exakt lova när den kommer ut, men den skall\r\nkunna föreligga inom ett par månader.</pre><pre>Gudrun Schyman frågade vidare om undantag görs\r\npå miljövårdsområdet och om det fanns\r\npermanenta undantag på miljövårdsområdet.\r\nSvaret är ja. I praktiken har vi fått permanenta\r\nundantag på vissa områden. Asbest är ett exempel.\r\nDet är nämligen så att man skall ha en översyn efter\r\nen viss tid, men om det inte råder enighet kommer\r\nundantaget att fortsätta att gälla. Det fordras alltså\r\nenhällighet mellan parterna. Vi måste ge vårt\r\nsamtycke till att undantaget avskaffas.</pre><pre>När det gäller regionalpolitiken är det vår\r\nbedömning att den i allt väsentligt skall kunna\r\nfullföljas med det avtal som vi har. Beträffande\r\ngrundlagsändringar är det vår bedömning att\r\nsådana inte behövs. Däremot förbereds ett arbete\r\nmed grundlagsändringar med sikte på svenskt\r\nmedlemskap i EG.</pre><pre>Birgitta Hambraeus ställde frågan om vi har svalt\r\nallt, om vi inte begärt undantag. Av vad jag redan\r\nhär sagt, herr talman, framgår att vi har undantag\r\npå de områden som vi har bedömt som särskilt\r\nkänsliga i förhandlingarna. Det gäller framför allt\r\nskydd för hälsa, miljö och säkerhet. Där har vi i\r\npraktiken permanenta undantag på de punkter där\r\nvi bedömde detta nödvändigt. Där är alltså tanken\r\natt harmoniseringen skall ske på ständigt stigande\r\nnivåer, alltså är det EG som skall anpassa sig till oss\r\nuppåt.</pre><pre>I övrigt har vi relativt begränsat antal undantag,\r\nmen det beror på att våra problem också var\r\nmycket små när det gäller anpassningen till EGs\r\nregler.</pre><pre>Beträffande utrikespolitiken ställde två talare\r\nfrågan om konstellationer i utrikespolitiska frågor.\r\nVad som här kan påpekas är precis detsamma som\r\noffentliggjordes redan i december 1989 vid EFTAs\r\noch EGs gemensamma ministermöte, då man kom\r\növerens om att ha konsultationer periodiskt,\r\nkanske ett par tre eller fyra gånger om året då\r\nEFTA- och EG-ministrarna möts för att även\r\ndiskutera andra frågor. Några närmare\r\npreciseringar har inte gjorts på denna punkt.</pre><pre>Beträffande veterinära bestämmelser har vi på\r\nnågra punkter utverkat högre nivåer. Vi har slagit\r\nfast våra egna normer på det området. Det gäller\r\nbl.a. ''mad cows'' -- ''vilda kor'', eller hur det nu har\r\növersatts till svenska.</pre><pre>Angående maskinsäkerhet vill jag säga att vi på det\r\nområdet utverkat ett temporärt undantag för att\r\nunderlätta anpassningen till nya metoder för att\r\nfastställa maskinsäkerhet. När det gäller normerna\r\nberäknar vi att i stort kunna behålla dem.</pre><pre>Vad slutligen gäller ett parlamentarierorgan mellan\r\nEFTA-länderna och EG är tanken att det skall\r\nbygga på de regler som har gällt för EFTA-\r\nparlamentarikerna på EFTA-sidan och EG-\r\nparlamentet, dock icke när det gäller\r\nbeslutsfunktionerna, på EG-sidan. Man upprättar\r\nett gemensamt parlamentarikerorgan med lika\r\nrepresentation för EFTA-länderna och EG. Dess\r\nskall kunna inhämtas på ett tidigt stadium. I det\r\nögonblick då ett kommissionsförslag eller\r\nmotsvarande ligger på medlemsländernas bord\r\nskall det överlämnas till parlamentarikerorganet,\r\nsom skall kunna ge sina synpunkter på detta. Dessa\r\nskall kunna beaktas i det fortsatta arbetet fram till\r\nbeslut. Här bygger vi på erfarenheter från både\r\nEFTA-parlamentarikerna och den s.k.\r\nrikskommittén.</pre><pre>Anf. 46 GUDRUN SCHYMAN (v):</pre><pre>Herr talman! Jag tror inte riktigt att det är sant att\r\nSverige är det land som har informerat mest. Det\r\när möjligt att andra länder, t.ex. Norge, har varit\r\nduktigare på att få ut hemligt material på andra\r\nvägar. Det har i alla fall funnits dokument i omlopp,\r\noch det har varit en helt annan diskussion i dessa\r\nfrågor än vad som har förekommit i Sverige. Det är\r\nockså betecknande att det var först i går som man\r\nkunde läsa några kritiska kommentarer från en\r\nregeringsledamot. Det var Ulf Dinkenspiel själv\r\nsom sade att man inte skall tro att det här löser alla\r\nproblem, att det här innebär en hård konkurrens\r\noch att det kommer att innebära utslagning. Alla är\r\ninte vinnare. Några sådana utlåtanden har man\r\nnästan inte märkt i debatten över huvud taget.</pre><pre>Jag vet inte vad som menas med att vi ''i allt\r\nväsentligt'' kan behålla det regionalpolitiska stödet.\r\nJag undrar vad det är som inte inbegrips i detta.\r\nVad innebär alltså ''i allt väsentligt''? Det kan ju\r\ninte innebära att det totala regionala stödet får vara\r\nkvar. Jag skulle vilja ha ett förtydligande på det\r\nområdet.</pre><pre>Anf. 47 ANNIKA ÅHNBERG (v):</pre><pre>Herr talman! Jag måste tillstå att jag helt enkelt\r\ninte förstod svaret på min fråga, som rörde bl.a.\r\nmaskinprovningen. Vi har gått med på nya\r\nmetoder, men normerna räknar vi med att ha kvar,\r\nsade Ulf Dinkelspiel. Det var ett väldigt diffust\r\nsvar. Antingen har vi fått acceptans för våra högre\r\nkrav som innebär att maskinerna prövas av tredje\r\nman, eller också nöjer vi oss med den lägre nivå\r\nsom gäller inom EG och som innebär att\r\ntillverkaren intygar att maskinen är bra. Jag skulle\r\ngärna vilja ha ett mer preciserat svar.</pre><pre>Anf. 48 Statsrådet ULF DINKELSPIEL\r\n(m):</pre><pre>Herr talman! Till Gudrun Schyman vill jag säga att\r\njag trots allt tror att den information som vi har gett\r\när betydligt mera ymnig än informationen i andra\r\nländer. Men jag håller gärna med om att det finns\r\nomättliga behov, och vi kan alla medverka till att ge\r\nökad information inför den förestående\r\ndiskussionen om detta avtal. Avtalet kommer att gå\r\nut på sedvanlig remiss och kanske bli föremål för\r\noffentliga utfrågningar och liknande. Allt som kan\r\ngöras för att sprida information och bidra till\r\ndiskussion om avtalet är av godo.</pre><pre>I fråga om maskinsäkerhet gäller undantaget\r\nteknikerna. Vi måste ha andra tekniker för att\r\nkunna kontrollera att normera upprätthålls, men\r\nnormerna kan upprätthållas med EES-avtalet.</pre><pre>När jag sade ''i allt väsentligt'' beträffande\r\nregionalpolitiken syftade jag på det faktum att det\r\ntidigare fanns ett driftsstöd som man ändå har\r\nbeslutat att avveckla. I övrigt kan jag inte se\r\nnågonting i vår regionalpolitik som står i strid med\r\nEES-avtalets regler.</pre><pre>10 § (forts. från 8 §) Svar på interpellation\r\n1991/92:3 om den ekonomiska brottsligheten</pre><pre>Anf. 49 Justitieminister GUN HELLSVIK\r\n(m):</pre><pre>Herr talman! När det gäller de tidigare inläggen\r\nfinns det ingen större anledning för mig att\r\nkommentera de uttalanden som Ingbritt Irhammar\r\noch Jerry Martinger gjorde av det skälet att de har\r\nförstått vad jag har sagt. Vi har en likartad\r\nuppfattning.</pre><pre>Beträffande Hans Göran Francks och Lars\r\nBäckströms inlägg är det helt uppenbart att jag\r\nantingen har varit en dålig pedagog eller också har\r\ndessa två herrar inte riktigt velat förstå det som jag\r\nhar sagt.</pre><pre>Jag vill ändå börja med att tacka Hans Göran\r\nFranck för välkomnandet. I och för sig visade Hans\r\nGöran Francks efterföljande ord att välkomnandet\r\ninte kom från hjärtat, men artighet är alltid trevligt,\r\nså jag tackar för välkomnandet.</pre><pre>Lars Bäckström sade att vi förhoppningsvis skulle\r\nslippa att debattera. Jag undrar varför han och jag\r\nbefinner oss i denna kammare om det inte är just\r\nför att debattera. Jag är mycket intresserad av hur\r\ndet uttalandet egentligen skall tolkas, men det kan\r\nvi ta i ett annat sammanhang.</pre><pre>Tillbaka till sakfrågan. Jag skall nu försöka vara\r\ntydligare än vad jag tidigare var.</pre><pre>Min utgångspunkt, som jag hoppas är gemensam,\r\när bl.a. detta som Jerry Martinger pekade på. Vi\r\nskall inte ha en straffrättslig lagstiftning om inte\r\nmålsättningen är att brotten skall beivras. Det\r\nmåste vara det gemensamma målet.</pre><pre>Samtidigt ser vi alla att det finns brister i vårt\r\nsystem. Vi klarar inte av att utreda och därmed kan\r\nvi inte beivra alla de brott som begås i samhället.\r\nEkobrotten, bl.a., har uppmärksammats. Ett enigt\r\njustitieutskott anmodade i våras regeringen att\r\nnärmare undersöka möjligheten att effektivisera\r\nbeivrandet vid eko-brott. Regeringen gav alltså ett\r\nuppdrag. Det material som kom fram under\r\nsommaren visade mycket tydligt att ett\r\ngrundläggande skäl till att vi i dag misslyckas med\r\natt beivra ekobrotten är den stora brist på poliser\r\nsom råder. Det rör sig inte om brist på polistjänster,\r\nutan om brist på poliser. Det finns alltså ett\r\nomfattande antal vakanser inom polisen.</pre><pre>Den tidigare regeringen gav senare mycket\r\nomfattande tilläggsdirektiv. Om man vill bedriva\r\ndetta arbete seriöst, måste det alltså få ta sin tid.\r\nDirektiven gavs i början av sommaren, och\r\nresultatet skall vara färdigt den 1 december, om jag\r\nminns rätt.</pre><pre>Så länge som det råder brist på poliser -- det är där\r\nproppen finns -- måste vi våga se verkligen sådan\r\nden är. Vi klarar inte av att utreda alla brott. När\r\nverkligheten ser ut som den gör måste man\r\nbestämma sig för i vilken ordning man skall beivra.</pre><pre>Från borgerlig sida har vi uttalat att på sikt --\r\nförhoppningsvis snart, bl.a. genom att öka\r\nantagningen till polisutbildningen -- skall de\r\nhandlingar som vi anser vara brottsliga beivras.\r\nMen trots de stora bristerna får man inte göra\r\navkall på att beivra våldsbrott, som berör den\r\npersonliga integriteten, och narkotikabrott, som\r\nutgör ett hot mot ett uppväxande släkte.</pre><pre>Även om Hans Göran Franck och Lars Bäckström\r\ninte säger rent ut att vi måste välja -- vilket även ni\r\nmåste göra -- kan jag inte tolka era uttalanden på\r\nnågot annat sätt än att ni väljer att prioritera\r\nekobrotten medan våldsbrotten och\r\nnarkotikabrotten får vara tills vidare.</pre><pre>Vi inom den borgerliga regeringen har övertagit ett\r\nsystem som är skapat av vänsterpartierna, ett\r\nsystem med brist på poliser. Vi kommer att ta\r\nkrafttag för att undanröja denna brist, så att vi alla\r\nkan säga att vi klarar av att beivra de beteenden\r\nsom är brottsliga.</pre><pre>Anf. 50 HANS GÖRAN FRANCK (s):</pre><pre>Herr talman! Det som Gun Hellsvik här sade om\r\natt jag inte skulle ha yttrat mig om våldsbrotten och\r\nnarkotikabrotten är klart oriktigt. Både av min\r\ninterpellation och mitt inlägg framgår det att jag är\r\nav den uppfattningen att även dessa\r\nbrottsområden, i likhet med ekobrotten, skall\r\nprioriteras. Jag står fast vid det beslut som\r\nriksdagen fattade för länge sedan, nämligen att just\r\ndessa brottsområden skall prioriteras, och denna\r\nprioritering har gjorts av en bred riksdagsmajoritet.</pre><pre>Gun Hellsvik försöker nu riva upp detta\r\nställningstagande. Man kan i dag beklaga, inte så\r\nmycket det som Jerry Martinger sade, utan att\r\nIngbritt Irhammar som tidigare har ställt sig bakom\r\nriksdagens linje, nu svävar på målet och börjar tala\r\nom andra områden. Jag vill ha ett klart besked: Står\r\nIngbritt Irhammar fast vid att dessa tre\r\nbrottsområden skall prioriteras?</pre><pre>Jerry Martinger är enligt min mening konsekvent.\r\nHan har i justitieutskottet reserverat sig emot den\r\nskrivning som riksdagen sedan beslutade om.\r\nTillsammans med andra moderater godtog han inte\r\nden prioritering som kom till uttryck i det sistlidna\r\nårets budgetproposition.</pre><pre>Det är en korrekt linje. Där har aviserats var man\r\nstår. Och det är precis den linje som Gun Hellsvik\r\nnu fullföljer. Det är en klart moderat politik som nu\r\nhar blivit införd när det gäller brottsbekämpningen.\r\nDetta är mycket beklagligt av den enkla\r\nanledningen att vi i dag kan se ett starkt ökat\r\nintresse hos företag, näringslivsorganisationer,\r\nfackliga sammanslutningar och\r\nbranschorganisationer att föra en aktiv, prioriterad,\r\nmärk väl prioriterad, kamp mot ekobrottsligheten.\r\nI detta sammanhang har det skett en förändring när\r\ndet gäller inställningen som kan skapa nya\r\nmöjligheter för en mer framgångsrik bekämpning\r\nav ekobrottsligheten.</pre><pre>Det som är mest allvarligt är att Gun Hellsvik i dag\r\ngenom sitt framträdande har gett felaktiga signaler\r\ntill myndigheter och allmänhet. Frågan om hur\r\nkänsligt detta är har utretts utförligt, eftersom vi\r\nhar haft svårigheter att få genomslag.</pre><pre>Till Jerry Martinger kan jag säga att jag gärna kan\r\nvara självkritisk -- inte heller vi socialdemokrater\r\nhar gjort tillräckligt på detta område. En grupp\r\naktiva socialdemokrater har drivit frågan i åratal.\r\nJag hoppas att det sker ett klart genomslag inom\r\nvårt eget parti liksom inom\r\nnäringslivsorganisationer och inom fackliga\r\norganisationer.</pre><pre>Anf. 51 LARS BÄCKSTRÖM (v):</pre><pre>Herr talman! Till statsrådet Hellsvik vill jag säga\r\natt när jag sade att jag hoppas att vi inte skall mötas\r\ni alltför många debatter, menade jag att jag vet att\r\nmoderaterna har sagt lag och ordning. Jag hade\r\nhoppats att man också skulle kunna lägga till lag\r\noch rättvisa. Med en aktiv justitieminister på detta\r\nområde behöver vi inte mötas i debatter, alltså om\r\ndet som redan bör göras är gjort. Det är det som jag\r\nmenar. Men jag är rädd för att jag inte blir bönhörd\r\ni denna fråga. Det är min farhåga. Så måhända får\r\nvi mötas i debatter.</pre><pre>Jag vill ta upp tre punkter. Den första gäller\r\nresursfrågan. Den andra gäller om hur\r\njustitieministern ser på det beslut som riksdagen\r\nfattade i våras, dvs. det som Hans Göran Franck\r\ntog upp. Det var nästan total enighet i\r\njusititieutskottet om prioriteringen. Det ända\r\nundantaget var moderaterna. Den tredje punkten\r\ngäller om justitieministern tänker verka för ny\r\nlagstiftning, t.ex. på konkursområdet, för att stävja\r\nde planerade konkurser som används i\r\nkonkurrenssyfte.</pre><pre>Beträffande resursfrågan hade vi i vänsterpartiet\r\noerhört moderata krav i frågan, alltså rent\r\nsemantiskt, hovsamma. Vi begärde 8 miljoner mer\r\ntill polisväsendet och 5 miljoner mer till\r\nåklagarmyndigheten för att åtgärda\r\nresurssituationen. Vi fick avslag. Vill statsrådet ge\r\nmer resurser till polisväsendet och åklagarväsendet\r\nför att stävja den ekonomiska brottsligheten? Det\r\när en oerhört konkret fråga.</pre><pre>Jag vill också fråga justitieministern följande.\r\nDelar justitieministern justitieutskottets värdering\r\nfrån i våras om att detta är ett prioriterat område,\r\neller intar justitierådet den moderata linjen?\r\nRepresenterar således justitieministern regeringen\r\neller moderata samlingspartiet? Jag förutsätter att\r\nstatsrådet rimligen representerar regeringen. Då\r\nborde statsrådet ansluta sig till den syn som\r\njustitieutskottet gav uttryck för i våras, jag tror att\r\ndet var i betänkande 23.</pre><pre>Min fråga om en ny lag är mycket konkret. Kan\r\nstatsrådet medverka till att skapa en ny lag på\r\nområdet? Jag tror inte att det behövs en ny\r\nlagstiftning. Det räcker långt att följa den\r\nlagstiftning som finns och se till att det finns\r\nresurser för det. För närvarande håller\r\nStockholmsområdet och Malmöområdet på att bli\r\nett frizonsförsök när det gäller vissa avsnitt om\r\nekobrottslighet. Det finns inga resurser. Jag talade\r\ni tidigare inlägg om 4 000 konkursbrott när det är\r\n5 000 och om att man har resurser att utreda 1 000.\r\nI den digra lunta som jag håller i här, Gun Hellsvik,\r\nfinns det uppgifter på konkurser till ett värde av 9,1\r\nmiljarder. Det är många konkurser. BRÅ säger att\r\ndet i tre fjärdedelar av fallen är fråga om\r\nbrottslighet. Denna lista måste göras tunnare, Gun\r\nHellsvik, eller hur? Och de misstänkta brotten\r\nmåste utredas. Kan vi mötas om ett år och veta att\r\nde misstänkta fallen är utredda? Det är en oerhört\r\nkonkret fråga att ta upp.</pre><pre>I mitt sista inlägg kommer jag att ge några tips till\r\nstatsrådet inför budgetberedningen för att det skall\r\nkunna skapas mer effektivitet inom befintliga\r\nramar.</pre><pre></pre><pre>Anf. 52 INGBRITT IRHAMMAR (c):</pre><pre>Herr talman! Nu talar vi om prioriteringar av brott\r\nsom skall bekämpas, och jag får en direkt fråga om\r\nvilka tre områden som skall prioriteras. Jag tycker\r\natt frågan är fel ställd. Jag kan nämligen aldrig\r\nacceptera att det är bara tre områden som skall vara\r\nprioriterade när det gäller brottsbekämpning.</pre><pre>Jag nämnde inledningsvis hur viktigt jag anser att\r\ndet är med brottsförebyggande åtgärder. Jag hade\r\nuppfattningen att vi i justitieutskottet var överens\r\nom att detta var ett prioriterat område och att\r\nriksdagen har ställt sig bakom det. Vi har inte precis\r\nanvänt ordet prioriteringar, men vi har sagt att det\r\ni alla former av verksamhet skall vara viktigt. Litet\r\ngrand blir detta alltså en lek med ord.</pre><pre>Jag kan aldrig ge upp kravet på att brottsoffren\r\nmåste prioriteras. Det är också kopplat till\r\nvåldsbrott. Då kan man försvara sig med att säga att\r\ndet är fråga om våldsbrott. Men det är det inte\r\nalltid. Lägenhetsinbrott är inte våldsbrott och ändå\r\nfinns det brottsoffer bakom som verkligen lider.\r\nDessa måste tas om hand. Det måste vara ett\r\nprioriterat område att ta hand om brottsoffer, vilket\r\njustitieministern också har uttalat och regeringen\r\nstår bakom.</pre><pre>Sedan finns det en verklighet som styr. Det är\r\nsjälvklart att om jag skulle vara chef på en\r\npolisstation och jag var ensam på stationen och fick\r\nreda på att någon har blivit nedslagen på gatan, fick\r\njag lämna min utredning om ekonomiska brott för\r\natt gå ut och hjälpa till. Men tyvärr är det inte ens\r\nså väl i dag i polisbristens Sverige. Det är t.o.m. på\r\ndet sättet att de som utsätts för våldsbrott inte alltid\r\nfår hjälp direkt. Och de som utsätts för\r\nlägenhetsinbrott och verkligen är oroliga får inte\r\nheller hjälp eller stöd direkt. Därför kan vi\r\negentligen inte säga att något av de olika områden\r\nsom vi tidigare har sagt skall vara mycket hårt\r\nprioriterade är det. Inte ens det kan vi leva upp till\r\ni Sverige i dag. Därför är det så viktigt att man\r\nbörjar i rätt ände. Det anser jag att den borgerliga\r\nregeringen har gjort genom att se till att utöka de\r\nresurser som man vet krävs redan nu och att sedan\r\navvakta denna utredning för att se vilka ytterligare\r\nåtgärder som måste vidtas.</pre><pre>Anf. 53 Justitieminister GUN HELLSVIK\r\n(m):</pre><pre>Herr talman! Precis som Lars Bäckström sade är\r\ndet nog i och för sig inte fel på\r\nkonkurslagstiftningen, utan det är just de bristande\r\nresurserna som gör att vi inte kan se till att beivra\r\nde brott som sker i samband med konkurser.</pre><pre>Som jag och även andra tidigare har sagt måste vi\r\nha som mål att beivra alla brott som begås. Men vi\r\nmåste också ha modet att våga se verkligheten.</pre><pre>Hans Göran Franck har i själva interpellationen\r\noch sedan i sitt anförande pekat på de ökande\r\nproblemen med ekobrotten. Varför har vi dessa\r\nökande problem? Ja, det borde en företrädare för\r\ndet tidigare regeringspartiet ha anledning att\r\nfundera en hel del över. Under en följd av år har\r\nnämligen polisens resurser minskat. Och det har\r\ninte skett en minskning när det gäller anslagen i sig\r\nutan när det gäller en viktig resurs, nämligen\r\nantalet personer. Man har minskat\r\npolisutbildningen, och man har inte kunnat fylla på\r\nmed de människor som behövs för att bedriva\r\nverksamheter för beivrande av brott.</pre><pre>För ett antal år sedan inrättades nya ekotjänster.\r\nJag tror att det var Lars Bäckström som tog upp\r\nfrågan om fler ekotjänster. Om jag är rätt\r\ninformerad har det inrättats 150 nya ekotjänster.\r\nMen vad har det inneburit? Jo, det har inte funnits\r\nutbildade människor för att tillsätta dessa tjänster.\r\nDärmed har detta bara lett till att vakanserna har\r\nökat. Det är därför som vi från den borgerliga\r\nregeringen menar att, precis som Ingbritt\r\nIrhammar sade, vi måste börja i rätt ände, vi måste\r\nse till att få fram utbildad personal, så att vi kan ta\r\nkrafttag även mot ekobrotten. Detta är emellertid\r\ninte något som ligger i dvala i dag, men det behöver\r\ngöras betydligt mer.</pre><pre>Jag kan också påpeka att det i äskandena från\r\nåklagarmyndigheten finns äskande om särskilda\r\nmedel för ekokurser inför nästa budgetår. Och\r\ndetta har inte den borgerliga justitieministern\r\nstoppat på vägen.</pre><pre>Anf. 54 HANS GÖRAN FRANCK (s):</pre><pre>Herr talman! Det är alldeles uppenbart att det\r\nfinns andra viktiga kriminalpolitiska frågor. Men\r\nman kan inte, som Ingbritt Irhammar gjorde,\r\nblanda äpplen och päron. Det gör hon i grund och\r\nbotten för att på det sättet så att säga relativisera\r\nsönder det beslut som hon själv i flera år har stått\r\nbakom. I fråga om valet i\r\nbrottsbekämpningshänseende skall nämligen\r\nresurserna prioriteras, ges företräde, när det gäller\r\nde här tre aktuella brottsområdena: ekobrott,\r\nnarkotikabrott och våldsbrott.</pre><pre>I den senaste budgetpropositionen uttalar\r\nregeringen att polisens insatser när det gäller\r\nspaning och utredning särskilt bör inriktas på\r\nvåldsbrott, narkotikabrott samt ekobrottslighet,\r\noch då speciellt det som hotar stora samhälleliga\r\nvärden som miljöbrottslighet. Det är angeläget,\r\nförklarade regeringen, att de resurser som\r\nstatsmakterna avdelat för prioriterad verksamhet\r\nverkligen används för det avsedda ändamålet. Mot\r\ndetta reserverade sig de moderata ledamöterna i\r\njustitieutskottet. Det är denna politik som Gun\r\nHellsvik nu fullföljer. Om hon fortsätter på den här\r\ninslagna vägen, blir hon moderaternas\r\njustitieminister men inte Sveriges justitieminister.</pre><pre>Det här tycker jag är högst betänkligt. Det är\r\nverkligen en ny politik. Det är mycket märkligt att\r\nen centerpartist här så klart frånträder den linje\r\nsom man tidigare har följt. Detta kan bara förklaras\r\nmed att man är mycket mera angelägen om att få\r\nvara med och regera än om att stå fast vid de beslut\r\nsom fattades så sent som i våras. Det är alldels\r\nsjälvklart, som också Gun Hellsvik säger, att alla\r\nbrott skall bekämpas så långt det någonsin är\r\nmöjligt. Men hon har själv varit inne på\r\nsvårigheterna när det gäller att kunna bekämpa all\r\nbrottslighet. Vi har dessutom en betydande dold\r\nbrottslighet. Vi måste, som Gun Hellsvik själv har\r\nsagt, träffa ett val. Riksdagen har också träffat\r\ndetta val, vilket jag gång på gång har understrukit.</pre><pre>Sedan måste jag säga till Jerry Martinger att den\r\nBRÅ-skrift som han åberopade är gjord av\r\nAxberger. BRÅ står inte bakom allt det som\r\nAxberger har sagt. Tvärtom riktas mycken kritik\r\nmot det som han han sagt. Vad BRÅ har sagt i den\r\nhär frågan får alltså en felaktig etikett.</pre><pre>Till slut: Det gäller att på bred front gå fram mot\r\nekobrottsligheten. Felet var, och här har\r\njustitieutskottet framfört skarp kritik, att\r\nrikspolisstyrelsen hade gjort en felaktig prioritering\r\noch fördelning. För detta fick man motta en\r\nenhällig kritik. På den punkten avvek inte ens Jerry\r\nMartinger. Detta beror på att det är mycket svårt\r\natt få genomslag när det gäller intentionerna. Det\r\när därför som jag gång på gång har sagt att det är\r\nmycket farligt och mycket betänkligt att\r\njustitieministern i dag har gett den här signalen till\r\nmyndigheterna, vilken kan få elakartade\r\nkonsekvenser.</pre><pre>Anf. 55 LARS BÄCKSTRÖM (v):</pre><pre>Herr talman! Naturligtvis är det riktigt, som\r\nstatsrådet säger, att säkerhet till liv och lem måste\r\ntryggas. Jag tänker då på detta med kvinnofrid, på\r\nBirger Jarl osv. Men det är elementära saker att vi\r\nicke behöver träta om dem. Vi skall väl ha något\r\nannat än en ren nattväktarstat för den fysiska\r\nsäkerheten. Då kommer ekobrotten med i bilden.\r\nHär finns det en koppling till andra frågor.</pre><pre>Chefen för Stöldskyddsföreningen, Fred Larsered,\r\nsäger i senaste numret av Polistidningen att det\r\nfinns en övre gräns, att vi måste börja åtgärda saker\r\noch ting. Han säger:</pre><pre>''-- Hur ska man få de underställda att visa någon\r\nmoral när till exempel en bankdirektör kan hyra en\r\nlyxvilla till priset av en liten lägenhet, och sedan få\r\nkomma undan med att han varit 'i god tro'?''</pre><pre>Detta undrar alltså Stöldskyddsföreningens chef,\r\nsom arbetar med just egendomsbrott som drabbar\r\nden enskilde individen. Det finns således en viss\r\nkoppling även här.</pre><pre>Framför allt gäller det resursfrågorna. Det är\r\nriktigt, som statsrådet säger, att åklagarväsendet\r\nmåste ha resurser, så att man kan resa till en\r\nkonferens om ekonomisk brottslighet. Detta visar\r\nbara hur groteskt läget är. Frågan borde ju inte ens\r\nbehöva drivas. Det är emellertid sakläget just nu.</pre><pre>Jag vet t.ex., och det är sanning, att man vid\r\nåklagarmyndigheten i en viss region inte kunde\r\ndelta i en konferens om ekonomisk brottslighet om\r\ninte en annan myndighet betalade resan. Så\r\nuttunnade är resurserna!</pre><pre>Det finns en mängd tjänstemän, men det finns\r\nockså många ekorotlar där tjänsterna bara är\r\nbesatta till hälften. Så är det. Hur kan vi lösa detta\r\nproblem? Ja, det måste vara marknadsmässiga\r\nlöner för ekonomerna. Det är ju inte bara polismän\r\ni största allmänhet som behövs, utan det behövs\r\nockså människor som har en gedigen ekonomisk\r\nutbildning bakom sig. Det är vad som behövs för att\r\nvi skall klara dessa saker. Det handlar om att\r\nlönerna icke ligger i paritet med marknaden. På det\r\nviset har skatteförvaltningen delvis tömts på\r\npersonal.</pre><pre>Ekobrottsligheten skall ju så att säga stå på fyra\r\nben: skattemyndigheterna,\r\nkronofogdemyndigheterna, åklagar- och\r\ndomstolsväsendet samt polisen. Här är resurserna\r\nmycket klena och så ojämnt fördelade att det bord\r\nsom benen skall stötta upp är ett lutande plan.\r\nPengar försvinner alltså, och brott begås. Det är\r\nmycket svårt att få stopp på detta just på grund av\r\nnämnda lutande plan. Det är i detta sammanhang\r\nsom statsrådet skall kunna säga om det blir\r\nytterligare någon resursökning, förutom den till\r\nåklagarna. En åklagare måste ju kunna åka till en\r\nkonferens. Det tas här ett litet steg, men det är\r\nalldeles för klent.</pre><pre>Om statsrådet ber sina handläggare att ta fram\r\nsiffror över ambitionsnivåer och beloppsgränser\r\nnär det gäller den ekonomiska brottsligheten\r\nkommer hon, tror jag, att ha synnerligen goda\r\nargument i samband med de interna\r\növerläggningarna med fru Wibble om resurser.</pre><pre>Det mest lönsamma som man kan göra vad gäller\r\nstatsfinanserna är ju att slopa sparbetingen inom\r\nåklagarväsendet. Det skulle gynna rättssäkerheten\r\noch även statskassan. Det gäller också kronofogde-\r\noch skattemyndigheterna liksom polisväsendet.\r\nDet är här en fråga om resurser. Dessutom behövs\r\ndet en ny lagstiftning för att det skall gå att åtgärda\r\nde planerade konkurser som ändå görs i\r\nekonomiskbrottsligt syfte. Det är alltså vad som\r\nbehövs, statsrådet!</pre><pre>Anf. 56 JERRY MARTINGER (m):</pre><pre>Herr talman! Den utredning som jag citerade ur i\r\nmitt anförande är en utredning om ekonomisk\r\nbrottslighet som har gjorts inom\r\nbrottsförebyggande rådet. Det är självfallet\r\nenskilda personer som har gjort utredningen. Så är\r\nju alltid fallet när det gäller utredningar inom BRÅ.</pre><pre>Överläggningen var härmed avslutad.</pre><pre>11 § Svar på interpellation 1991/92:5 om den\r\nsvenska lotterilagstiftningen</pre><pre>Anf. 57 Statsrådet BO LUNDGREN (m):</pre><pre>Herr talman! Sten Andersson i Malmö har frågat\r\nmig om jag är beredd att medverka till en\r\ninternationalisering av den svenska\r\nlotterilagstiftningen i syfte att möjliggöra\r\nkasinospel enligt internationella regler i Sverige.\r\nSten Andersson säger att det är endast i Sverige och\r\nAlbanien som kasinospel med internationella\r\nregler inte tillåts eller planeras tillåtas. Enligt vad\r\njag erfarit har man inte heller i Norge f.n. några\r\nplaner på att tillåta kasinospel enligt internationella\r\nregler. Däremot har man i Danmark, i Finland och\r\ni Polen på senare tid byggt ut en kasinoverksamhet\r\nav internationell typ. I vår omedelbara omvärld blir\r\nsåledes det legala kasinospelandet alltmer utbrett.\r\nDet är troligt att utbyggnaden av kommunikationer\r\noch den ökade internationaliseringen kommer att\r\nmedföra att spel på kasino blir alltmer vanligt\r\nframöver, även bland svenskar.</pre><pre>I olika sammanhang har frågan om att inrätta\r\nkasinon av internationell utformning även i Sverige\r\nbehandlats.</pre><pre>Motiven som framförts för att införa internationella\r\nkasinon i Sverige har framför allt gällt\r\nmöjligheterna att motverka den illegala\r\nspelverksamheten, att främja turismen, att\r\nbegränsa valutautflödet samt att tillföra det\r\nallmänna inkomster.</pre><pre>De skäl som framförts mot införande av kasinon i\r\nSverige har, som Sten Andersson säger, framför allt\r\nrört riskerna för spelberoende och därmed\r\nförknippade sociala skadeverkningar.</pre><pre>Som svar på Sten Anderssons fråga anser jag att\r\ndet, framför allt med anledning av senare tids\r\nutveckling i våra grannländer, nu finns anledning\r\natt närmare studera effekterna av utvecklingen i vår\r\nomvärld.</pre><pre>Ett sådant arbete bör innefatta en kartläggning av\r\nsituationen och senare tids utveckling i våra\r\ngrannländer samt en beskrivning av verksamhetens\r\nomfattning och ekonomiska förutsättningar liksom\r\nav vilka regelsystem som i olika avseenden\r\ntillämpas. Med regelsystem avser jag frågor om\r\nhuvudmannaskap, beskattning, tillsyn m.m. samt\r\nom vilka åtgärder som vidtagits för att undvika att\r\nverksamheten får negativa sociala följdverkningar.</pre><pre>Anf. 58 STEN ANDERSSON i Malmö (m):</pre><pre>Herr talman! Jag tackar statsrådet för svaret.</pre><pre>Inledningsvis skulle jag vilja ta upp en viss fråga.\r\nDet handlar då om en form av insinuation i svaret.\r\nStatsrådet har inte självt skrivit svaret och har\r\nheller inte läst det innan han kom hit.</pre><pre>Jag vill dock framhålla att jag i min interpellation\r\ninte säger att det är tillåtet i Norge att spela på\r\nkasinon. Jag säger i stället att detta i ''i stort sett\r\nsamtliga europeiska länder'' är tillåtet. Däremot\r\nfinns det i Norge ett myntspel, och detta återfinns\r\npå samtliga offentliga inrättningar samt i varuhus\r\noch butiker. Den här verksamheten sker i Röda\r\nkorsets regi.</pre><pre>I går kväll hade jag ett samtal på telefon med en\r\nman som är mycket initierad i dessa frågor. Han\r\npåstod, ja, i princip svor han på, att ett lagförslag\r\nför närvarande så att säga är på väg genom det\r\nnorska parlamentet och att det numera är tillåtet i\r\nAlbanien att spela på kasinon enligt internationella\r\nregler.</pre><pre>Herr talman! För att undvika missförstånd vill jag\r\nsäga att jag själv aldrig har spelat på roulett. Jag har\r\nheller aldrig stått och dragit i spakarna på någon\r\n''bandit''. Jag tycker att det är en löjlig spelform.\r\nMen som politiker vill jag inte bestämma vad andra\r\nskall spela på.</pre><pre>Ett annat missförstånd som kan uppstå i det här\r\nsammanhanget gäller följande. Statsrådet säger att\r\njag har refererat till de sociala problem som kan\r\nuppstå om kasinon eller ''banditer'' fullt ut får verka\r\ni Sverige. Vad jag har återgett är alltså inte mina\r\nsynpunkter utan andras. Jag har gjort det därför att\r\njag anser att de är felaktiga. Framför allt ger de\r\nuttryck för en kvalificerad dubbelmoral som,\r\ntyvärr, i alltför stor omfattning märks i Sverige.</pre><pre>Det får en annan icke oväsentlig konsekvens. Jag\r\ntänker då på det s.k. politikerföraktet. Vi skapar ju\r\nhär i kammaren lagar. I vissa fall saknar en\r\nmajoritet av befolkningen förståelse för dessa. Jag\r\nvill anföra ett par exempel på dubbelmoral som gör\r\natt följande uttryck -- det här är inte kritik mot\r\nstatsrådet -- återigen har aktualiserats: När far\r\nsuper är det rätt.</pre><pre>Det skulle alltså vara socialt negativt att spela på\r\nkasinon enligt internationella regler eller att lägga\r\nnågra kronor i en ''enarmad bandit''. Men hur är\r\ndet när staten står som arrangör? Om det vore\r\ntävlingar på Solvalla i kväll skulle jag kunna åka\r\ndirekt dit och spela för hur mycket pengar jag vill.\r\nOm jag har tur och vinner, får jag pengarna i\r\nhanden inom loppet av två minuter.</pre><pre>Jag skulle också kunna gå bort till en butik på\r\nDrottninggatan och köpa en Trisslott. En sådan\r\nkostar 20 kr. En vinst om maximalt 1 000 kr. får jag\r\ngenast kontant i handen.</pre><pre>Det finns inte någon ''enarmad bandit'' som kan\r\ngöra motsvarande prestation. Men när staten tjänar\r\npengar tillåts spel. Då struntar man totalt i de\r\nsociala konsekvenserna!</pre><pre>Herr talman! Jag är trots allt nöjd med statsrådets\r\nsvar. Jag hoppas att nämnda kartläggning inte tar\r\nför lång tid. Det är min principiella uppfattning att\r\nmyndiga medborgare i ett land själva skall få\r\nbestämma vilka spelformer de vill utnyttja. Det\r\nskall inte politikerna avgöra.</pre><pre>Anf. 59 Statsrådet BO LUNDGREN (m):</pre><pre>Herr talman! Jag vill inledningsvis försäkra Sten\r\nAndersson om att jag har läst interpellationen. Jag\r\nhar läst och gått igenom det svar som har lämnats.\r\nVi har ägnat om inte någon timme så i alla fall en\r\nrätt betydande tid åt att diskutera dessa\r\nproblemställningar i olika sammanhang.</pre><pre>Vi kan väl lämna Norge och Albanien därhän. Jag\r\nkan förstå varför Sten Andersson litet skämtsamt\r\ntar upp dessa exempel. Sten Andersson kan nog\r\nförstå varför jag också noterar dem i mitt svar. Det\r\nkan vi vara överens om.</pre><pre>Jag har till skillnad från Sten Andersson upplevt\r\nkasinoverksamheten. Jag känner inget större nöje\r\nav att spela på roulett av internationell typ, men jag\r\nhar i alla fall sett miljöerna. Jag kan förstå att det\r\nfinns problem som gäller den sociala situationen.\r\nJag var senast i somras i Atlantic City i USA. Det\r\nfinns uppenbarligen problem avseende\r\nspelverksamheten.</pre><pre>Man får dock konstatera att det i dag förekommer\r\nillegal spelverksamhet i Sverige som i sin tur för\r\nmed sig kriminalitet av rätt allvarlig art. Det finns\r\nen hel del fördelar med att legalisera verksamhet\r\nsom annars bedrivs illegalt. Det gäller i många olika\r\nsammanhang. Det är ganska uppenbart enligt mitt\r\nsätt att se att illegal spelverksamhet i ett sådant fall\r\nskulle begränsas och kanske näst intill upphöra\r\nhelt, vilket i sig är positivt.</pre><pre>Om vi dessutom i vår omvärld har\r\nkasinoverksamhet som är lättillgänglig för\r\nsvenskar, på Åland, i Danmark, för att ta ett par\r\nexempel, är det klart att svenskar ändå har\r\nmöjlighet att ägna sig åt sådan här verksamhet på\r\nett sätt som gör att Sverige tappar arbetstillfällen\r\noch turism samt att staten och måhända även\r\nfolkrörelserna tappar inkomster. Det finns alltså\r\nflera skäl som talar för en legalisering och för att\r\nman inför denna spelmöjlighet också i Sverige.\r\nMen i den kartläggning som skall göras måste\r\nsjälvfallet, och det kommer jag att se till sker, de\r\nsociala skadeverkningarna och de sociala\r\nproblemen belysas. Det tror jag också att vi är\r\növerens om. Min ambition är att se till att\r\nkartläggningen kommer i gång så fort som möjligt.</pre><pre>Anf. 60 STEN ANDERSSON i Malmö (m):</pre><pre>Herr talman! Det är positivt att Sverige nu\r\nbegåvats med en skatteminister som åker världen\r\nrunt och tittar på de konsekvenser som kan uppstå\r\nom vi inför vissa företeelser i Sverige. Men innan\r\nskatteministern reste till Atlantic City röstade han\r\nfaktiskt, om jag inte missminner mig, för att man i\r\nMalmö skulle bedriva verksamhet med kasinospel.\r\nDet har hela vårt parti stött i tre--fyra år.</pre><pre>Det är rätt att man, om det finns sociala problem,\r\ngivetvis skall vara mycket försiktig, så att man inte\r\ninför något som skapar än värre problem än de man\r\nhar i dag. Men jag skulle vilja ställa en fråga till\r\nstatsrådet, trots att jag inte på något vis är någon\r\nförbudsivrare. Det finns i dag bevisligen spelformer\r\ni statlig regi som har vida värre negativa sociala\r\nkonsekvenser än kasino eller enarmade banditer.\r\nÄr det statsrådets avsikt att även ompröva\r\ntillstånden för dessa spelformer?</pre><pre>Anf. 61 Statsrådet BO LUNDGREN (m):</pre><pre>Herr talman! Jag förstår egentligen inte den fråga\r\nsom Sten Andersson nu ställde. Jag har personligen\r\nsamma uppfattning i sakfrågan som jag har\r\nredovisat i andra sammanhang tidigare. Jag har\r\ngivit Sten Andersson svaret att jag relativt\r\nomgående skall sätta i gång med en kartläggning av\r\nkonsekvenserna av det som händer i vår omvärld\r\noch göra en bedömning av vilka konsekvenser\r\nmotsvarande regler skulle få i Sverige. Det måste\r\nrimligen vara ett svar som såvitt jag förstår\r\ntillgodoser Sten Anderssons önskemål i detta\r\nsammanhang.</pre><pre>Överläggningen var härmed avslutad.</pre><pre></pre><pre>12 § Hänvisning av ärenden till utskott</pre><pre>Föredrogs och hänvisades</pre><pre>Skrivelse</pre><pre>1991/92:20 till näringsutskottet</pre><pre>Förslag</pre><pre>1991/92:12 till näringsutskottet</pre><pre>Motionerna</pre><pre>1991/92:N1-N3 till näringsutskottet</pre><pre>13 § Bordläggning</pre><pre>Anmäldes och bordlades</pre><pre>Propositionerna</pre><pre>1991/92:24 om ändring i utsökningsbalken, m.m.</pre><pre>1991/92:26 om ändring i lagen (1976:661) om\r\nimmunitet och privilegier i vissa fall</pre><pre>1991/92:28 om ändring i tulltaxelagen (1987:1068)\r\nm.m.</pre><pre>1991/92:31 om vissa internationella åtaganden på\r\natomansvarsområdet, m.m.</pre><pre>1991/92:33 om fortsatt godtagande av\r\nbyggprodukter som godkänts i annat nordiskt land</pre><pre>14 § Anmälan om interpellationer</pre><pre>Anmäldes att följande interpellation framställts</pre><pre>den 22 oktober</pre><pre>1991/92:17 av Sten Andersson i Malmö (m) till\r\nindustriministern om konkurrensen på\r\nbensinmarknaden:</pre><pre>Träffas bensinbolagen i Sverige regelbundet för att\r\ngöra upp om gemensamma priser? Detta har\r\nlandets bilister länge misstänkt och nu har även NO\r\n(Näringsfrihetsombudsmannen) den misstanken,\r\nmen NO saknar tillräckliga bevis för att bolagen\r\nskall bli fällda i marknadsdomstolen.</pre><pre>Bensinbolagen förnekar givetvis alla former av\r\nprissamarbete, men nya uppgifter som blir alltmer\r\ngraverande dyker ständigt upp. Senast är det en\r\ntidning i Skåne som efter en rundringning till ett\r\nantal bensinstationer konstaterar, att det finns ett\r\nhemligt avtal mellan flera bensinbolag där det sägs\r\natt ett ''bensinkrig'' inte får startas! Anställda vid\r\nbensinstationer bekräftar överenskommelsen.\r\nBensinbolagen centralt hävdar för sin del att den\r\ngemensamma prissättningen är ett resultat av\r\noptimal konkurrens! Enligt NO har personer,\r\nuppgiftslämnare, detaljerat berättat om\r\nbensinbolagens samarbete, de är dock ännu inte\r\nberedda att inför domstol framträda med sina\r\nuppgifter.</pre><pre>Med en normal konkurrenssituation borde det\r\nsvenska bensinpriset, inte behöva inta en\r\ntopposition i Europa.</pre><pre>Vilka åtgärder är statsrådet berett vidtaga i syfte att\r\nstärka konkurrensen på bensinmarknaden?</pre><pre>den 23 oktober</pre><pre>1991/92:18 av Widar Andersson (s) till\r\njustitieministern om polisövervakningen vid större\r\nfotbollsmatcher:</pre><pre>Statsrådet har enligt uppgifter i en intervju i en\r\ndagstidning planer på att låta fotbollsklubbarna ta\r\nett större ekonomiskt ansvar för\r\npolisövervakningen vid större matcher. Detta\r\nförslag kan om det genomförs innebära att\r\nmedborgarnas säkerhet och gripandet utav\r\nbrottslingar blir avhängigt ekonomin i enskilda\r\nfotbollsklubbar.</pre><pre>Statsrådet borde klargöra om det är hennes avsikt\r\natt förändra polisarbetet i denna riktning också vad\r\ngäller andra evenemang och större, arrangerade\r\nfolksamlingar.</pre><pre>Är det statsrådets åsikt att hennes förslag enbart är\r\nriktat mot fotbollsklubbarna på grund av det ökade\r\nvåldet, så borde statsrådet överväga förändringar\r\nav polisarbetet som leder till att de organiserade\r\nuppviglarna, varav vissa med klart uttalade\r\nnynazistiska värderingar, övervakas, grips och\r\nstraffas.</pre><pre>Statsrådets förslag utgår ifrån att fotbollsvåldet är\r\nett massproblem, vilket kräver stora polisinsatser\r\noch, enligt förslaget, avgiftsfinansiering från\r\nklubbarna. Enligt min åsikt förhåller det sig\r\negentligen tvärtom. Det är ett litet antal kriminella\r\nuppviglare som är problemet. Genom riktat\r\npolisarbete borde dessa kunna utmönstras och\r\nstraffas.</pre><pre>Har statsrådet övervägt denna infallsvinkel på\r\nproblemet och vad är i så fall hennes argument för\r\natt välja avgiftsfinansiering i stället för förändrat\r\npolisarbete?</pre><pre>1991/92:19 av Lars Stjernkvist (s) till\r\nkommunikationsministern om miljövänligare\r\nkollektivtrafiksystem:</pre><pre>Bilarnas och bussarnas utsläpp är ett påtagligt\r\nmiljö- och hälsoproblem, framför allt i många\r\ninnerstäder. Därför planeras i många större\r\nkommuner en övergång till mer miljövänliga\r\nkollektivtrafiksystem.</pre><pre>Norrköping tillhör den exklusiva skara kommuner\r\nsom har behållit sina spårvagnar. Mycket tyder på\r\natt flera kommuner inom kort kommer att satsa på\r\ndetta jämförelsevis miljövänliga alternativ. I\r\nNorrköping finns långtgående planer på en\r\nutbyggnad av spårvägsnätet, från dagens två till tre\r\nlinjer. Av den totala investeringskostnaden på ca\r\n230 milj.kr. förväntas staten bidra med knappt 100\r\nmilj.kr.</pre><pre>Det är alltså möjligt att sätta spaden i jorden\r\nomgående. Den nya majoriteten i Norrköping vill\r\nemellertid vänta med beslutet. Under valrörelsen\r\nhänvisade man till kommunens besvärliga ekonomi\r\noch menade att förutsättningarna för att få\r\nytterligare statsbidrag torde förbättras vid en\r\neventuell borgerlig valseger i riksdagsvalet.</pre><pre>Det är följaktligen oklart vad som kommer att\r\nhända.</pre><pre>I samband med att riksdagen i våras behandlade\r\ntrafikutskottets betänkande 1990/91:TU24\r\nframgick att det finns en bred uppslutning bakom\r\nkravet på en förnyelse av storstädernas\r\ntrafiksystem. En liknande viljeyttring återfinns i\r\nregeringsdeklarationen.</pre><pre>För att åstadkomma konkreta resultat fordras att\r\nkommuner och stat samverkar.</pre><pre>Mot bakgrund av ovanstående frågar jag därför\r\nkommunikationsministern:</pre><pre>1.  Avser statsrådet att vidta ytterligare åtgärder\r\nför att påskynda övergången till mer miljövänliga\r\nkollektivtrafiksystem i de större kommunerna?</pre><pre>2.  Om ja ovan, när och på vilket sätt kan dessa\r\nåtgärder påverka satsningen på spårvagnar i\r\nNorrköping?</pre><pre>1991/92:20 av Agne Hansson (c) till\r\nindustriministern om småföretagens\r\nriskkapitalförsörjning:</pre><pre>Tillgången till riskvilligt kapital är en viktig\r\nförutsättning för att småföretagen skall kunna spela\r\nen aktiv roll för näringsliv och sysselsättning.</pre><pre>Den roll för kreditgivningen som de länsvisa\r\nutvecklingsfonderna spelar är utomordentligt\r\nviktig. På förslag av den tidigare regeringen\r\ninrättades storregionala riskkapitalbolag. Avsikten\r\nvar att dessa skulle förse småföretagen med\r\nriskvilligt kapital genom bl.a. lån. Samtidigt\r\nbeslutades om indragning av en stor del av\r\nutvecklingsfondernas kapital till staten och de\r\nstorregionala riskkapitalbolagen.</pre><pre>Den nuvarande regeringen har gett klart besked om\r\natt systemet med de storregionala\r\nriskkapitalbolagen inte skall fullföljas. Det är ett\r\nmycket positivt besked. Utvecklingsfonderna kan\r\nspela en viktig roll för länens lokala näringsliv och\r\nför sysselsättningen, förutsatt att de får behålla sitt\r\nkapital.</pre><pre>Det är viktigt att regeringen klargör vilken roll som\r\nutvecklingsfonderna skall ha i framtiden och att de\r\nkan bidra med kapital för finansiering av de mindre\r\nföretagens investeringar, produktutveckling etc.</pre><pre>Med hänvisning till det anförda vill jag därför fråga\r\nindustriministern:</pre><pre>Är industriministern beredd att låta ge de regionala\r\nutvecklingsfonderna ekonomiska resurser för\r\nfortsatt lokal långivningsverksamhet och återigen\r\nge utvecklingsfonderna vidgade möjligheter att\r\nfrämja småföretag, näringsliv och sysselsättning i\r\nlänen?</pre><pre>15 § Anmälan om frågor</pre><pre>Anmäldes att följande frågor framställts</pre><pre>den 21 oktober</pre><pre>1991/92:56 av Hugo Hegeland (m) till\r\nsocialministern om beskattningen av\r\nsmåbarnsmammorna och bidragen till daghemmen:</pre><pre>I ett pressmeddelande från socialdepartementet\r\nden 15 oktober sägs att ''de skatter\r\nsmåbarnsmammorna betalar in när de\r\nförvärvsarbetar räcker för att finansiera\r\nsubventionerna till dagis''.</pre><pre>Med anledning av detta uttalande vill jag fråga:</pre><pre>Är socialministern beredd att inför riksdagen\r\nredovisa de beräkningar som ligger till grund för det\r\nciterade påståendet?</pre><pre>1991/92:57 av Eva Johansson (s) till statsrådet Bo\r\nLundgren om hyrorna för nyproducerade bostäder:</pre><pre>Jag vill fråga vilka omedelbara åtgärder statsrådet\r\ntänker vidta för att förhindra att hyresnivåerna i\r\nnyproducerade bostäder stiger kraftigt?</pre><pre>1991/92:58 av Lars Sundin (fp) till utrikesministern\r\nom stödet till de baltiska staterna:</pre><pre>I regeringsförklaringen har regeringen aviserat\r\nomfattande hjälpinsatser till Estland, Lettland och\r\nLitauen.</pre><pre>Mot denna bakgrund vill jag fråga\r\nutrikesministern:</pre><pre>Hur avser regeringen att utveckla samarbetet med\r\noch stödet till de självständiga baltiska staterna?</pre><pre>1991/92:59 av Elving Andersson (c) till\r\njordbruksministern om undersökningsfartyget\r\nArgos:</pre><pre>Fiskeristyrelsens havsundersökningsfartyg Argos\r\nligger för närvarande vid kaj och kan ej fullgöra\r\nsina undersöknings- och övervakningsuppgifter på\r\ngrund av statens besparingskrav. Genom att i stort\r\nsett halvera drifttiden för Argos sparas 2,5 milj.kr.\r\nDet är alltså mycket lite pengar som sparas men\r\nkonsekvenserna för miljön och för fisket kan\r\nkomma att bli mycket stora.</pre><pre>Undersökningsfartyget Argos uppgift är bl.a. att\r\ngenom provtrålning undersöka de olika\r\nfiskbeståndens storlek, vilket i sin tur utgör\r\nunderlag för bl.a. internationella\r\nkvotförhandlingar. Samtidigt sker också en\r\nmiljöövervakning som är mycket viktig för att följa\r\nmiljösituationen i havet.</pre><pre>Kortsiktiga sparkrav leder alltså till sämre\r\nhavsövervakning. Dessutom är det dåligt\r\nutnyttjande av resurser när Argos långa tider ligger\r\nupplagd.</pre><pre>Är jordbruksministern beredd att ta initiativ till att\r\nfiskeristyrelsens undersökningsfartyg Argos kan\r\nanvändas effektivare och att vi därigenom får en\r\nbättre havsövervakning?</pre><pre>16 § Kammaren åtskildes kl. 15.51.</pre><pre>Förhandlingarna leddes</pre><pre>av  talmannen från sammanträdet början t.o.m. 7\r\n§ anf. 29 (delvis) och</pre><pre>av  tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}