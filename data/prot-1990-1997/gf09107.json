{"dokumentstatus":{"dokument":{"hangar_id":"2387801","dok_id":"GF09107","rm":"1991/92","beteckning":"107","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"107","slutnummer":"0","datum":"1992-05-07 00:00:00","systemdatum":"2005-10-27 14:01:10","publicerad":"1992-05-07 00:00:00","titel":"Riksdagens snabbprotokoll 1991/92:107 Torsdagen den 7 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{0FEBD634-1D94-45C8-84B2-47DF6E68179A}","dokument_url_text":"http://data.riksdagen.se/dokument/GF09107/text","dokument_url_html":"http://data.riksdagen.se/dokument/GF09107","dokumentstatus_url_xml":"http://data.riksdagen.se/dokumentstatus/GF09107","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:107</div>\r\n<div class=\"sidhuvud_datum\">Torsdagen den 7 maj</div>\r\n<div class=\"sidhuvud_klockslag\">Kl. 12.00--16.37</div>\r\n<hr class=\"sidhuvud_linje\">\r\n<pre>1 §  Beslut rörande utskottsbetänkanden som\r\nslutdebatterats den 6 maj</pre><pre>Företogs till avgörande utbildningsutskottets\r\nbetänkande 1991/92:UbU21 samt\r\nbostadsutskottets betänkanden 1991/92:BoU26,\r\nBoU17, BoU19, BoU20 och BoU21 (beträffande\r\ndebatten i dessa ärenden, se prot. 106).</pre><pre>Utbildningsutskottets betänkande UbU21</pre><pre>Återförvisningsyrkande</pre><pre>Det av Björn Samuelson m.fl. under\r\növerläggningen framställda yrkandet om\r\nåterförvisning av ärendet till utskottet för\r\nytterligare beredning bifölls med acklamation.</pre><pre>Bostadsutskottets betänkande BoU26</pre><pre>Utskottets hemställan bifölls med 161 röster mot\r\n127 för reservationen av Oskar Lindkvist m.fl.</pre><pre>Bostadsutskottets betänkande BoU17</pre><pre>Mom. 1 (prisstödet till rennäringen)</pre><pre>Utskottets hemställan bifölls med 273 röster mot 12\r\nför reservationen av Eva Zetterberg i motsvarande\r\ndel. 3 ledamöter avstod från att rösta.</pre><pre>Mom. 2 (mobila slakteriföretag)</pre><pre>Utskottets hemställan bifölls med 253 röster mot 32\r\nför reservationen av Max Montalvo.</pre><pre>Mom. 5 (anslag till prisstöd till rennäringen)</pre><pre>Utskottets hemställan bifölls med 272 röster mot 14\r\nför meningsyttringen av Eva Zetterberg i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU19</pre><pre>Mom. 2 (strandskyddets utformning)</pre><pre>Utskottets hemställan bifölls med 266 röster mot 20\r\nför reservationen av Dan Eriksson i Stockholm. 3\r\nledamöter avstod från att rösta.</pre><pre>Mom. 3 (genomförandetider)</pre><pre>Utskottets hemställan bifölls med 269 röster mot 20\r\nför reservationen av Dan Eriksson i Stockholm. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU20</pre><pre>Mom. 1 (utformningen av byggreglerna m.m.)</pre><pre>Utskottets hemställan bifölls med 269 röster mot 20\r\nför reservationen av Dan Eriksson i Stockholm. 1\r\nledamot avstod från att rösta.</pre><pre>Mom. 3 (energihushållning)</pre><pre>Utskottets hemställan bifölls med 276 röster mot 13\r\nför meningsyttringen av Eva Zetterberg i\r\nmotsvarande del.</pre><pre>Mom. 4 (energirådgivning)</pre><pre>Utskottets hemställan bifölls med 274 röster mot 13\r\nför meningsyttringen av Eva Zetterberg i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU21</pre><pre>Mom. 1 (miljökonsekvensbeskrivningar i planer\r\nenligt PBL m.m.)</pre><pre>Utskottets hemställan bifölls med 164 röster mot\r\n125 för reservationen av Oskar Lindkvist m.fl.</pre><pre>Mom. 3 (Laisvallprojektet)</pre><pre>Utskottets hemställan bifölls med 258 röster mot 18\r\nför motionerna Bo510 av Bruno Poromaa och Leif\r\nMarklund samt Bo516 av Olle Lindström och Per-\r\nRichard Molén. 9 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Meddelande om samlad votering</pre><pre>Förste vice talmannen meddelade att\r\ntrafikutskottets betänkanden TU15 och TU16\r\nskulle avgöras i ett sammanhang efter avslutad\r\ndebatt.</pre><pre>2 §  Vägväsende m.m.</pre><pre>Föredrogs</pre><pre>trafikutskottets betänkande</pre><pre>1991/92:TU15 Vägväsende m.m. (prop.\r\n1991/92:100 delvis).</pre><pre>Anf. 1  BO NILSSON (s):</pre><pre>Herr talman! Människors resor till möten med\r\nvarandra och transporter av varor är två\r\ngrundläggande funktioner i samhället. Förmågan\r\natt på ett effektivt sätt organisera transporter och\r\nkommunkationer har en avgörande betydelse för\r\nutvecklingen av välfärd, samhällsekonomi och\r\nmiljö.</pre><pre>Under den socialdemokratiska regeringens ledning\r\nhar en ny era inletts i trafikpolitiken. Strukturella\r\nförändringar tillsammans med stora ekonomiska\r\ninsatser gör, om besluten fullföljs, att landet\r\nkommer att stå väl rustat för framtiden.</pre><pre>Om man skall göra 1990-talet till infrastrukturens\r\nårtionde måste emellertid ytterligare stora insatser\r\ngöras. Vi socialdemokrater har genom beslut i\r\nriksdagen under våren 1991 sett till att staten skulle\r\ntillföra ytterligare minst 20 miljarder kronor till\r\ntrafikens infrastruktur under resten av 1990-talet i\r\nfast penningvärde. Ytterligare ett anslag för sådana\r\ninvesteringar tillkom genom ett riksdagsbeslut\r\nhösten 1991. Medelsanvisningen omfattade 1,5\r\nmiljarder varav 984 milj.kr. avsåg vägprojekt.\r\nÄven detta beslut tillstyrktes av oss\r\nsocialdemokrater.</pre><pre>Regeringen föreslår nu en nedjustering av\r\nplaneringsramen för anslaget L1 Investeringar i\r\ntrafikens infrastruktur, till 19 miljarder kronor.\r\nArgumentet är förändrad\r\nmomsredovisningsprincip. Vi anser att detta är en\r\nfelaktig tolkning av riksdagens beslut. Dessutom\r\nvisar det vad regeringspartiernas stora ord om en\r\nlångsiktig satsning på trafikens infrastruktur är\r\nvärda då de skall omsättas i praktisk politik.</pre><pre>Vi socialdemokrater föreslår att den ursprungliga\r\nplaneringsramen för anslaget L1 Investeringar i\r\ntrafikens infrastruktur om minst 20 miljarder\r\nkronor omräknas till 1992 års penningvärde.</pre><pre>I trafikutskottets betänkande 15 om anslag till\r\nvägväsendet m.m behandlas emellertid dessa båda\r\nanslag endast översiktligt. Sakbehandlingen av\r\nfrågorna, som berör de båda infrastrukturanslagen,\r\nåterkommer vi till senare i vår i ett betänkande om\r\ntrafikpolitikens inriktning. Också i behandlingen av\r\nden s.k. kompletteringsbudgeten kommer vi\r\nsocialdemokrater att återkomma med ytterligare\r\nomfattande förslag till nya satsningar i bl.a. vägar\r\noch järnvägar. Dessa förslag till ytterligare\r\nutbyggnad betyder, utöver en förbättrad\r\ninfrastruktur, också ett viktigt led i det oerhört\r\nviktiga arbetet att minska arbetslösheten. Men som\r\nsagt, denna debatt återkommer vi till senare i vår.</pre><pre>Herr talman! När det gäller drift och underhåll av\r\nstatliga vägar föreslår regeringen en\r\nmedelsanvisning på 5 908,3 milj.kr. för nästa\r\nbudgetår. I förra årets budget föreslog den\r\nsocialdemokratiska regeringen 6 125,9 milj.kr. Då\r\nframhöll utskottet dessutom speciellt, att en kraftig\r\nökning av vägunderhållet är angelägen. Om\r\nerforderliga insatser inte genomförs försvåras\r\nframkomligheten på vägarna för näringslivet,\r\nkollektivtrafiken och enskilda trafikanter. Detta\r\nleder till försämrade tillväxtmöjligheter, lägre\r\ntrafiksäkerhet och större miljöproblem.</pre><pre>Trafikutskottet krävde också att regeringen skulle\r\nföreslå en ökning av anslagen för vägunderhåll.\r\nDetta räckte inte för de dåvarande\r\noppositionspartierna Moderaterna och Centern.\r\nModeraterna föreslog en höjning med 1,4 miljarder\r\ntill 7 533,9 miljoner och Centern en höjning med\r\n500 miljoner till 6 625,9 miljoner. Mot denna\r\nbakgrund måste man faktiskt ställa sig flera frågor.</pre><pre>För det första: Anser ni inte längre att\r\nvägunderhållet är eftersatt och behöver extra\r\nanslag? För det andra: Anser ni att\r\nframkomligheten för näringslivets transporter har\r\nförbättrats avsevärt under det gångna året? Om\r\ninte, varför vill ni inte längre skapa bättre\r\nförutsättningar för ökad tillväxt i bl.a. näringslivet?\r\nNi brukar ju annars säga att detta är en av era\r\nhjärtefrågor.</pre><pre>Till sist: Er njugghet, eller snålhet om ni så vill, kan\r\nväl inte bero på att valet nu är över och att löftena\r\nförhoppningsvis är glömda? Nu kan ni, utan att ens\r\nrodna, t.ex. föreslå en sänkning av anslaget med\r\n220 miljoner.</pre><pre>Vi socialdemokrater håller oss däremot till vårt\r\nlöfte även efter valet och föreslår i vår motion T12\r\noch reservation 1 att anslaget skall höjas med 1 350\r\nmilj.kr. Detta skulle betyda ett rejält tillskott och\r\nmöjliggöra bättre vägar i hela landet, men skulle\r\nockså innebära ett värdefullt inslag i arbetet med att\r\nskapa jobb och därmed minska arbetslösheten. Av\r\ndessa medel anser vi att 100 miljoner skall användas\r\nför att förbättra väg 45 norr om Karlstad. Det\r\nbetyder mycket för både godstrafiken och\r\nkollektivtrafiken i det norra inlandet. En sådan\r\nsatsning har bestående värde och är därför extra\r\nvärdefull.</pre><pre>Herr talman! Jag yrkar bifall till reservation 1 i\r\ntrafikutskottets betänkande 15.</pre><pre>I reservation 4 skriver vi socialdemokrater att\r\nmotion T326 av Ny demokrati och motion T327 av\r\nmoderater och nydemokrater bör avstyrkas.\r\nMotionärerna kräver att utbyggnaden av E 6\r\ngenom Bohuslän och väg E 66 i ett avsnitt får\r\nbyggas, finansieras och drivas av ett privat\r\nkonsortium.</pre><pre>För att lura Ny demokratis Kenneth Attefors i\r\nfällan skriver utskottet att regeringen bör uppdra åt\r\nvägverket att skyndsamt utreda möjligheten att\r\ngenomföra en utbyggnad av E 6 på det sätt som Ny\r\ndemokrati föreslår. Det gäller också motion T327\r\nom E 66 från moderater och nydemokrater, som\r\ndärmed också skulle anses tillgodsedd. Detta är\r\ningenting annat än ett dåligt skämt och visar att Ny\r\ndemokrati är något av en vindflöjel, åtminstone i\r\ndenna fråga.</pre><pre>Först stod Ny demokrati bakom vårt förslag om\r\nsatsningen på vägunderhållet med 1 250 miljoner,\r\nmen sålde sig sedan till de övriga borgarna för\r\ndenna utredning. Min fråga till Ny demokratis\r\nföreträdare blir därför: Känner ni er inte litet billiga\r\ni dag, nog hade det varit bättre med bättre vägar\r\noch kanske uppemot 1 000 årsarbeten än en\r\nutredning? Det var ett katastrofalt byte för att tala\r\nhockeyspråk.</pre><pre>För oss socialdemokrater gäller fortfarande att det\r\nallmänna skall vara väghållare för de vägar som\r\nbehövs för den allmänna samfärdseln. Vi säger\r\nockså i vår reservation 4, som jag härmed yrkar\r\nbifall till, att vi genom 1988 års trafikpolitiska beslut\r\nskapade möjligheter för andra intressenter, t.ex.\r\nnäringsliv och kommuner, att genom förskottering\r\nav medel bidra till att genomföra vägprojekt som\r\neljest inte skulle kunna förverkligas inom rimlig tid.</pre><pre>I vår motion T12 och i reservation 5 tar vi också upp\r\nfrågan om att genom någon sorts brukaravgift öka\r\nresurserna till framtidens vägunderhåll. Vi menar\r\natt någon ny finanseringskälla behövs, kanske\r\nnågon form av s.k. raka rör mellan delar av\r\ntrafikanternas avgifter och vägverkets budget. Vi\r\nanser, att om vi skall få ökade resurser till\r\nvälbehövligt vägunderhåll, måste vi hitta former\r\nsom gör att vägkapitalet bevaras.</pre><pre>Regeringen bör, oavsett dagens beslut, undersöka\r\nolika alternativ för att skapa nödvändiga resurser\r\ntill vägunderhållet, och jag är övertygad om att\r\nregeringen också är nödsakad att komma tillbaka i\r\ndenna fråga.</pre><pre>Herr talman! I reservation 6 om\r\ninvesteringsplaneringens inriktning vill vi, precis\r\nsom i vår motion T12, understryka att vägar med\r\nlikartat trafikarbete skall hålla en likvärdig\r\nstandard, oavsett var i landet de är belägna. Vi\r\nanser vidare att nuvarande princip för fördelning av\r\nmedel till olika vägändamål bör justeras så, att det\r\nlågtrafikerade vägnätet och grusvägnätet ges en\r\nökad prioritet.</pre><pre>Jag yrkar bifall till reservation 6.</pre><pre>Som exempel vill jag nämna vägverkets nyligen\r\ngenomförda beräkning av vilken vägsatsning som\r\nger den största regionalpolitiska effekten.\r\nBeräkningen visar att en satsning på inlandsvägen,\r\nriksväg 45, ger den största utdelningen i vad gäller\r\nboende och regional utveckling. Det är därför som\r\nvår satsning med 100 miljoner till 45:an är så viktig\r\noch riktig.</pre><pre>Vi socialdemokrater vill forsätta att utveckla\r\ntrafikpolitiken så, att de för samhällsutvecklingen\r\nstrategiska uppgifterna skall kunna förverkligas.\r\nFör detta krävs att det arbete som har inletts av den\r\nsocialdemokratiska regeringen fullföljs. Enligt vår\r\nuppfattning saknar den borgerliga regeringen en\r\negen trafikpolitisk vision. Inte heller på\r\ntrafikpolitikens område duger det med den enda\r\nvägen. Det måste finnas flera vägar, och varför inte\r\ntrafikslag, för att klara kommunikationerna i hela\r\nlandet. Det räcker alltså inte med en enda väg,\r\nspeciellt inte om den är en återvändsgränd, som den\r\nborgerliga politiken tycks vara.</pre><pre>Vägar, och också järnvägar, är gemensamma\r\ntillgångar, uppbyggda som en del av folkhushållet.\r\nDet är genom en fortsatt gemensam förvaltning och\r\nutveckling av dessa tillgångar som vi\r\nsocialdemokrater vill bygga landet också framöver.\r\nVi känner ett ansvar att föra detta demokratiska\r\nuppdrag vidare som en motvikt mot de kortsiktiga\r\nkapitalintressena på marknaden.</pre><pre>Herr talman! I betänkande 1990/91:TU24 framhöll\r\nutskottet ''att det politiska inflytandet över\r\nplaneringsprocessen för infrastruktursatsningar,\r\nt.ex. väginvesteringar, bör stärkas. Regeringen\r\nborde underställa riksdagen övergripande riktlinjer\r\nför hur infrastrukturen skall kunna utvecklas inom\r\nbl.a. vägsektorn.'' Detta är en viktig fråga, som jag\r\ntror att vi alla kan ställa upp på. Jag hoppas därför\r\natt de talare som i dag har goda kontakter med\r\nkommunikationsdepartementet tar detta självklara\r\nuppdrag med sig dit.</pre><pre>Herr talman! Jag står självfallet bakom alla de\r\nsocialdemokratiska reservationerna i betänkande\r\n1991/92:TU15, men avser att begära votering bara\r\nvid reservationerna 1, 4 och 6.</pre><pre>Anf. 2  KENNETH ATTEFORS (nyd):</pre><pre>Herr talman! Till Bo Nilsson vill jag säga att jag inte\r\nkänner mig lurad av Rolf Clarkson som vi i detta\r\nfall förhandlade med. Jag rekommenderar Bo\r\nNilsson att läsa vår motion, som vi kommer att\r\nställa mot regeringens kompletteringsproposition.\r\nDå kommer kanske Bo Nilsson att känna sig ganska\r\nnöjd. Om vi får igenom förslaget vet jag inte.</pre><pre>Herr talman! Ännu en gång har en ledamot från ett\r\nannat parti skrivit en alldedeles utmärkt motion,\r\nnämligen Fredrik Reinfeldt från Moderaterna. Han\r\när tyvärr inte här nu.</pre><pre>Denna motion vill vi nydemokrater bifalla. Det är\r\nen motion angående automatisk\r\nhastighetsövervakning. Vi kan med anledning av\r\nregeringens budgetproposition konstatera att\r\nregeringen vill införa mekanisk övervakning av\r\nbefolkningen. Detta kan vi naturligtvis inte\r\nacceptera. Vi vet att antalet olyckor på våra vägar\r\nmåste minska. En mängd tragedier döljer sig\r\nbakom den olycksstatistik som härör från trafiken.</pre><pre>Enligt vårt sätt att se på saken vore det bättre att\r\ngenom kunskapsförmedling, information och\r\nopinionsbildning eftersträva ett förändrat beteende\r\nhos trafikanterna, som gör att dessa sänker\r\nhastigheten, eller med andra ord kör lagligt. Vi kan\r\ninte bara som under den senaste tiden skärpa\r\nstraffen, böterna, och dessutom montera upp\r\nmekaniska övervakningsapparater.</pre><pre>Regeringen har aviserat en proposition om det\r\nframtida trafiksäkerhetsarbetet. Vi nydemokrater\r\ntillsamans med Fredrik Reinfeldt från Moderaterna\r\nhoppas att detta arbete skall utmynna i ett mer\r\nförebyggande arbete som får människor att vilja\r\nköra bättre och lagligt och inte riskera andra\r\nmänniskors liv.</pre><pre>Dessutom tycker vi att en mänsklig synlig\r\nbevakning ger bättre förebyggande effekt. De\r\nflesta svenskar, inkl. mig själv, är som bekant litet\r\nögontjänare när det gäller vårt förhållande till\r\ntrafikpolisen. Det finns dessutom juridiska\r\ntveksamheter till att ha mekaniska spionkameror\r\nlängs våra vägar. Bevisföringen är svår och\r\ntveksam. Ett tillfälligt nedfällt solskydd kan vara\r\nskillnaden mellan åtal, med indraget körkort som\r\nföljd, eller frikännande.</pre><pre>För Sverige i tiden, och för svenskarnas\r\nrättstrygghet yrkar jag bifall till vår reservation 2 i\r\ntrafikutskottets betänkande 15 mom. 9.</pre><pre>Herr talman! Nu gäller det E 6 genom Bohuslän.\r\nRegeringen har i ett frågesvar i kammaren, lämnat\r\nav kommunikationsministern i mitten av december\r\nförra året, redovisat de svårigheter som f.n. finns\r\nangående finansieringen av den önskvärda\r\nutbyggnaden av E 6 genom Bohuslän till full\r\nmotorvägsstandard från Ljungskile upp till Hogdal.\r\nSträckan kan kostnadsberäknas till ca 5,6 miljarder\r\nkronor.</pre><pre>I planeringen för nyinvesteringar finns det ungefär\r\n7 miljarder kronor upptagna till vägar i hela Sverige\r\ntill år 2000. Var och en kan därför förstå att den\r\nolycksdrabbade vägen längs norra Bohuslän inte\r\nkommer att bli till inom överskådlig framtid om den\r\nskall finansieras via den normala statsbudgeten.</pre><pre>Vi nydemokrater, liksom majoriteten i\r\ntrafikutskottet, tycker att bygget av E 6:an kan\r\nfinansieras med vägavgifter. Vi måste våga pröva\r\nandra finansieringslösningar i Sverige. Den tidigare\r\nsocialdemokratiska regeringen har redan\r\nmöjliggjort att vi kan finansiera nybyggen med just\r\nvägavgifter. Realistiska kalkyler visar att intäkter\r\npå ca 1:50 kr. per mil för personbil och ca 5:00 kr.\r\nper mil för lastbil kan täcka den del av\r\ninvesteringskostnaden som inte finansieras på\r\nannat sätt.</pre><pre>Den statliga produktivitetsdelegationens studier\r\növer infrastrukturens betydelse för tillväxten är av\r\nspeciellt intresse för E 6 genom Bohuslän. Snabb\r\ninsats leder till en säkerställd tillväxtpotential i\r\nVästsverige och även i Norge. Norrmännen blir\r\nmed och betalar investeringen i Sverige med sina\r\nvägavgifter, vilket är mycket praktiskt i detta fall.</pre><pre>Vi måste våga pröva alternativ till den nuvarande\r\nfinansieringspolitiken. Vi vill pröva detta genom att\r\növerlämna E 6 genom Bohuslän till ett privat\r\nkonsortium. Lönsamheten är så stor att statliga\r\ninvesteringsmedel inte skall behöva tas i anspråk\r\nannat än i smärre omfattning för detta projekt.</pre><pre>Vi åstadkommer också en s.k. avlyftningseffekt,\r\nsom medger att statliga medel kan användas för\r\nandra angelägna objekt, där den\r\nföretagsekonomiska lönsamheten inte kan förutses\r\nbli lika stor, men där investeringar ändå är mycket\r\nangelägna, t.ex. i glesbygd, för turismen, för\r\nskogsbiltransporter och för samfärdsel för\r\nlokalbefolkningen. Det sekundära vägnätet\r\neftersätts i dag på ett oacceptabelt sätt.</pre><pre>Jag tycker att det är bra att man i\r\nkompletteringspropositionen anslår medel till de\r\nsmå vägarna. Efter att jag har varit ute och åkt på\r\nde dåliga vägarna i två dagar, inser jag att man\r\nmåste satsa pengar på dem.</pre><pre>Min rekommendation är alltså: Sätt spaden i jorden\r\nnu. Skaffa jobb till 5 000--6 000 västkustbor eller\r\nanläggningsarbetare.</pre><pre>Med anledning av detta yrkar jag bifall till\r\nutskottets hemställan och avslag på reservation 4 i\r\ntrafikutskottets betänkande 15 mom. 27.</pre><pre>Anf. 3  BO NILSSON (s) replik:</pre><pre>Herr talman! Kenneth Attefors sade att man skulle\r\nsätta spaden i jorden nu. Samtidigt innebär detta\r\nförslag att man skall låta berörda myndigheter\r\nutreda detta. Detta går naturligtvis inte ihop, utan\r\nman måste börja med en utredning. Det betyder\r\nkanske, Kenneth Attefors, ett tiotal arbetstillfällen\r\nför tekniker och andra.</pre><pre>Vårt förslag om 1 250 milj.kr. till vägunderhåll\r\nskapar däremot kanske 1 000 årsarbetstillfällen.\r\nDetta är skillnad. Jag tycker att Kenneth Attefors\r\nkunde ha stått fast vid det som han först var inne på\r\ni utskottet. Jag tror att det hade varit till fördel för\r\nvägarna, trafiksäkerheten och jobben.</pre><pre>Anf. 4  KENNETH ATTEFORS (nyd) replik:</pre><pre>Herr talman! Jag beklagar den lilla fördröjning som\r\nkommer att ske. Men i betänkandet står det faktiskt\r\natt att detta skyndsamt skall utredas. Detta har\r\nordföranden i trafikutskottet lovat mig som enskild\r\nledamot i trafikutskottet, och jag förutsätter att den\r\nborgerliga majoriteten står för vad den har lovat.</pre><pre>Anf. 5  BENGT HURTIG (v):</pre><pre>Herr talman! Det finns i ord en ganska bred politisk\r\nenighet om att satsningar på infrastrukturen är\r\nviktiga både för företag och för hushåll i det här\r\nlandet. Problemet är att vi menar litet olika saker\r\nmed infrastruktur. I vårt parti menar vi att\r\ninfrastruktur är allt möjligt som är varaktiga\r\nresurser som kan användas gemensamt av alla i\r\nsamhället. I ett sådant vitt begrepp hamnar inte\r\nbara vägar, järnvägar, telekommunikationer, post,\r\nflygtrafik och sjöfart utan även offentlig service i\r\nstor utsträckning, t.ex. sjukvård, omsorg,\r\nutbildning, kulturinstitutioner, osv.</pre><pre>Huvudinriktningen för vår del är att\r\ninfrastrukturen skall vara samhällsägd,\r\nsamhällskontrollerad och gemensamt finansierad, i\r\nhuvudsak med skatter och avgifter. Vi avvisar\r\nbehovet av en utredning om en privat väghållning\r\nför E 6 som majoriteten i utskottet föreslår. Vi tror\r\ninte heller på de förslag till brukaravgifter som\r\nmajoriteten diskuterar och som\r\nSocialdemokraterna tar upp i en reservation.</pre><pre>Finansieringen med skatter gäller då givetvis också\r\nden speciella del av den infrastruktur som vi i dag\r\nbehandlar, nämligen den fysiska infrastrukturen,\r\nvägarna. Ett samhällskontrollerat vägnät är en\r\nförutsättning för att riksdag och regering skall\r\nkunna ta det övergripande ansvaret och planera för\r\ntransportförsörjningen på väg. Därför måste också\r\nstatens och kommunernas ekonomi vara så stark att\r\nden i praktiken kan styra över vägnätet. Med\r\npopulistiska skattesänkningar blir inte\r\nsamhällsekonomin stark. Därför har den\r\nskattesänkningspolitik som såväl\r\nSocialdemokraterna som de borgerliga partierna\r\nhar fört undergrävt möjligheterna till snabba\r\ninvesteringar i infrastrukturen.</pre><pre>Förutom att riksdagen har svårt att styra själva\r\nbeslutsgången på grund av hur byråkratin har\r\norganiserat detta har svårigheterna att styra ökat på\r\ngrund av bristen på medel.</pre><pre>Risken är att vi nu går ned oss i ett träsk av\r\nkortsiktiga lösningar som är ekologiskt ohållbara,\r\noch risken för resursslöseri är uppenbar.</pre><pre>EG-kommissionens egna oberoende experter har\r\nkonstaterat att ekosystemen i Europa redan 1988\r\nutsattes för en alltför stor belastning av\r\nmiljöföroreningar, varav en avsevärd del kommer\r\nfrån trafiken. Förlusten av mer än 50 000\r\nmänniskoliv i vägtrafiken i Europa och lidandet för\r\n100 000-tals trafikskadade per år är också orimligt.</pre><pre>Slöseriet med tid och energi i vägtrafiken hör också\r\ntill bilden. Mätt i pengar torde detta slöseri uppgå\r\ntill hundratals miljarder kronor. Ändå förutsätts\r\ndet att vägtrafikmängden skall öka kraftigt i och\r\nmed utvidgningen av den inre marknaden och\r\nkanske t.o.m. fördubblas under de närmaste 30\r\nåren.</pre><pre>Dels måste vi börja ifrågasätta om det är en\r\nnaturlag att trafiken skall öka i all oändlighet. Dels\r\nmåste transporter på väg styras över till järnväg,\r\nsjöfart och kollektivtrafik.</pre><pre>I den politiken borde Sverige vara pådrivande och\r\ninte en anpassning till de sämsta sidorna av\r\npolitiken inom EG-området.</pre><pre>Det var med viss förvåning som vi konstaterade att\r\nför samtliga vägslag höll regeringen ned satsningar\r\npå drift och underhåll. Detta leder, som påpekats\r\ntidigare i dag, till fortsatt förstörelse av\r\nvägkapitalet. Det är vi emot. Däremot är vi mer\r\nåterhållsamma än regeringen att höja kapaciteten\r\npå vägnätet, för att det skall kunna ta över mer\r\nlångväga tunga transporter. Vissa flaskhalsar måste\r\nsäkert byggas bort, och vissa olycksdrabbade\r\nsträckor måste förbättras. Eftersom Vänsterpartiet\r\nanser att huvudlinjen måste vara att styra över de\r\ntunga och långa transporterna till järnväg och\r\nsjöfart och persontrafik till kollektivtrafik och\r\njärnväg, är det givetvis på dessa områden som vi vill\r\nskjuta till pengar.</pre><pre>Vi vill stärka resurserna för drift och underhåll av\r\ndet befintliga vägnätet, såväl de statliga,\r\nstatskommunala som de enskilda vägarna. Vi har\r\nockså rest krav på vissa bärighetshöjnignar av\r\nskogstransporter inom skogsbilvägnätet.</pre><pre>Den som sysslar med trafikpolitik i riksdagen får\r\nvara beredd på att folk ringer och frågar vad\r\npolitikerna i riksdagen och regeringen egentligen\r\nhåller på med. Det kan gälla vissa delar av E 4:an\r\nlängs Norrlandskusten, där man i dag drar i gång\r\nmed stora byggen och där man tycker att E 4:an\r\nfaktisk är i ganska hyggligt skick trots allt. Det kan\r\ngälla Vedabron, Bergslagsdiagonalen, E 4:an i\r\nNorrköping där man säger att det förefaller vara ett\r\nfrån miljöpolitisk synpunk felaktigt beslut och att\r\npengarna hellre borde läggas på att reparera de\r\ndåliga mindre vägarna som skall mata de stora\r\nvägarna.</pre><pre>Då brukar jag läsa upp vad som står i 1988 års\r\ntrafikpolitiska beslut. Där står bl.a. att vi i\r\nriksdagen har rest ''krav på effektivt\r\nresursutnyttjande, trafiksäkerhet, miljö och\r\nhushållning med naturresurser samt regional\r\nbalans''.</pre><pre>Ansvaret för att nå målen har i stort sett lagts på\r\nvägverket. Man kommer inte att lyckas att nå dessa\r\nmål. Boverket har också konstaterat att vägverket\r\ninte klarar av att nå de uppsatta målen. Det som\r\nman inte kan räkna på, miljöskadorna och de\r\nframtida konsekvenserna av stora vägbyggen,\r\nhamnar lätt i bakgrunden. Ibland tycks man\r\nanvända gamla planer, dem som fanns innan\r\nmiljökraven blev etablerade under 80-talet.</pre><pre>Vi får återkomma till debatten i dessa frågor i\r\nsamband med betänkandet om trafikpolitikens\r\ninriktning. Jag nöjer mig med att yrka bifall till\r\nmeningsyttringarna under mom. 7 och 22.</pre><pre>Anf. 6  KENNETH ATTEFORS (nyd) replik:</pre><pre>Herr talman! Jag vet inte om jag kan få någon\r\nreplik om jag inte tar chansen nu. Jag vill bara\r\npåpeka att det är en sak som vi har gemensamt i\r\ntrafikutskottet med Vänsterpartiet. Vi tycker båda\r\natt vi måste satsa mer på sjöfarten. Där har vi en\r\ngemensam nämnare.</pre><pre>När man läst det senaste numret av Svensk Sjöfarts\r\nTidning inser man att vi skulle vara väldigt dumma\r\nom vi rubbade på kanalsystemet i Trollhättan,\r\ndärför att Main-Donau-systemet nu har kopplats\r\nihop. Man kan alltså med laster upp till 2 000 ton gå\r\nfrån Karlstad till Svarta havet och ner till\r\nMedelhavet. Jag ville som sagt påpeka detta till\r\nprotokollet.</pre><pre>Anf. 7  JAN SANDBERG (m):</pre><pre>Herr talman! Jag skall tala om vägväsende och\r\ningenting annat, därför att det är vad betänkandet\r\nhandlar om. Där behandlas regeringens förslag om\r\nvägväsende i årets budgetproposition och\r\nsammanlagt 90 motioner från den allmänna\r\nmotionsperioden.</pre><pre>Riksdagen har vid två tidigare tillfällen beslutat\r\ninrätta och utöka anslagen för investeringar för\r\ninfrastruktur. I det här betänkandet behandlas dock\r\ndenna fråga enbart översiktligt. Sakbehandlingen\r\nav den frågan återkommer utskottet till litet senare.</pre><pre>Det här är ett väldigt viktigt betänkande. Frågan\r\nom hur det svenska vägväsendet ser ut och kommer\r\natt se ut är av stor betydelse för svenskarnas\r\nmöjlighet att transportera sig enkelt, miljövänligt\r\noch trafiksäkert. Det är också viktigt för svenska\r\nföretag och av största vikt när det gäller att se till\r\natt det blir extra fart på Sverige, den svenska\r\nekonomin och tillväxten.</pre><pre>En förutsättning för det svenska välståndet är att vi\r\nhar en väl fungerande infrastruktur. Just vägarna är\r\nextra viktiga, eftersom nio av tio transporter inom\r\nSverige sker just på vägarna.</pre><pre>I regeringens budgetproposition och i detta\r\nbetänkande godkänns förslaget om\r\nmedelsanvisning till bl.a. byggande och drift av\r\nvägar till en omfattning av 10,7 miljarder kronor.\r\nDe senaste åren har beslut fattats om betydande\r\nökningar av anslagen till väginvesteringar. En\r\nmedelsram om ca 20 miljarder har fastställts.\r\nDärutöver har det hösten 1991 fattats beslut om\r\nytterligare insatser inom vägområdet på ca 1\r\nmiljard kronor. I den nyligen avlämnade\r\nkompletteringspropositionen föreslås att\r\nytterligare 2,2 miljarder skall satsas på bl.a.\r\nvägobjekt.</pre><pre>Dessa satsningar är stora och mycket glädjande.\r\nJag tror att vi är överens i utskottet om att det skall\r\nvara stora satsningar. De möjliggör också att de\r\ntidigare årens eftersatta investeringar och\r\nunderhållsåtgärder kan börja vidtas.</pre><pre>Även om de senaste besluten innebär en glädjande\r\ninsikt om vikten av att ha en väl utbyggd och\r\nunderhållen infrastruktur på vägområdet, finns det\r\nanledning att inte luta sig tillbaka med armarna i\r\nkors. Det behövs ännu större tillskott för att\r\nkomma i kapp det uppdämda behovet.</pre><pre>Om Sverige skall få en uthållig ekonomi med hög\r\nproduktivitet, måste vägnätet tillhöra de yppersta.\r\nVi vet också att välfärdsutvecklingen under hela\r\n1990-talet starkt hänger samman med en kraftigt\r\nvidgad rörlighet.</pre><pre>Det förs ofta i dessa sammanhang diskussioner om\r\ndet är på de större, mest trafikerade vägarna som\r\nsatsningarna skall göras eller om det är på de vägar\r\nsom av regionalpolitiska skäl anses viktiga. Därför\r\när det intressant att vägverket, som ju är expert på\r\nområdet, i en nyligen presenterad skrift\r\n''Gemensamma vägar'' gör ett intressant\r\nkonstaterande. Det har funnit att ca 500 mil av\r\nSveriges huvudvägar har en stor och växande\r\nbetydelse för välfärden. Tillsammans tar dessa\r\nvägar hand om nästan två tredjedelar av all trafik.\r\nMan konstaterar att detta vägnät ger nytta för både\r\npersonoch godstrafik och för både när- och\r\nfjärrtrafik. Samma vägnät är faktiskt det mest\r\nbeydelsefulla för små liksom stora orter. Man\r\nframför vidare, mycket riktigt, att investeringar i\r\ndetta när också ger stora positiva\r\ntrafiksäkerhetseffekter, utöver de regionalpolitiska\r\neffekter som det talats om.</pre><pre>Herr talman! Utskottet har också uttalat att\r\nresurserna trots en betydande utökningen är\r\notillräckliga för att de vägpolitiska målen skall\r\nkunna nås och för att kompensera den\r\nkonkurrensnackdel som Sveriges perifera läge i\r\nförhållande till våra viktigaste marknader på\r\nkontinenten innebär.</pre><pre>En viktig beståndsdel, nästan den viktigaste, i\r\narbetet med att få till stånd ökande\r\nväginvesteringar är att få fram pengar. En av de\r\nviktigaste inkomstkällorna är utförsäljningen av\r\nstatliga företag. Därför är det viktigt att\r\nutförsäljningen kommer i gång och att den blir\r\nomfattande. Jag och många andra hälsar med\r\ntillfredsställelse regeringens i dagarna presenterade\r\nförslag om att bredda ägandet i SSAB. Men det är\r\nbara början.</pre><pre>Möjligheten för oss i riksdagen att prioritera\r\ninvesteringar i vägnätet ökar ju snabbare den\r\nsvenska ekonomin får fart. Regeringens\r\nekonomiska politik har just denna inriktning och\r\nkommer att underlätta infrastrukturinvesteringar.\r\nDet är också med denna bakgrund viktigt att\r\nregeringens föreslagna politik blir verklighet.</pre><pre>Det finns också enligt utskottet all anledning att se\r\npå andra möjliga finansieringskällor vid sidan om\r\nstatsbudgeten. Med anledning av en motion om\r\nprivat finansiering av E 6:an genom Bohuslän\r\nuttalar utskottet att det är nödvändigt att finna\r\nalternativa finansieringsformer om\r\nväginvesteringarna skall kunna öka i tillräcklig\r\nomfattning. Med hänsyn till att det finns en hel del\r\noklarheter i detta specifika projekt anser utskottet\r\natt detta finansieringsalternativ bör utredas vidare.</pre><pre>Regeringen aviserar att man har för avsikt att tillåta\r\nhögre drivaxel-  och boggietryck på de svenska\r\nvägarna. Dessa skall ökas till 11,5 resp. 19 ton.\r\nRegeringen har för avsikt att fatta definitivt beslut\r\nefter det att de överläggningar som pågår mellan\r\nvägverket och berörda intressenter har genomförts.\r\nEn ökning av viktgränserna vore bra, och utskottet\r\ndelar regeringens bedömning i denna del. Inte\r\nminst EES-avtalet och förhoppningsvis det\r\nframtida EG-medlemskapet talar för att denna\r\nförändring behöver göras.</pre><pre>Sedan har Socialdemokraterna föreslagit att\r\nytterligare ca 1,3 miljarder, utöver regeringens\r\nförslag, skall avdelas för väginvesteringar.</pre><pre>Utskottet har rent allmänt, vilket också framgår av\r\nbetänkandet, ingenting emot ökade anslag. Men,\r\noch detta är ett viktigt men, det krävs sans och\r\nbalans när det gäller hur väl underbyggda förslagen\r\när i fråga om finansieringen.</pre><pre>Det är viktigt att den svenska statsbudgeten inte\r\nförsvagas ytterligare. När man dess värre vet på\r\nvilka lösa boliner som de här förslagen baseras blir\r\nman faktiskt orolig. Socialdemokraterna föreslår\r\nytterligare utgifter på en mängd områden, bl.a.\r\ndetta område. Samtidigt är de hårdnackade\r\nmotståndare till exempelvis den viktiga\r\nutförsäljningen av statliga företag. Jag konstaterar\r\natt Bo Nilsson i talarstolen sade någonting i stil\r\nmed: Om socialdemokraternas politik genomförs,\r\nstår Sverige väl rustat inför framtiden.</pre><pre>Men jag är, herr talman, inte ensam om att vara\r\noroad för Socialdemokraternas ekonomiska\r\npolitik. Jag kan ta tillfället i akt att i kammarens\r\ntalarstol citera en annan person som är mycket\r\noroad. Han heter Kjell-Olof Feldt och bör vara\r\nganska bekant i de här lokaliteterna. Han har sagt:\r\n''men vad man då bygger upp är en position inför\r\nnästa val som gör att socialdemokratin i\r\nregeringsställning kan bli livsfarlig för landet''.</pre><pre>Socialdemokraternas förslag är illa underbyggt. Ser\r\nman till Socialdemokraternas politik i allmänhet\r\nfinner man att den skulle medföra mycket stora\r\nnackdelar för Sverige, och möjligheten att få fram\r\nmedel till ytterligare infrastrukturinvesteringar på\r\nvägområdet skulle minska betydligt.</pre><pre>Jag skulle vilja kommentera några av de tidigare\r\ninläggen, som framför allt Bo Nilsson har gjort.\r\nHan frågade vad vi anser när det gäller underhållet\r\nav vägnätet och om vi verkligen vill minska\r\nunderhållet av vägnätet.</pre><pre>Nej, Bo Nilsson vet lika väl som jag att det\r\nregeringen har föreslagit är att man i dagens\r\nkonjunkturläge, med pressade priser vad gäller\r\nnyinvesteringar, kan ta de pengar som av den\r\nanledningen blir över till att satsa just på underhåll\r\nav vägnätet. Där behöver inte Bo Nilsson vara\r\nspeciellt orolig.</pre><pre>Vad gäller inflytandet över planeringen inom\r\ninfrastrukturen är det också så, Bo Nilsson, att\r\ntrafikutskottet nyligen har behandlat en skrivelse\r\nfrån riksdagens revisorer, där de tar upp detta\r\nproblem. Utskottet tar med anledning av de förslag\r\nsom riksdagens revisorer för fram initiativ till att\r\nuppmana regeringen att skynda på det här arbetet.\r\nDet tycker jag också är speciellt glädjande.</pre><pre>När man fattade beslut om de automatiska\r\nfartkamerorna, som Ny demokrati berör, sade man\r\natt verksamheten skulle utredas och utvärderas.\r\nDet framhåller utskottet ganska klart i detta\r\nbetänkande, som jag ser det. Jag tycker att det är\r\nrimligt att avvakta den utredningen.</pre><pre>Dessutom vet vi att den här verksamheten i\r\ndagsläget inte förekommer alls. Företaget som är\r\ninblandat i verksamheten har gått i konkurs. Jag\r\nkan meddela Kenneth Attefors att jag inte ser\r\nnågon direkt nackdel i det. Men, som sagt, vi får\r\navvakta utvärderingen av detta.</pre><pre>Jag vill yrka bifall till utskottets hemställan i\r\nsamtliga delar och avslag på samtliga reservationer.\r\nMen jag vill också ställa två frågor till Bo Nilsson i\r\nden här debatten.</pre><pre>Jag har visat att Socialdemokraternas ekonomiska\r\npolitik vore skadlig för landet. Den skulle också\r\nminska möjligheterna att få fram viktiga medel för\r\nväginvesteringar. Hur skall Socialdemokraterna\r\nfinansiera dessa investeringar utan ekonomisk\r\ntillväxt, som blir resultatet av deras politik?</pre><pre>Socialdemokraterna motsätter sig också en viktig\r\ninkomstkälla till vägbyggandet, nämligen\r\nutförsäljningen av statliga företag. Hur skall\r\nsocialdemokraterna finansiera de här satsningarna?\r\nBlir det ytterligare skattehöjningar, exempelvis på\r\nvägtrafiken, eller vilken typ av skattehöjningar blir\r\ndet fråga om?</pre><pre>Anf. 8  BO NILSSON (s) replik:</pre><pre>Herr talman! Först höll Jan Sandberg en relativt\r\nlång utläggning om att underhållet var eftersatt.\r\nSedan har jag läst vägbetänkandet från i fjor, där\r\nModeraterna begärde 1,4 miljarder ytterligare för\r\nunderhållet av vägarna. Nog tycker jag att det här\r\när konstigt, Jan Sandberg. Anser ni att\r\nvägunderhållet är eftersatt? Anser ni att det behövs\r\nsatsningar på vägunderhållet? Då måste man satsa i\r\når, precis som i fjor. Utskottet beställde i fjor ökade\r\nmedel, och vi anslår nu ökade medel. Ni säger nej\r\noch minskar anslaget med 220 miljoner. Nog har\r\njag, och jag tror flera med mig, svårt att förstå hur\r\ndet här kan gå ihop.</pre><pre>Sedan säger Jan Sandberg att det måste vara sans\r\noch balans i kraven. Då kan man fråga sig om den\r\nhär sansen och balansen skall komma till just som vi\r\nhar bytt regering. I fjor var det opportunt att satsa\r\nmycket pengar på vägunderhåll, men i år skall man\r\nminska anslagen. Jag tror att det är viktigt att vi gör\r\nsatsningarna nu i lågkonjunkturen, för det\r\nförbereder oss för nästa högkonjunktur. Men det\r\nskapar också viktiga arbetstillfällen. Det är nu de\r\nhär satsningarna behövs.</pre><pre>När det gäller finansieringen kan jag lugna Jan\r\nSandberg. Vart och ett av de förslag till\r\nutgiftshöjningar som vårt parti föreslår är\r\nfinansierat till sista kronan. De omfattande\r\ninvesteringar som vi föreslår i samband med\r\nbehandlingen av kompletteringsbudgeten längre\r\nfram är också finansierade till hundra procent. Jan\r\nSandberg kan sova lugnt. Vi tar ansvar för Sveriges\r\nekonomi, nu och som vi alltid har gjort.</pre><pre>Anf. 9  JAN SANDBERG (m) replik:</pre><pre>Herr talman! Nu nämner Bo Nilsson att vi från\r\nregeringspartierna inte vill satsa på underhåll och\r\nbyggande av vägar. Samtidigt nämner Bo Nilsson\r\nkompletteringspropositionen. Har inte Bo Nilsson\r\nläst den? Där föreslås det att vi skall satsa\r\nytterligare ungefär 2,2 miljarder på\r\ninfrastrukturen. Jag hoppas att Bo Nilsson här kan\r\nge besked om att även han tycker att detta är en\r\nglädjande satsning. Jag kan ha mycket gott samvete\r\nnär det gäller regeringens politik.</pre><pre>Sedan säger Bo Nilsson också att alla de utgifter\r\nsom Socialdemokraterna föreslår är finansierade\r\ntill sista öret. Jag hoppas få en viss klarhet i detta\r\nnär Socialdemokraternas motion i anledning av\r\nkompletteringspropositionen presenteras.</pre><pre>Man skriver i en reservation till detta betänkande\r\natt man skall ha raka rör mellan vägtrafiken och\r\nväginvesteringarna och att man den vägen skall\r\nplocka fram nya pengar. Det är möjligen ett sätt att\r\nfå fram pengar, i stället för att sälja de statliga\r\nföretagen, som vi vill. Vad innebär de här raka\r\nrören? Är det höjda vägtrafikskatter för bilisterna?\r\nÄr det ytterligare höjda bensinskatter eller är det\r\nandra skattehöjningar som man skall ta till? Det är\r\nden bristen i sans och balans som jag märker när jag\r\nläser Socialdemokraternas olika förslag. Ge mig\r\nbesked på den punkten, Bo Nilsson. Hur mycket\r\ndyrare blir det med de här raka rören för den\r\nsvenska vägtrafiken och de svenska bilisterna?</pre><pre>Anf. 10  BO NILSSON (s) replik:</pre><pre>Herr talman! När det gäller\r\nkompletteringsbudgeten och de 2,2 miljarderna har\r\njag åtminstone inte hittills uppfattat att de skulle gå\r\ntill att förbättra underhållet av våra vägar. Oavsett\r\ndet är summan otillräcklig. De 2 miljarderna räcker\r\ninte långt.</pre><pre>Vi kommer, som jag sade, med ett omfattande\r\nprogram för att förbättra vägar och järnvägar samt\r\ninfrastrukturen över huvud taget. Jag tycker att vi\r\nskall behandla det programmet i vår. Det kommer\r\natt bli ett omfattande program, och jag skulle\r\nförmoda att t.o.m. Jan Sandberg blir imponerad\r\növer det program som vi har skapat efter att ha\r\ndammsugit hela det här landet på dess behov. Hela\r\nvår partiorganisation har varit engagerad, och vi\r\nkan verkligen redovisa många projekt som är både\r\nnödvändiga och viktiga för landets infrastruktur.</pre><pre>När det gäller de raka rören säger vi att man nog\r\nmåste titta på alternativa möjligheter att finansiera\r\nvägunderhållet, och jag tror att det gäller oavsett\r\nvilken regering som sitter. Jag är nästan övertygad\r\nom att regeringen avser att komma tillbaka med\r\nnågon form av nya finansieringsmöjligheter för just\r\nvägunderhållet. Jag tror som sagt inte att det har\r\nmed färgen på regeringen att göra. Jag tror att vi\r\nkunde vara överens om det här. Det hade varit en\r\nfördel för saken.</pre><pre></pre><pre>Anf. 11  JAN SANDBERG (m) replik:</pre><pre>Herr talman! Jo, vi är överens om att det är viktigt\r\natt satsa på infrastruktur. Men när jag vill ha mer\r\nkonkreta förslag från Bo Nilsson, något som så att\r\nsäga utgör basen för alla uttalanden om ökade\r\nramar och ökade satsningar, då är det enda besked\r\njag får att det skall vara raka rör i form av nya\r\nintäkter från vägtrafiken.</pre><pre>Jag har frågat vad det är för nya intäkter. Skall\r\nbilisterna tvingas betala mer i vägtrafikskatt eller är\r\ndet fråga om höjda bensinskatter? Då hänvisar Bo\r\nNilsson -- tro det eller ej! -- till den nuvarande\r\nregeringen och säger att man avvaktar väl\r\nunderbyggda och intelligenta förslag därifrån.</pre><pre>Då kan jag säga till Bo Nilsson att vi redan har sett\r\nmånga väl underbyggda och intelligenta förslag\r\nfrån regeringen, och det lär komma fler. Men att Bo\r\nNilsson hänvisar till regeringens kommande\r\nförslag, efter att här i stora ordalag ha talat om\r\nökade satsningar på infrastruktur, innebär ju att\r\nhans kritik mot regeringen faller platt till marken.\r\nDet är det konstaterande som jag tycker att man\r\nkan göra efter att ha lyssnat till den här debatten.</pre><pre>Förste vice talmannen anmälde att Bo Nilsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 12  BENGT HURTIG (v) replik:</pre><pre>Herr talman! När jag tänker tillbaka på valrörelsen,\r\nvill jag minnas att de borgerliga partiernas\r\nföreträdare talade om ett budgetunderskott på 20--\r\n30 miljarder under det kommande budgetåret. Med\r\ntanke på politiken med nedskärningar av offentlig\r\nverksamhet och sänkta skatter och den typ av\r\npolitik mot arbetslösheten som de avsåg att föra\r\nansåg vi att budgetunderskottet skulle bli bortåt 90\r\nmiljarder kronor. Tyvärr fick vi fel. Det visar sig nu\r\natt det kommer att gå upp mot 100 miljarder.</pre><pre>Jan Sandberg sade att försäljning av de statliga\r\nföretagen, kanske också av verken, skulle ge\r\nresurser för satsningar på infrastruktur. Men de ger\r\nju redan resurser genom den avkastning som de\r\nlevererar in till statskassan. Säljs företagen,\r\nkommer avkastningen att tillfalla någon annan.\r\nEftersom köparna kanske till stor del inte finns i\r\nSverige, kan de pengarna i framtiden mycket väl\r\ntillfalla utländska ägare. Det kan gälla LKAB, och\r\ndet kan gälla Vattenfall och Televerket.</pre><pre>Vi kan också hamna i den situationen att de som\r\nköper statliga företag gör det bara för att komma åt\r\nmarknadsandelar och att de sedan lägger ner\r\nföretagen. I värsta fall står vi då med en\r\ninfrastruktur men utan företag. Sverige är i så fall\r\ninte det första landet som har råkat ut för det\r\nbekymret.</pre><pre>Jan Sandberg hade i utskottet en möjlighet att få\r\nfram mera resurser till drift och underhåll av\r\nstatliga vägar -- 1 350 miljoner eller, om han hade\r\ngått på vårt förslag, 700 miljoner -- men han valde\r\natt göra upp med Ny demokrati om en snabb\r\nutredning om privat finansiering av E6:an. Tror Jan\r\nSandberg att det är någonting som är realistiskt?</pre><pre>Anf. 13  JAN SANDBERG (m) replik:</pre><pre>Herr talman! Jag tycker att man skall pröva alla\r\nmöjliga vägar att satsa på\r\ninfrastrukturinvesteringar, dock inte\r\nskattehöjningar. Vi får se om utredningen visar att\r\ndet är möjligt att få fram pengar från privata\r\nintressenter. Vi har haft andra projekt, exempelvis i\r\nStockholmsregionen, där privata intressen har varit\r\nmed i diskussionen. Låt oss avvakta vad\r\nutredningen kommer fram till.</pre><pre>Bengt Hurtig nämnde budgetunderskottet. Men\r\nBengt Hurtig vet ju att grundorsaken till det\r\nsvenska budgetunderskottet är de ekonomiska\r\nproblem som Sverige har i dag och som till mycket\r\nstor del är ett resultat av den politik som har förts\r\ntidigare.</pre><pre>Att Bengt Hurtig vågar ta ordet budgetunderskott\r\ni sin mun förvånar mig litet. Jag har anklagat Bo\r\nNilsson för att ha ett dåligt underbyggt\r\nbudgetalternativ och dåligt underlag för sina förslag\r\nom satsningar på infrastruktur, men jag vill säga att\r\nde anklagelserna är en västanfläkt i jämförelse med\r\nde omdömen som jag är beredd att avge om det\r\nbudgetalternativ som Vänsterpartiet har fört fram.</pre><pre>Att de borgerliga partiernas representanter i\r\nutskottet var litet kallsinniga till de ytterligare 1,3\r\nmiljarderna som skulle satsas på vägar kan delvis ha\r\nberott på -- har Bengt Hurtig tänkt på det? -- att vi\r\nvisste att det var på gång i\r\nkompletteringspropositionen ytterligare medel,\r\nstörre medel, 2,2 miljarder, just för satsningar i\r\ninfrastrukturen, där huvuddelen skall gå till\r\nvägarna.</pre><pre>Så egentligen skulle Bengt Hurtig och\r\nSocialdemokraterna kunna dra tillbaka yrkandet\r\nom bifall till reservationen om ökade anslag, med\r\nhänvisning till att regeringen i\r\nkompletteringspropositionen föreslår ytterligare\r\nmedel utöver de 1,3 miljarder som de yrkade bifall\r\ntill i utskottet.</pre><pre>Anf. 14  BENGT HURTIG (v) replik:</pre><pre>Herr talman! Det budgetalternativ som vi lade fram\r\ni januari höll. Vi redovisade då möjligheter att\r\nplocka fram totalt 15 miljarder utöver vad\r\nregeringen har tänkt sig. Så de satsningar vi har\r\nvelat göra hade givetvis rymts inom de förändringar\r\ni förhållande till regeringsförslaget som vi föreslog.</pre><pre>De 2,2 miljarderna i kompletteringspropositionen\r\nkommer vi naturligtvis att få diskutera i en ny\r\nomgång. Det beloppet är inte heller tillräckligt. Vår\r\nsatsning i januarimotionen på det vi kallar för\r\ninfrastruktur rör sig totalt om ca 10 miljarder.</pre><pre>Anf. 15  BO FINNKVIST (s):</pre><pre>Herr talman! Jag ämnar inte yrka bifall till min\r\nmotion A437. Jag vill däremot ta tillfället i akt att\r\nprata för det som jag har tagit upp i den motionen.\r\nÄrendet kommer snart tillbaka på riksdagens bord\r\ni samband med behandlingen av\r\nkompletteringspropositionen.</pre><pre>Vi som bor i Klarälvsdalen tycker att vi möter för\r\ndålig förståelse för de problem vi har. I Hagfors och\r\nMunkfors, där väg 62 går förbi, finns en kraftfull\r\nexportindustri. I bygden, som har ungefär 21 000\r\ninvånare, produceras exportvaror för litet drygt 3\r\nmiljarder kronor per år, i varje fall ett normalt år.\r\nNu är det ju lågkonjunktur.</pre><pre>Den privatägda järnvägen lades ned för ett år\r\nsedan, och riksväg 62 håller i dag inte normal\r\nEuropastandard. Järnverken i Hagfors och\r\nMunkfors har fått en utländsk ägare, från\r\nÖsterrike, där man är van att köra på vägar som\r\nhåller Europastandard. Om man lastar en bil i\r\nÖsterrike, med de regler som gäller där, kan man\r\ninte köra hela vägen till Hagfors utan att lasta om,\r\nmöjligtvis i Deje, och köra med två bilar därifrån.</pre><pre>Jag tycker att det är litet förvånande att viktiga\r\nexportindustrier kan behandlas på det viset och att\r\ntrafikutskottet inte har visat större intresse för den\r\nhär frågan.</pre><pre>I dag ligger det varsel i Hagfors järnverk på halva\r\narbetsstyrkan, 700 personer. Vi som bor och verkar\r\ni området försöker få hjälp från alla håll för att lösa\r\nproblemen. Det kommer att bli fruktansvärda\r\nsociala problem också med arbetslöshetstal som\r\nmed all säkerhet kommer att gå upp emot 25 %\r\nnästa år -- det kanske blir mera.</pre><pre>I den situationen skulle det vara bra med litet extra\r\nanslag, för det skapar dels sysselsättning under\r\nbyggtiden, dels bättre förutsättningar för den\r\nindustri som finns kvar. Det kommer fortfarande\r\natt finnas stora exportindustrier i området, även om\r\nhela varslet fullföljs.</pre><pre>Det är av den anledningen som jag har begärt\r\nordet, och jag hoppas att trafikutskottets\r\nledamöter, oavsett vilket parti de tillhör, tänker på\r\ndet jag har sagt och tar hänsyn till det när frågan\r\nkommer tillbaka.</pre><pre>Jag tror att trots problemen med minskad\r\nsysselsättning och hög arbetslöshet är den typ av\r\nindustri som finns i Hagfors och Munkfors ytterst\r\nviktig för svensk industri. Ja, jag inte bara tror det,\r\nutan det vet jag. Därmed kan det väl vara slut på\r\nresonemanget i den frågan.</pre><pre>Herr talman! Jag måste något kommentera det som\r\nJan Sandberg sade om utförsäljning av statliga\r\nföretag, kopplat till byggande av vägar. I det\r\nsammanhanget nämndes SSAB. Detta kommer vi\r\nsäkert att diskutera i kammaren längre fram. Men\r\nnog är det väl så, att regeringen inte nu säljer ut de\r\nhär andelarna i SSAB. Vad man gör är väl att man\r\ngår ut och lånar pengar i två år på andelar som\r\nsedan kan förvandlas till aktier -- då det alltså blir\r\nfråga om försäljning. Låna pengar under två år,\r\nräntebärande lån, kan man väl göra i vilken bank\r\nsom helst. För det behöver man inte skriva ut\r\nägarandelar i ett statligt företag.</pre><pre>Anf. 16  JAN SANDBERG (m) replik:</pre><pre>Herr talman! Bo Finnkvist har rätt när det gäller\r\nden tekniska uppläggningen av det här steget av\r\nutförsäljningen av SSAB. Men jag sade också i mitt\r\nanförande att jag såg detta som ett viktigt steg, och\r\natt jag gärna såg att utförsäljningen fortsatte med\r\nandra företag och på andra sätt. Jag tror att Bo\r\nFinnkvist och jag i varje fall är överens om att det är\r\nviktigt att få fram pengar till investeringar i vägar.\r\nSedan kan vi ha olika uppfattningar om på vilket\r\nsätt vi skall få fram pengarna -- men detta var\r\nhuvudbudskapet i vad jag sade.</pre><pre>Anf. 17  BO FINNKVIST (s) replik:</pre><pre>Herr talman! Det är klart att det är viktigt att få\r\nfram pengar till investeringar i infrastruktur; det är\r\nju det jag har talat för. Men att sälja ut de statliga\r\nföretagen för att klara detta -- det tycker inte jag är\r\nrätt. Vi har ju under den socialdemokratiska\r\nregeringsperioden försökt sköta dessa statliga\r\nföretag på ett bättre sätt, och fått till stånd\r\navsevärda vinster i den här företagsgruppen. Och\r\nde vinsterna kan ju användas till både\r\nväginvesteringar och andra utgifter som staten har.\r\nDå är det dumt att sälja -- i varje fall sälja mycket\r\nkonjunkturkänslig industri i en lågkonjunktur. Det\r\när väl knappast rätt tidpunkt om man nu skall välja\r\nden här vägen.</pre><pre>Anf. 18  ELVING ANDERSSON (c):</pre><pre>Herr talman! Jag hade inte tänkt delta i den här\r\ndebatten. Utskottsmajoriteten har ju företrätts på\r\nett utmärkt sätt av Jan Sandberg. Men när jag\r\nhörde Bo Nilssons första inlägg, tyckte jag ändå att\r\ndet fanns anledning att göra ett par reflexioner.</pre><pre>Det är mycket nyttigt med litet ombytta roller\r\nibland. Och det är av många skäl bra, tycker jag, att\r\nSocialdemokraterna nu har hamnat i opposition.\r\nEn av de effekter som har uppnåtts genom att\r\nSocialdemokraterna har hamnat i opposition är att\r\nde nu t.o.m. har börjat intressera sig för\r\nregionalpolitiska satsningar inom\r\nkommunikationsområdet. Detta har vi saknat i stor\r\nutsträckning tidigare från Socialdemokraterna, när\r\nde satt i regeringsställning.</pre><pre>Bo Nilsson är ju ny i trafikutskottet, och jag vet inte\r\ni vad mån han har hunnit läsa igenom gamla\r\ndebattprotokoll, gamla utskottsbetänkanden osv.\r\nMen jag tror att det där finns mycket intressant att\r\nläsa när det gäller just regionalpolitiken.</pre><pre>Reservation 6, som socialdemokraterna har avgivit\r\ni utskottet och som behandlar regionalpolitik, är\r\nklart tillgodosedd redan i utskottsmajoritetens\r\nbetänkande. Framför allt på s. 30 och 31 finns flera\r\nformuleringar som klart visar att det är en mycket\r\ntydlig regionalpolitisk inriktning i den nuvarande\r\nregeringens och i utskottsmajoritetens strävanden.\r\nDe önskemål som framförs i reservation 6 är\r\ntillgodosedda.</pre><pre>Vi noterar på s. 30 att den nuvarande majoriteten\r\nstår fast vid det tidigare beslutet att en större andel\r\nav de ordinarie väganslagen skall specialdestineras\r\ntill vissa regioner, dvs. Norrland, Kopparberg,\r\nVärmland och Dalsland. Vi skriver också:\r\n''Utskottet anser att man i princip bör eftersträva en\r\nlikvärdig standard på vägar med likartat\r\ntrafikarbete, oavsett vägarnas geografiska\r\nbelägenhet''. Detta står alltså i majoritetstexten,\r\noch socialdemokraterna väljer att upprepa det i sin\r\nreservation.</pre><pre>Överst på s. 31 står: ''Vidare vill utskottet betona\r\natt det vägpolitiska mål som syftar till en\r\ntillfredsställande vägstandard i landets alla delar,\r\näven på det lågtrafikerade vägnätet, ligger fast.''</pre><pre>Herr talman! Jag vill bara avslutningsvis konstatera\r\natt reservation 6 är ett ypperligt exempel på\r\nfullständigt onödiga reservationer där man slår in\r\nvidöppna dörrar.</pre><pre>Anf. 19  BO NILSSON (s):</pre><pre>Herr talman! Elving Andersson tycker att det är bra\r\natt vi har hamnat i opposition. Nu tror jag att det\r\nredan före sommaren kommer att gå upp för väldigt\r\nmånga människor här i landet, inte minst för dem\r\nsom är beroende av vägar och järnvägar, att det\r\nhade varit en stor fördel med en socialdemokratisk\r\nregering. Jag tror att Elving Andersson kommer att\r\nhamna på defensiven i de här frågorna, och det är\r\nhonom väl unt som regeringens representant.</pre><pre>När det gäller regionalpolitik vill jag påstå att vi\r\nsocialdemokrater har gjort stora insatser för\r\nregionalpolitiken. Jag har själv tidigare suttit i\r\narbetsmarknadsutskottet, och vet att det är så.\r\nElving Andersson har betydligt svårare, tror jag,\r\natt umgås med sina moderata vänner än med oss\r\nnär det gäller regionalpolitiken.</pre><pre>Sedan undrade Elving Andersson om jag hade\r\nhunnit läsa gamla protokoll. En del har jag hunnit\r\nläsa, och när det gäller vägväsendet har jag läst\r\nförra årets betänkande. Man ser klart och tydligt\r\nskillnaden mellan dåvarande oppositionspartier\r\noch nuvarande regeringspartier. Då var man rätt\r\npigg på att öka utgifterna. I dag vill man t.o.m.\r\nminska dem, såsom jag har sagt i mitt tidigare\r\ninlägg.</pre><pre>När det gäller reservation 6 har vi velat\r\nunderstryka, ännu litet mer än vad\r\nregeringspartierna gör, hur viktigt det är med\r\nsatsningarna på regionalpolitiken. Och jag tror att\r\ndet finns alla skäl att göra sådana markeringar\r\nframöver.</pre><pre>Anf. 20  ELVING ANDERSSON (c):</pre><pre>Herr talman! Bo Nilsson säger att fram i sommar\r\nskall folk få klart för sig att det hade varit en stor\r\nfördel om man hade haft kvar en socialdemokratisk\r\nregering. Jag utgår från att Bo Nilsson då avser det\r\nregionalpolitiska perspektivet, eftersom det är det\r\nvi diskuterar.</pre><pre>Det kan hända att det är så, men det måste i så fall\r\ninnebära att socialdemokraterna har svängt 180\r\ngrader i sitt sätt att hantera regionalpolitiken. Den\r\nlinje man tidigare har företrätt, när det har gällt\r\ninfrastrukturen och de regionala satsningarna, har\r\ninte varit till gagn för regionalpolitiken, utan\r\nsnarare tvärtom. Det har varit de stora satsningarna\r\nsom prioriterats.</pre><pre>Som jag visat med de korta citaten från s. 30 och 31\r\ni betänkandet är vi alltså sams mellan\r\nmajoritetspartierna om inriktningen. Och jag\r\nbetraktar de här skrivningarna som minst lika\r\nlångtgående som vad socialdemokraterna presterat\r\ni reservation 6.</pre><pre>Till detta skall läggas det som Jan Sandberg var\r\ninne på tidigare, vad som föreslås i\r\nkompletteringspropositionen -- 2,2 miljarder, i\r\nhuvudsak specialdestinerade till det mindre\r\nvägnätet. Så jag känner mig i gott sällskap\r\ntillsammans med de andra partierna i regeringen\r\nnär det gäller att värna regionalpolitiken och\r\nsatsningarna på infrastruktur för att hela Sverige\r\nskall leva.</pre><pre>Anf. 21  BO NILSSON (s):</pre><pre>Herr talman! Jag vill bara till sist säga att jag tror\r\natt det inte bara gäller regionalpolitiken utan\r\nframför allt satsningarna på infrastruktur när de\r\nflesta svenskar kommer att få klart för sig att det är\r\nvårt parti som står för framtidstron, att det är vårt\r\nparti som är berett att satsa för att Sverige skall\r\nkomma över lågkonjunkturen. Och jag tror att den\r\ndebatt som vi kommer att ha fram till sommaren\r\nkommer att visa att jag har rätt och att Elving\r\nAndersson har fel.</pre><pre>Anf. 22  ELVING ANDERSSON (c):</pre><pre>Herr talman! Jag vill påstå att väljarna redan förra\r\nsommaren kom underfund med\r\nsocialdemokraternas politik och deras satsningar på\r\nregionalpolitik och på infrastruktur. Och det gav de\r\nuttryck för i valet i september.</pre><pre>Överläggningen var härmed avslutad.</pre><pre>(Beslut fattades efter 3 §.)</pre><pre>3 §  Fast förbindelse över Öresund</pre><pre>Föredrogs</pre><pre>trafikutskottets betänkande</pre><pre>1991/92:TU16 Fast förbindelse över Öresund.</pre><pre>Anf. 23  BENGT HURTIG (v):</pre><pre>Herr talman! Vi får nu möjlighet att än en gång\r\nbehandla en av de större miljöskandalerna i det här\r\nlandet. Riksdagen har själv medverkat till den,\r\ntrots alla stolta trafikpolitiska deklarationer om\r\nresursbevarande och hänsyn till miljön.</pre><pre>Som jag sade när det gällde det förra betänkandet,\r\när det kraftfulla satsningar på järnväg och sjöfart\r\nsom måste vara hörnstenarna i en långsiktigt\r\nuthållig transportpolitik. Det betyder också\r\nåterhållsamhet med nya motorvägar och projekt\r\nsom Öresundsbron.</pre><pre>Vi är inte ensamma om den ståndpunkten i\r\nopinionen, även om det råkar vara så att riksdagens\r\nmajoritet har lagt sig platt för brofantasterna. Jag\r\nvill bara påminna om vad nuvarande\r\nmiljöministern Olof Johansson skrev i sin\r\npartimotion för ett år sedan: ''Centern kan än en\r\ngång konstatera att det, mot bakgrunden av\r\novanstående beskrivna miljörisker för Östersjön,\r\när ytterst oansvarigt och miljöfientligt av\r\nregeringen att föreslå ett brobygge.''</pre><pre>Det var miljöministerns ståndpunkt för ett år\r\nsedan. Nu har den stronga hållningen från i fjol\r\nreducerats till att man i en meningsyttring säger att\r\nman inte motsätter sig att en miljöprövning görs.\r\nHur skulle det ha sett ut, om man hade motsatt sig\r\nen miljöprövning. Man kräver inte ens att en\r\njärnvägstunnel skall prövas ordentligt.</pre><pre>Enligt vår mening har frågan om en järnvägstunnel\r\naldrig prövats ordentligt. Enligt\r\nÖresundsdelegationens egen rapport framgår att\r\nett tunnelalternativ inte behöver bli någon dålig\r\naffär. Tekniken för byggande av tunnlar utvecklas\r\nockså. Vad jag förstår utesluter inte heller det\r\ndanska beslutet ett tunnelalternativ.</pre><pre>Det är enligt vår mening också litet patetiskt att\r\ngöra en miljökonsekvensutredning efter det att ett\r\nfolkrättsligt bindande avtal har slutits. En\r\nmiljökonsekvensutredning för olika alternativ\r\nborde naturligtvis ha legat på bordet innan avtalet\r\nupprättades och besluten fattades.</pre><pre>Övriga länder runt Östersjön har ställt krav på att\r\nHelsingforskonventionens stater och relevanta\r\norganisationer runt Östersjön skulle inbjudas till\r\natt delta i en expertpanel som skulle vara med och\r\nutforma miljökonsekvensbeskrivningar av\r\nbrobygget och alternativen till det.</pre><pre>Vad jag förstår blir det konsultföretaget VBB, som\r\nsjälv vill vara med och projektera bron, som\r\neventuellt kommer att använda sig av\r\ninternationella experter som de själva väljer ut</pre><pre>När ärendet sedan kommer till regeringarna i\r\nSverige och Danmark skall ansökan om att få bygga\r\nprövas enligt naturresurslagen. Då skall övriga\r\nÖstersjöstater och organisationer få yttra sig i en\r\nremissomgång. Men det är den sökanden parten,\r\ndvs. brobolaget som skall ansvara för att\r\nmiljökonsekvensbeskrivningen är korrekt.</pre><pre>Kommer regeringen att låta våra grannländer själva\r\nplocka ut de experter som de vill skall yttra sig? Det\r\nfinns en klar oro att den svenska och den danska\r\nregeringen själva vill plocka ut de experter som\r\nman vill låta yttra sig. Det kunde vara intressant att\r\nfå ett klart svar på den frågan här i dag.</pre><pre>Det går inte i längden för vissa länder att hålla på\r\nmed fasoner och försöka sätta sig på sina grannar.\r\nEn del miljöaktivister runt Östersjön har t.o.m.\r\nbörjat jämföra politiken med den politik som\r\nfördes av centralmakten i Moskva. Det är inte\r\nnågot bra tecken.</pre><pre>Om regeringen inte är nöjd med den framtida\r\nmiljökonsekvensbeskrivningen som konsulten\r\nVBB, gör kan den naturligtvis begära\r\nkompletteringar. Enligt naturresurslagen är det då\r\nfrämst utnyttjandet av själva marken och vattnet\r\nsom skall prövas. Man skall huvudsakligen pröva\r\nom naturresurserna kan behövas till något annat än\r\nvägar och brofästen.</pre><pre>När bron väl godkänts enligt naturresurslagen är\r\ndet, såvitt jag förstår, ganska svårt att stoppa\r\nprojektet. Det är bara utformningen som torde\r\nkunna påverkas vid prövningen enligt\r\nmiljöskyddslagen.</pre><pre>Herr talman! Det är naturligtvis orimligt att vi först\r\nskall förbinda oss att kraftigt minska olika\r\nluftföroreningar och sedan dra på med en\r\nvägtrafikutveckling som obönhörligen kommer att\r\nöka utsläppen av svaveldioxid, kväveoxider, ozon,\r\nkolväten och bly. I verkligheten borde dessa\r\nutsläpp enligt många forskare minska kraftigare än\r\nvad de målsättningar som vi har antagit redovisar.\r\n &gt; bDen förra regeringen uppskattade biltrafiken på\r\nbron till 9 000 per dygn. Man kan väl misstänka att\r\nden siffran nämndes för att kunna hålla nere den\r\nberäknade miljöbelastningen. Nu torde bron inte\r\nha en chans att bli lönsam med mindre än att\r\nmångdubbelt fler fordon passerar. Ölandsbron har\r\ni dag ca 12 000 fordon per dygn. Detta till en ö med\r\n24 000 invånare. En broförbindelse mellan två\r\nsådana befolkningskoncentrationer som det är\r\nfrågan om här kommer att ha betydligt fler\r\ntrafikanter. För att få den lönsam räknar man med\r\nupp till 50 000 trafikanter per dygn. Då kommer\r\nmiljöbelastningarna att bli annorlunda än vid 9 000\r\nfordon per dygn.</pre><pre>Många marker i södra Sverige klarar inte den\r\nmiljöbelastning som redan nu är för handen. I\r\nSkåne får marken ta emot upp till 25 kg kväve per\r\nhektar och år. Vissa lokaler kan få ta emot närmare\r\n60 kg. Enligt forskarna borde utsläppen ner till 10\r\nkg. Forskare från Sveriges lantbruksuniversitet och\r\nSGU menar att omfattande marker i södra Sverige\r\negentligen inte tål mer än 2--10 kg kväve per hektar\r\noch år.</pre><pre>Sedan har vi naturligtvis problemet med vad som\r\nhänder med lek- och yngelplatser inte bara i\r\nÖstersjön utan också i själva sundet när muddring\r\noch sandsugning kör i gång på allvar. Dessa\r\nmiljöhot har ju vänts ut och in flera gånger i denna\r\nkammare. Vi får hoppas att de också kommer att\r\nbehandlas i den s.k. miljökonsekvensbeskrivning\r\nsom kommer så småningom.</pre><pre>Häromveckan såg vi också på TV de\r\nsimultanövningar som man nu gör för att fartyg\r\nskall kunna navigera mellan bropelarna.\r\nVattenströmmar och starka vindar kommer att\r\nställa oerhörda krav på lotsningen. Det gäller\r\nsärskilt vid möten mellan större fartyg. Lotsar\r\nkommer kanske också att vägra att lotsa vid dåligt\r\nväder och när strömmar och vindar är besvärande.\r\nVi har Tjörnolycken i färskt minne. Då fick ett\r\nfartyg fel på sin manöverutrustning och gick in i en\r\nbropelare. Våra grannländer är naturligtvis oerhört\r\nintresserade av dessa frågor.</pre><pre>Många ställer sig också frågan varför frakter skall\r\ngå på en bro när transporter bör vara flexibla.\r\nFärjetrafik är mer flexibel än både en tunnel och en\r\nbro.</pre><pre>Herr talman! Därmed vill jag yrka bifall till\r\nmeningsyttringen.</pre><pre>Anf. 24  STEN ANDERSSON i Malmö (m):</pre><pre>Herr talman! Jag vill inleda med att yrka bifall till\r\nhemställan i betänkandet om en fast förbindelse\r\növer Öresund och avslag på meningsyttringen från\r\nVänsterpartiet.</pre><pre>Skälet till det här betänkandet är fem motioner. I\r\ntre av dem krävs att man skall utreda mer eller\r\nstoppa projektet. I två av dem krävs att man skall\r\nöka takten i projektet.</pre><pre>Det är drygt 11 månader sedan riksdagen godkände\r\nett bindande folkrättsligt avtal mellan Danmark\r\noch Sverige om att en fast förbindelse i form av en\r\nkombinerad järnvägs- och bilbro skall byggas\r\nmellan Malmö och Köpenhamn. Det här var ett\r\nglädjande beslut för många. Frågan har debatterats\r\ni 100 år, och nu har man äntligen kommit till skott.</pre><pre>Bengt Hurtig talar dels i sin meningsyttring, dels i\r\nsitt inlägg om en miljöskandal. Allting är relativt,\r\nmen jag är inte säker på att man skall använda den\r\ntonen. Han talar också om att broförbindelsen\r\nkommer att kosta upp till 30 miljarder kronor. Han\r\nhar givetvis rätt att föra fram den siffran, men det\r\när en siffra som många andra anser vara alldeles för\r\nhög.</pre><pre>Bengt Hurtig skall akta sig för att citera. Han tillhör\r\ndet parti som, om man skulle börja gräva i gamla\r\ncitat, befinner sig i en besvärlig situation.</pre><pre>Bengt Hurtig säger att det finns en risk att fartyg\r\nkommer att kollidera med bron. I Öresund finns\r\nden s.k. Flintrännan. Det är en smal djup passage,\r\noch det är inte ofta som fartygen missar den rännan.\r\nBron blir betydligt bredare. De problemen är trots\r\nallt hanterbara.</pre><pre>Herr talman! Vi känner alla argumenten för och\r\nemot bron i debatten. De har luftats i riksdagen, i\r\nbetänkanden och i interpellationer och frågor till\r\nolika statsråd. Enligt min uppfattning finns det\r\ningen anledning att återigen ha en lång, och kanske\r\nuppslitande, debatt.</pre><pre>Det går att notera att de partier som genom åren\r\nhar stött en fast förbindelse mellan Malmö och\r\nKöpenhamn har en stark position i den landsända\r\ndär bron är aktuell. Motsatsen gäller för de andra\r\npartierna. Om bron är så betydelsefull, så\r\nfantastiskt dålig, t.o.m. en miljöskandal, som det\r\nibland hävdas i debatten, varför har inte de partier\r\nsom varit emot bron haft en större framgång i den\r\nallmänna opinionen?</pre><pre>Nu går allt enligt tidsplanerna. Bygget påbörjas\r\n1993. Det är tänkt att bron skall invigas på\r\nmidsommarafton 1999. Det kanske missar på\r\nnågon dag, men tidsramen ligger klar. Beskedet om\r\nett brobygge har inneburit ett ökat samarbete\r\nmellan t.ex. banker i Danmark och Sverige. Det är\r\nett samarbete som har startat just tack vare beslutet\r\nom bron.</pre><pre>Herr talman! Vidare har vi frågan om pengarna.\r\nDet sägs i dag i debatten att bron kommer att kosta.\r\nDet är inte meningen att bron skall kosta något för\r\nskattebetalarna. Bron skall finansieras med hjälp\r\nav intäkter från dem som använder bron.</pre><pre>Vi har en positiv inställning till järnvägen. Den\r\nsumma om sammanlagt 300 milj.kr. per år som skall\r\nbetalas av DSB och SJ är mindre än vad det kostar\r\natt bygga anläggningen. Det visar att vi ser positivt\r\npå järnvägen. Vi tror att det kommer att bli en\r\nuppgång för järnvägen genom att bron kommer till\r\nstånd.</pre><pre>Sist har vi frågan om en tunnel. Det talas ibland om\r\natt ett tunnelalternativ inte har utretts. Visst skall\r\ndet finnas en kort tunnel på två kilometer i\r\nkomplexet. I vår omvärld pågår det i dag ett stort\r\ntunnelbygge under Kanalen mellan England och\r\nFrankrike och ett stort tunnelbygge under Stora\r\nBält. Man skall akta sig för att ta de två\r\ntunnelbyggena som exempel på att ett tunnelbygge\r\när bra. De har hitintills utgjort en dålig affär både\r\nnär det gäller pengar och den tid som har åtgått för\r\natt bygga dem.</pre><pre>Anf. 25  BENGT HURTIG (v) replik:</pre><pre>Herr talman! Sten Andersson i Malmö märkte\r\ntydligen inte att jag ställde en fråga till\r\nregeringspartiets företrädare.</pre><pre>Den finska Naturskyddsföreningens internationella\r\nsekreterare Jaana Nurminen säger att Sverige och\r\nDanmark gör anspråk på att själva tillsätta\r\ndelegaterna i den nordiska expertgruppen inom\r\nHelcom som skall granska bygget över Öresund.\r\nLänderna vill alltså förbehålla sig den rätten i\r\nÖstersjösamarbetet.</pre><pre>Är dessa uppgifter felaktiga? Kommer regeringen\r\natt se till att våra grannländer själva får tillsätta de\r\nexperter som skall få yttra sig? Jag skulle gärna vilja\r\nha ett svar på dessa enkla frågor.</pre><pre>Anf. 26  STEN ANDERSSON i Malmö (m) replik:</pre><pre>Herr talman! Jag är övertygad om att de svenska\r\noch danska regeringarna tillsätter de experter som\r\när mest kompetenta att hantera frågan.</pre><pre>Anf. 27  BENGT HURTIG (v) replik:</pre><pre>Herr talman! Jag tolkar detta som att när\r\nmiljökonsekvensbeskrivningen skickas på remiss\r\ntill våra grannländer kommer de inte att själva få\r\nutse de personer som skall utforma yttrandena.</pre><pre>Anf. 28  ELVING ANDERSSON (c):</pre><pre>Herr talman! När riksdagen för knappt ett år sedan\r\ngodkände avtalet mellan Sverige och Danmark om\r\nen broförbindelse över Öresund, var vi från\r\nCenterns sida starkt kritiska mot förfaringssättet.\r\nVi var kritiska mot det sätt miljöfrågorna hade\r\nhanterats när det gällde miljön i Östersjön och\r\nluftsituationen i sydvästra Skåne. Vi var starkt\r\nkritiska mot de ekonomiska beräkningarna för\r\nbrobygget, och vi undrade om det över huvud taget\r\nvar en klok transportteknisk lösning för Sveriges\r\nförbindelser med kontinenten.</pre><pre>När det gäller miljöaspekterna inriktar sig vår kritik\r\npå ungefär samma område som Bengt Hurtig\r\nberörde. Beslutet fattades först, och\r\nmiljöutredningarna skulle göras senare. Vi tyckte\r\natt det hade varit rimligare att hantera frågan i en\r\nannan ordning.</pre><pre>Vi från Centerns sida har i princip inte ändrat\r\nuppfattning. Men nu är situationen den den är. Det\r\när ett faktum att en klar riksdagsmajoritet, mot vår\r\nvilja, gav klartecken för undertecknande av avtalet.\r\nDet är ett folkrättsligt bindande avtal mellan två\r\nstater, och det är det faktum vi har att leva med.</pre><pre>Nu skall miljöprövningen göras,\r\nmiljökonsekvensbeskrivningarna tas fram och\r\nfrågan prövas enligt gällande lagstiftning. Jag vill då\r\nför min och Centerns del säga, att med tanke på de\r\nstatsråd som för närvarande innehar taburetterna\r\npå miljödepartementet, är jag övertygad om att\r\ndenna miljöprövning blir både seriös och framför\r\nallt mycket grundlig.</pre><pre>Anf. 29  OLLE SCHMIDT (fp):</pre><pre>Herr talman! Intet är som väntans tider, heter det\r\nsom bekant i Karlfeldts vårdikt. I så fall har vi som\r\nvill ha en Öresundsbro fått vårt lystmäte stillat. För\r\nväntat har vi. I över 100 år, som Sten Andersson i\r\nMalmö sade, har frågan stötts och blötts.</pre><pre>Så äntligen för snart ett år sedan bestämde sig\r\nSveriges riksdag för att en kombinerad väg- och\r\njärnvägsförbindelse skulle byggas över Öresund.\r\nNågra månader senare fattade det danska\r\nfolketinget ett likalydande beslut. Den så hett\r\neftertraktade Öresundsbron kan nu bli verklighet.\r\nDen behövs verkligen, i synnerhet nu när Sverige\r\npå allvar vill bli en del i det nya Europa</pre><pre>Som kommunalpolitiker i flera år i Malmö vet jag\r\nhur mycket möda och tid som har lagts ner på att\r\növertyga om det rätta och självklara i att Sverige\r\noch Skåne knyts närmare till Danmark och övriga\r\nEuropa. I alltför många år fick vi tala för döva öron.\r\nMycken värdefull tid har tyvärr gått förlorad.\r\nDärför får inte nu det pågående planeringsarbetet\r\nytterligare förhalas.</pre><pre>Herr talman! Jag måste säga att jag kände en viss\r\noro under regeringsförhandlingarna i höstas, men\r\njag blev desto gladare när den nya borgerliga\r\nregeringen så tydligt fastslog i\r\nregeringsförklaringen att bron skall byggas. Dock\r\nhar det under vintern kommit en del oroande\r\nsignaler från regeringskansliet, det måste jag\r\nmedge, som skulle kunna tyda på att\r\nriksdagsbeslutet till vissa delar var ifrågasatt. Några\r\nmotioner till dagens betänkande visar också på\r\ndetta. Jag är därför glad över att utskottet så klart\r\ntar ställning för bron. Det tycker jag är mycket bra.</pre><pre>Från Folkpartiets sida vill jag därför entydigt\r\nframhålla att vi helt och fullt står fast vid det beslut\r\nsom riksdagen fattat och att vi önskar att arbetet\r\nmed byggandet av bron följer den fastställda\r\ntidsplanen, dvs. byggstart vid årsskiftet 1993-1994.\r\nSåvitt jag förstår av de senaste rapporterna bör\r\ndetta klaras.</pre><pre>Självfallet skall de nödvändiga miljöprövningarna\r\ngöras, och många studier har redan gjorts. Totalt\r\nhandlar det om 130 delundersökningar om hur\r\nförbindelsen över Öresund påverkar miljön. En av\r\nde viktigaste frågorna, som bl.a. har tagits upp i\r\ndebatten här i dag, är att kraven på att\r\nvattenströmningen genom sundet skall tillgodoses,\r\ndvs. den s.k. noll-lösningen. Detta är något som vi\r\nfrån Folkpartiets sida speciellt framhöll under\r\nriksdagsbehandlingen.</pre><pre>Jag är övertygad om att miljökraven kommer att\r\nkunna klaras. Dessutom är det ju så, Bengt Hurtig,\r\natt vägtrafiken kommer att subventionera\r\njärnvägen, det är viktigt att poängtera, och\r\ndärigenom om man så vill ett miljövänligare\r\nresande.</pre><pre>Herr talman! För mig som liberal och vän av\r\ninternationella kontakter, ökat samröre över\r\ngränser, är byggandet av bron en mycket viktig\r\nsymbolfråga inte bara för Skåne och definitivt inte\r\nbara för Malmö, utan faktiskt för hela Sverige.\r\nByggandet av en bro över Öresund är inte enbart\r\nen transportfråga eller en ekonomisk fråga, vilket\r\nibland tenderar att vara fallet i debatten, utan det\r\när också en ideologisk fråga. Människor kommer i\r\npraktiken att komma varandra närmare.</pre><pre>Skåne knyts samman med Själland. Det är fråga om\r\növer 3 miljoner invånare. Vi får en gemensam\r\nbostads- och arbetsmarknad. Vi kommer att få ett\r\nrikare kulturliv, bättre utbildnings- och\r\nforskningsmöjligheter och tre högkvalitativa\r\nuniversitet -- Lund, Köpenhamn och Roskilde. Det\r\nblir snabbare kommunikationer. Det kommer inte\r\nens att ta en halvtimme att resa med tåg mellan\r\nMalmö central och Köpenhamns huvudbangård.\r\nDet handlar också om ett bättre utnyttjande av de\r\nflygplatser som i dag finns -- i första hand givetvis\r\nCopenhagen Airport, som det numera heter, och\r\nMalmö-Sturup. Både järnvägsnätet och vägnätet\r\nkommer att förbättras på båda sidor av sundet.</pre><pre>Sedan är det självfallet så, att vi genom\r\nÖresundsbron och Stora Bält-förbindelsen\r\nsnabbare kommer att nå övriga Europa. I nästa\r\nskede tror jag säkert att också den fasta\r\nförbindelsen över Fehnmarn Bält kommer att\r\nbyggas. Då når vi ännu snabbare ner i Europa.</pre><pre>Herr talman! Självfallet kommer också själva\r\nbyggandet av bron att vara mycket stimulerande för\r\nnäringslivet, och det kommer att skapa många nya\r\njobb. Jag är övertygad om att det faktum att själva\r\nplaneringsarbetet nu på allvar kommit i gång och\r\natt Öresundskonsortiet är bildat är positivt för\r\nSkåne -- ett Skåne som, vilket jag tycker att man\r\nbör påminna om i den här församlingen, dras med\r\nstora problem med hög arbetslöshet och\r\nsvårigheter att få statliga satsningar sig tilldelat. I\r\nsynnerhet på byggsektorn är arbetslösheten stor\r\noch förväntas bli en av de högsta i landet i slutet av\r\nåret. Mot denna bakgrund känns bron än\r\nangelägnare både kortsiktigt och långsiktigt.</pre><pre>Herr talman! Det är därför min och Folkpartiets\r\nförhoppning att den planering som har fastställts\r\nvad gäller bron och de beslut som riksdag och\r\nfolketing har fattat skall fullföljas helt enligt\r\nplanerna. Vi har väntat länge nog i Skåne. Nu vill\r\nvi se att det första spadtaget tas. Jag vill med detta\r\nyrka bifall till utskottets hemställan.</pre><pre>Anf. 30  BERTIL PERSSON (m):</pre><pre>Herr talman! Man skall bygga broar mellan folk.\r\nÖresundsbron har vi skåningar hoppats på, utrett\r\noch planerat för i över 100 år, och nu synes\r\nlösningen äntligen vara på väg. Vi har förvisso i\r\nSkåne haft många spännande år bakom oss med\r\nbåtarna. Vi har haft massor av konstiga flytetyg.\r\nRederier har kommit och gått, startat och\r\nkonkursat. Vi har t.o.m. haft en kommunal skorv\r\nsom kostade malmöborna 20 milj.kr.</pre><pre>Vi har haft spännande isvintrar där svensk industri\r\ninte klarat sina just-in-time-leveranser till\r\nkontinenten och fått intressanta förhandlingar med\r\nkunderna. Vi har haft vintrar där vi inte har vetat\r\nom det gick att ta sig över eller få tag på en\r\nhelikopter för att klara de 17 kilometrarna till\r\nKöpenhamn.</pre><pre>Kvällarna har förvisso varit spännande -- skall man\r\nbli nerspydd eller skall man bli nedslagen? Man har\r\nkunnat ha många spännande vadslagningar.</pre><pre>Sverige har en enda stark region med de resurser\r\nsom krävs för tillväxt, nämligen bra universitet, bra\r\nflyg och bra kulturliv. Det är axeln Stockholm --\r\nArlanda -- Uppsala med sina två universitet och en\r\nflygplats. Det är bra för hela landet att vi kan\r\nmjölka Stockholmsregionen så som vi gör. Men det\r\nvore bra med fler sådana starka regioner. De är bra\r\nför hela landet.</pre><pre>Vi har i norra Europa ingen stark europeisk region\r\nav de mått vi ser nere på kontinenten, dvs. sådana\r\nsom axeln Oxford -- London -- Paris eller axeln\r\nBarcelona -- Rivieran -- Milano. Men om man\r\nknyter ihop regionen vid Öresund kan den bli den\r\nfemte K-regionen i Europa. Får man sedan en\r\nfågelflyktslinje, en bro till Tyskland, kan man få ett\r\nriktigt starkt Nordeuropa.</pre><pre>Öresundsregionen har 3,2 miljoner invånare, en\r\nstorflygplats och tre universitet. Med Nordtyskland\r\nknutet till denna region, eller i nära samverkan,\r\nkommer det till ytterligare sex universitet. Det ger\r\nfaktiskt rejäla möjligheter att få en styrka i det\r\ngamla Hansaområdet.</pre><pre>Den kritik som har riktats mot detta har\r\nhuvudsakligen grundats på miljöskäl. Först talar\r\nman om luftmiljön. Det är framför allt tre faktorer\r\nsom man diskuterar. Den första är svavlet. Låt mig\r\nbara konstatera, att svavlet i Skåneluften har\r\nminskats till en tredjedel sedan 1970. Numera är\r\ndet bara 15 % av svavlet i Skåneluften som kommer\r\nfrån Sverige, resten är import söderifrån och\r\nösterifrån. Vi har också lyckats minska kvävet i\r\nluften i Skåne till hälften sedan 1970. Den tredje\r\nfaktorn är koldioxiden. Låt oss då konstatera att\r\nkoldioxid som leder till växthuseffekt inte är ett\r\nlokalt utan ett globalt problem.</pre><pre>Om man är det minsta lilla återhållsam med alla\r\nkringfartsleder man bygger runt Stockholm, skapar\r\nman rikligt med utrymme för den bro som Skåne så\r\nväl behöver, för att få litet av den utveckling som\r\nsker i Stockholmsregionen.</pre><pre>Låt oss också konstatera att de totala utsläppen från\r\nbron blir ungefär hälften så stora som utsläppen\r\nfrån de riktiga miljöbovarna, nämligen färjorna.\r\nDet är riktigt att man kan ha miljövänligare färjor.\r\nDet finns färjor som bara släpper ut hälften så\r\nmycket som de nuvarande, dvs. de kommer ner i\r\nsamma nivå som brolösningen. Man kan också säga\r\natt tekniken finns. Det finns leksaksbåtar med\r\nbatteridrift. Men elfärjor som fungerar finns\r\nförvisso inte.</pre><pre>Vattengenomströmningen har tagits upp. Den är\r\nviktig. När man talar med miljöforskare i Lund\r\nsäger de att det allra elegantaste sättet att lösa\r\nproblemet med vattengenomströmningen är att ta\r\nbort den konstgjorda Klagshamnshalvön, dvs.\r\ntippen från kalkbrottet i Klagshamn, och att ta bort\r\nde konstgjorda forten utanför Köpenhamn. Då får\r\nman en alldeles utmärkt genomströmning. Men se\r\nKlagshamnsudden och forten, dem vill\r\nmiljövårdarna miljöskydda.</pre><pre>Jag är övertygad om att det går att komma ganska\r\nlångt med muddring. Det är inte stora\r\nvattenkvantiteter det handlar om. Vi har fått\r\nintressanta rapporter i de danska tidningarna från\r\nde primära mätningar som har gjorts av\r\nkonsekvenserna av att man bygger i Stora Bält. Det\r\nvisade sig nämligen att växtligheten inte\r\npåverkades alls. Det visade sig att sälarna simmade\r\nbort medan man byggde. Efter sex månader var lika\r\nmånga sälar tillbaka. Ejdrarna flög sin väg medan\r\nman byggde, och efter åtta månader hade man mer\r\nejder än innan. Det kan möjligen vara ett\r\nmiljöproblem, för de är ju förorenande. Men\r\nkonsekvenserna har verkligen inte varit\r\nimponerande.</pre><pre>Andra aspekter har tagits upp. Det har sagts att\r\nFinland behöver få ut sina oljeplattformsbyggen.\r\nDet är i och för sig riktigt. Men dem kan man aldrig\r\nfå ut genom Öresund. Där är det nämligen bara 8\r\nmeter djupt. Dem måste man ta ut via Bälten, där\r\ndet är minst 20 meter.</pre><pre>Nya synpunkter kastas in. Miljöpartiet hävdade att\r\nfisken vid Lofoten skulle dö. Tro det, den som vill.</pre><pre>Det har sagts att det är stor risk för jordbävningar i\r\ndenna region. Men om det är någonting som är\r\ntypiskt för en riktig jordbävningsregion, t.ex. San\r\nFransisco, är det just att man bygger broar.</pre><pre>Hade det varit skog, berg eller öken, hade vi haft\r\nen väg mellan Malmö och Köpenhamn för länge\r\nsedan. Nu är det grunt vatten, och så finns där en\r\nnationsgräns som gör det möjligt för stockholmare\r\natt stoppa den bro som vi har velat ha så länge här\r\nnere.</pre><pre>Det har talats om en tunnel. I själva verket ger en\r\njärnvägstunnel en mycket smal transportled. Om vi\r\nvill ha möjlighet att tillägna oss nya, miljövänligare,\r\neffektivare och bättre kommunikationer, bör den\r\nyta på vilken de skall gå vara rejäl och bred, inte\r\nett smalt hål under marken. En järnvägstunnel ger\r\ndessutom jättelika rangerytor. Det ger tidsspillan,\r\nväntetider, köer och glesa turer. Det finns inget som\r\nger så hög turtäthet och regularitet, vilket är det vi\r\nbehöver, som det broförslag som har lagts fram.</pre><pre>Jag har sagt det tidigare och jag säger det gärna en\r\ngång till: Det är 17 km mellan Malmö och\r\nKöpenhamn. Det är också 17 km mellan Malmö\r\noch Lund. Hade det varit listigt med en tågtunnel\r\nför biltåg, hade vi självfallet rivit upp motorvägen\r\nmellan Malmö och Lund och borrat en tunnel och\r\nkört bilarna på tåget.</pre><pre>Skåningarna är välförtjänta av att få sitt\r\nefterlängtade tillstånd. Det är egentligen bara detta\r\ndet handlar om. Vi har väntat på det i över 100 år.\r\nFrågan har beretts, och jag tror inte att det finns\r\nnågot projekt på infrastrukturområdet som har\r\ngranskats, ältats och diskuterats så länge. Jag\r\ntycker att det är hög tid att vi skyndar på detta\r\nbygge.</pre><pre>Anf. 31  BENGT HURTIG (v) replik:</pre><pre>Herr talman! Bertil Persson försöker resonera bort\r\noch negligera miljöproblemen. Jag konstaterar att\r\nfolk som sysslar med detta inom\r\nLantbruksuniversitetet och SGU menar att\r\nomfattande marker i södra Sverige tål högst 2--10\r\nkg kväve per hektar. Nu förekommer i Skåne\r\nutsläpp på 25 kg per hektar, och på vissa håll upp\r\nemot 60 kg. Det problemet tycks inte bekomma\r\nBertil Persson.</pre><pre>När det gäller koldioxidutsläppen säger Bertil\r\nPersson att dessa bara är lokala utsläpp och att\r\nsådana utsläpp förekommer i hela världen. Men\r\nalla utsläpp från trafik över hela världen är\r\nnaturligtvis lokala! Skulle alla i hela världen\r\nresonera på detta sätt, skulle man aldrig komma åt\r\nkoldioxidutsläppen. Det är ett märkligt sätt att\r\nresonera på.</pre><pre>Vi kommer att få ta ansvar för detta. Kommande\r\ngenerationer kommer att få bära bördorna av de\r\ndumdristiga beslut som vår generation fattar.</pre><pre>Anf. 32  BERTIL PERSSON (m) replik:</pre><pre>Herr talman! Jag försökte inte skjuta undan några\r\nmiljöaspekter. Jag tog i stället upp den ena efter\r\nden andra av dem som Bengt Hurtig nämnde, utan\r\natt gå in i detalj.</pre><pre>Jag håller med om att man skall vara uppmärksam\r\nnär det gäller skogen. Skogen har aldrig varit så\r\nproduktiv i Skåne som den är i dag. Men det är\r\nalldeles uppenbart att man måste jobba med denna\r\nproblematik. Det har vi gjort i Skåne genom att\r\nmålmedvetet och konsekvent via olika åtgärder\r\nreducera både kväve- och svavelutsläpp, på det sätt\r\nsom jag redovisade.</pre><pre>Den trafik som skall gå på denna bro är inte mer\r\nomfattande än den trafik som i dag går på vägen\r\nmellan Malmö och Trelleborg. Det är märkligt att\r\nman framför allt från stockholmares sida bara hittar\r\nett enda vägprojekt som man är negativ till. Det är\r\nden Öresundsbro som Skåne så väl behöver.\r\nSamtidigt accepterar de flesta av miljökämparna\r\nden ena kringfartsleden efter den andra runt\r\nStockholm, med mycket mera trafik.</pre><pre>Anf. 33  BENGT HURTIG (v) replik:</pre><pre>Herr talman! Jag är inte direkt stockholmare. Jag\r\nhar i mina tidigare anföranden pekat på de svåra\r\nmiljökonsekvenser som uppstår vid stora satsningar\r\npå landsvägstrafik. Detta har påpekats av inte\r\nminst EG-kommissionens oberoende experter.</pre><pre>Vi är inte motståndare till att skåningar skall få åka\r\noch träffa danskar. Men vi har pekat på andra\r\nmöjligheter. En eller kanske två tunnelförbindelser\r\nmed snabba tåg skulle mycket väl kunna lösa\r\nkontaktfrågorna. Det har också visats på att detta\r\när ett alternativ i Öresundsdelegationens egen\r\nutredning.</pre><pre>Jag vidhåller att detta är en sorts dröm om en\r\nkraftigt ökad biltrafik. Biltrafiken kommer\r\nnaturligtvis inte bara att öka på bron, utan den\r\nkommer att öka i hela området, på tillfartsvägar\r\nosv. Detta är ett beslut som efterkommande\r\ngenerationer kommer att beklaga att vi har fattat.</pre><pre>Anf. 34  BERTIL PERSSON (m) replik:</pre><pre>Herr talman! Jag skall ge Bengt Hurtig rätt på en\r\npunkt: han är inte stockholmare. Det har jag inte\r\nheller beskyllt honom för. Kritiken har\r\nhuvudsakligen kommit från stockholmare som har\r\nvarit rädda om sin hegemoni här i landet. Men jag\r\nhar inte någon enda gång i kammaren hört Bengt\r\nHurtig säga nej till vägtrafikprojekt i Norrland med\r\nanledning av exempelvis koldioxidutsläpp.</pre><pre>Det är inte någon dröm om biltrafik, Bengt Hurtig.\r\nDet tror jag att jag har gett fullständigt klart besked\r\nom. Det är en förhoppning om möjligheter för\r\ntillväxt i ytterligare en region i detta land, en tillväxt\r\nsom kommer hela landet till godo.</pre><pre></pre><pre>Anf. 35  LARS SVENSK (kds):</pre><pre>Herr talman! Jag skall bara helt kort beröra det här\r\nbetänkandet, som tar upp ett antal motioner som\r\nbehandlar en fast förbindelse över Öresund.</pre><pre>Motionskraven är ytterst varierande. Krav på att\r\nbyggandet omedelbart skall startas förs fram, och\r\nman hävdar också att bron brådskar. I en annan\r\nmotion förespråkas att en fast förbindelse för\r\nvägtrafik inte bör byggas. Synpunkter om att en\r\njärnvägstunnel är det bästa alternativet har också\r\nförts fram, liksom att det skall finnas en\r\nberedskapsplan för alternativ om en fast\r\nförbindelse stupar på miljöprövningen.</pre><pre>I betänkandet har utskottet lyckats väga samman\r\ndessa synpunkter på ett sådant sätt att inga\r\nreservationer förekommer, och det är ju glädjande\r\nnär det gäller en så pass viktig och svår fråga. Man\r\nkan säga att utskottet har visats förtroende och\r\nrespekt för den prövning som nu skall göras.</pre><pre>De olika alternativ som framförs i motionerna, och\r\nsom kan antas spegla ett tvärsnitt av vad svenska\r\nfolket anser, kan sammanfattas på följande sätt: En\r\nförbindelse behövs, och det är bråttom, men den\r\nfår inte ha några miljökonsekvenser. Det lutar åt en\r\nbro, där vi slopar pelarna. Respekten för\r\nmiljöprövningen finns också med.</pre><pre>Mot den här bakgrunden, herr talman, är det\r\nviktigt att det finns alternativ till detta enda\r\nbroprojekt. Skulle miljöprövningen visa att en bro\r\ninte kan bli aktuell, sker stor tidsspillan i väntan på\r\nprojektering av andra alternativ. Det är därför\r\nviktigt, inte minst mot bakgrund av den respekt\r\nsom vi nu visar miljöprövningen, att\r\nberedskapsalternativen också ges en viss, för att\r\ninte säga hög, prioritering.</pre><pre>Herr talman! Som jag inledningsvis sade har\r\nutskottet i betänkandet ändå på ett bra sätt lyckats\r\nbelysa och ta fasta på de olika synpunkter som\r\nfinns, varför jag yrkar bifall till utskottets\r\nhemställan på samtliga punkter.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande trafikutskottets\r\nbetänkanden 1991/92:TU15 och TU16.</pre><pre>Trafikutskottets betänkande TU15</pre><pre>Mom. 7 (medelsanvisning för drift och underhåll av\r\nstatliga vägar)</pre><pre>Först biträddes reservation 1 av Sven-Gösta Signell\r\nm.fl. med 131 röster mot 14 för meningsyttringen\r\nav Bengt Hurtig i motsvarande del. 136 ledamöter\r\navstod från att rösta.</pre><pre>Härefter bifölls utskottets hemställan med 162\r\nröster mot 127 för reservation 1 av Sven-Gösta\r\nSignell m.fl.</pre><pre>Mom. 9 (automatisk hastighetsövervakning)</pre><pre>Utskottets hemställan bifölls med 267 röster mot 22\r\nför reservation 2 av Kenneth Attefors. 1 ledamot\r\navstod från att rösta.</pre><pre>Mom. 22 (medelsanvisning för bidrag till drift och\r\nunderhåll av statskommunvägar)</pre><pre>Utskottets hemställan bifölls med 275 röster mot 13\r\nför meningsyttringen av Bengt Hurtig i\r\nmotsvarande del. 1 ledamot avstod från att rösta.</pre><pre>Mom. 27 (finansiering av fortsatt utbyggnad av E 6\r\ngenom Bohuslän som motorväg m.m.)</pre><pre>Utskottets hemställan bifölls med 163 röster mot\r\n127 för reservation 4 av Sven-Gösta Signell m.fl.</pre><pre>Mom. 33 (investeringsplaneringens inriktning)</pre><pre>Utskottets hemställan bifölls med 163 röster mot\r\n127 för reservation 6 av Sven-Gösta Signell m.fl.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU16</pre><pre>Utskottets hemställan bifölls med 266 röster mot 15\r\nför meningsyttringen av Bengt Hurtig. 6 ledamöter\r\navstod från att rösta.</pre><pre>Beslut om samlad votering</pre><pre>Beträffande de på föredragningslistan återstående\r\närendena, arbetsmarknadsutskottets betänkanden\r\nAU16, AU7 och AU12, beslöt kammaren på\r\nförslag av tredje vice talmannen att de fick företas\r\ntill avgörande i ett sammanhang sedan debatten i\r\ndessa ärenden avslutats.</pre><pre>4 § Anslag till åtgärder för\r\narbetshandikappade</pre><pre>Föredrogs</pre><pre>arbetsmarknadsutskottets betänkande</pre><pre>1991/92:AU16 Anslag till åtgärder för\r\narbetshandikappade (prop 1991/92:91, 1991/92:100\r\ndelvis och 1991/92:125 delvis).</pre><pre>Anf. 36  LAILA STRID-JANSSON (nyd):</pre><pre>Herr talman! Ny demokrati har i en motion\r\nförordat en samordning av AMI-S med\r\nriksförsäkringsverkets rehabiliteringscentraler och\r\nrygginstituten. Tanken härmed är att uppnå ett\r\nmaximalt utnyttjande av de specialfunktioner på\r\npersonalsidan som krävs.</pre><pre>Yrkandet bör ses mot bakgrunden av andra\r\nyrkanden i samma motion om rationalisering av\r\nbl.a. länsarbetsnämnderna och övriga delar av\r\nAMI-verksamheten.</pre><pre>Vad står då de tre organisationerna för?</pre><pre>Riksförsäkringsverkets utredningssjukhus i\r\nNynäshamn och Åre har heltidsanställda läkare,\r\nsjuksköterskor, sjukgymnaster, psykologer,\r\nkuratorer, biträden, assisterande personal samt\r\nadministrativ personal. Dessa sjukhus ger viss\r\nbehandling samt prövar eventuell\r\nrestarbetsförmåga. Försäkringskassorna remitterar\r\nframför allt långtidssjukskrivna.</pre><pre>Rygginstituten finns i Sundsvall/Torpshammar samt\r\nVäxjö. Dessa har heltidsanställda läkare,\r\nsjukgymnaster, kuratorer, assisterande personal\r\nsamt administrativ personal. Dessa institut ger viss\r\nbehandling och träning samt prövar arbetsförmåga,\r\narbetsställningar och tekniska hjälpmedel.\r\nFörsäkringskassorna remitterar, och platser kan\r\nköpas av AMI, arbetsförmedlingarna samt\r\narbetslivstjänster.</pre><pre>AMI-S har en inriktning på speciella handikapp.\r\nDet finns hel- och deltidsanställda läkare,\r\nsjuksköterskor, handikappkonsulenter,\r\nsjukgymnaster, kuratorer, arbetsterapeuter,\r\narbetskonsulenter, assisterande personal samt\r\nadministrativ personal.</pre><pre>De ger kroppslig träning med hänsyn till\r\nhandikappet samt arbetsträning inom institutionen,\r\nmen även i arbetslivet. Arbetsförmedlingarna\r\nremitterar. Platser kan köpas av\r\nförsäkringskassorna, arbetsgivare och\r\narbetslivstjänster.</pre><pre>Samtliga organisationer har:</pre><pre>1. Lokaler uppbyggda för träning av\r\nkroppsfunktioner samt arbetsfunktioner med all\r\nden inredning som krävs.</pre><pre>2. Internatmöjligheter, dvs. både\r\növernattningsrum, kök och matsal samt\r\nmöjligheter till fritidsaktiviteter.</pre><pre>3. Ungefär likadan anställd personal, om än med\r\nvarierande antal i de olika kategorierna.</pre><pre>4. Sist men inte minst har alla organisationerna\r\nfysisk träning, men framför allt arbetsträning.</pre><pre>Till detta kommer även den träning och utprovning\r\nav tekniska hjälpmedel som görs av\r\ndistriktsarbetsterapeuter och sjukgymnaster inom\r\nhälsooch sjukvården på det lokala planet.</pre><pre>Jag skall nu ge ett exempel på hur denna\r\narbetsprövning kan gå till i extremfall:</pre><pre>1. Den sjukskrivne är arbetslös och går till\r\narbetsförmedlingen, uppmanad av\r\nförsäkringskassan.</pre><pre>2. Arbetsvägledare vid arbetsförmedlingen gör en\r\nförsta utredning.</pre><pre>3. Resultatet blir en prövning vid AMI, som gör sin\r\nutredning.</pre><pre>4. Åter till arbetsförmedlingen och vägledaren,\r\nsom köper plats vid rygginstituten och utredning\r\ndärifrån.</pre><pre>5. Ny remiss till AMI, som i sin tur remitterar till\r\nAMI-S för rörelsehinder. Åter en utredning och\r\nprövning.</pre><pre>6. Insatsen ger inte resultat, utan går tillbaka till\r\nvägledaren på arbetsförmedlingen.</pre><pre>7. Återremiss till försäkringskassan med utlåtandet\r\natt de långa utredningarna ej resulterat i arbete.</pre><pre>8. Remiss från försäkringskassan till något av\r\nutredningssjukhusen.</pre><pre>9. Ny utredning där man konstaterar\r\nrestarbetsförmåga. Åter försäkringskassan.</pre><pre>10. Ärendet åter till arbetsförmedlingen och\r\nvägledaren, då pensionsprövning inte kan göras.</pre><pre>11. Samma utredningscykel påbörjas igen.</pre><pre>Vad har detta inte kostat i tjänstemannatid, i\r\nkostnader för bl.a. läkartjänster och\r\narbetsterapeuter, i traktamenten, i kostnader för\r\natt bo på annan ort medan utredning pågår, i\r\nskattepengar, i dubbla, ja, t.o.m. tredubbla\r\nadministrationskostnader, och sist men inte minst\r\nett oerhört mänskligt lidande?</pre><pre>Som exempel kan nämnas, att en arbetsförmedlare\r\noch vägledare kostar ca 700 kr. per timme.</pre><pre>Gör en översyn och försök samordna resurserna för\r\nen snabbare utredning, så att den sjukskrivne inte\r\nskall behöva skickas som ett kolli mellan olika\r\ninstitutioner! Detta är ett mänskligt lidande, som är\r\nskandalöst i dagens Sverige! Med väntetider och\r\nutredningstider kan det ta 1--3 år. Kostnader för\r\npersonal, åtgärder m.m. kan knappast uppskattas.</pre><pre>En samordning måste till. Det man vill är ju att få\r\nut dessa människor i arbete, vilket endast\r\narbetsförmedlingarna har tillräcklig kunskap att\r\ngöra, eftersom de har kännedom om\r\narbetsmarknaden och arbetsmarknadens krav.</pre><pre>Herr talman! Jag yrkar bifall dels till motion A211\r\nav Sverre Palm m.fl. (s), mom. 4 i\r\narbetsmarknadsutskottets betänkande AU16, dels\r\ntill motion A222, yrkande 3, av Laila Strid-Jansson\r\noch Arne Jansson (nyd), mom. 5 i\r\narbetsmarknadsutskottets betänkande AU16.</pre><pre>Anf. 37  KARL-ERIK PERSSON (v):</pre><pre>Herr talman! Mellan AMS och Samhall har tidigare\r\ngällt en överenskommelse om att de tillsammans\r\nskulle ha en rekrytering av 50 % bland de\r\nprioriterade grupperna, dvs. utvecklingsstörda,\r\npsykiskt sjuka och flerhandikappade. Denna\r\növerenskommelse har man nu ändrat på. AMS och\r\nSamhall har sagt att de nu tillsammans skall\r\nrekrytera 40 % bland dessa grupper.\r\nArbetsmarknadsministern har ställt sig bakom\r\ndetta.</pre><pre>Från Vänsterpartiets sida anser vi att de\r\ntillsammans borde rekrytera minst 50 % bland de\r\nprioriterade grupperna. Dessa människor har\r\nannars små möjligheter att få ett ordinarie arbete\r\ni den befintliga industrin. Det får inte bli så stora\r\nlönsamhetskrav på Samhall att man utestänger\r\ngrupper av handikappade. Med detta förslag och\r\nlönsamhetskravet på Samhall finns risk för att man\r\nkommer att införa någon typ av A- och B-lag i\r\nSamhall.</pre><pre>\r\nDet var inte meningen från början när man startade\r\ndenna möjlighet för handikappade att komma ut i\r\nsamhället och få ett värdigt och mänskligt liv.\r\nDärför tycker vi att det är bekymmersamt att\r\nvarken regeringen eller utskottet har tagit i\r\nbeaktande vår motion, som behandlas i detta\r\nbetänkande. Jag förstår inte varför utskottet\r\navstyrker detta förslag. Hur skall dessa människor\r\nkunna få ett värdigt liv? Man måste ju hjälpa till.\r\nDen enda möjlighet de har i dag är att få arbete\r\ninom Samhall.</pre><pre>Jag kan trösta utskottet med att vi återkommer med\r\nmotioner där vi begär att dessa grupper skall\r\nprioriteras. Vi får komma med nya motioner till\r\nnästa års riksdag.</pre><pre>Med detta, herr talman, ställer jag mig bakom\r\nmeningsyttringen i fråga om dessa moment, men\r\njag yrkar bifall endast till mom. 20 i\r\nmeningsyttringen.</pre><pre>Anf. 38  KENT OLSSON (m):</pre><pre>Herr talman! I utskottets betänkande tas följande\r\nförslag upp i regeringens proposition: Anslag till\r\nyrkesinriktad rehabilitering, till särskilda åtgärder\r\nför arbetshandikappade, med lönebidrag,\r\narbetshjälpmedel m.m., anslag till Samhall,\r\ntilläggsbudgetens ytterligare medel för lönebidrag\r\nsamt medel för aktieteckning i Samhall. Samhall\r\nföreslås bli aktiebolag från den 1 juli 1992.</pre><pre>Kostnaden för det förslag som utskottet tillstyrker\r\när 12,5 miljarder kronor, varav 6,2 miljarder är\r\nlönebidrag -- 5 miljarder till Samhall och 1,3\r\nmiljarder till yrkesinriktad rehabilitering.</pre><pre>De särskilda insatserna för arbetshandikappade har\r\nde senaste åren utgjort en betydande del av de\r\ntotala åtgärderna inom arbetsmarknadspolitiken. I\r\nden arbetsmarknadssituation som vi nu befinner\r\noss i, med stor arbetslöshet, är det viktigt att de\r\nhandikappade också får del av de ökade resurser\r\nsom regeringen satsar för att minska\r\narbetslösheten. Det är viktigt att dessa grupper\r\nhandikappade får en ökning av det stöd som är\r\nriktat till dem.</pre><pre>Det är glädjande att konstatera att vi är så eniga i\r\ndenna kammare i dessa viktiga frågor som gäller\r\nstöd till handikappades möjligheter att få arbete. Vi\r\nhar ju annars olika åsikter och framför dem ofta\r\nmed stor emfas.</pre><pre>När det gäller den yrkesinriktade rehabiliteringen\r\nhar riksrevisionsverket inlett en granskning av\r\narbetsmarknadsinstitutens roll och finansiering.\r\nMan räknar med att denna granskning blir klar i\r\nslutet av 1992. Därefter återkommer regeringen\r\nsnarast under 1993 med förslag till effektivisering\r\nav verksamheten.</pre><pre>Utskottet tillstyrker regeringens förslag om att ta\r\nbort den sedan år 1986 bedrivna verksamheten med\r\nstrukturstöd för byggarbetsmarknaden. Utskottet\r\nhar här samma åsikt som AMS, dvs. att samma\r\nregler skall gälla för dessa byggnadsarbetare som\r\ngäller för andra arbetshandikappade.</pre><pre>I många motioner behandlas frågan om lönebidrag\r\ninom kultursektorn, t.ex. för landsarkiv,\r\nkulturvårdsföretag, Stiftelsen Föremålsvård i\r\nKiruna m.m. Utskottet anser att regeringens åtgärd\r\natt tillsätta en arbetsgrupp, gemensam för kultur-\r\noch arbetsmarknadspolitik, är till fyllest. Förslag\r\nfrån arbetsgruppen skall enligt kulturministern\r\nredovisas i nästa års budgetproposition.</pre><pre>Vad gäller denna del av utskottets betänkande finns\r\nsom hörts tidigare här i debatten, reservationer från\r\nNy demokrati och Laila Strid-Jansson om att\r\narbetsmarknadsinstituten skall läggas ned liksom\r\nlänsarbetsnämnderna.</pre><pre>Utskottet hänvisar till den granskning av AMI som\r\npågår och till att arbetsmarknadsministern nästa år\r\nåterkommer med förslag om förändringar, när\r\ngranskningen väl är färdig. Det tycker vi är till\r\nfyllest i detta fall. Man kan därmed uppnå de\r\neffektiviseringar som man hoppas på.</pre><pre>Marianne Anderssons särskilda yttrande om äldre\r\narbetstagares situation på arbetsmarknaden känner\r\nutskottet sympati för, och vi understryker det\r\nviktiga i att man inom företag och förvaltningar\r\nuppmärksammar behovet av kompetensutveckling\r\nför medelålders och äldre. Dock anser utskottet i\r\ndetta fall att lönebidrag skall vara förbehållna\r\nhandikappade.</pre><pre>En stor del av detta betänkande gäller Samhall.\r\nUtskottet godkänner regeringens förslag att\r\nombilda Samhall från en stiftelse till ett aktiebolag\r\nfrån den 1 juli 1992 -- till på köpet ett halvår tidigare\r\nän socialdemokraterna föreslår i en motion.</pre><pre>När det gäller resultat för Samhall och dess\r\nverksamhet vet vi att man vill ha en minsta\r\nsysselsättningsvolym på 31,9 miljoner\r\narbetstimmar, att minst 40 % av nyrekryteringen\r\nskall avse de prioriterade grupperna -- och här skall\r\nunderstrykas att det rör sig om minst 40 %.\r\nUtskottet och regeringen vill också ha\r\neffektivitetsförbättringar, som under en\r\nfemårsperiod skall medföra en nedtrappning av\r\nstatens ersättning från 110,6 % av lönekostnaden\r\ntill 100 %.</pre><pre>Det är att betrakta som ett bra steg såväl för de\r\nhandikappade som för Samhall och staten.</pre><pre>Ersättningen föreslås utgå i fast krontalsbelopp.\r\nDenna bidragskonstruktion skall ge incitament att\r\neffektivisera verksamheten, vilket förbättrar\r\nmöjligheterna att anställa flera handikappade.</pre><pre>För en stund sedan hörde vi att Karl-Erik Persson\r\nmenar att nyrekryteringen till 50 % skall ske från\r\nprioriterade handikappgrupper. Om det kan då\r\nsägas att en överenskommelse om 50 % tidigare har\r\ngällt men att utfallet av detta blev skiftande på olika\r\nhåll i landet. Många delar nådde inte upp till 50 %.\r\nDet rörde sig dessutom inte alltid om samma\r\ngrupper.</pre><pre>Därefter har Samhall och AMS enats om en\r\nstramare definition och om att minst 40 % av\r\nnyrekryteringen skulle komma från dessa grupper.\r\nMen jag tycker att det är viktigt att det ju rör sig om\r\nminst 40 %.</pre><pre>Jag kan också för Karl-Erik Persson poängtera att\r\nutskottet med undantag för Vänsterpartiets\r\nrepresentant är helt enigt på den här punkten.</pre><pre>Jag tycker att det blir litet grand av sifferexercis när\r\nman diskuterar 40 eller 50 %. Från\r\nutskottsmajoritetens sida talas det om ''minst\r\n40 %'' med en strängare definition. Karl-Erik\r\nPersson säger att man i det här fallet kan tala om\r\nett A- och ett B-lag beroende på om det är 40 eller\r\n50 % -- det tycker jag är att hårdra diskussionen\r\nkring de här siffrorna.</pre><pre>Utskottsmajoriteten har alltså sagt att det skall vara\r\nminst 40 %. Blir det fler är det bara tacknämligt,\r\nmen det väsentliga är att man ser det som viktigt att\r\nuppnå 40 %, och då kanske man i någon mån rör\r\nsig med en annan definition än Karl-Erik Persson\r\ngör.</pre><pre>Med det här ber jag, herr talman, att få yrka bifall\r\ntill utskottets hemställan.</pre><pre>Anf. 39  KARL-ERIK PERSSON (v) replik:</pre><pre>Herr talman! Jag vet inte om det är att hårdra det.\r\nVi anser att det skulle ha kunnat skrivas in att vi vill\r\nha 50 %. Uppnår man inte det resultatet är det ju\r\ningenting att göra åt.</pre><pre>Jag tror inte att det är någon större skillnad mellan\r\nvåra synsätt, eftersom utskottet har uttalat att det\r\nskall vara minst 40 %. Blir det en större andel är det\r\nbara bra, sägs det. Förhoppningen är att det blir på\r\ndet sättet, så att man ser till att de här grupperna får\r\nen större möjlighet.</pre><pre>Det kan inte vara riktigt att man definitivt stänger\r\nute en grupp människor i samhället -- de här\r\nmänniskorna har ingen möjlighet att komma ut på\r\nden ordinarie arbetsmarknaden. Som också Kent\r\nOlsson sade är arbetsmarknadsläget i dag svårt\r\näven för dem som är friska. Värre är det för dem\r\nsom har någon typ av handikapp. Därför skulle det,\r\nmenar jag, inte alls ha skadat om man hade skrivit\r\nin att det skall röra sig om 50 %. Om man i vissa\r\ndelar av landet sedan inte uppnår den\r\nmålsättningen är det en annan sak. Det hindrar inte\r\natt man hade kunnat ha den målsättningen.</pre><pre>Anf. 40  KENT OLSSON (m) replik:</pre><pre>Herr talman! Jag kan konstatera att Karl-Erik\r\nPersson i princip är överens med utskottet om\r\nskrivningen: Uppnår man 40 % är det bra, uppnår\r\nman en större andel är det ännu bättre. Därom har\r\nvi då inga skilda åsikter. Jag noterar att man då kan\r\nsäga att vi i princip är överens.</pre><pre>Anf. 41  LAHJA EXNER (s):</pre><pre>Herr talman! Vi socialdemokrater i\r\narbetsmarknadsutskottet har ställt oss bakom\r\nbetänkande nr 16 i dess helhet och godtar därmed\r\nde åtgärder som föreslås i budgetpropositionen och\r\ni proposition nr 91 samt anslagen till dessa. Vi\r\nställer oss dessutom bakom förslagen till anslag på\r\ntilläggsbudget II, bil. 8 till proposition 125.</pre><pre>Många människor i vårt land har arbetshandikapp\r\nav olika slag. Det kan vara fysiska handikapp,\r\npsykiska handikapp, förståndshandikapp eller\r\nsocialmedicinska handikapp, eller t.o.m.\r\nkombinationer av dessa. Vår uppfattning är klar\r\noch entydig: Varje individ skall ha rätt att efter sin\r\negen förmåga med eget, avlönat arbete svara för sin\r\nförsörjning och känna att hon eller han behövs och\r\ndessutom är efterfrågad.</pre><pre>Vi menar att det i dag är viktigare än någonsin att\r\nvi politiker i Sveriges riksdag ger klara besked till\r\nalla aktörer på arbetsmarknaden att arbetslinjen\r\ngäller för de arbetshandikappade, även i detta\r\nkärva arbetsmarknadsläge.</pre><pre>Vi anser också att de 12,5 miljarder kronor som\r\nanslås för åtgärder till arbetshandikappade är väl\r\nanvända pengar.</pre><pre>Vi har i betänkandet behandlat bl.a. några\r\nmotioner om lönebidrag till anställda inom\r\nkulturinstitutioner. Sådana motioner har vi haft\r\nockså under tidigare år. Det är naturligtvis viktigt\r\natt de problem som aktualiseras i dessa motioner\r\nfår en rimlig lösning utan att de\r\narbetshandikappade drabbas av försämringar.</pre><pre>De flexibla lönebidragen tillämpas nu i hela landet\r\noch diskuteras ganska mycket. Det är naturligtvis\r\nviktigt att den nya formen av lönebidrag löpande\r\nförs upp bl.a. av arbetsmarknadsmyndigheterna\r\noch efter en tid utvärderas.</pre><pre>Herr talman! Med dessa ord vill vi\r\nsocialdemokrater ställa oss bakom betänkande\r\nAU16.</pre><pre>Anf. 42  MARIANNE JÖNSSON (c):</pre><pre>Herr talman! Som har framgått av tidigare inlägg\r\nföreligger det i stort sett enighet bland oss\r\nledamöter här i riksdagen när det gäller betänkande\r\nnr 16 från arbetsmarknadsutskottet.</pre><pre>Vi menar att det är viktigt att arbetslivet görs\r\ntillgängligt för människor med funktionshinder.\r\nSom Lahja Exner sade görs det, trots att\r\narbetsmarknadsläget är mycket kärvt, kraftfulla\r\nsatsningar för att mildra verkningarna av den svåra\r\narbetslösheten, så att inte de arbetshandikappade\r\nskall bli lidande. Arbetsmarknadsministern\r\nbetonar särskilt i propositionen att de\r\narbetshandikappade inte får trängas undan eller\r\nställas åt sidan i kön när antalet arbetssökande\r\nökar. Det får man lov att inpränta i samtliga\r\naktörer.</pre><pre>Det är ett stort belopp som satsas på de här\r\nåtgärderna. Det är viktigt att vi är eniga om detta --\r\ndet är väl använda pengar.</pre><pre>Den svenska arbetsmarknadspolitiken bygger på\r\nmålsättningen Arbete åt alla. Det innebär i\r\ngrunden att alla människor skall ha rätt till arbete,\r\noberoende av att man har olika förutsättningar eller\r\nförväntningar eller är i behov av olika stödinsatser.</pre><pre>Det råder som jag tidigare nämnde stor enighet och\r\nstor samstämmighet om de åtgärder som står till\r\nbuds. Här finns två reservationer från Ny\r\ndemokrati. De har bemötts av Kent Olsson.</pre><pre>Det har aviserats att det i nästa budgetproposition\r\nkommer förslag om de förändringar som behöver\r\ngöras för att få en så bra verksamhet som möjligt.\r\nSom Laila Strid-Jansson säger, förefaller det inte\r\nrimligt och rationellt att hantera människor i en\r\nsvår arbetsprövningssituation så att de blir skickade\r\nfrån det ena stället till det andra, utan det är viktigt\r\natt få till stånd en bra utformning av verksamheten.</pre><pre>Flexibla lönebidrag har nämnts här tidigare, och\r\ndet var en reform som riksdagen antog i fjol. Det\r\nhar väckts motioner, då många är oroliga för att det\r\nmed det nya systemet skall uppstå sådana\r\nsituationer att arbetshandikappade kommer i kläm.\r\nDärför pågår det nu en interdepartemental\r\növersyn, och regeringen kommer inför nästa års\r\nbudgetproposition att dra slutsatser av den\r\növersynen och föreslå åtgärder som vi här i\r\nriksdagen får ta ställning till.</pre><pre>Jag vill också säga några ord om Samhall och\r\nSamhalls verksamhet. Vi har i dag att ta ställning\r\nbåde till anslag till Samhallsgruppens verksamhet\r\noch till proposition 91, som efter en översyn av f.d.\r\nministern Sven Hulterström ligger till grund för\r\nförslaget. Från den 1 juli skall verksamheten\r\nbedrivas i aktiebolagsform, och målsättningen är\r\natt Samhalls verksamhet skall förbehållas dem som\r\nhar det svårast på arbetsmarknaden. Karl-Erik\r\nPersson har tagit upp det i en meningsyttring. Det\r\när mycket viktigt att verksamheten kommer de\r\ngrupper till godo som är i allra störst behov av den,\r\nsom det står i Samhalls målsättning. Vissa grupper\r\nhar definierats, och AMS och Samhall har sedan\r\n1987 varit överens om vilka grupper som skall\r\nprioriteras. Detta har tillämpats olika i olika delar\r\nav landet, och verksamheten har inte kommit de\r\narbetshandikappade till godo på det sätt som varit\r\nönskvärt.</pre><pre>Därför har resultatkraven stramats upp, och nu\r\nnämns 40 %. Som Kent Olsson sade, är det minst\r\n40 %, och det innebär också en stramare definition\r\noch en mycket tydligare precisering av dessa\r\ngrupper. Det är mycket viktigt att göra det. Här\r\nkommer nya grupper ut på arbetsmarknaden med\r\nbehov av stödåtgärder. När institutionerna\r\navvecklas kommer både utvecklingsstörda och\r\npsykiskt sjuka att vara i behov av Samhalls resurser,\r\noch då är det mycket viktigt att Samhalls utbud\r\nkommer de grupperna till hjälp.</pre><pre>Samhall har arbetat målmedvetet för att öka\r\növergångarna till annat arbete, och detta har\r\ndiskuterats mycket. Genom arbetskonsulter och\r\nmotivationshöjande insatser men också genom\r\nutvecklingen på Samhall med tekniska hjälpmedel\r\nhar man nått lyckade resultat. Det ligger ett ansvar\r\npå både Samhall och arbetsförmedlingen att arbeta\r\nmed de här övergångarna. Man nämner nu i\r\nresultatkraven att det skall vara minst 3 % av de\r\nanställda som under budgetåret 1992/93 skall\r\növergå till arbete på den reguljära marknaden. Till\r\natt börja med var det inte mer än 1 % i övergångar,\r\noch det var klart utsagt från riksdagen och\r\narbetsmarknadsmyndigheterna att ett större\r\nomlopp måste komma till stånd för de här\r\nanställningarna och övergångarna.</pre><pre>Samhall har under de år som man har verkat\r\nutvecklats från att vara en skyddad verkstad i\r\nkommunal regi och landstingsregi till att bli ett\r\nmodernt aktiebolag, som föreslås i dag, från den 1\r\njuli 1992 -- t.o.m. ett halvår tidigare än vad\r\nsocialdemokraterna önskade i sin motion.</pre><pre>Som den särskilde utredaren av Samhalls\r\nverksamhet har redovisat, har det under de tolv år\r\nsom stiftelsen Samhällsföretag -- som det\r\nursprungligen hette innan det döptes om till\r\nSamhall -- verkat, pågått en ständig översyn av\r\naffärsidéer och de branscher man har haft. Man har\r\nanställt produktutvecklare och marknadsförare,\r\nmen fortfarande är 70 % av Samhalls produktion\r\nlegotillverkning. Man har nu mer och mer ökat\r\nsatsningarna på service- och tjänstesektorn, och det\r\nhar varit mycket lyckosamt för verksamheten, då\r\ndet har lett till att valmöjligheterna för den enskilde\r\nhar ökat. Inte minst har detta visat sig vara mycket\r\nbetydelsefullt för gruppen utvecklingsstörda, som\r\npå detta sätt får meningsfulla sysselsättningar som\r\npassar deras speciella läggning. Trädgårdsmästeri,\r\nserveringar och catering över hela landet är bara\r\nnågra exempel på hur Samhall har lyckats slå sig in\r\npå ett nytt område med framgång.</pre><pre>Talet om osund konkurrens och otillbörlig\r\nprissättning, som förekom i början av 80-talet, av\r\nSamhalls verksamhet har blivit lågmält. När NO\r\nyttrade sig över Hulterströms utredning om\r\nverksamheten nämnde man bara ett antal ärenden\r\nsom gällde Samhall som anmälts de senaste åren.</pre><pre>I dag arbetar Samhall både mot en inhemsk och\r\nmot en internationell marknad. Förädlingsvärdet\r\nhar ökat, och statens bidrag har minskat.\r\nMålsättningen, som framgår av resultatkraven, är\r\natt man under en femårsperiod skall kunna gå ned\r\ntill 100 % statliga bidrag av lönekostnaderna. I sista\r\nnumret av Samhalls magasin Arbetsliv skriver\r\nkoncernchefen: Omvärlden får den bild av oss som\r\nvi förtjänar.</pre><pre>När Samhall nu från halvårsskiftet bolagiseras\r\nkommer det med stor sannolikhet att innebära höjd\r\neffektivitet och bättre resursutnyttjande, men det\r\nkommer också att betyda att de anställdas\r\nsjälvkänsla utvecklas. Man kommer att känna sitt\r\nvärde som anställd i ett bolag av Samhalls kvalitet\r\noch storlek. Man producerar angelägna varor och\r\ntjänster, och man bidrar därmed till vårt samlade\r\nvälstånd här i landet.</pre><pre>Med det, herr talman, ber jag att få yrka bifall till\r\nhemställan i betänkandet AU16 och avslag på\r\nmotionerna.</pre><pre>Överläggningen var härmed avslutad.</pre><pre>(Beslut fattades efter 6 §.)</pre><pre>5 §  Skadestånd på grund av olovlig\r\nstridsåtgärd</pre><pre>Föredrogs</pre><pre>arbetsmarknadsutskottets betänkande</pre><pre>1991/92:AU7 Skadestånd på grund av olovlig\r\nstridsåtgärd (prop. 1991/92:155).</pre><pre>Anf. 43  STEN ÖSTLUND (s):</pre><pre>Herr talman! När vi i dag har att behandla\r\nregeringens proposition och\r\narbetsmarknadsutskottets betänkande med förslag\r\nom minst en tiodubbling av skadestånden vid\r\nolovliga stridsåtgärder, vanligen benämnda vilda\r\nstrejker, finns det skäl att sätta in den behandlingen\r\ni ett större sammanhang och belysa vad som i övrigt\r\nhar skett och sker på arbetslivets och på\r\narbetsrättens område.</pre><pre>Först vill jag understryka att det för oss\r\nsocialdemokrater är en självklarhet att ingångna\r\navtal skall hållas. Den utredning som ligger till\r\ngrund för majoritetens förslag tillsattes under den\r\nsocialdemokratiska regeringsperioden på 80-talet.\r\nBland de förslag som utredningen lade fram var\r\nockså förslag om översyn av arbetsgivarnas\r\nskadeståndsansvar, vilket den nuvarande\r\nregeringen och utskottsmajoriteten inte brytt sig\r\nom.</pre><pre>Som om inte det vore nog har också utskottet, efter\r\nett motionsförslag, skärpt lagstiftningen genom\r\nändringar i lagstiftningens överläggningsregler,\r\nsom framgår av utskottets betänkande.</pre><pre>Mycket har hänt sedan utredningen om\r\nspelreglerna på arbetsmarknaden tillsattes på 80-\r\ntalet, inte minst för parternas ansvarstagande och\r\ndå särskilt de fackliga organisationerna, som har\r\ntagit ett stort, för att inte säga unikt, ansvar för\r\nläget på arbetsmarknaden genom det s.k.\r\nRehnbergavtalet.</pre><pre>Under senare delen av 80-talet inledde den\r\ndåvarande socialdemokratiska regeringen ett\r\nomfattande förnyelsearbete på arbetslivets\r\nområde. Det inleddes med tillsättandet av\r\narbetsmiljökommissionen, och därefter beslutades\r\nom bl.a. följande:</pre><pre>--Arbetslivsfonden inrättades för att ekonomiskt\r\nstödja en förändring av arbetsplatserna och en aktiv\r\nrehabilitering.</pre><pre>--Produktivitetsdelegationen tillsattes för att\r\nanalysera produktivitetens utveckling.</pre><pre>--Ändringar i lagstiftningen gjordes som tydliggör\r\narbetsgivarnas ansvar för arbetsmiljöarbetet, ökar\r\naktiviteten inom området ute på arbetsplatserna\r\nsamt renodlar företagshälsovårdens roll.</pre><pre>--Rehabiliteringsverksamheten organiserades, för\r\natt en snabb rehabilitering skulle komma till stånd,\r\noch en särskild rehabiliteringspenning infördes som\r\ngaranterar lön under rehabiliteringsperioden.</pre><pre>--Arbetarskyddsstyrelsen fick kraftigt ökade\r\nresurser för sin tillsynsverksamhet, och\r\nförsäkringskassorna fick ekonomiska möjligheter\r\ntill rehabiliterande insatser.</pre><pre>--Förslag utarbetades om s.k. personalekonomiska\r\nbokslut.</pre><pre>--En översyn inleddes rörande flexibla arbetstider\r\noch kompetensutveckling i arbetslivet.</pre><pre>--Direktiv för en översyn av arbetsrätten antogs.</pre><pre>Den tidigare socialdemokratiska regeringen\r\ntillsatte i augusti 1991 en parlamentarisk\r\nutredning -- som skulle ha letts av Anna-Greta\r\nLeijon -- som fick till uppdrag att göra en\r\növergripande översyn över arbetsrätten. Syftet med\r\nutredningen var att analysera erfarenheterna av 70-\r\ntalets arbetsrättsreformer, beakta de förändringar\r\nsom skett sedan dess i arbetsliv och samhälle jämte\r\nden internationalisering som nu sker samt föreslå\r\nförändringar för framtiden.</pre><pre>Målsättningen skulle vara ett fortsatt demokratiskt\r\narbetsliv med ett verkligt inflytande för löntagarna\r\noch deras fackliga organisationer. En övergripande\r\nambition var att finna regler som stimulerar till att\r\nkollektivavtal träffas om ett konkret och\r\ndecentraliserat inflytande för löntagarna.\r\nBeträffande lagen om anställningsskydd framhölls i\r\ndirektiven att det var angeläget att befästa lagens\r\ngrundläggande principer, om behov av detta visade\r\nsig finnas. Det var en del av de åtgärder och beslut\r\nsom den socialdemokratiska regeringen stod\r\nbakom.</pre><pre>I den nuvarande regeringens proposition om\r\nsmåföretagspolitiken i höstas anmäldes att\r\nregeringen kommer att ändra i direktiven och ge\r\nden arbetsrättsliga utredningen i uppdrag att med\r\nförtur behandla vissa frågor rörande småföretagen,\r\nnämligen</pre><pre>--vidgad möjlighet till provanställning,</pre><pre>--förbud mot blockad mot företag utan anställda,</pre><pre>--avskaffande av vetorättsreglerna i\r\nmedbestämmandelagen,</pre><pre>--förändring av turordningsreglerna vid\r\nuppsägning,</pre><pre>--minskad skyldighet för arbetsgivare att betala\r\nskadestånd.</pre><pre>Aviseringen i denna proposition följdes senare upp\r\ngenom de ändrade direktiven. Kursen lades helt om\r\nför inriktningen av det arbetsrättsliga\r\nutvecklingsarbetet.</pre><pre>Tyvärr tvingas vi konstatera att dessa förslag helt\r\nligger i linje med regeringens politik, som tydligen\r\ngår ut på att minska löntagarnas anställningsskydd\r\noch möjligheter till inflytande på arbetsplatsen. De\r\nfackliga organisationerna skall försvagas och\r\narbetsgivarnas ställning stärkas.</pre><pre>I olika andra sammanhang har avisering skett om\r\nliknande förändringar, och i en del fall har också\r\nbeslut fattats.</pre><pre>Uppsägning har skett av ILO-konventionen om\r\narbetsförmedling, i syfte att tillåta vinstgivande\r\nprivat arbetsförmedlingsverksamhet.</pre><pre>Utredningen om A-kassorna och om\r\nhuvudmannaskapet för dessa, som i dag ligger hos\r\nde fackliga organisationerna, har tillsatts.</pre><pre>Bidragen till företagshälsovården dras in.</pre><pre>Lönegarantin, som i och för sig behöver ses över,\r\nföreslås sänkas till en så låg nivå att den inte\r\nkommer att täcka många anställdas lönefordran vid\r\nkonkurs.</pre><pre>I en särskild proposition om sysselsättning för unga\r\nläggs förslag om ungdomspraktik. Det har nu\r\nbeslutats av den borgerliga majoriteten i\r\narbetsmarknadsutskottet, i stort sett enligt\r\nregeringens förslag. Det innebär att de unga inte får\r\nnågon anställning utan att de i princip ''lånas ut''\r\ngratis till företagen. De har naturligtvis heller ingen\r\nform av anställning hos den instans som blir deras\r\negentliga uppdragsgivare, arbetsförmedlingen. En\r\nsärskild lag har aviserats i utskottet som skall\r\nförhindra att de kan kräva avtalsenliga rättigheter\r\noch avtalsenlig lön om de placeras på egentliga\r\narbeten.</pre><pre>I två propositioner i höstas aviserades införandet av\r\nett s.k. öppet register för svenskflaggade fartyg. I\r\nen departementspromemoria har det utvecklats i\r\nstort sett helt enligt redareföreningens förslag och\r\nkommer, om det införs, att innebära att tusentals\r\nsvenska arbetstagare kan sägas upp utan annan\r\ngrund än att lagen ger arbetsgivarna rätt att i stället\r\nanvända sig av s.k. lågprisbesättningar, som\r\nkommer att få arbeta efter sina hemländers\r\nlönenivåer och helt utan någon form av\r\narbetsrättsligt skydd från gällande svensk lag, trots\r\natt arbetet utförs på svenska arbetsplatser.</pre><pre></pre><pre>Herr talman! Det ansvarstagande som den fackliga\r\nrörelsen visat i vårt land, inte minst genom\r\nRehnbergsavtalet, har lönats mycket illa av den\r\nborgerliga regeringen och majoriteten i riksdagen.\r\nDet jag nu helt kort har gått igenom visar i stället\r\npå det ena örfilsliknande förslaget efter det andra\r\nsedan regeringsskiftet i höstas. Vad som emellertid\r\nkänns igen på punkt efter punkt är alla de krav som\r\nSAF har formulerat i sin skrift ''SAF:s uppfattning\r\nom den framtida arbetsrätten''.</pre><pre>Det är, herr talman, ingen överdrift att påstå att\r\nbalansen mellan parterna på den svenska\r\narbetsmarknaden kraftigt håller på att rubbas, och\r\ndet är måhända med tanke på den insikten som det\r\nnu hastar för den borgerliga regeringen att få\r\nigenom höjda skadeståndsregler vid olovliga\r\nkonflikter.</pre><pre>Man kan ju aldrig veta vilka människors reaktioner\r\ni kritiska situationer blir om de blir medvetna om\r\natt deras möjligheter att genom sina fackliga\r\norganisationer göra sina krav och uppfattningar\r\ngällande kraftigt har beskurits. Annars hade det ju\r\nvarit naturligt att låta även denna fråga prövas i den\r\narbetsrättsliga utredning som nu påbörjats.</pre><pre>I detta, enligt vår mening, destruktiva\r\nomdaningsarbete är det uteslutet för oss att delta.</pre><pre>Med det anförda, herr talman, yrkar jag bifall till\r\nden socialdemokratiska reservationen och avslag\r\npå utskottets hemställan.</pre><pre>Anf. 44  LARS-OVE HAGBERG (v):</pre><pre>Herr talman! Vi har här hört Sten Östlund beskriva\r\nvår nuvarande regerings elände. Han beskrev också\r\nen del förslag till öppningar som väntar oss på\r\narbetsmarknaden framöver, och han refererade\r\näven till linjen i vad avser medbestämmande på\r\narbetsmarknaden.</pre><pre>Man har sagt att det har funnits jämställda parter\r\noch att det har tagits ansvar -- Rehnbergsavtal, osv.\r\nOch nu upptäcker man att det var SAF som\r\nbestämde.</pre><pre>Jag är naturligtvis glad att Socialdemokraterna i\r\ndag tar avstånd ifrån det här. Jag känner mig ändå\r\ni denna stund litet beklämd eftersom jag vet att f.d.\r\nstatsrådet, f.d. arbetsmarknadsministern,\r\nsedermera ordförande för arbetsmarnadsutskottet,\r\nbeställde den utredning som nu ligger till grund för\r\ndet borgerliga förslaget. Det är faktiskt på det\r\nsättet, vilket måste kännas särskilt tungt i denna\r\nstund.</pre><pre>Inte nog med det. Den förra regeringen föreslog\r\n5 000 kr. i strejkböter en gång i tiden. Sten Östlund\r\npåvisar vilka svårigheter fackföreningsrörelsen i\r\ndag har. Jag hoppas att den kan glömma det som\r\nhar hänt och kan kämpa vidare. Det behövs.</pre><pre>Rapporterna om kvinnolöner visar att dessa löner\r\ninte alls hänger med i den rättvisa och jämlika\r\nutveckling som var tänkt en gång i tiden och som\r\nalla säger sig vilja ha.</pre><pre>Den som har varit i arbetslivet vet att det där\r\nförhandlas och stiftas avtal. Detta till trots är det\r\nkvinnor som får sämre lön. Det kan t.o.m. bli\r\nkonflikt om tolkningen under avtalstid. Det finns\r\nen enorm gråzon av människor som känner sig\r\nförorättade och som säger att det nu får vara nog.</pre><pre>I ett sådant läge säger nuvarande regering mycket\r\nklart: Kläm till dem, dvs. dessa människor får inte\r\nnågot stöd. Det finns ökande spänningar på\r\narbetsplatserna. De beror på bl.a. minskning av\r\nindustrisektorn med 150 000 personer under loppet\r\nav tre år, den kommande kommunkrisen som\r\nkanske innebär 60 000-70 000 färre arbetsplatser,\r\nden allmänna arbetslösheten och nedläggning av\r\nföretag och myndigheter.</pre><pre>Om man inte är överens under kollektivavtalstiden\r\när det den som har den juridiska rätten på\r\narbetsplatsen som bestämmer. Skulle någon drista\r\nsig till att säga att nu får det vara nog, jag vill inte\r\njobba i dag, jag tycker att jag har blivit orättvist\r\nbehandlad, så blir det minst 2 000 kr. i böter på en\r\ngång. Det här bygger då på att man som två\r\nlikvärdiga parter skall respektera ingångna avtal.</pre><pre>Som jag har sagt från den här talarstolen i 20 års tid\r\när det inte på detta sätt. Det visar sig mycket klart\r\natt sedan man har tecknat avtalet bestämmer\r\negentligen den som har det juridiska ansvaret. Jag\r\nvet inte om § 32 i Arbetsgivareföreningens stadgar\r\nfinns kvar. Men arbetsdomstolen har sagt att\r\ninnebörden är att den som har den juridiska\r\näganderätten till arbetsplatsen bestämmer vad man\r\nskall göra, hur man lägger ner företag och hur man\r\nändrar villkor. Så finns det ett avtal som inte täcker\r\nalltsammans, och det blir konflikter. Då har man\r\nvalt att återigen stärka den som har den juridiska\r\nrätten att bestämma på arbetsplatsen. Det är en\r\nbeklaglig förstärkning.</pre><pre>I andra sammanhang talar regeringen också om att\r\nnu måste vi få fart på tillväxten, nu måste vi ha\r\nmedarbetare som verkligen jobbar på. Vilka är\r\ndessa medarbetare? Får vi nu en bättre\r\narbetsmarknad, en bättre produktivitet av dem som\r\nfinns på arbetsmarknaden, som jag vill ha?\r\nUppfinningsrikedomen flödar, och nu tar man\r\nansvar när man gång efter annan klämmer till,\r\nkanske just i den symbolfråga som det under lång\r\ntid har gällt. Är det piskan och moroten som är\r\nborgerlighetens bästa vapen för att få till stånd\r\ndenna tillväxt? Borde det egentligen inte vara så att\r\nman genom den demokratiska rätten låter dem som\r\nbefinner sig på arbetsplatserna ta det ansvar som de\r\nkan ta och inte tvingar dem att göra det?</pre><pre>Jag finner alltså att det är en helt orimlig åtgärd att\r\nhöja skadeståndet. Jag tycker att man skall\r\nrespektera ingångna avtal, men det är inte bara en\r\npart som skall respektera avtalen. Som\r\nlagstiftningen nu är utformad kommer det att bli\r\nfråga om bedömning av en part, medan man inte\r\nbedömer den andra parten, som har den juridiska\r\nrätten att göra i stort sett vad som helst i det här\r\nfallet.</pre><pre>Med det, herr talman, ställer jag mig bakom\r\nhemställan i den socialdemokratiska reservationen.</pre><pre>Anf. 45  CHARLOTTE CEDERSCHIÖLD (m):</pre><pre>Herr talman! Pacta sunt servanda. Avtal skall\r\nhållas. Respekten för ingångna avtal skall\r\nupprätthållas. Detta är en enkel princip som alla\r\ndemokratiska partier borde hålla styvt på. Det är\r\nen väsentlig ingrediens i ett demokratiskt fritt\r\nsamhälle som bl.a. måste bygga på fri avtalsrätt och\r\nrättssäkerhet.</pre><pre>Den som håller på respekten för de avtalsslutande\r\nparterna inser också att avtalsbrott inte kan tillåtas\r\nske utan konsekvens. Avtalsbrott måste leda till en\r\nsanktion eller påföljd som på något sätt märks. Så\r\när det inte i dag.</pre><pre>Lagen måste markera att fredsplikt gäller till dess\r\navtalet löpt ut. Striden skall utkämpas innan avtal\r\nträffas. Det är svårt att förstå varför\r\nSocialdemokraterna och Vänsterpartiet slår vakt\r\nom denna typ av avtalsbrott. Omtänksamheten om\r\nde avtalsslutande parterna borde i stället leda till att\r\nman slog vakt om avtalet och parternas rätt att sluta\r\navtal, avtal som skall respekteras, nämligen det\r\nsom är majoritetens uppfattning.\r\nSanktionsreglerna riktar sig ju mot medvetna\r\nangrepp i syfte att tvinga fram en ändring i redan\r\nträffade uppgörelser.</pre><pre>Nuvarande sanktionsbelopp på 200 kr. har ingen\r\navhållande effekt. Det anser både\r\nremissinstanserna och utskottet. Om angrepp på\r\navtalen accepteras eller tillåts ske utan sanktion\r\nriskeras inte bara sanktionssystemets betydelse\r\nutan även förtroendet för den fackliga\r\norganisationen. Skadeståndsbeloppen måste ha en\r\navhållande effekt för att markera fredspliktens\r\nbetydelse -- en tanke som den socialdemokratiska\r\nregeringen inte föreföll helt främmande för, då man\r\ni februari 1990 föreslog en sanktion på 5 000 kr.,\r\ndvs. två och en halv gånger så mycket som den\r\nsumma som nu föreslås. Regeringen lyckades dock\r\ninte få det förslaget genom riksdagen, även om\r\nskälet inte var höjden på beloppet.</pre><pre>Avtalsbrott kan många gånger medföra betydande\r\nförluster för arbetsgivaren. I det perspektivet\r\nframstår den nu föreslagna sanktionen inte som\r\norimlig. Det gör däremot sanktionen 200 kr. som\r\ngäller i dag.</pre><pre>Majoritetens principiella ståndpunkt delas av\r\nremissinstanserna justitiekanslern, hovrätten för\r\nvästra Sverige, konjunkturinstitutet, juridiska\r\nfakultetsstyrelsen vid Uppsala universitet,\r\narbetsdomstolen, SCB, statens\r\nförlikningsmannaexpedition, statens\r\narbetsgivarverk, Kommunförbundet,\r\nLandstingsförbundet, Företagarnas\r\nriksorganisation, Arbetsgivarföreningen SFO,\r\nKooperationens förhandlingsorganisation, TCO\r\noch SACO. Endast LO har avvikande synpunkt. Ur\r\nett helhetsperspektiv är det sällan man träffar på så\r\neniga remissinstanser, dvs. femton för\r\nregeringslinjen och en emot.</pre><pre>Beloppet 200 kr. föreslås höjas till 2 000 kr. som\r\nriktmärke. Det finns remissinstanser som\r\nifrågasätter om det är tillräckligt högt och som vill\r\ngå längre, precis som den socialdemokratiska\r\nregeringen i februari 1990 -- till 5 000 kr. Det finns\r\näven de som vill återgå till den ursprungliga\r\nprincipen från 1928, dvs. en sanktion motsvarande\r\nen månadslön. Vid föredragningen i utskottet\r\nframhölls också att liknande tankegångar legat\r\nbakom sanktionsreglerna i vårt grannland Norge,\r\ndär man började med 25 000 kr. Men det finns även\r\ni remissvaren de som vill ha summan 200 kr. kvar,\r\nsom 1928, men då anpassad till\r\npenningvärdesförsämringen, vilket skulle innebära\r\n3 900 kr. Andra ville få samma effekt som det\r\nursprungliga beloppet hade, och det skulle\r\ninnebära 6 600 kr., eftersom industriarbetarlönerna\r\nhar höjts avsevärt under dessa år.\r\nRemissinstanserna låg sammanfattningsvis i flera\r\nfall på högre belopp än vad utskottet nu föreslår.</pre><pre>Regeringen har nöjt sig med att stanna vid 2 000 kr.\r\nsamt angivit att detta skall vara ett riktmärke, men\r\natt skälig hänsyn skall tas till förhållandena i det\r\nenskilda fallet, och det är viktigt. Här finns således\r\nbåde prutmån och möjlighet att backa på\r\nytterligare. Skulle regeringen inte ha följt\r\nskälighetslinjen utan i stället angivit beloppet\r\ndirekt i lagen, så hade man riskerat en stel\r\nrättsutveckling, avgränsningsproblem och framför\r\nallt en sämre nyansering i det enskilda fallet.</pre><pre>Den nuvarande sanktionens anpassningseffekt har\r\naldrig lett till högre sanktion än 600 kr., vilket\r\ngivetvis inte motsvarar önskemålet om en preventiv\r\neffekt. Det är även mer önskvärt att sanktionen\r\nfungerar än att grövre åtgärder som uppsägning\r\neller t.o.m. avskedande skulle bli aktuella.</pre><pre>Arbetsgivare drabbas ofta av påtagliga ekonomiska\r\nförluster vid olovliga strejker, varför en höjning av\r\nskadeståndsbeloppet inte kan anses ändra någon\r\nbalans på arbetsmarknaden som\r\nSocialdemokraterna hävdar.</pre><pre>Det finns heller ingen anledning att inte lösa frågan\r\nnu. Den har en förhållandevis avgränsad\r\nproblematik jämfört med annan arbetsrätt.</pre><pre>Socialdemokraterna motiverar sin uppfattning att\r\navstå från en märkbar sanktion med hänvisning till\r\nantalet strejkfall. Det är en märklig logik, men inte\r\novanlig i socialdemokratiska motiveringar. Skulle\r\nman mäta straffsanktion efter brottsantal skulle det\r\nleda till väsentliga höjningar av straffet för våldtäkt\r\nt.ex., och några sådana har man inte sett\r\nSocialdemokraterna lägga fram förslag om, för att\r\ninte tala om straffhöjningarna för trafikförseelser.\r\nAtt ha antalet brottsfall som ledstjärna vid\r\nsanktionsmätning synes inte majoriteten värdigt en\r\nrättsstat.</pre><pre>Med anledning av en moderatmotion har utskottet\r\nmarkerat att den olovliga strejken inte skall\r\nerkännas som påtryckningsmedel. Den som upptar\r\növerläggningar efter utbruten olovlig strejk skall\r\ninte undgå skadeståndssanktion på grund av detta.\r\nUr rättsäkerhetssynpunkt skulle det vara stötande.\r\nAv samma skäl kan det inte godtas att den som\r\nåtergår i arbete efter olovlig strejk skulle undantas\r\nfrån sanktionssystemet. Behovet av respekt för\r\navtal och sanktion även i dessa fall har påtalats av\r\narbetsdomstolen och lagrådet.</pre><pre>Mot denna bakgrund yrkar jag bifall till hemställan\r\ni arbetsmarknadsutskottets betänkande AU11 med\r\nanledning dels av propositionen, dels av motionen\r\nav Birger Hagård samt avslag på den\r\nsocialdemokratiska reservationen och\r\nmeningsyttringen från Vänsterpartiet.</pre><pre>Anf. 46  LARS-OVE HAGBERG (v):</pre><pre>Herr talman! Charlotte Cederschiöld lämnar frågan\r\nom jämvikten i arbetslivet helt åt sidan. Det förstår\r\njag. Den värnar man inte om och vill inte ens\r\nkomma i närheten av, eller göra ens ett försök.</pre><pre>Alla som över huvud taget har varit i arbetslivet är\r\nnog på det klara med att om man tecknar ett avtal\r\nså har man tänkt sig hur styrkeförhållandena skall\r\nvara och hur långt man har kommit. Det är fråga\r\nom avtal av olika längd, som utsätts för olika\r\npåfrestningar, och det blir helt nya situationer. Det\r\ngörs tolkningar, och gråzoner uppstår.</pre><pre>Den typ av förändringar i arbetsrätten som\r\nregeringen föreslår innebär att det är den som har\r\nden juridiska äganderätten som har allt\r\ntolkningsföreträde och bestämmer allt.</pre><pre>Jag trodde kanske att det hos Moderaterna fanns en\r\ntanke om att man har ett arbetsliv, och där skall\r\nman ha en bra produktivitet, bra medarbetare som\r\ntar ansvar, och det skall spira av utvecklingsglädje.\r\nNej, inte i Moderaternas samhälle. Där skall man\r\nklämma till människorna ordentligt. Det är ungefär\r\ndet som jag ser framför mig.</pre><pre>Charlotte Cederschiöld kan inte ge ett exempel på\r\natt vilda strejker har varit ett samhällsproblem. Ge\r\nmig ett enda exempel på när de har varit ett\r\nsamhällsproblem.</pre><pre>Jag är oerhört glad över att antalet vilda strejker är\r\nlitet. Det kan ju betyda att förhandlingssystemet\r\nfungerar. Det kan ju också vara på det sättet att jag\r\ntycker att det skulle ha varit fler rent sakligt,\r\nnämligen att de anställda skulle ha fått ut mycket\r\nmer av förhandlingarna. Men de människor som\r\nfinns i arbetslivet avgör hur de vill hantera detta.</pre><pre>Jag vill alltså få svar på om vilda strejker har varit\r\nett problem. Om de inte har varit det, undrar jag\r\nvarför man ger sig in på detta.</pre><pre>Detta är en viktig fråga, därför att om de inte har\r\nvarit ett problem, är detta en rent ideologisk fråga\r\nför regeringen. Då faller det mycket tillbaka på\r\ndenna regering om friden i arbetslivet inte kommer\r\natt bestå efter den 1 april 1993.</pre><pre>Anf. 47  CHARLOTTE CEDERSCHIÖLD (m):</pre><pre>Herr talman! Arbetsrättsutredningen har fått\r\ndirektiv att lägga fram sitt resultat mycket snabbt.\r\nDen skall arbeta snabbare än vad som är normalt\r\nnär det gäller en utredning av denna omfattning.\r\nDet borde väl glädja både herr Hagberg och herr\r\nÖstlund.</pre><pre>Jag är glad över att herr Hagberg intresserar sig för\r\nproduktiviteten. Det gör denna regering också. Det\r\när en allvarlig fråga i vårt land. Dålig produktivitet\r\ndrabbar nämligen lönerna, vår standard och allt\r\nannat. Vi måste därför få en bättre produktivitet.</pre><pre>Varför har vi hamnat i detta läge? Det beror på den\r\nekonomiska politik som Socialdemokraterna med\r\nstöd av Vänsterpartiet har fört under många år i\r\nvårt land. Denna politik måste vi nu städa i. Men\r\ndet är roligt om herr Hagberg kommer att vara med\r\noch driva den politik som leder till högre\r\nproduktivitet.</pre><pre>Herr Hagberg, detta är en fråga som handlar om\r\nrättssäkerhet. Det är en princip. Jag håller med om\r\natt vilda strejker inte är något samhällsproblem. Vi\r\nfår hoppas att de inte kommer att bli det heller.\r\nMen detta är en rättssäkerhetsfråga. Om man\r\nbryter avtal, skall det också bli någon form av\r\nsanktion.</pre><pre>Jag hoppas att herr Hagberg inte anser att 200 kr.\r\när en rimlig nivå. Det framkommer i varje fall inte\r\ni motionerna, och det har inte heller framkommit i\r\nutskottsarbetet, att någon är beredd att kämpa för\r\nen nivå på 200 kr. Den anses av de flesta inte ha\r\nnågon effekt. Vad debatten handlar om är\r\negentligen principen -- om man skall ha en sanktion\r\neller inte. Den som håller på rättssäkerheten, att\r\navtal skall hållas, anser att det bör finnas någon\r\nform av sanktion.</pre><pre>Anf. 48  LARS-OVE HAGBERG (v):</pre><pre>Herr talman! Fru Cederschiöld, jag vill bara säga\r\natt Socialdemokraterna själva får svara för sin\r\npolitik. Vi har inte stött någon ekonomisk politik\r\nsom har lett till sådana försämringar.</pre><pre>Beträffande arbetslivet och produktiviteten vill jag\r\nsäga att jag under hela mitt liv har ägnat mig åt att\r\nförsöka få fart i industrin genom att vara kreativ\r\noch hitta nya idéer. Det är en förutfattad mening\r\nfrån moderater och nydemokrater att det är bara\r\nföretagsägarna som sysslar med detta.\r\nErfarenheten är att de anställda är oerhört\r\nintresserade av att just deras bransch, arbetsplats\r\neller hembygd har ett bra arbetsliv.</pre><pre>Jag anser att det är en onödig insats, onödig\r\nbyråkrati, att ge sig in i detta. Jag skulle vilja ställa\r\nen fråga. Granskas den andra parten likadant när\r\nman hamnar i gråzonen och utanför avtalet vid\r\nnedläggningar, förändringar av driftsformer, m.m.?\r\nVad händer då, fru Cederschiöld?</pre><pre>Anf. 49  CHARLOTTE CEDERSCHIÖLD (m):</pre><pre>Herr talman! Det är naturligtvis en bedömning.\r\nDet finns i detta sammanhang även en\r\nskälighetsregel, precis som i Norge, som är mycket\r\nviktig. I Danmark har man hårdare åtgärder. Där\r\nhar man sanktioner på upp till 30 000 kr., vilket är\r\nmycket högt. I Norge har man alltså en\r\nskälighetsregel, vilket vi nu har med. Det är en\r\nmycket viktig del att man gör en bedömning i det\r\nenskilda fallet. Det är den möjligheten som nu\r\nförstärks.</pre><pre>Jag begär inte att herr Hagberg skall ta ansvar för\r\nsocialdemokratisk politik. Men ett faktum är att\r\nVänsterpartiet i många ekonomiska frågor har gett\r\nden socialdemokratiska politiken sitt stöd.\r\nDäremot får herr Hagberg kanske ta ansvar för\r\nVänsterpartiets motion just i detta ärende. Där sägs\r\ndet t.ex. att det skulle behövas avbetalningsplaner\r\nför att människor skall klara detta. Den typen av\r\nresonemang är ju faktiskt, med förlov sagt,\r\nförhållandevis löjlig. Den som har ett\r\nförvärvsarbete, vilket är förutsättningen för att\r\nman skall hamna i denna situation, får i allmänhet\r\nnågon lön som är så pass hög att man klarar att\r\nbetala 2 000 kr. Det är ju inte ens en veckolön av en\r\nnormalinkomst. Dessutom kommer detta att\r\nkombineras med denna utbyggda skälighetsregel.</pre><pre>Jag tycker att herr Hagberg skall titta litet närmare\r\npå Vänsterpartiets politik, eftersom det, enligt min\r\nuppfattning, behöver städas litet i den.</pre><pre>I motionen kritiseras också regeringen för att uttala\r\nsig kränkande om facket. Detta har man nöjet att\r\nläsa den dag då LO:s ledare och chef går ut och\r\nuttalar sig så kränkande om kvinnor som kollektiv\r\natt det som han säger ligger under den nivå som\r\nprostituerade skulle ta i sin mun. Jag tycker därför\r\natt herr Hagberg skall gå hem och skriva om\r\nVänsterpartiets motion tills dessa frågor skall\r\nbehandlas i riksdagen nästa gång.</pre><pre>Anf. 50  LARS-OVE HAGBERG (v):</pre><pre>Herr talman! Jag vill bestämt dementera att Stig\r\nMalm skulle ha haft något med denna motion att\r\ngöra. Om han skulle lägga sig i den, skulle han åka\r\nut ur rummet. Jag delar helt fru Cederschiölds\r\nuppfattning om denna typ av uttalanden. Därför\r\nkan vi lämna det därhän. Socialdemokratin får\r\nalltså sköta sitt.</pre><pre>Beträffande Vänsterpartiets ansvar vill jag säga\r\nföljande. I dag sitter de arbetande fast i lån,\r\noerhörda utgifter för hyror som höjs, m.m. Vid en\r\ninställelse av arbetet förlorar de lön. Jag har inte\r\nkrävt någon lön. Om någon döms till skadestånd på\r\növer 2 000 kr. kanske en avbetalningsplan kan\r\nbehövas. Detta kanske är litet främmande för en\r\nmoderatpolitiker, att känna till att det finns\r\nmänniskor som befinner sig i en sådan situation att\r\nde inte har ett öre över att betala något med. Men\r\nså är det i det svenska samhället.</pre><pre>Frågan är emellertid om detta är nödvändigt. Är\r\ndetta en demonstrationsåtgärd från en borgerlig\r\nregering mot de arbetande, eller är det en skälig\r\nbedömning av att rättssäkerheten måste stärkas, att\r\ndet är oerhört viktigt för respekten? Respekten för\r\nvad? Är det för att Birger Hagård skall känna att vi\r\nnu har respekt i arbetslivet, eller är det de anställda\r\nsom skall utöva allt detta, som skall känna att detta\r\narbetsliv skall vara demokratiskt och rättvist? Jag\r\nhar en känsla av att det är fråga om den typ av\r\nsynpunkter på rättsäkerheten som Birger Hagård\r\nhar, att man skall straffa den som hamnar utanför.</pre><pre>Fortfarande har fru Cederschiöld inte angett ett\r\nenda skäl för detta, inte bedömt den gråzon som\r\nfinns och de oerhörda konflikter som kommer att\r\nuppstå. Alla vilda strejker som jag vet om har det\r\nfunnits goda skäl för, t.ex. dålig arbetsledning,\r\ndålig hantering av problem i arbetslivet, osv. De\r\nsom utsätts för detta kan väl i varje fall inte stoppas\r\ngenom att ha hotet om böter över sig hela tiden. De\r\nagerar utifrån sin egen situation. Om de har en\r\ndålig situation, reagerar de mot den. Vad görs mot\r\nde dåliga företagsledningarna, ägarnas dåliga\r\nhantering av planering, avskedanden, lönesättning,\r\ninte minst när det gäller kvinnor? Dessa frågor får\r\njag inget svar på.</pre><pre>Anf. 51  STEN ÖSTLUND (s):</pre><pre>Herr talman! Såväl fru Cederschiöld som Lars-Ove\r\nHagberg har ju berört historien om 5 000-\r\nkronorsförslaget som den socialdemokratiska\r\nregeringen lade fram för några år sedan. Märk väl\r\natt det då var en helt annan situation på\r\narbetsmarknaden. Det var inget bra förslag. Jag var\r\nen av dem som såg till att det socialdemokratiska\r\nförslaget ändrades. Förslaget om att höja\r\nskadeståndet vid olovlig konflikt från 200 kr. till\r\n5 000 kr. togs tillbaka. Och jag var alltså en av dem\r\nsom medverkade till det. Det har förbigåtts ganska\r\nmycket i den debatt som har förts.</pre><pre>Herr talman! Charlotte Cederschiöld säger att om\r\nman skall ha påföljder skall de också vara\r\nkännbara. Det är innebörden i det som hon säger.\r\n2 000 kr. skulle då vara ett lämpligt belopp.</pre><pre>Jag är inte säker på hur stort beloppet är. Men den\r\nattityd som Charlotte Cederschiöld har är i alla fall\r\nlitet märklig. 2 000 kr. är knappt en veckolön, säger\r\nhon. Efter skatt är det nog bra mycket mer än en\r\nveckolön för ett vårdbiträde eller en\r\nhandelsanställd. Det är kanske nästa halva\r\nmånadslönen.</pre><pre>Om strejkböterna för löntagarna behöver skärpas,\r\noch skadestånden är viktiga, varför måste man då\r\nuppdra åt den arbetsrättsliga utredningen att\r\nminska skyldigheten för arbetsgivarna att betala\r\nskadestånd när de bryter mot de avtal och lagar som\r\nde har att följa?</pre><pre>Det är tydligen skillnad på äpplen och päron. Det\r\nfinns ett annat uttryck, men jag skall inte använda\r\ndet i kammaren.</pre><pre>Varför kan man inte låta den arbetsrättsliga\r\nutredningen titta på frågan? I det ena fallet, då det\r\ngäller arbetsgivarna, måste det utredas, men då det\r\ngäller löntagarna slår Moderaterna till på en gång.\r\nDet behövs inte ens en snabbutredning. Man\r\nbortser dessutom i det fallet från den första\r\nutredningen, den Niklassonska, som sade att\r\narbetsgivarnas skadeståndsskyldighet också bör ses\r\növer i sammanhanget. Därför bör allting skjutas\r\nupp.</pre><pre>Som jag sade i mitt inledningsanförande är det, mot\r\nbakgrund av alla de andra åtgärder som regeringen\r\nhar föreslagit på arbetslivets och arbetsrättens\r\nområde, uteslutet för oss socialdemokrater att delta\r\ni det destruktiva arbete som för närvarande pågår\r\növer hela fältet under den nuvarande regeringen\r\noch med den nuvarande majoriteten i riksdagen.</pre><pre>Anf. 52  CHARLOTTE CEDERSCHIÖLD (m):</pre><pre>Herr talman! Det är intressant att höra att\r\noppositionen inte går in i den principiella debatten,\r\nden som ligger bakom förslaget. Arbetsdomstolen\r\noch lagrådet har ju berört den principiella\r\ndiskussionen, varför det behövs en sanktion. En\r\nstor del av betänkandet handlar just om skälen till\r\ndet. Även tidigare debatter i det här ämnet har\r\nhandlat om detta. Det är ett ämne som\r\noppositionen inte är så benägen att gå in på,\r\nnämligen om sanktionen är tillräcklig som den är\r\neller om det behövs någon sanktion. Det är inget tal\r\nom i debatten att en 200-kronorssanktion är\r\ntillräcklig eller vad den i annat fall skall ligga på.\r\nSkälighetsregeln gör att man har möjlighet att\r\nfrångå det beloppet, både uppåt och neråt, så det\r\nligger inte fast utan kan anpassas i det individuella\r\nfallet.</pre><pre>Det är möjligt att herr Östlund inte har varit så\r\ninkonsekvent som många andra socialdemokrater i\r\ndenna fråga. I så fall är det glädjande. Men vissa\r\nsocialdemokraters bedömning har växlat från att\r\nsanktionen skulle vara lika hög som en arbetarlön\r\neller endast 200 kr., vilket skulle vara en ordentlig\r\nurholkning. Den har växlat från 2 000 kr. enligt den\r\nNiklassonska utredningen, som i och för sig inte\r\nslogs fast, till 5 000 kr. i februari 1990. Och nu\r\nkommer man att rösta för att 200 kr. skall ligga\r\nkvar, dvs. omröstningen kommer att innebära att\r\nman inte tycker att det skall vara någon sanktion.\r\nMan tar alltså ställning i den principiella frågan och\r\nanser att det inte bör vara någon sanktion för\r\navtalsbrott. Förslaget innebär faktiskt att det skall\r\nvara en sanktion vid avtalsbrott, vilket vi tycker är\r\nviktigt. Det skulle man ju önska att alla\r\ndemokratiska partier tyckte i en rättsstat.</pre><pre>Jag undrar om herr Östlund kan lova att\r\nSocialdemokraterna kommer att sluta att hatta i\r\nden här frågan och kommer att hålla sig till en linje,\r\natt inte något nytt bud gäller om\r\nSocialdemokraterna skulle komma i\r\nmajoritetsställning. Man har en känsla av att\r\nSocialdemokraternas ställningstagande inte bara\r\npåverkas av opportunistiska aspekter utan även av\r\nom man befinner sig i majoritetsställning eller inte.</pre><pre>Anf. 53  STEN ÖSTLUND (s):</pre><pre>Herr talman! Det är alldeles riktigt att vi inte\r\nkommer att delta i beslut som kommer att höja\r\nskadestånden för löntagarna, samtidigt som\r\nregeringen har uppdragit åt den arbetsrättsliga\r\nutredningen att se över om skadeståndskyldigheten\r\nför arbetsgivarna kan minskas. I det arbetet deltar\r\ninte vi socialdemokrater.</pre><pre>Anf. 54  CHARLOTTE CEDERSCHIÖLD (m):</pre><pre>Herr talman! Det är intressant att höra att\r\nSocialdemokraterna inte vill höja skadestånden. Ni\r\nsäger att det inte skall vara någon sanktion. Ni\r\nkanske tycker att man skall ge betalt i stället. Man\r\nbörjar nästan undra, eftersom ni över huvud taget\r\ninte har någon förståelse för\r\nrättssäkerhetsargumentet.</pre><pre>Överläggningen var härmed avslutad.</pre><pre>(Beslut fattades efter 6 §.)</pre><pre>6 §  Arbetslivsfrågor</pre><pre>Föredrogs</pre><pre>arbetsmarknadsutskottets betänkande</pre><pre>1991/92:AU12 Arbetslivsfrågor (prop. 1991/92:100\r\ndelvis och 1991/92:98).</pre><pre>Anf. 55  KJELL NILSSON (s):</pre><pre>Herr talman! I nu föreliggande betänkande från\r\narbetsmarknadsutskottet behandlas\r\narbetslivsfrågor. Vi är vana numera i denna\r\nkammare och i vårt land i övrigt att dagligen höra\r\nhur man drar ned på olika saker och försämrar\r\nvälfärden. Neddragningarna har nu också börjat\r\ndrabba det område som behandlas under\r\narbetslivsfrågor, dvs. arbetsmiljö,\r\narbetsskyddslagstiftning osv.</pre><pre>Vi socialdemokrater har en helt annan syn här. Vi\r\nmenar att i stället för att dra ned på allting och\r\nförsämra arbetsmiljön måste vi se till att\r\narbetsmiljön blir bättre. Vi måste ha en offensiv för\r\nett bättre arbete, ett arbetets förnyelse, det vi\r\nsocialdemokrater kallar för det goda arbetet. Alla\r\nde utredningar som har förekommit under senare\r\ntid har påpekat att just arbetsorganisationen, hur\r\nman organiserar själva jobbet ute på\r\narbetsplatserna, är det väsentliga för om människor\r\nskall drabbas av det vi nu har de största problemen\r\nmed, nämligen belastningsskador och liknande.</pre><pre>I vårt land är arbetsmiljöarbetet uppbyggt på ett\r\nmycket bra sätt. Runt om i världen avundas man\r\nden organisation som vi har. Den bygger på att alla\r\ndeltar i arbetsmiljöarbetet ute på arbetsplatserna,\r\nsåväl arbetsgivare och deras representanter som\r\nsamtliga anställda. Det är varje anställds egen\r\nskyldighet att se till att arbetsmiljöarbetet hålls\r\nuppe. För att hjälpa till med detta har vi en\r\nskyddsombudsorganisation, med skyddsombud\r\noch skyddskommittéer samt regionala\r\nskyddsombud. När det blir för jobbigt för\r\nskyddskommittéerna har man möjlighet att utnyttja\r\nföretagshälsovården, som är en utmärkt resurs i\r\narbetsmiljöarbetet. Alla skall vara\r\narbetsmiljömedvetna i det svenska\r\narbetsmiljöarbetet.</pre><pre>Detta förutsätter en rejäl utbildning av de berörda\r\npersonerna. Fackföreningsrörelsen har i alla år lagt\r\nner mycket pengar på utbildning av skyddsombud\r\nför det goda arbetet. Nu vill man dra ned också på\r\ndetta enligt propositionen.</pre><pre>I kompletteringspropositionen sägs att man skall\r\nlyfta över pengar från arbetarskyddsavgiften för att\r\nförstärka statens inkomstsida. I propositionen sägs\r\nvidare att arbetslivsfonden skall tappas på 2\r\nmiljarder kronor som behövs bättre på annat håll.\r\nMen arbetslivsfonden kom ju till för att utöver de\r\nsedvanliga anslagen bidra till att man skall kunna\r\nåstadkomma en bättre arbetsmiljö i vårt arbetsliv.</pre><pre>Herr talman! I reservation 1 tar vi upp\r\narbetsorganisationens betydelse och det\r\narbetsinnehåll som måste finnas ute på\r\narbetsplatserna. Både kompetensutredningen och\r\nproduktivitetsdelegationen har påpekat att dessa\r\ntvå saker, arbetsorganisationen och\r\narbetsinnehållet, utgör det allra viktigaste om vi\r\nskall kunna få en bättre produktivitet ute i\r\nverksamheterna.</pre><pre>Kompetensens utveckling är av allra stösta\r\nbetydelse. Parterna har här naturligtvis ett stort\r\nansvar, men vi socialdemokrater menar att staten\r\nsom arbetsgivare måste ta ett större och längre\r\ngående ansvar för att stimulera förändringsarbetet.\r\nVi menar att staten som arbetsgivare skall se till att\r\nbåde arbetsorganisationen och annat inom\r\narbetslivet förbättras ute på arbetsplatserna. Vi vill\r\natt ett nationellt råd skall tillsättas för att utarbeta\r\ndet goda arbetet och se till att vi får en bättre\r\nsituation på arbetsplatserna.</pre><pre>Vi tycker också att de personalekonomiska\r\nredovisningarna är betydelsefulla. Det är viktigt för\r\narbetsmiljöarbetet att kostnaderna för den enskilde\r\narbetsgivaren, som uppstår på grund av dåliga\r\narbetsmiljöer, dokumenteras på ett bra sätt. Då\r\nkan vi åtgärda de dåliga arbetsmiljöerna på ett\r\nbättre sätt än tidigare. Det skall vara lagstiftat att\r\ndet skall finnas personalekonomiska redovisningar.</pre><pre>I reservation 3 tar vi upp kanske den viktigaste av\r\nalla dessa frågor. Nu föreslås att det statliga stödet\r\ntill företagshälsovården skall bort. När vi byggde\r\nupp företagshälsovården sade vi, att om vi skall\r\nkunna göra det på ett smidigt sätt och inte avlöva\r\nannan sjukvård, måste vi bygga upp den successivt\r\noch stegvis. Därför blev det inget obligatorium. Vi\r\nhar nu nått 80-procentig täckning inom\r\nföretagshälsovården. Nu vill man ta bort det\r\nstatliga stödet till företagshälsovården.\r\nArbetsgivareföreningen säger upp\r\nföretagshälsovårdsavtalet med både LO och PTK.\r\nMånga är oroliga för att detta kommer att innebära\r\natt arbetsgivaren tar bort resurser från\r\nföretagshälsovården och på ett markant sätt\r\nförsämrar arbetsmiljöarbetet ute på\r\narbetsplatserna.</pre><pre>Företagshälsovården har till uppgift att förebygga\r\nskador och sjukdomar och hjälpa till med\r\nrehabiliteringen. Vi beslöt för ett litet tag sedan i\r\ndenna kammare att arbetsgivaren redan efter fyra\r\nveckor är skyldig att sätta upp\r\nrehabiliteringsprognoser för arbetsskadade. Detta\r\nblir omöjligt om inte företagshälsovården kan\r\nhjälpa till. Vi går med på att statsbidraget till\r\nföretagshälsovården avvecklas under förutsättning\r\natt riksdagen beslutar om ett obligatorium för\r\nföretagshälsovården.</pre><pre>Reservation 5 handlar om MBL-medlen.\r\nRegeringen föreslår att de skall avvecklas. De har\r\ngått till utbildning av anställda i mycket viktiga\r\nfrågor. Det arbete som nu pågår med\r\narbetsorganisation och annat och de förändringar\r\nsom nu genomförs inom arbetsrättsområdet gör att\r\nutbildningsbehovet kommer att bli ännu större.\r\nMBL-medlen behövs bättre nu än någonsin.\r\nMycket av MBL-medlen har gått till att se hur vi\r\nskall kunna förnya arbetslivet. De har gått till\r\narbetet med jämställdhet som vi i vårt land har\r\nkommit ganska långt med. Vi behöver arbeta\r\nvidare på det området. Det finns ingen anledning\r\natt nu låta det arbetet avta.</pre><pre>I reservation 5 yrkar vi avslag på förslaget om att\r\navveckla MBL-medlen. I reservation 6 tar vi upp\r\nfinansiering av arbetarskyddsverket och\r\narbetsmiljöinstitutet. Vi kan inte tillstyrka det\r\nförslag som nu ligger om finansieringen av både\r\narbetarskyddsverket och arbetsmiljöinstitutet. Vi\r\nyrkar avslag på förslaget.</pre><pre>Herr talman! Jag yrkar bifall till samtliga\r\nsocialdemokratiska reservationer som är fogade till\r\nbetänkandet.</pre><pre>Anf. 56  KARL-ERIK PERSSON (v):</pre><pre>Herr talman! Arbetsmiljön är en grundläggande\r\nmiljöfråga. Problem i de yttre miljön har samband\r\nmed problem i arbetsmiljön. Därför kommer\r\narbetsmiljöförbättrande åtgärder också att positivt\r\nbidra till en bättre miljö i stort. De anställda och\r\nderas organisationer har god kännedom om\r\nråvarors och processers miljöpåverkan när det\r\ngäller arbetsmiljön och den yttre miljön. Därför är\r\ndet allvarligt att arbetsmiljöproblemen och därmed\r\nföljande arbetsskador och sjukdomar inte åtgärdas.</pre><pre>Under 1980-talet har det s.k. ohälsotalet -- dvs. det\r\ngenomsnittliga antalet dagar per försäkrad som\r\nersatts med sjukpenning, arbetsskadesjukpenning\r\neller förtidspensionering/sjukbidrag -- ökat\r\nkraftigt. Kvinnorna står för två tredjedelar av den\r\nökade sjukfrånvaron under 80-talet. Skillnaderna\r\nmellan kvinnor och män vad gäller ohälsotalet har\r\nökat. Det finns troligtvis ett samband med att det\r\nockså är kvinnorna som svarar för den största delen\r\nav arbetskraftsökningen.</pre><pre>År 1990 bröts trenden med det ökande ohälsotalet.\r\nDet är emellertid omöjligt att dra entydiga\r\nslutsatser av ett enstaka års minskning. Man måste\r\nhålla i minnet att statistiken baserar sig på\r\nanmälningar som skall ligga till grund för\r\nekonomiska ersättningar till enskilda människor.\r\nFörändringar sker i människornas sätt att anmäla\r\ntill myndigheterna, och villkoren för ersättningarna\r\nförändras ständigt. Dessutom har konjunkturläget\r\nmed stor sannolikhet betydelse för sjuktalet. Det\r\nfinns undersökningar som pekar mot att det höga\r\ntempo som pressades fram under den överhettade\r\nhögkonjunkturen ledde till ökad sjukdom.</pre><pre>Sett över 1980-talet som helhet kan man konstatera\r\natt sjuktalet ökar, liksom arbetsskadorna och\r\nförtidspensioneringarna. Både sjuktalet -- antalet\r\nanmälda sjukdagar till försäkringskassan -- och\r\nantalet arbetssjukdomar har ökat mer bland\r\nkvinnor än bland män. Kostnaderna för dessa\r\nupskattas, förutom produktionsbortfallet, till drygt\r\n60 miljarder kronor per år. Därutöver betalar\r\nsamhället 3 miljarder per år till förbättringar av\r\narbetsmiljön.</pre><pre>Antalet förtidspensionärer har ökat under hela\r\n1980-talet och utgör i dag ca 350 000 människor.\r\nDrygt 50 000 förtidspensioneras årligen. Ca 180 000\r\narbetsskador anmäls varje år. Därtill kommer de\r\nmänskliga kostnaderna som inte kan beräknas,\r\nmen som är oerhört stora.</pre><pre>Dödligheten bland människor som slagits ut ur\r\narbetslivet är tre fyra gånger högre än i andra\r\nmotsvarande grupper.</pre><pre>Största delen av de sjukdomar och skador som\r\nförorsakar sjukskrivningar kan hänföras till\r\narbetsmiljön.</pre><pre>Hälsan är också en klassfråga. LO-grupperna får i\r\nstörre utsträckning än andra arbetssjukdomar. De\r\nvårdas längre på sjukhus och de förtidspensioneras\r\nmest.</pre><pre>Gårdagens arbetsmiljörisker i form av bristande\r\nskyddsanordningar med risk för fysiska skador i\r\njobbet finns delvis kvar. Samtidigt har andra och\r\nnya risker uppstått. Stress, belastningsskador och\r\npsykosociala faktorer blir allt påtagligare\r\nsjukdomsorsaker. En kraftig ökning av antalet\r\nanmälda arbetsskador av psykosocial typ har\r\nuppstått under 1980-talet.</pre><pre>Stressframkallade sjukdomar, exempelvis i form av\r\nhjärt-kärlsjukdomar, är långt vanligare inom\r\narbetarklassen än bland tjänstemän och företagare.\r\nDessa klassbundna skillnader i hälsotillstånd har\r\nökat under 1970-  och 1980-talen.</pre><pre>Nya typer av miljörisker drabbar stora grupper.\r\nDålig inomhusventilation i bl.a. kontors-  och\r\nindustribyggnader gör att bakterier och mögel\r\nframkallar allergier.</pre><pre>Oregelbundna arbetstider och skiftarbete sliter\r\nhårdare på människor än arbete under dagtid. Av\r\nhälsoskäl skulle därför en daglig\r\narbetstidsförkortning vara ett bra verktyg mot\r\nutslitning av arbetskraften.</pre><pre>Det är uppenbart att ackordsarbete ökar risken för\r\nförslitningar och arbetsskador. Men även inom den\r\noffentliga sektorn skapar bristen på tid ökad risk för\r\nbelastningsskador. I dag löser många kvinnor\r\nproblemen med dålig arbetsmiljö genom att jobba\r\ndeltid. De tar själva ansvaret för något som borde\r\nvara samhällets sak. För att komma till rätta med\r\ndessa problem skulle, som vi ser det från\r\nVänsterpartiets sida, en ökad möjlighet för\r\nskyddsombuden att ingripa behövas både när det\r\ngäller miljölagstiftning och miljöåtgärder. Men\r\ndetta förbiser man i utskottets betänkande.</pre><pre>En annan fråga som tas upp i detta betänkande är\r\nminskade resurser till arbetsmiljöinstitutet.</pre><pre>Ytterligare en sak som man tar upp är\r\narbetslivscentrum. Vi har fått vår motion avstyrkt\r\nmed en motivering som jag anser vara konstigt\r\nuttryckt i utskottets betänkande. Man skriver så här\r\npå s. 18: ''Utskottet anser att det inte finns skäl för\r\nriksdagen att på grund av den nu föreliggande\r\nmotionen riva upp sitt tidigare beslut och avstyrker\r\nmotion A226.''</pre><pre>Jag måste fråga utskottets företrädare om man inte\r\nskall följa riksdagens tidigare fattade beslut. I\r\narbetsmarknadsutskottets betänkande\r\n1990/91:AU16 angavs vikten av att\r\nkvinnoforskningen vid arbetslivscentrum\r\nbevarades. Till detta betänkande fogades en\r\nmeningsyttring av ledamöterna Elver Jonsson,\r\nAnders G. Högmark, Mona Saint Cyr, Charlotte\r\nBranting och Erik Holmkvist. De angav i ett\r\nsärskilt yttrande: Vi vill dock understryka vikten av\r\natt den kompetens och det kunnande i fråga om\r\nkvinnoforskning som har byggts upp i\r\narbetslivscentrum tas till vara vid en kommande\r\nomorganisation.</pre><pre>Man gjorde en omorganisation av\r\narbetslivscentrum. Verksamheten minskades från\r\nsju heltidsforskare till tre, och informationstjänsten\r\ntogs bort helt. Man rev upp ett tidigare fattat\r\nriksdagsbeslut utan att någon över huvud taget\r\ngjorde någonting. När vi motionerar i detta ärende\r\nfår vi motionen avstyrkt med motiveringen att man\r\ninte river upp beslut.</pre><pre>Man kan fråga sig om det inte finns något behov av\r\nden kvinnoforskning som bedrivs vid\r\narbetslivscentrum. Som jag ser det har de gjort ett\r\nbra arbete och det har varit en väl fungerande\r\nenhet. Detta slår man nu sönder.</pre><pre>I den motion som vi har avgett föreslår vi en\r\nomorganisation. Vi har också föreslagit att man\r\nskall lägga ned arbetslivscentrum när det aktuella\r\nbeslutet rivs upp och i stället omorganiserar till ett\r\nrent kvinnoforskningsinstitut. Detta förslag har\r\navstyrkts med en formulering som omfattar två och\r\nen halv rad. Jag ser det som mycket bekymmersamt\r\natt man inte gör något åt detta. Det skulle vara\r\nroligt att veta hur utskottets företrädare motiverar\r\nsitt avslagsyrkande.</pre><pre>Med detta, herr talman, yrkar jag givetvis bifall till\r\nden meningsyttring som jag har fogat till detta\r\nbetänkande vad avser mom. 3, 10 och 22.</pre><pre>Anf. 57  HARALD BERGSTRÖM (KDS):</pre><pre>Herr talman! Kammaren har i dag att ta ställning\r\ntill arbetsmarknadsutskottets betänkande AU12,\r\ndär ämnesområdet är arbetslivsfrågor.</pre><pre>Dokumentet som ligger till grund för betänkandet\r\när dels budgetpropositionen och en lång rad\r\nmotioner med anledning av denna, dels proposition\r\n98 och en motion med anledning av den.</pre><pre>Budgetpropositionen tar i detta avsnitt i en översikt\r\nupp ett antal aktuella arbetslivsfrågor och ger\r\nregeringens syn på dessa. På samma sätt tar man\r\nupp mål och inriktning av arbetslivspolitiken under\r\nnästa budgetår.</pre><pre>Vi har i utskottet konstaterat att det i väsentliga\r\navseenden råder en samsyn om samspelet mellan å\r\nena sidan arbetets innehåll, om\r\nkompetensutveckling för arbetstagare och om\r\narbetsorganisationen, och å andra sidan\r\nproduktivitetsutveckling och därmed näringslivets\r\noch företagens konkurrenskraft. Om dessa\r\nförhållanden råder en, som jag nämnde, betydande\r\nsamsyn. Det är när vi börjar granska metoderna för\r\natt påverka utvecklingen i en önskvärd färdriktning\r\nsom avsevärda skillnader blir synliga. Jag skall inte\r\nnärmare gå in på detta, utan nöja mig med att\r\nkonstatera att med den s.k. svenska modellen har\r\nockså arbetsmarknadens parter härvidlag\r\nfortfarande ett stort ansvar.</pre><pre>Herr talman! Arbetsmiljön är ett område där stora\r\nförbättringar har åstadkommits under de senaste\r\nåren. Men mycket finns fortfarande ogjort.\r\nArbetslivsfonden spelar här en central roll. Av\r\nfondens verksamhet under 1991 var de flesta\r\nprojekt som fonden stöttade och gav bidrag till\r\ninom området arbetsorganisation. Det gällde bl.a.\r\nförändring av produktionsuppläggning. Det var nya\r\nmodeller för arbetsrotation och det var naturligtvis\r\nmånga olika program för kompetensutveckling.\r\nFör dem som är med i ett program möjliggörs oftast\r\nett ökat ansvarstagande för den produktion man är\r\ninvolverad i. När man tar på sig ett större ansvar,\r\nger det ett ökat inflytande över den egna\r\narbetssituationen.</pre><pre>I början av veckan hade jag tillfälle att följa några\r\nföreläsningar i en konferens med anledning av att\r\narbetsmiljöfonden firade sin 20-åriga tillvaro.\r\nInbjudna var också representanter för våra\r\nnordiska grannländers motsvarigheter. Det\r\nkonstaterades enhälligt att det ofta var små\r\ninvesteringar inom något arbetsmiljöns område\r\nsom gav stora förbättringar med snabb\r\nåterbetalning av den gjorda investeringen. Och det\r\när ju inte enbart företaget som gör vinster. Nej,\r\nförstahandsmålet är att människan/arbetstagaren\r\ngör hälsomässiga och trivselmässiga vinster, som\r\ndirekt avspeglar sig i en ökande produktion och så\r\ngott som alltid i en minskad sjukfrånvaro. Under\r\nkonferensen konstaterades vidare att det som i\r\nallmänhet bromsar utvecklingen på\r\narbetsmiljöområdet inte är viljan att förbättra, utan\r\ndet är kunskapen om hur och vad som skall och bör\r\ngöras. Det som behövs är alltså både\r\ngrundforskning och tillämpad forskning inom detta\r\nområde.</pre><pre>Våren 1991 beslutade riksdagen om ändringar i\r\narbetsmiljölagen. Dessa har nu trätt i kraft, och de\r\nbetyder bl.a. att arbetsgivarens ansvar för\r\narbetsmiljö och rehabilitering har ökat. Detta\r\nmedför att betydelsen av samverkan mellan\r\narbetstagare och arbetsgivare i det lokala arbetet\r\nmed arbetsmiljön lyfts fram och förstärkts. Det är\r\nbra.</pre><pre>Herr talman! Regeringen föreslår i\r\nbudgetpropositionen att de generella statsbidragen\r\ntill företagshälsovården dras in fr.o.m. årsskiftet\r\n1992/93. Storleken på bidraget var under 1991 i\r\nrunda tal en miljard kronor.</pre><pre>När företagshälsovården under 60-talet växte fram\r\noch började byggas ut fanns inte det system av\r\nvårdcentraler att tillgå som vi har i dagens samhälle.\r\nDet medförde att företagshälsovården kom att\r\nsyssla med uppgifter som i dag utförs och skall\r\nutföras av vårdcentralerna inom vad som kallas\r\nprimärvården. Såvitt jag har förstått var\r\nföretagshälsovården ursprungligen menad och\r\ntänkt som en i huvudsak förebyggande hälsovård.\r\nDen var väl också tänkt att i ett intimt samarbete\r\nmed arbetarskydd och yrkesinspektion söka\r\nminimera skaderiskerna på arbetsplatserna.</pre><pre>I en intressant artikelserie granskar tidskriften\r\nArbetsmiljö hur, som de säger,\r\n''Arbetsmiljösveriges pengar flödar''. Man visar hur\r\nsvårt det är att analysera användningen av de\r\nmycket stora resurser som just företagshälsovården\r\nfått tillgång till. Det rör sig om i storleksordningen\r\n3 miljarder per år, varav, som jag nämnde,\r\nstatsbidraget var ca en tredjedel. Det är ca 10 000\r\npersoner som jobbar inom Företagshälsan och som\r\nså att säga förbrukar dessa pengar.</pre><pre>Jag skall inte orda mer om företagshälsovården,\r\nutan konstaterar att det är en majoritetsuppfattning\r\ni utskottet att statsbidraget skall dras in.</pre><pre>Herr talman! Utskottets majoritet avstyrker\r\nmotioner från såväl Socialdemokraterna som\r\nVänsterpartiet, där det reses krav på en lagfäst\r\nskyldighet för alla företagare att tillhandahålla\r\nföretagshälsovård för sina arbetstagare. Vi\r\nkonstaterar att de argument mot en sådan lagfäst\r\nskyldighet som fanns för ett år sedan, och då\r\nanfördes av den dåvarande\r\narbetsmarknadsministern som grund för avslag på\r\nen sådan skyldighet, också finns i dag.</pre><pre></pre><pre>Herr talman! När MBL-lagarna infördes den 1\r\njanuari 1977, beslutades det om medel för\r\nutbildning och information om de nya lagarna. Det\r\nvar efter min mening helt korrekt i den då nya\r\nsituation som facket stod inför. Men med\r\nförändring av argumenten för nya pengar år efter\r\når är det betydande belopp som härigenom stöttat\r\nfacklig verksamhet.</pre><pre>Riksrevisionsverket har på den förra regeringens\r\nuppdrag granskat hur dessa medel har använts. I\r\ngranskningen, som gjordes 1990, konstateras att\r\ndet funnits, som man säger, endast en svag\r\nanknytning till MBL i den utbildning och\r\ninformation som förmedlats.</pre><pre>Regeringen föreslår därför att MBL-medlen\r\navvecklas. För budgetåret 1992/93 föreslås likväl 75\r\nmiljoner som en sista anvisning. Därefter är det\r\nslut.</pre><pre>Utskottets majoritet ansluter sig till regeringens\r\nuppfattning. Min personliga reflektion är att med så\r\nstora bidrag under så lång tid borde facken vara\r\nfullärda, i varje fall tämligen fullärda. Och det bör\r\nde nog anses vara, eftersom de lyckats få behålla\r\nbidragen under så lång tid.</pre><pre>Herr talman! Jag skall inte gå in på fler enskildheter\r\nutan nöjer mig med det jag tagit upp av detaljerna\r\ni utskottets betänkande.</pre><pre>Jag vill avslutningsvis yrka bifall till utskottets\r\nhemställan i samtliga de 22 upptagna momenten.</pre><pre>Anf. 58  KJELL NILSSON (s) replik:</pre><pre>Herr talman! Jag skulle vilja ställa ett par frågor till\r\nHarald Bergström. Harald Bergström säger att\r\narbetslivsfonden är mycket betydelsefull. Hur\r\nmotiverar då Harald Bergström att man tappar\r\nfonden på två miljarder kronor som går till helt\r\nannan verksamhet än pengarna är avsedda för?</pre><pre>Harald Bergström sätter likhetstecken mellan\r\nföretagshälsovården och vårdcentralerna. Det är\r\nverkligen att överdriva. Företagshälsovården skall\r\nbedriva förebyggande verksamhet. Den följer\r\navtalet mellan SAF, LO och PTK, och det finns ett\r\navtal med nästan exakt samma innehåll på den\r\noffentliga sektorn.</pre><pre>Skulle det vara så att man inte utför den\r\nförebyggande verksamhet som stipuleras i avtalen,\r\navgör arbetarskyddsstyrelsen om statsbidrag skall\r\nutgå eller inte. Börjar företagshälsovården likna en\r\nvårdcentral, kan jag försäkra Harald Bergström att\r\ndå blir det inga pengar från arbetarskyddsstyrelsen\r\ntill den verksamheten.</pre><pre>Vi hade från början frågan uppe om det skulle vara\r\nett obligatorium eller om man skulle bygga upp\r\nföretagshälsovården med hjälp av\r\nstimulansåtgärder. Man sade då att om vi stiftar en\r\nlag om ett obligatorium, kommer sjukvården i\r\nlandet att dräneras på läkare, sjuksköterskor och\r\ningenjörer. Därför måste uppbyggnaden ske\r\nstegvis, och så bestämmde man sig för\r\nstimulansåtgärder.</pre><pre>Den stora faran är nu att samtidigt som man tar bort\r\nstödet till företagshälsovården säger\r\nArbetsgivareföreningen upp avtalet med LO och\r\nPTK. Tror inte Harald Bergström att det kommer\r\natt få till effekt att företagshälsovården minskar i\r\nbetydelse? Och kommer det inte i så fall att\r\ninnebära ett sämre arbetsmiljöarbete?</pre><pre>Harald Bergström har ju en viss erfarenhet av bl.a.\r\nverkstadsindustrin. Kan vi utan stödet från\r\nföretagshälsovården klara arbetsmiljöarbetet lika\r\nbra som vi klarar det i dag?</pre><pre>Anf. 59  HARALD BERGSTRÖM (kds) replik:</pre><pre>Herr talman! När regeringen i\r\nkompletteringspropositionen föreslår att två\r\nmiljarder skall tas ur arbetslivsfonden, bygger det\r\npå bedömningen att pengarna för närvarande kan\r\nanvändas på ett bättre sätt.</pre><pre>När det gäller företagshälsovården är det ändå så,\r\nKjell Nilsson, att under uppbyggnadsskedet gick\r\nbra mycket av resurserna just till att agera\r\nvårdcentral. Jag vet det av erfarenhet. Det blev\r\nredan där, som jag upplever det, en snedvridning.\r\nNär vårdcentralerna så småningom kom till i\r\nlandstingens och i primärvårdens regi, var det litet\r\nsvårt att backa.</pre><pre>Det är ett faktum, Kjell Nilsson, att kostnaden per\r\nbesök inom företagshälsovården är ganska hög.\r\nDet rör sig om mellan 1 000 och 2 000 kr. per besök.</pre><pre>Visserligen är det föreslaget att det generella\r\nstatsbidraget till företagshälsovården skall\r\nförsvinna, men vad jag inte nämnde i mitt\r\nhuvudanförande var att det också är sagt i\r\nbudgetpropositionen att man skall titta på\r\nföretagshälsovårdens framtida organisation. Jag\r\nvill se vad det innebär innan jag går längre i mitt\r\nsvar.</pre><pre>Anf. 60  KJELL NILSSON (s) replik:</pre><pre>Herr talman! Jag tycker att det är ganska\r\nanmärkningsvärt att man först tar bort det statliga\r\nstödet till företagshälsovården och därefter utreder\r\npå vilket sätt företagshälsovården skall arbeta i\r\nframtiden. Det rimliga hade ju varit att man hade\r\nutrett först och lagt upp en organisationsplan och\r\nsedan sett efter om det går att minska stödet.</pre><pre>Sedan är det så, Harald Bergström, att riksdagen\r\nskärpte reglerna vad gäller förebyggande\r\nverksamhet ganska rejält för ett par år sedan. Det\r\ninnebär att det nu inte är möjligt att få statsbidrag --\r\npå ett ärligt sätt i varje fall -- om man inte bedriver\r\ntillräckligt mycket förebyggande verksamhet.</pre><pre>När det gäller arbetslivsfonden var det faktiskt på\r\ndet sättet att under de goda åren avstod löntagarna\r\nhär i landet en del pengar, och för att inte\r\növervinsterna skulle bli för stora i näringslivet\r\nskapades arbetslivsfonden, och det avsattes pengar\r\ntill den. Avsikten var att vid sidan av de ordinarie\r\nanslagen förbättra arbetsmiljön i landet. Det var\r\nSocialdemokraterna, vpk och -- som enda parti på\r\nden borgerliga sidan -- Centern som drev igenom\r\ndet, mot de andra partierna i riksdagen.</pre><pre>De pengarna tar nu regeringspartierna och sätter in\r\ni en budgetförstärkning. Det är alltså att direkt ta\r\npengar som är avsedda för ett annat ändamål. Det\r\när pengar avsatta av löntagarna som nu\r\nkonfiskeras.</pre><pre>Att ni behöver pengar med tanke på det enorma\r\nbudgetunderskott på 102 miljarder som ni har\r\nskapat, det förstår jag. Men jag kan inte begripa\r\nvarför de som har de sämsta arbetsmiljöerna skall\r\nvara de som hjälper er att fylla igen det hålet.</pre><pre>Anf. 61  HARALD BERGSTRÖM (kds) replik:</pre><pre>Herr talman! Jag är tacksam för det mycket fina\r\nbetyg som Kjell Nilsson indirekt ger oss i det\r\nnuvarande regeringsunderlaget, att vi på litet mer\r\nän ett halvår skulle ha lyckats skapa ett så stort\r\nbudgetunderskott.</pre><pre>Nej, Kjell Nilsson, det är inte hela sanningen, utan\r\nvad vi gör är att rätta till en del skevheter som fanns\r\nföre regeringsskiftet. Så vi behöver pengarna från\r\narbetsmiljöfonden. Litet grand självkritik på den\r\npunkten kanske inte vore så obefogad.</pre><pre>När det gäller företagshälsovården tycker jag nog\r\ninte att det är så felaktigt att man slimmar en\r\norganisation som uppenbarligen tycks ha litet för\r\nmycket pengar att röra sig med. Jag stämmer in i\r\nregeringens förslag. Vi tar bort en miljard och\r\nsätter i gång att kika på hur verksamheten skall se\r\nut framöver.</pre><pre>Anf. 62  KARL-ERIK PERSSON (v) replik:</pre><pre>Herr talman! Jag väntade mig inte få något bifall\r\nnär jag talade för att skyddsombuden borde få\r\nutökade befogenheter.</pre><pre>Jag ställde en fråga till Harald Bergström om\r\narbetslivscentrum. Jag förstår att det kan vara\r\nproblematiskt för honom att sätta sig in i den här\r\ndiskussionen, eftersom han inte var med när\r\nriksdagen fattade beslut förra året. Man talade då\r\nom att arbetslivscentrum skall bedriva forskning\r\noch information, och det stod i\r\nutskottsbetänkandet att arbetslivscentrum skulle\r\ntillföras erforderliga resurser för att bedriva\r\nforskning med inriktning på kvinnor och arbetsliv.</pre><pre>Jag anser att man inte fullföljer det riksdagsbeslut\r\nsom då fattades, i och med att man nu reducerar\r\nantalet forskare från sju till tre och tar bort\r\ninformationstjänsten. Det tycker jag strider direkt\r\nmot riksdagens beslut.</pre><pre>Därför väckte jag min motion om att\r\narbetslivscentrum skall få erforderliga resurser. Jag\r\ntycker att Harald Bergström som representant för\r\nregeringspartierna skall beakta detta och se till att\r\nriksdagens beslut fullföljs.</pre><pre>Anf. 63  HARALD BERGSTRÖM (kds) replik:</pre><pre>Herr talman! Det är riktigt som Karl-Erik Persson\r\nsäger att jag inte var med på den tiden det begav sig\r\ni fråga om de här sakerna, så jag har haft mycket att\r\nlära. Jag har fortfarande mycket att lära, men jag\r\nhar alldeles nyss lärt mig att just nu tillsätts en\r\nprofessur i forskning rörande kvinnor och arbetsliv.\r\nDet torde väl vara en del av svaret på Karl-Erik\r\nPerssons fråga.</pre><pre>Anf. 64  KARL-ERIK PERSSON (v) replik:</pre><pre>Herr talman! Då skall jag tala om för Harald\r\nBergström att forsknings- och informationsenheten\r\nvar en grundpelare i arbetsmiljöarbetet. När man\r\nbryter sönder den verksamheten, spelar det ingen\r\nroll om man sedan inrättar en professur. Man har\r\nju ändå minskat det antal forskare som riksdagen\r\ntidigare har sagt skall finnas. Man kommer också\r\natt ta bort informationstjänsten, och även det\r\nstrider mot riksdagens beslut förra året.</pre><pre>Anf. 65  KARIN PILSÄTER (fp):</pre><pre>Herr talman! Klockan börjar bli mycket, och jag\r\ntror att många längtar hem, så jag skall inte bli så\r\nlångrandig.</pre><pre>Häromdagen kom nya dystra arbetslöshetssiffror.\r\nÖver 200 000 personer är nu öppet arbetslösa och\r\n170 000 är föremål för olika\r\narbetsmarknadspolitiska åtgärder. För alla dem\r\nkänns det kanske som en lyxdebatt att då diskutera\r\nförbättringar i arbetslivet för dem som faktiskt har\r\nett jobb.</pre><pre>Jag kan förstå det, men samtidigt skall vi komma\r\nihåg två saker: De allra flesta människor i Sverige\r\nhar trots allt ett jobb att gå till. Och de övriga skall\r\nha det. Därför får arbetet med att förbättra\r\nvillkoren i arbetslivet inte tappa tempo. Och under\r\nnuvarande lågkonjunktur är tillfället kanske\r\nalldeles extra väl valt att investera i\r\narbetsmiljöförbättringar och\r\norganisationsförändringar ute på arbetsplatserna.</pre><pre>Under 80-talet har, som vi redan hört, tiden för\r\nfrånvaro på grund av sjukdom, arbetsskador,\r\nförtidspension eller sjukbidrag ökat kraftigt.\r\nAlldeles speciellt har ohälsotalen för kvinnor ökat.</pre><pre>Detta har säkert till viss del sin grund i ändrade\r\nvillkor för ersättning och ökad benägenhet att\r\nanmäla skador. Men den stora ökningen består av\r\narbetssjukdomar, beroende av belastningsskador,\r\nhos kvinnor. Det visar klart och tydligt att\r\nsituationen på arbetsplatserna, framför allt för\r\nkvinnor, inte är som den skall vara.</pre><pre>Bakom de höga frånvarosiffrorna finns ett stort\r\npersonligt lidande för den som drabbas. Den\r\nutslagning som bristfälliga arbetsmiljöer ger\r\ninnebär ofta isolering för den enskilde och svårighet\r\natt fungera även i andra roller, förutom det rent\r\nfysiska lidandet. Att åstadkomma bättre\r\narbetsmiljöer är därför nödvändigt för ett bra\r\npersonligt liv för människor.</pre><pre>En bättre arbetsmiljö är också nödvändig för att på\r\nsikt öka arbetsutbudet. Skall fler komma ut i\r\narbetslivet och fungera bra, krävs att både den\r\nfysiska arbetsmiljön, arbetsorganisationen och\r\nomgivningen är anpassade till människorna.</pre><pre>Bättre arbetsmiljö är också nödvändig för\r\nlivskraftiga företag och väl fungerande,\r\nkostnadseffektiv offentig sektor. Hög\r\npersonalomsättning, stor frånvaro och otrivsel ger\r\nsjälvklart sämre arbetsresultat.</pre><pre>Nu pågår en omdaning i grunden av arbetslivet i\r\noch med att både företag och den offentliga sektorn\r\nbefinner sig i vad man skulle kunna kalla för en\r\ndecentraliseringsprocess. Beslutsfattandet förs ut\r\ntill små enheter. De arbetar ofta under eget\r\nbudgetansvar eller i ännu mer självständiga former.\r\nAllt oftare fattas de reella besluten på mer\r\ninformell grund och i mer informella former än\r\ntidigare. Ur arbetsmiljösynvinkel är detta på\r\nmånga sätt bra. Ju närmare besluten ligger\r\nverksamheten, desto större möjligheter finns att\r\nhitta flexibla och personligt anpassade lösningar.</pre><pre>Ledorden i arbetsmiljöpolitiken för 90-talet måste\r\nvara decentralisering och arbetsgivaransvar.\r\nKostnaderna för dåliga arbetsmiljöer har tidigare i\r\nallt för liten grad drabbat arbetsgivaren direkt.\r\nAnsvaret för och konsekvenserna av dåliga\r\narbetsmiljöer skall finnas lokalt. Det gäller även\r\nansvaret för och möjligheterna till förbättring.</pre><pre>Det nya sjuklönesystemet och arbetsgivarens\r\nrehabiliteringsansvar är därför bra steg i rätt\r\nriktning. Det återstår att se om det är tillräckligt.\r\nDet har ju bara gällt i några månader. Men det är\r\nett steg i rätt riktning.</pre><pre>Det är kvinnorna som står för den stora ökningen\r\nav ohälsotalen och den stora ökningen av\r\narbetssjukdomar bland arbetsskadorna. Beror det\r\npå att kvinnor är bräckligare eller kanske\r\ngnälligare? Jag tror knappast det. Det beror på att\r\nkvinnorna till mycket stor del finns i jobb med\r\nensidiga och slitsamma moment i hierarkiska\r\norganisationer. När nu landstingens och\r\nkommunernas, och i många fall företagens,\r\npatriarkaliska strukturer bryts ner, finns det stora\r\nmöjligheter till förbättringar av miljö och\r\norganisation.</pre><pre>Därför är det extra viktigt att se vad\r\nsjuklönereformen och arbetsgivarnas utökade\r\nmiljö- och rehabiliteringsansvar får för\r\nkonsekvenser för arbetsmiljön och organisationen\r\nnär det gäller kvinnojobben inom t.ex. industri,\r\nhandel, kontor, vård och omsorg.\r\nSjuklönereformen får inte bara innebära en ökad\r\npress på kvinnorna att gå till jobbet oavsett hur man\r\nkänner sig. Det måste leda till att orsakerna till\r\nfrånvaron undanröjs.</pre><pre>Den här frågan kommer att behandlas i ett senare\r\nbetänkande från arbetsmarknadsutskottet, men jag\r\nvill ändå passa på att trycka på den oerhörda vikten\r\nav att förbättra arbetsmiljön och\r\narbetsorganisationen inom de s.k. kvinnoyrkena.\r\nKvinnorna är trots allt inte en liten minoritet på\r\narbetsmarknaden. I Stockholms län är det t.o.m.\r\njust nu fler kvinnor än män som är ute och arbetar.</pre><pre>Herr talman! Utöver sjuklönesystemet och utöver\r\nett utökat ansvar enligt lag vore det bra att\r\nsynliggöra kostnader och intäkter när det gäller\r\narbetsmiljöförhållanden och arbetsorganisation.\r\nDet finns redan många som på försök gör\r\npersonalekonomiska bokslut. De kan ge en viktig\r\ninformation som inte syns annars. De kan också\r\nvara bra som beslutsunderlag.</pre><pre>En arbetsgrupp har arbetat med förslag kring detta\r\npå den förra regeringens uppdrag. Förslaget har\r\näven remissbehandlats. Regeringen har nyligen\r\nbeslutat att gå vidare genom att sätta ihop den här\r\nfrågan med hela översynen av\r\nredovisningslagstiftningen. Jag tycker att det är\r\nvettigt. Men det får inte ta för lång tid eller hamna\r\ni skymundan.</pre><pre>Som jag tidigare nämnde kan lågkonjunkturen vara\r\nett bra tillfälle för företag och offentlig sektor att\r\ngenomföra investeringar och förbättringar i\r\narbetsmiljö och organisation. Det kan ge fler\r\narbetstillfällen som så väl behövs. Dessutom har\r\nman kanske något bättre om tid att ägna sig åt dessa\r\nfrågor. Här fyller arbetslivsfonden en viktig\r\nuppgift.</pre><pre>Bidragen och stödet måste nå kvinnorna på\r\narbetsmarknaden, och det måste nå de riktigt små\r\nföretagen. I de små företagen är kunskaperna om\r\ndessa frågor ofta mindre av naturliga skäl. Var och\r\nen måste ju vara mer av en allkonstnär än en\r\nspecialist. Både arbetsmarknadsministern och\r\nutskottet trycker på vikten av att arbetslivsfonden\r\ngör särskilda insatser för de mindre företagen.</pre><pre>När det gäller kvinnornas arbetsmiljö vet vi redan\r\natt de är arbetssjukdomar, ofta beroende på\r\nbelastning, som är det stora problemet.\r\nFörbättringarna borde därför inriktas på det.</pre><pre>När jag hade kommit så här långt när jag satt och\r\nknackade ner mitt anförande hade jag ganska ont i\r\nryggen. Hur många av oss här i kammaren har inte\r\ngått och lagt oss med värk i både nacke och axlar\r\nefter att ha suttit framför dataterminalen och skrivit\r\nanföranden eller motioner. Detta är vardagen varje\r\ndag för kontorister, sekreterare, kamrerare,\r\nlönehanterare m.fl. kvinnor på kontor. Det kan\r\nändras med en bättre arbetsorganisation och\r\nkanske litet nya möbler och något hjälpmedel. Det\r\när ofta mer kunskap än pengar som krävs.\r\nArbetslivsfonden kan hjälpa till med detta.</pre><pre>Det här fungerar olika på olika håll. Jag vill inte\r\nutdela några bannor eller pekpinnar, men jag\r\ntycker att det är viktigt att de som hittills inte har\r\narbetat med detta sätter i gång och gör det.</pre><pre>Herr talman! Jag vill med detta yrka bifall till\r\nutskottets hemställan i betänkande 1991/92:AU12.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande arbetsmarknadsutskottets\r\nbetänkanden 1991/92:AU16, AU7 och AU12.</pre><pre>Arbetsmarknadsutskottets betänkande AU16</pre><pre>Mom. 4 (översyn av Ami-verksamheten)</pre><pre>Utskottets hemställan med godkännande av\r\nutskottets motivering -- som ställdes mot utskottets\r\nhemställan med godkännande av motiveringen i\r\nreservation 1 av Laila Strid-Jansson -- bifölls med\r\nacklamation.</pre><pre>Mom. 5 (samordning av Ami-S med\r\nriksförsäkringsverkets rehabiliteringscentraler och\r\nrygginstituten)</pre><pre>Utskottets hemställan bifölls med 255 röster mot 19\r\nför reservation 2 av Laila Strid-Jansson.</pre><pre>Mom. 20 (resultatkrav på Samhalls arbete)</pre><pre>Utskottets hemställan bifölls med 265 röster mot 12\r\nför meningsyttringen av Karl-Erik Persson i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU07</pre><pre>Utskottets hemställan bifölls med 156 röster mot\r\n123 för reservationen av Ingela Thalén m.fl.</pre><pre>Arbetsmarknadsutskottets betänkande AU12</pre><pre>Mom. 1 (ett nationellt råd för det goda arbetet,\r\nm.m.)</pre><pre>Utskottets hemställan bifölls med 156 röster mot\r\n123 för reservation 1 av Ingela Thalén m.fl.</pre><pre>Mom. 3 (lagstiftning på arbetsmiljöns och\r\narbetsrättens område)</pre><pre>Utskottets hemställan bifölls med 266 röster mot 13\r\nför meningsyttringen av Karl-Erik Persson i\r\nmotsvarande del.</pre><pre>Mom. 4 (personalekonomiska redovisningar)</pre><pre>Utskottets hemställan bifölls med 155 röster mot\r\n123 för reservation 2 av Ingela Thalén m.fl.</pre><pre>Mom. 5 (lagstiftning om obligatorisk\r\nföretagshälsovård)</pre><pre>Utskottets hemställan bifölls med 156 röster mot\r\n123 för reservation 3 av Ingela Thalén m.fl.</pre><pre>Mom. 8 (avveckling av MBL-medlen)</pre><pre>Utskottets hemställan -- som ställdes mot\r\nreservation 5 av Ingela Thalén m.fl. -- bifölls med\r\nacklamation.</pre><pre>Mom. 10 (arbetslivscentrum)</pre><pre>Utskottets hemställan bifölls med 265 röster mot 13\r\nför meningsyttringen av Karl-Erik Persson i\r\nmotsvarande del.</pre><pre>Mom. 22 (ILO-konvention om nattarbete, m.m.)</pre><pre>Utskottets hemställan bifölls med 265 röster mot 12\r\nför meningsyttringen av Karl-Erik Persson i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre></pre><pre>7 §  Bordläggning</pre><pre>Anmäldes och bordlades</pre><pre>Motion</pre><pre>med anledning av skr. 1991/92:136 Redovisning för\r\nfördelning av medel från allmänna arvsfonden\r\nunder budgetåret 1990/91</pre><pre>1991/92:So30 av Birgitta Hambraeus (c)</pre><pre>8 §  Kammaren åtskildes kl. 16.37.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 3 § anf. 31 (delvis),</pre><pre>av tredje vice talmannen därefter t.o.m. 6 § anf. 56\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}