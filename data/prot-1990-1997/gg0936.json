{"dokumentstatus":{"dokument":{"hangar_id":"2387664","dok_id":"GG0936","rm":"1992/93","beteckning":"36","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"36","slutnummer":"0","datum":"1992-12-02 00:00:00","systemdatum":"2005-10-27 13:53:07","publicerad":"1992-12-02 00:00:00","titel":"Riksdagens snabbprotokoll 1992/93:36 Onsdagen den 2 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{081A2746-2FB4-491D-97D7-F12FD8A886F2}","dokument_url_text":"http://data.riksdagen.se/dokument/GG0936/text","dokument_url_html":"http://data.riksdagen.se/dokument/GG0936","dokumentstatus_url_xml":"http://data.riksdagen.se/dokumentstatus/GG0936","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:36</div>\r\n<div class=\"sidhuvud_datum\">Onsdagen den 2 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 26 november.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:139 och 148 till lagutskottet</pre><pre>Motionerna</pre><pre>1992/93:Sk11--Sk22 till skatteutskottet</pre><pre>3 §  Beslut rörande utskottsbetänkanden som\r\nslutdebatterats den 25 november</pre><pre>Företogs till avgörande lagutskottets betänkande\r\n1992/93:LU4, utrikesutskottets betänkanden\r\n1992/93:UU2 och UU7, kulturutskottets\r\nbetänkanden 1992/93:KrU4, KrU5 och KrU6,\r\nnäringsutskottets betänkanden 1992/93:NU4, NU5\r\noch NU6 samt bostadsutskottets betänkanden\r\n1992/93:BoU1, BoU2 och BoU3 (beträffande\r\ndebatten i dessa ärenden, se prot. 31).</pre><pre>Lagutskottets betänkande LU4</pre><pre>Utskottets hemställan bifölls med 273 röster mot 14\r\nför motion L425 av Barbro Westerholm. 2\r\nledamöter avstod från att rösta.</pre><pre>Utrikesutskottets betänkande UU2</pre><pre>Utskottets hemställan bifölls.</pre><pre>Utrikesutskottets betänkande UU7</pre><pre>Utskottets hemställan bifölls.</pre><pre>Kulturutskottets betänkande KrU4</pre><pre>Utskottets hemställan bifölls.</pre><pre>Kulturutskottets betänkande KrU5</pre><pre>Utskottets hemställan bifölls.</pre><pre>Kulturutskottets betänkande KrU6</pre><pre>Utskottets hemställan bifölls.</pre><pre>Näringsutskottets betänkande NU4</pre><pre>Utskottets hemställan bifölls.</pre><pre>Näringsutskottets betänkande NU5</pre><pre>Mom. 1 (registreringsavgifter avseende elmateriel)</pre><pre>Utskottets hemställan -- som ställdes mot motion\r\nN4 av Hans Nyhage och Lars Björkman i\r\nmotsvarande del -- bifölls med acklamation.</pre><pre>Mom. 2--5</pre><pre>Utskottets hemställan bifölls.</pre><pre>Näringsutskottets betänkande NU6</pre><pre>Utskottets hemställan bifölls.</pre><pre>Bostadsutskottets betänkande BoU1</pre><pre>Mom. 1 (genomförande av detaljplan genom\r\nfastighetsreglering i vissa fall)</pre><pre>Utskottets hemställan bifölls med 281 röster mot 19\r\nför reservation 1 av Dan Eriksson i Stockholm.</pre><pre>Mom. 4 (ersättning för kostnader vid\r\nförrättningsförfarandet)</pre><pre>Utskottets hemställan bifölls med 281 röster mot 20\r\nför reservation 3 av Dan Eriksson i Stockholm.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU2</pre><pre>Utskottets hemställan bifölls.</pre><pre>Bostadsutskottets betänkande BoU3</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att konstitutionsutskottets\r\nbetänkanden KU7, KU9 och KU10,\r\nfinansutskottets betänkande FiU11,\r\nskatteutskottets betänkande SkU12,\r\njustitieutskottets betänkanden JuU8, JuU9 och\r\nJuU10, lagutskottets betänkanden LU6, LU7,\r\nLU8, LU9, LU12, LU13 och LU24 samt\r\nutrikesutskottets betänkanden UU4, UU5, UU6,\r\nUU10 och UU11 skulle avgöras i ett sammanhang\r\nefter avslutad debatt.</pre><pre>4 §  Allmänna helgdagar, m.m.</pre><pre>Föredrogs</pre><pre>konstitutionsutskottets betänkande</pre><pre>1992/93:KU7 Allmänna helgdagar, m.m.</pre><pre>Anf. 1  CATARINA RÖNNUNG (s):</pre><pre>Fru talman! Jag skall tala för den\r\nsocialdemokratiska reservationen. Vi upprepar\r\nförra årets nej till att utreda frågan om att göra\r\nnationaldagen till helgdag och sålunda arbetsfri.</pre><pre>Utskottsmajoriteten säger nej till en översyn av det\r\noffentliga belöningssystemet. Moderater,\r\nfolkpartister, ny-  och kristdemokrater uttalar\r\nsympati för denna översyn, vars syfte är, hör och\r\nhäpna, att återinföra ordensväsendet i Sverige.</pre><pre>Jag hoppas på en kort debatt. Riksdagen skall i\r\nekonomiska orostider inte öda alltför mycket kraft\r\noch tid på perifera politiska områden.</pre><pre>Mot Socialdemokraternas uttryckliga vilja beslöt\r\nriksdagen förra året att frågan om att göra\r\nnationaldagen till helgdag skulle utredas. Frågan\r\nhar en i hög grad ekonomisk aspekt. En arbetsfri\r\ndag till på året innebär att BNP åderlåts med någon\r\nprocent. Hur mycket det exakt kostar beror\r\nnaturligtvis på var i veckan nationaldagen infaller\r\noch om t.ex. klämdagar uppstår.</pre><pre>Vi har för närvarande ingen ekonomisk tillväxt alls,\r\nvilket är ett alarmerande symtom på att allt inte står\r\nväl till i riket. För första gången sedan andra\r\nvärldskriget sjunker BNP i år och väntas sjunka\r\näven nästa år.</pre><pre>Jag vill också erinra om att LO haft starka\r\ninvändningar mot att de som inte avtalat sig till\r\nrätten till två extra semesterdagar lagvägen skulle\r\nfå dem slopade i ett av de krispaket som tillkom för\r\natt sanera vår ekonomi. Att i detta läge utreda om\r\nen eventuell ny arbetsfri dag för alla skall införas är\r\nmot denna bakgrund stötande.</pre><pre>Vi socialdemokrater anser att nationaldagen firas\r\nunder värdiga former redan i dag.</pre><pre>Fru talman! Regeringen har inte lyft ett finger för\r\natt effektuera riksdagsmajoritetens beställning om\r\nutredning, fastän man har haft ett år på sig. Detta\r\nhar framkommit vid en förfrågan hos\r\nstatsrådsberedningen. Man hänvisar till det\r\nrådande ekonomiska läget och handlar enligt min\r\nmening omdömesgillt. Jag yrkar bifall till s-\r\nreservationen.</pre><pre>Moderater, folkpartister, nydemokrater och\r\nkds:are anser att det finns fog för att ordensystemet\r\ninförs på nytt. Det avskaffades 1975. Så här uttalar\r\nsig reservanterna: ''Under den tid som därefter'' --\r\nalltså efter 1975 -- ''förflutit har de argument som\r\nlåg till grund för reformen förlorat mycket av sin\r\ntyngd, medan betydelsen av de historiska\r\ntraditionerna fått en starkare betoning. Det har\r\nframkommit behov av ett mer nyanserat offentligt\r\nbelöningssystem -- -- --.'' Vilka behov? För vem?\r\nDetta, fru talman, är ju bara lösa och luddiga\r\npåståenden. Jag anser att Sverige varit mer\r\nmodernt och framsynt än övriga länder och\r\navskaffat en del av de nådevedermälen som för det\r\nmesta följer med i den statliga befordringsgången.</pre><pre>Traditioner är inte enbart av godo därför att de är\r\nhistoriska -- långt därifrån. En evig företeelse som\r\nlöper genom historien är naturligtvis den mänskliga\r\nfåfängan, omöjlig att utrota förvisso, men kanske\r\nmöjlig att något stävja i en modern demokrati.</pre><pre>För den som vill få en annan invinkling på\r\nordensväsendet vill jag varmt rekommendera en\r\nessä i ämnet av Ingemar Hedenius. Den återfinns i\r\nsamlingen ''Den oanständiga anständigheten''. Om\r\nman uppskattar satir över brackighet utlovar jag\r\nstort utbyte av texten.</pre><pre>Anf. 2  HENRIK S JÄRREL (m):</pre><pre>Fru talman! Jag skall när det gäller allmänna\r\nhelgdagar tala å utskottsmajoritetens vägnar och\r\nnär det gäller det svenska ordensväsendet å\r\nutskottsminoritetens vägnar.</pre><pre>Frågan huruvida den svenska nationaldagen, tillika\r\nsvenska flaggans dag, skall bli allmän helgdag har\r\ni omgångar behandlats i motioner här i riksdagen.\r\nÄven frågor om att avskaffa, inrätta eller flytta om\r\nandra allmänna helgdagar har under åren väckts.</pre><pre>De allmänna helgdagarna finns nu samlade i en\r\nsärskild lag som trädde i kraft den 1 januari 1990. I\r\nlagen definieras närmare vad som avses med allmän\r\nhelgdag samt namnges dessa.</pre><pre>Lagen anger i första hand borgerliga helgdagar i\r\nbemärkelsen arbetsfria dagar, medan helgdagar i\r\nkyrklig mening fastställs av kyrkomötet genom\r\nkyrklig kungörelse. Borgerliga och kyrkliga\r\nhelgdagar sammanfaller för närvarande i de flesta\r\nfall.</pre><pre>Frågan om antal och placering av s.k. allmänna\r\nhelgdagar har i regel en betydande rättsverkan och\r\nganska stora samhällsekonomiska konsekvenser.\r\nFlera av våra nuvarande allmänna helgdagar och\r\nderas inplacering i almanackan inbjuder till en\r\ngenerös planering av s.k. klämdagar, dvs. att en\r\neller flera ordinarie arbetsdagar som föregår en\r\neller flera allmänna helgdagar förvandlas till lediga\r\ndagar genom kompenserad tid för övertidsarbete,\r\ngenom styckvisa semesterdagar eller kanske rent av\r\ngenom sjukskrivning, vad vet jag.\r\nProduktionsbortfallet blir härigenom betydande\r\nför en redan hårt ansträngd samhällsekonomi.</pre><pre>Frågan om att införa nya allmänna helgdagar bör\r\ndärför inte prövas med mindre än att någon eller\r\nnågra andra slopas i stället. Det kan ha sitt intresse\r\natt i detta sammanhang erinra, fru talman, om att\r\nman i Storbritannien nyligen har beslutat sig för att\r\navskaffa första maj där som en allmän helgdag.</pre><pre>Konstitutionsutskottet är dock inte berett att i det\r\nnu aktuella sammanhanget förorda att vissa\r\nhelgdagar avskaffas. Frågan om antalet helgdagar\r\när för övrigt föremål för behandling i\r\nfinansutskottet med anledning av motioner väckta i\r\nanslutning till proposition 1992/93:50 om åtgärder\r\nför att stabilisera den svenska ekonomin.</pre><pre>Konstitutionsutskottet har både 1990 och 1991\r\nbehandlat motioner om att göra nationaldagen till\r\nallmän helgdag. Senast uttalade utskottet -- väl\r\nmedvetet om frågans ekonomiska aspekter -- att\r\nfrågan på lämpligt sätt borde bli föremål för\r\nutredning. Riksdagen beslutade att som sin mening\r\nge regeringen detta till känna. Ännu har dock inget\r\nförljudits i denna del från regeringskansliet -- det är\r\nhelt rätt som Catarina Rönnung anmärkte.</pre><pre>Vid förnyad prövning av frågan nu med anledning\r\nav Harald Bergströms och Anders G Högmarks\r\nmotion har konstitutionsutskottet inte funnit\r\nanledning till något ytterligare tillkännagivande\r\nutan vidhåller sitt tidigare ställningstagande.</pre><pre>Fru talman! Mot denna bakgrund yrkar jag bifall till\r\nutskottets hemställan i betänkande 1992/93:KU7\r\nsåvitt avser moment 1 och avslag på motionerna\r\nK813, K821 och K825 i motsvarande del.</pre><pre>Beträffande frågan om ordensväsendet m.m. vill\r\njag anföra följande. 1975 års reformering av det\r\noffentliga belöningssystemet innebar en rejäl\r\ndränering av det svenska ordensväsendet såvitt\r\navser svenska medborgares möjligheter att motta\r\nKungl. Maj:ts orden såsom erkänsla för viktiga\r\nsamhällsinsatser.</pre><pre>Enligt den då, och även nu, förhärskande\r\nsocialdemokratiska doktrinen återspeglade detta\r\nbelöningssystem ''en gången tids samhällssyn'';\r\n''ordnarna kunde inte anses fylla sin uppgift som\r\nbelöning och erkänsla''.</pre><pre>Det är en lustig tanke, fru talman, att erinra sig --\r\noch möjligen också något av ödets ironi -- att i\r\nmånga socialistiska stater sågs på den tiden, ganska\r\nnyligen för övrigt, potentater av skilda kulörer\r\nvandra runt som behängda operetthjältar med\r\ndiverse grannlåt och tingeltangel på\r\nkavajuppslaget. Nu är det visserligen\r\nstatssocialismen som hör till en gången tids\r\nsamhällssyn. Någon form av synbar belöning för\r\ndem som fick den att slutligen packa ihop vore\r\nmöjligen på sin plats!</pre><pre>Nåväl, utskottets majoritet anser nu att en översyn\r\nav det offentliga belöningssystemet bör anstå intill\r\ndess det tydligare visats att ett mer utvecklat\r\nbelöningssystem skulle kunna fylla sin uppgift. När\r\noch hur detta tydligare skall visa sig i praktiken,\r\ndärom ger majoriteten inget besked.</pre><pre>Det är tvärtom så, att både historiska och praktiska\r\nskäl nu länge nog talat för ett mer nyanserat,\r\noffentligt belöningssystem än det som för\r\nnärvarande gäller. Sverige är i dag nästan det enda\r\nland i Europa som saknar ett officiellt\r\nordensväsende för de egna medborgarna. Och med\r\ntanke på de allt intensivare internationella och\r\ninomeuropeiska kontakterna och\r\nintegrationssträvandena ter sig en sådan brist som\r\nanmärkningsvärd och främmande.</pre><pre>Ett offentligt belöningssytem är ett billigt och ofta\r\nuppskattat sätt att visa erkänsla och tacksamhet för\r\nmedborgerliga förtjänster och berömvärda\r\ninsatser. Närmast av dessa skäl bör därför det\r\noffentliga belöningssystemet bli föremål för en\r\nnyanserad översyn. Detta bör riksdagen såsom sin\r\nmening ge regeringen till känna.</pre><pre>Fru talman! Med det anförda yrkar jag bifall till\r\nreservation nr 2 under mom. 2, fogad till KU:s\r\nbetänkande 1992/93:KU7 beträffande\r\nordensväsendet och bifall till däri behandlade\r\nmotioner samt avslag på utskottets hemställan i\r\nmotsvarande del.</pre><pre>Anf. 3  CATARINA RÖNNUNG (s) replik:</pre><pre>Fru talman! Jag har en fråga till Henrik S Järrel.\r\nHar Henrik Järrel någon aning om varför\r\nregeringen har varit så kallsinnig till en utredning\r\nom nationaldagen? Har Henrik Järrel möjligtvis\r\nandra informationer än vad jag har?</pre><pre>Jag vill påminna om en sak som alla i den här\r\nkammaren är väl medvetna om, nämligen att vi har\r\nvärldens starkaste socialdemokrati i Sverige. Alla\r\ninser att det är dödfött att spekulera i att slopa\r\nFörsta maj som helgdag, även om vi på radio i\r\nmorse kunde höra att man har gjort det i\r\nStorbritannien. Första maj är arbetarrörelsens\r\nhelgdag. Den ingår i arbetarrörelsens hundraåriga\r\nhistoria. Det är en dag som firas till arbetets och\r\narbetarnas ära. Det är en fin helgdag som man bör\r\nslå vakt om.</pre><pre>Henrik Järrel var inne på ordensväsendet. Jag\r\ntyckte att han talade litet tvetungat. Det gamla\r\nordensväsendet förde med sig att operetthjältar\r\nuppträdde med tingel-tangel på bröstet, sade han.\r\nHan ville att man skulle införa ett mera exklusivt\r\noch reformerat ordensväsende. Jag tycker att\r\nSverige som en modern stat borde låta sig nöjas\r\nmed att ordensväsendet avskaffades 1975. De som\r\nfortarande vill ha tingel-tangel på bröstet kan med\r\nlitet tur och skicklighet komma i åtnjutande av\r\nnågon trevlig medalj att hänga på bröstet.</pre><pre>Anf. 4  HENRIK S JÄRREL (m) replik:</pre><pre>Fru talman! Att regeringen har förhållig sig\r\navvaktande i den här frågan har säkert ett samband\r\nmed den svåra ekonomiska situation som Sverige\r\nför närvarande befinner sig i. Men det hindrar inte\r\natt riksdagen har gjort sitt tillkännagivande. Som\r\njag antydde har finansutskottet för närvarande till\r\nprövning propositionen om en ekonomisk politik\r\nför Sverige i kristider. Det kan förväntas att\r\nregeringen vill avvakta utskottets behandling av\r\nfrågan.</pre><pre>Och än en gång: Det är kanske inte fråga om att\r\ninföra en ny helgdag, utan att möjligen se över om\r\nman kan göra omflyttningar och eventuellt avskaffa\r\nnågon annan helgdag till förmån för införandet av\r\nen ny. Då framstår säkert för väldigt många\r\nmänniskor just nationaldagen trots allt som mer\r\nnaturligt än Första maj. Därmed säger jag inte att vi\r\nnödvändigtvis måste avskaffa Första maj, men det\r\nligger nära till hands att avskaffa den helgdagen.\r\nOckså i Storbritannien har ju arbetarrörelsen en\r\nutomordentligt stark ställning. Det bör noteras att\r\nman där har fattat beslut om ett avskaffande, vilket\r\njag tycker är remarkabelt.</pre><pre>Angående operetthjältar i öst vill jag framhålla att\r\nman där har dekorerat och medaljerat\r\nkrigsveteraner och andra som på olika sätt på\r\nslagfälten utmärkt sig för att ha oskadliggjort\r\noliktänkande. Det har man medaljerats för i både\r\ntid och otid. Vi reservanter anser att det svenska\r\nordensväsendet, om det återinförs, naturligtvis\r\nskall premiera samhälleliga och värdefulla insatser\r\ngjorda till samhällets och andras gagn. Det skall\r\ninte uppfattas som något tingel-tangel. Tingel-\r\ntanglet i öst har mer att göra med medaljer och\r\ntapperhetsutmärkelser än med ordensväsende.</pre><pre>Anf. 5  BENGT HURTIG (v):</pre><pre>Fru talman! Jag har i huvudsak ingen annan mening\r\nän den som utskottet ger uttryck för i betänkandet.\r\nJag ansluter mig till den socialdemokratiska\r\nreservationen under mom. 1, som gäller synen på\r\nnationaldagen.</pre><pre>Vi i vårt parti anser att firandet av nationaldagen\r\nger tillräckliga möjligheter för att uppmärksamma\r\nden dagens betydelse. Men det utesluter inte att jag\r\nanser att vi i riksdagen så småningom bör ta oss en\r\nfunderare på fördelningen av helgdagar. Det sägs i\r\nbetänkandet -- och Catarina Rönnung var också\r\ninne på detta -- att helgdagarna har avsevärd\r\nekonomisk betydelse.</pre><pre>Vi är alla mer eller mindre anhängare av en rörlig\r\narbetsmarknad. Det innebär att folk som är goda\r\nvänner eller släkt med varandra skall kunna arbeta\r\noch bo på olika håll i landet men ändå kunna\r\nupprätthålla kontakt och ha möjlighet till samvaro i\r\nrimlig omfattning. För avkoppling och för samvaro\r\nmed släkt och vänner spelar helgdagarna en stor\r\nroll. Från denna synpunkt är det olyckligt att i stort\r\nsett alla röda dagar i almanackan koncentreras till\r\njul och första halvåret, medan det andra halvåret\r\ninte har mer än möjligtvis en röd lördag vid\r\nAllhelgonahelgen, som dessutom inte har någon\r\nhelgdagsafton.</pre><pre>Vid många arbetsplatser arbetar man full dag på\r\nfredagen före Alla helgons dag, eller också måste\r\nman arbeta in den ledighet som man tar ut under\r\nfredagseftermiddagen.</pre><pre>Om det nu trots allt görs en översyn av helgdagarna\r\ni samband med synen på nationaldagen, borde man\r\nse på möjligheten att införa en helgdag under den\r\nlånga, mörka hösten. Massor med norrlänningar,\r\nsom mer eller mindre motvilligt har tvingats att\r\narbeta i storstäderna, skulle glädjas åt ökade\r\nmöjligheter till ett andningshål också under hösten.\r\nEn sådan reform vore dessutom god personalvård.</pre><pre>Tre sammanhängande dagars ledighet för alla\r\nnågon gång under hösten får för min del gärna\r\ninföras genom att man minskar antalet helgdagar\r\npå våren. En möjlighet vore att införa en svensk\r\nFN-dag en fredag i slutet av oktober.</pre><pre>Fru talman! Med det anförda vill jag yrka bifall till\r\nreservation 1.</pre><pre>Anf. 6  PEHR LÖFGREEN (m):</pre><pre>Fru talman! Det är mig självfallet främmande att\r\nvilja överdramatisera utskottsmajoritetens yrkande\r\nom avslag på min motion. Jag kan ha viss förståelse\r\nför argumentet att riksdagen under den\r\nekonomiska kris som vi nu genomgår skall ägna sig\r\nåt verkligt centrala frågor, åt ärenden som kan\r\nbidra till att dra oss upp ur det eländes elände som\r\nden internationella lågkonjunkturen försatt oss i.</pre><pre>Fru talman! Samtidigt kan det med viss rätt göras\r\ngällande att vi i ett läge som innebär reformstopp\r\nskulle kunna ägna uppmärksamhet åt att i lugn och\r\nro och utan stora åthävor rätta till beslut fattade av\r\nvåra företrädare. Dessa beslut har uppenbarligen\r\nkommit till i stor hast och under trycket av en s.k.\r\ntidsanda, vilken förändras på samma sätt som\r\nkjollängden i dammodet.</pre><pre>Jag kan inte frigöra mig från intrycket att\r\nutskottsmajoriteten skjutit ifrån sig den\r\nmödosamma uppgiften att sätta sig in i ärendet.\r\nArgumenteringen för avslag på motionen är\r\nnärmast identisk med resonemanget i den\r\nproposition från 1973 som i ett slag avskaffade den\r\nmer än tvåhundraåriga traditionen att belöna\r\nmedborgerliga insatser med tilldelande av någon av\r\nde kungliga ordnarna.</pre><pre>Ont gjordes värre genom att ordensväsendet i viss\r\nutsträckning bibehölls, nämligen för utlänningar.\r\nDetta är en ordning som väckt och väcker förvirring\r\noch undran utomlands.</pre><pre>Såväl i reservationen till 1973 års regeringsförslag\r\nsom i min motion fastslås med all önskvärd\r\ntydlighet att systemet med ordnar, vilka med något\r\nslags automatik och i en hierarkisk skala tilldelades\r\noffentliga befattningshavare, överlevt sig själv och\r\nborde avskaffas. Samtidigt fastslås det legitima\r\nbehovet av belöningar för framstående\r\nmedborgerlig förtjänst. Detta behov skulle bättre\r\nkunna tillgodoses genom selektivt och återhållsamt\r\nutdelande av de traditionella ordnarna under statlig\r\nmedverkan. På så sätt skulle man vidmakthålla en\r\nmånghundraårig tradition och därmed följande\r\nprestige.</pre><pre>Fru talman! Behovet av ett allmänt\r\nbelöningsväsende har klart framgått av det ökade\r\nutnyttjandet efter 1970-talets mitt av Hans\r\nMajestät Konungens medalj, vilken utdelas i skilda\r\ngrader utan statlig medverkan. Denna medalj har\r\nkommit att vinna stor uppskattning. Det rimmar\r\nilla med andan i 1973 års ordensreform att en statlig\r\nbelöning, låt vara i Konungens namn, ersatts av en\r\nhovmedalj.</pre><pre>Jag beklagar att utskottsmajoriteten inte på någon\r\npunkt redovisat sin syn på de i motionen framförda\r\nyrkandena, utan nöjt sig med ett återupprepande\r\nav de 1973 framförda, i dag starkt föråldrade,\r\nståndpunkterna. I all synnerhet finns det skäl att\r\nefterlysa en seriös diskussion av det märkliga\r\nförhållande att ordnar kan tilldelas utlänningar\r\nmen inte svenskar.</pre><pre>Fru talman! Jag yrkar med hänvisning till vad jag\r\nsagt bifall till reservation nr 2 angående\r\nordensväsendet.</pre><pre>Överläggningen var härmed avslutad.</pre><pre>(Beslut fattades efter 23 §.)</pre><pre>5 §  Riksdagsfrågor</pre><pre>Föredrogs</pre><pre>konstitutionsutskottets betänkande</pre><pre>1992/93:KU9 Riksdagsfrågor</pre><pre>Anf. 7  ELVY SÖDERSTRÖM (s):</pre><pre>Fru talman! I konstitutionsutskottets betänkande\r\nnr 9, Riksdagsfrågor, behandlas ett stort antal\r\nmotioner vars förslag är föremål för utredningar av\r\nolika slag. Förslagen har lagts fram därför att man\r\nvill stärka riksdagens roll, förbättra ledamöternas\r\narbetsmöjligheter och mycket annat.</pre><pre>Jag vill inledningsvis säga att det inte bara är en\r\ngång som jag som ny ledamot av Sveriges riksdag\r\nhar förvånats över den bild som har skapats av vårt\r\narbete. En ledamot kan under de sammanträdesfria\r\nveckorna exempelvis besöka företag och skolor\r\neller höra sig för hos kommuner och landsting om\r\nhur saker och ting fungerar. Man möts ändå av\r\nfrågor från journalister och andra om vad man gjort\r\nunder den lediga veckan.</pre><pre>Detta har förvånat mig många gånger. Jag tycker\r\natt vi ledamöter själva har en stor uppgift just i att\r\nstärka riksdagens roll och anseende.</pre><pre>Jag vill hänvisa till konstitutionsutskottets\r\nordförande Thage G Petersons inlägg i debatten,\r\nför en tid sedan, om riksdagens arbetsformer. Det\r\nfanns i utskottsordförandens debattinlägg många\r\nfina förslag, som vi skall ta till vara.</pre><pre>Fru talman! Jag har begärt ordet med anledning av\r\nden reservation som vi socialdemokrater har fogat\r\ntill detta betänkande, en reservation om\r\nregistrering av riksdagsledamöternas ekonomiska\r\nintressen.</pre><pre>I första hand har naturligtvis de politiska partierna,\r\ni samband med nomineringar och annat, ett ansvar\r\nför detta. Men det hindrar inte att vi i likhet med\r\nNorge, eller andra länder, utreder möjligheten att\r\ngöra de uppgifter som de facto redan nu är\r\noffentliga litet mera lättillgängliga.</pre><pre>Vi anser, som sagt var, att en ännu större öppenhet\r\ngentemot våra väljare, och andra, gör att\r\nförtroendet för Sveriges riksdag och dess ledamöter\r\nökar betydligt.</pre><pre>Fru talman! Jag ber att få yrka bifall till den\r\nsocialdemokratiska reservationen under mom. 3 i\r\nutskottets hemställan.</pre><pre>Anf. 8  HARRIET COLLIANDER (nyd):</pre><pre>Fru talman! Betänkandet behandlar många\r\nriksdagsfrågor, men jag väljer att kommentera\r\nriksdagens öppnande, val till riksdagens utskott och\r\ninformation i riksdagen.</pre><pre>Jag har nu varit i riksdagen i drygt ett år, men\r\nkänner mig fortfarande nytillträdd. Jag betraktar\r\nofta omgivningen med en utanförståendes ögon\r\neller, kan man säga, med allmänhetens ögon.</pre><pre>Jag har nu varit med om två riksmötens öppnande --\r\nförr sade man riksdagens högtidliga öppnande. Jag\r\nminns televisionssändningar med högtidsklädda\r\nledamöter, inbjudna gäster och Karl XII:s\r\ndrabanter.</pre><pre>Jag vet att det är fru talmannen som bestämmer\r\nriksmötesprogrammet. Vi är många som önskar att\r\ntraditionerna får komma till heders igen och att\r\nöppnandet återfår sin ålderdomliga och högtidliga\r\nprägel. Det ligger också ett symbolvärde i att göra\r\nriksdagens öppnande till fest och högtid. Vi vill att\r\nfru talmannen återinför den ordning som gällde vid\r\nriksdagens öppnande 1974, dvs. att ceremonien\r\nflyttas tillbaka till rikssalen på slottet.</pre><pre>När det gäller riksdagens information vill jag åter\r\nanknyta till att jag fortfarande ibland ser\r\nverksamheten i riksdagen med den utanförståendes\r\nögon. Riksdagens informationsmaterial är\r\nutomordentligt, ingen kritik mot detta. Men jag\r\nskulle vilja ge svenska folket en möjlighet att själva\r\nbilda sig en uppfattningen om hur arbetet här i\r\nriksdagen bedrivs. Jag skulle, så att säga, vilja visa\r\ndet utan vinklad journalistik. I dag är det endast de\r\nstora debatterna som sänds direkt i televisionen. I\r\növrigt är riksdagen hänvisad till korta\r\nsekundsnuttar i nyhetsprogrammen, där\r\nklippningen kan bli både hård och vinklad.\r\nMassmediernas förenklingar av den politiska\r\ndebatten, och massmediernas attityd att skapa\r\nmisstro mot politiker, har starkt bidragit till det\r\npolitikerförakt som finns hos allmänheten. Det\r\nskulle kunna gå att ordna program från riksdagen\r\nsom är både informativa och underhållande. Man\r\nskulle t.ex. kunna pröva att sända s.k. soffprogram\r\npå lördagsförmiddagarna, där den gångna veckans\r\nhändelser kunde redovisas och kommenteras och\r\ndär riktiga samtal kunde komma till stånd.\r\nRiksdagen skulle t.ex. kunna köpa programtid i\r\nnågon satellit-TV-station.</pre><pre>I våra två motioner som handlar om riksdagens\r\ninformation finns flera exempel på hur tekniken\r\nskulle kunna användas.</pre><pre>När det gäller val till riksdagens utskott har vi\r\nföreslagit att uddatalsmetoden i dess ojämkade\r\nform skulle tillämpas vid fördelning av\r\nutskottsplatser. På det här sättet skulle man kunna\r\ngarantera att samtliga partier som har passerat\r\nfyraprocentsgränsen i riksdagsvalet blev\r\nrepresenterade i riksdagens utskott redan vid\r\nminimiantalet 15 riksdagsledamöter. Efter valet\r\n1988 utökades utskottsplatserna till 17 för att ge\r\nMiljöpartiet plats, och i 1991 års val gjordes en\r\nabrovinkel med en extra suppleantplats för att\r\nVänsterpartiet skulle kunna få delta i\r\nutskottsarbetet.</pre><pre>Sedan grundlagberedningen gjorde sina\r\nberäkningar i början av 70-talet har partistrukturen\r\nändrats väsentligt. Nya partier har kommit in i\r\nriksdagen. Tidigare större partier har blivit små.\r\nOch det är inte uteslutet att ytterligare partier\r\nkommer in i riksdagen Då får man tillgripa någon\r\nannan ad hoc-lösning.</pre><pre>Det är möjligt att den metod som Ny demokrati\r\nföreslår inte är den optimala. Vi anser dock att det\r\nnu finns skäl att utan förutfattad mening se över\r\nregelsystemet just när det gäller just utskottsval.</pre><pre>Grundlagsfrågorna diskuteras mellan partierna,\r\noch i de särskilda överläggningar som nu sker borde\r\ndet, enligt min mening, vara möjligt att överväga en\r\nmodifiering av valmetoden när det gäller\r\nutskottsval.</pre><pre>Fru talman! Jag yrkar härmed bifall till Ny\r\ndemokratis reservation i konstitutionsutskottets\r\nbetänkande nr 9 beträffande mom. 1 hemställan.</pre><pre>Anf.9  ELVY SÖDERSTRÖM (s) replik:</pre><pre>Fru talman! Med anledning av Harriet Collianders\r\ninlägg vill jag och Socialdemokraterna skicka med\r\nen hälsning till fru talmannen, nämligen att vi\r\ntycker att det är alldeles förträffligt att ha\r\nriksdagens öppnande här i plenisalen. I mitt inlägg\r\ntryckte jag just på vikten av riksdagens roll. Vad\r\nskall vi då vara när vi öppnar vårt riksmöte om inte\r\njust i riksdagens hjärta, nämligen i plenisalen? Fru\r\ntalmannen får ta med sig också den hälsningen.</pre><pre>Fru talman! Jag vill också kommentera en annan\r\nsak i Harriet Collianders inlägg. Det gäller\r\npolitikerföraktet. Jag menar att vi ledamöter av\r\nSveriges riksdag har ett mycket stort ansvar när det\r\ngäller detta. Därför skulle jag vilja be Harriet\r\nColliander att se till att en del av hennes\r\npartivänner inte talar så förmenande om vad vi gör\r\ni Sveriges riksdag. Jag vill alltså att Harriet\r\nColliander framför denna hälsning.</pre><pre>Anf. 10  BENGT HURTIG (v):</pre><pre>Fru talman! Vi är givetsvis tacksamma för den\r\nreservation, under mom. 3 i utskottets hemställan\r\nsom stöder den motion om registrering av\r\nriksdagsledamöternas ekonomiska intressen som vi\r\nhar väckt under den allmänna motionstiden\r\ntidigare i år.</pre><pre>Vi tror att ett offentligt register med\r\nriksdagsdagsledamöternas ekonomiska intressen\r\nskulle stärka förtroendet för Sveriges riksdag och\r\nmotverka politikerföraktet. I den allmänna\r\ndebatten spekuleras det ibland om hur\r\nriksdagsledamöterna är bundna till egna\r\nekonomiska intressen. Ofta tror jag att dessa\r\nspekulationer är ogrundade. Men det kan vara en\r\nfördel att ha ett sådant register.</pre><pre>De flesta uppgifter som skulle finnas i ett sådant\r\nregister är redan offentliga. Det handlar alltså mer\r\nom en service gentemot allmänhet och journalister.</pre><pre>Som påpekas i reservationen har man i många\r\nandra länder kunnat lösa detta problem. Jag tror,\r\nfru talman, att vi som riksdagsledamöter får finna\r\noss i att allmänheten har möjlighet att granska oss\r\nganska närgående.</pre><pre>Jag yrkar bifall till reservation 2.</pre><pre>Anf. 11  STIG BERTILSSON (m):</pre><pre>Fru talman! Jag skall be att få uppehålla mig vid\r\nnågra av de motioner som har väckts under den\r\nallmänna motionstiden och som inte helt\r\növerraskande avstyrks av utskottet. Det innebär\r\ninte att inte några av motionärerna har haft en viss\r\nframgång.</pre><pre>Inledningsvis vill jag nämna något om att riksdagen\r\nmöjligtvis kan vara beredd att ändra på\r\nvalprövningsnämndens sammansättning. Det är en\r\ninstitution som kanske inte är så känd men som\r\nändå fyller en viktig uppgift i riksdagens arbete.\r\nDet är en nämnd som består av en ordförande, som\r\när vald utanför riksdagen och som inte får tillhöra\r\ntiksdagen, och av sex andra ledamöter. Man kan\r\nsäga att denna nämnd har en domstolsliknande\r\nfunktion. Den har till uppgift att bl.a. pröva\r\növerklaganden som gäller val till riksdag, kommun,\r\nkyrkofullmäktige, osv.</pre><pre>I slutet av 80-talet framfördes det förslag om att\r\nman skulle låta samtliga partier vara\r\nrepresenterade i valprövningsnämnden. Detta\r\nförslag avslogs, eftersom man tyckte att nämnden\r\nskulle bli oproportionerligt stor. Utskottet säger nu\r\natt det faktiskt kan ligga en del i det motionsförslag\r\nsom kommer från Ingvar Svensson, Kds, och som\r\ngår ut på att man ändå skulle se till att samtliga\r\npartier som har kommit in i riksdagen också får en\r\nplats i valprövningsnämnden. Möjligtvis skulle man\r\ninte behöva ha en sådan proportionalitet som gör\r\natt nämnden blir så stor. Utskottet anser att man\r\nskall ge talmanskonferensen detta till känna.</pre><pre>Vi har anledning att fundera på intresset för\r\nverksamheten i denna kammare och den aktivitet\r\nsom försiggår här. Det framgår ju om inte av något\r\nannat så av den debatt som just nu pågår. Man kan\r\nju inte precis säga, fru talman, att kammaren är\r\növerrepresenterad.</pre><pre>Jag vill fästa kammarens uppmärksamhet på att vi i\r\ndetta motionspaket också har behandlat en motion\r\nav Lars Tobisson och Gunnar Hökmark, som båda\r\nförordar att man skall placera ledamöterna partivis\r\ni stället för länsvis som i dag. Utskottet har avstyrkt\r\ndenna motion, eftersom utskottet anser att man\r\ninte skulle få avsedd effekt med tanke på hur\r\nplenisalen ser ut i dag. Men man kan ändå\r\nkonstatera att det finns en mycket positiv skrivning,\r\ndär det sägs att den dag som man kanske ändrar\r\nplenisalens utformning -- det pågår ju diskussioner\r\nom det -- skulle man kunna få en annan och tätare\r\natmosfär om man placerar ledamöterna partivis i\r\nstället. Det finns ju lysande exempel på detta från\r\nandra länder, och det finns nog anledning att tro att\r\ndetta skulle kunna medföra en del positivt för\r\nuppmärksamheten för det arbete som uträttas i\r\ndenna kammare.</pre><pre>Jag vill också säga något om den motion från\r\nVänsterpartiet som har lett fram till en reservation\r\nfrån Socialdemokraterna och en meningsyttring\r\nfrån Vänsterpartiet om registrering av\r\nriksdagsledamöternas ekonomiska interssen. Man\r\nskulle i förstone kunna få intrycket att\r\nreservanterna anser att detta är en utomordentligt\r\nstor och viktig fråga och att man har en mängd goda\r\nargument för en sådan registrering. Men när man\r\ngranskar reservationen visar det sig att argumenten\r\nfaktiskt är ganska tunna. Man säger att det\r\negentligen handlar om att allmänheten skulle få\r\ntillgång till redan offentliga uppgifter.</pre><pre>Jag vill då understryka att jag anser att det är\r\nsjälvklart att en riksdagsledamot får finna sig i att\r\nbli granskad och att det som man som ledamot\r\nsysslar med och de intressen som man har i mycket\r\nhög grad är offentlig egendom. Men frågan är om\r\ndenna typ av register som reservanterna vill ha över\r\nhuvud taget efterfrågas. Reservanterna har faktiskt\r\ninte annat än förmodat att det skulle finnas intresse\r\nför detta. Jag vill ändå understryka att man, om\r\nman skulle gå ytterligare ett steg och även registrera\r\nledamöternas intressen och egendom på det sätt\r\nsom jag förmodar att reservatnerna vill, snart är i\r\nett gränsland där den personliga integriteten är i\r\nfara.</pre><pre>Reservanterna har inte kunnat visa att risken finns\r\natt riksdagsledamöterna skulle kunna utöva\r\nnämnda påverkan på beslut, t.ex. genom\r\ninsiderinformation. Det är ju den egentliga\r\nutgångspunkten för det som sägs i den aktuella\r\nreservationen.</pre><pre>Jag tycker alltså att det handlar om att införa en\r\nregel för regelns egen skull. Men, som sagt, det är\r\ntveksamt om föreslagna regel över huvud taget är\r\nefterfrågad.</pre><pre>Avslutningsvis yrkar jag, fru talman, bifall till\r\nhemställan i utskottets betänkande och avslag på\r\nreservationerna.</pre><pre>Anf. 12  BENGT HURTIG (v) replik:</pre><pre>Fru talman! Stig Bertilsson sade att föreslagna regel\r\ninte var efterfrågad. Jag har nog precis motsatt\r\nerfarenhet. En del regionala tidningar och även\r\nrikstidningar letar ju efter uppgifter om\r\nförmögenheter och aktieinnehav -- det senaste är\r\natt man också letar efter uppgifter om bilinnehav --\r\nvid sin granskning av ledamöterna. Också i andra\r\nländer har man ansett detta vara rätt viktigt. Man\r\ngår ganska långt när det gäller kravet på största\r\nmöjliga öppenhet här. Det är självklart att man\r\nmåste ha respekt för den personliga integriteten.</pre><pre>Men i och med att vi ledamöter har antagit ett\r\nsådant här förtroendeuppdrag får vi finna oss i\r\nkravet på en långtgående öppenhet. Det är heller\r\ninte uteslutet att ledamöter av näringsutskottet\r\neller finansutskottet hamnar i situationer där det\r\nfinns tillgång till information som ger ledamöterna\r\nmöjligheter att påverka den egna\r\nförmögenhetsutvecklingen. Jag tycker således att\r\ndet är värt att försöka att närmare utreda detta.</pre><pre>Anf. 13  STIG BERTILSSON (m) replik:</pre><pre>Fru talman! Bengt Hurtig söker verkligen efter\r\norden när han försöker komma på argument för ett\r\nsådant här register. De uppgifter, detta måste\r\nunderstrykas, som man säger sig vilja ge\r\noffentlighet åt är redan offentliga. Uppgifter om\r\ninkomster, fastighetsinnehav, aktieinnehav,\r\nstyrelseuppdrag osv. är redan offentliga i vårt land.</pre><pre>Som jag sade tidigare, Bengt Hurtig, är det alldeles\r\nsjälvklart att enskilda riksdagsledamöter får finna\r\nsig i att bli granskade. Med den öppenhet som finns\r\ni vårt samhälle blir vi också granskade. Men den typ\r\nav systematiska register som Bengt Hurtig\r\nefterfrågar behövs inte. Ett sådant register är\r\növerflödigt, icke efterfrågat. När det gäller de\r\nriksdagsledamöter som exempelvis har ekonomiska\r\nintressen i företag har vi under tidigare perioder\r\nkunnat se att deras intressen varit utomordentligt\r\nväl belysta i massmedia, trots att det inte\r\nförekommit något register över deras ägande.</pre><pre>Det register som ni vill ha, Bengt Hurtig, behövs\r\nhelt enkelt inte.</pre><pre>Anf. 14  BENGT HURTIG (v) replik:</pre><pre>Fru talman! I huvudsak är det fråga om en service\r\ntill allmänheten och journalisterna. Det handlar om\r\natt uppgifter skall vara lättillgängliga. Som det är nu\r\nfår man söka efter uppgifter på en mängd olika\r\nställen -- hos länsmyndigheter, Patent-  och\r\nregistreringsverket osv. -- och det är i praktiken en\r\nsorts hinder. Vi vill undanröja åtminstone detta\r\nhinder.</pre><pre>Anf. 15  ELVY SÖDERSTRÖM (s) replik:</pre><pre>Fru talman! Först tackar jag för att jag fick\r\nmöjlighet till en replik, trots att jag var litet sen med\r\natt anmäla mig.</pre><pre>När det gäller Stig Bertilssons argument tycker jag\r\natt man skulle kunna vända på det hela och säga att\r\ndet är tunna argument som Stig Bertilsson och\r\növriga i majoriteten anför mot vårt förslag. Vi vill\r\nalltså uppdra åt förvaltningsstyrelsen att lägga fram\r\nett förslag om registrering.</pre><pre>Vidare anser vi att det är ett slags renlighetskrav att\r\nställa upp på detta. Vi i riksdagen har ju vid ett\r\nantal tillfällen blivit uppmanade att notera vilka\r\nuppdrag vi har och att lämna en mängd andra\r\nviktiga uppgifter till bl.a. forskare. Vi ser därför\r\ninte något hinder i att det sker en utökning just i\r\ndetta avseende. Av Stig Bertilssons tonfall att döma\r\när han väldigt negativ till ordet register. Men ett\r\nregister behöver inte alltid vara något negativt.</pre><pre>Anf. 16  STIG BERTILSSON (m) replik:</pre><pre>Fru talman! Jag tycker att man är stor i munnen när\r\nman talar om tecken på bristande renhet, därför att\r\nviljan att upprätta föreslagna register över\r\nledamöternas olika intressen inte finns.</pre><pre>Jag vill alltså understryka att föreslagna regel skulle\r\nbli en regel för regelns egen skull. Det finns\r\nfaktiskt, fru talman, inte någon efterfrågan på den\r\nhär typen av regel. Jag vänder mig också till Bengt\r\nHurtig.</pre><pre>Anf. 17  TALMANNEN:</pre><pre>Repliken gäller Elvy Söderströms inlägg.</pre><pre>Anf. 18  STIG BERTILSSON (m) replik:</pre><pre>Fru talman! Jag är alldeles klar över det.</pre><pre>De journalister som söker efter nämnda uppgifter\r\nkan faktiskt väldigt lätt finna sådana. Införandet av\r\nföreslagna regel skulle inte innebära ett ökat\r\nförtroende. Det här är nämligen inte en\r\nförtroendefråga för riksdagen, utan det är helt\r\nenkelt fråga om en överloppsgärning.</pre><pre>Anf. 19  ELVY SÖDERSTRÖM (s) replik:</pre><pre>Fru talman! Det här är visst en förtroendefråga,\r\nStig Bertilsson. Jag tycker att vi ledamöter i\r\nriksdagen kan ställa oss bakom förslaget för att\r\nundvika motsatsen.</pre><pre>Anf. 20  STIG BERTILSSON (m) replik:</pre><pre>Fru talman! Jag vill fråga Elvy Söderström om det\r\nvid något tillfälle varit så, att en uppgift om en\r\nledamot inte har kunnat tas fram. Kan Elvy\r\nSöderström alltså ge något exempel som visar på\r\nbehovet av en sådan här regel?</pre><pre>Anf. 21  Tredje vice talman BERTIL\r\nFISKESJÖ (c):</pre><pre>Fru talman! Detta förhållandevis tunna betänkande\r\nbehandlar många olika frågor som rör riksdagen,\r\noch här finns många goda förslag. Gemensamt för\r\ndet här betänkandet och den debatt om riksdagen\r\nsom vi hade för 14 dagar sedan är att vi kan hänvisa\r\ntill pågående utredning under fru talmannens\r\nledning. Man kan hysa olika förhoppningar vad\r\ngäller den utredningen. Jag var kanske litet mera\r\noptimistisk när utredningen startade och under dess\r\nförsta verksamhetstid än jag är nu. Men man skall\r\ninte ge upp hoppet. Det kan ju tänkas att\r\nutredningens arbete utmynnar i värdefulla\r\nreformer.</pre><pre>Jag tar mig friheten att beröra en fråga som tas upp\r\ni motion K303 av Ewa Hedkvist Petersen, som ju\r\nenligt talarlistan kommer upp efter mig. Jag tycker\r\natt hon har rätt i det som hon hävdar i motionen.\r\nJag vill gärna understryka att jag för min del ibland\r\nupplevt det som nästan plågsamt att jag, på grund\r\nav att jag måst stanna här i Stockhom, har varit\r\ntvungen att säga nej till berättigade krav från den\r\negna valkretsen eller andra delar av landet när det\r\ngällt sammankomster av olika slag.</pre><pre>Vi riksdagsledamöter har två grundläggande,\r\nviktiga uppgifter. Den ena gäller självfallet vår roll\r\nhär i riksdagen, att sköta våra uppgifter efter bästa\r\nförstånd och med stor energi. Den andra uppgiften\r\när att stå till allmänhetens förfogande, att delta i\r\nden allmänna samhällsdebatten och att ställa upp\r\nnär medborgare, väljare, kräver det. Nuvarande\r\nordning i riksdagen gör att den senare uppgiften\r\nofta blir väldigt svår.</pre><pre>Det har vi i Centerpartiet ända sedan mitten av 70-\r\ntalet påpekat i motioner. Men dessa har vi haft\r\nringa framgång med. Kanhända att tiden nu börjar\r\nvara mogen. Man skulle kunna tro att mycket av\r\ndet som Ewa Hedkvist Petersen säger i sin motion\r\nhämtats från Centerns tidigare motioner. Men jag\r\nutgår från att det hon säger i motionen grundas på\r\nett självständigt nytänkande. Hur som helst,\r\noberoende av vad som är källan förringas inte\r\nförslagets värde.</pre><pre></pre><pre>Jag har i ett särskilt yttrande betonat att det behövs\r\nen ordentlig omläggning av riksdagens\r\narbetsformer som möjliggör en mer långsiktig och\r\nrationell planering. Det kräver en omläggning av\r\nbudgetåret, något som jag fortfarande hoppas på,\r\näven om det tydligen har börjat att kärva till sig hos\r\nen del partier som tidigare har uttryckt sypmatier\r\nför detta.</pre><pre>Jag är kanske inte lika optimistisk som Ewa\r\nHedkvist Petersen, som menar att man skulle\r\nkunna ha varannan eller var tredje vecka fri från\r\nriksdagsarbete. Det tror jag inte går. Våra förslag\r\nhar varit mer modesta. Vi har tänkt oss i genomsnitt\r\nen riksdagsfri vecka i månaden i de förslag som vi\r\ntidigare har lagt fram här i riksdagen.</pre><pre>Riksdagen har svårt för att reformera sig själv. Det\r\nskall bli mycket spännande att se hur det går just i\r\ndenna fråga framöver. Här refereras då till\r\nRiksdagsutredningen.</pre><pre>Jag vill göra ytterligare någon kommentar vad\r\ngäller informationen. Det har sagts att\r\ninformationen från riksdagen bör förbättras, och\r\ndet tycker också jag. Svårigheten är naturligtvis att\r\nhitta nya former. Vi kan inte beordra radio och TV\r\natt sända från riksdagen. Vad vi kan göra är att\r\nunderlätta för medierna, och det anser jag att\r\nriksdagens olika organ i hög utsträckning har gjort.\r\nDet är självfallet en missräkning när vi finner att\r\nmycket intressanta och viktiga debatter här i\r\nkammaren ganska ofta gås förbi med massmedial\r\ntystnad.</pre><pre>Vi har en egen tidning som heter Från Riksdag  &amp; \r\nDepartement. Jag har tidigare i motioner haft\r\nsynpunkter på den tidningen. Jag tycker att den i\r\nsin nuvarande utformning i många fall är mycket\r\nintetsägande. Jag kan erinra om det mycket\r\nkryptiska kortfattade referat som fanns i tidningen\r\nnär vi haft vår debatt om riksdagen. Det borde ha\r\nvarit en sak som i allra högsta grad intresserat\r\ndenna tidning.</pre><pre>Nu får man ju inte säga så här. Redaktionerna är ju\r\nsjälvständiga, och om man anmärker på en tidning\r\nriskerar man att i fortsättningen inte bli refererad\r\növer huvud taget. Men det är kanske ändå inte\r\ntidningens eller redaktionens fel, utan det beror på\r\ndet begränsade utrymmet. Så skulle jag positivt\r\nvilja uttrycka det.</pre><pre>I en motion som jag och min partikollega Bengt\r\nKindbom tidigare väckt här i riksdagen, har vi\r\nmenat att vi från rikdagen skulle kunna kosta på oss\r\nen fylligare och större tidning, så som man har i en\r\nhel del andra parlament. Det finns alltså goda\r\nförebilder där.</pre><pre>Sedan en liten släng åt Harriet Colliander. Hon\r\ntalar med berömvärd indignation om\r\nmissaktningen mot politiska partier och riksdagen.\r\nMen, Harriet Colliander, handen på hjärtat: Vad\r\nvar ert ledande tema i hela Ny demokratis\r\nvalkampanj? Det var att exploatera folkliga\r\nvanföreställningar om riksdagen och\r\nriksdagsledamöterna.</pre><pre>Anf. 22  HARRIET COLLIANDER (nyd)\r\nreplik:</pre><pre>Fru talman! Ny demokrati bildades i februari 1991\r\noch kom in i riksdagen i oktober samma år med\r\n6,7 % av rösterna. Det fanns ett uppdämt missnöje\r\nmed de etablerade partierna ute i samhället. Man\r\nupplevde att det fanns ett avstånd mellan folket och\r\nde ombud man hade valt. Det var det missnöjet\r\nsom Ny demokrati fångade upp, kom in i riksdagen\r\npå och gjorde sig till tolk för.</pre><pre>Anf. 23  Tredje vice talman BERTIL\r\nFISKESJÖ (c) replik:</pre><pre>Fru talman! Jag ifrågasätter självfallet inte Ny\r\ndemokratis rätt att ställa upp i valet. Folket väljer\r\nju vilka ledamöter det vill ha i riksdagen och vilka\r\npartier det vill ha representerade. Det är givet att\r\ndet så skall vara.</pre><pre>Vad jag vände mig mot var att Harriet Colliander\r\nförsöker framställa sig och Ny demokrati som\r\nnågon slags försvarare av riksdagen och riksdagens\r\nledamöter gentemot vrångbilder från allmänheten\r\noch massmedia. Jag vidhåller mitt påstående att ni\r\npå ett mycket framgångsrikt sätt i er valkampanj\r\nsystematiskt utnyttjade alla möjliga fördomar och\r\nbristande kunskaper som finns hos folk.</pre><pre>Om Harriet Colliander vill ha ytterligare bevis och\r\nexempel på vad jag avser, kan hon ju läsa ett av de\r\nexemplar av sin partiledares nyligen utkomna bok\r\nsom han frikostigt delat ut till riksdagens\r\nledamöter, bl.a. till mig. Där kan vi finna att denna\r\nkampanj från Ny demokrati fortsätter.</pre><pre>Anf. 24  HARRIET COLLIANDER (nyd)\r\nreplik:</pre><pre>Fru talman! Jag vill bara påminna tredje vice\r\ntalmannen om det föredrag och den diskussion som\r\nvi båda åhörde i går kväll och som handlade om Ny\r\ndemokrati. Det rörde förhållandet mellan\r\nmedierna och den politiska makten, och det gavs\r\nsvar på en uttrycklig fråga om hur Ny demokrati\r\nhade behandlats i pressen fram till valet.</pre><pre>Det framgår av forskningen att Ny demokrati var\r\nmycket illa behandlat i massmedierna fram till\r\nvalet. Strax före valet var man nästan inte\r\nomnämnd alls. Men trots detta kom Ny demokrati\r\nin i riksdagen med en mycket god siffra. Det fanns\r\nnog en mycket stark folkvilja för att Ny demokrati\r\nskulle bli representerat i riksdagen, och det bygger\r\ninte på att vi på något sätt skulle ha exploaterat ett\r\npolitikerförakt. Om herr Fiskesjö har fått den\r\nuppfattningen, beror det nog snarast på att media\r\nhar bestämt sig för att göra på det sättet.</pre><pre>Anf. 25  Tredje vice talman BERTIL\r\nFISKESJÖ (c) replik:</pre><pre>Fru talman! Harriet Colliander försöker här att tala\r\nom annat. Visst var ni framgångsrika i\r\nvalkampanjen. Det är möjligt att den redovisning\r\nsom gavs av en massmediaforskare i går om hur Ny\r\ndemokrati behandlades i slutskedet av\r\nvalkampanjen är korrekt. Men det är sådant som\r\nalla partier utsätts för. Det har inte minst vi inom\r\nCentern fått uppleva många gånger.</pre><pre>Men det är inte poängen i det som jag har sagt\r\ntidigare. Poängen är att ni i alla möjliga\r\nsammanhang -- jag lyssnade till en hel del av\r\nframträdandena med Ny demokrati -- systematiskt\r\nförsökte förhåna och nedvärdera de politiker som\r\nsuttit någon tid i riksdagen och de politiska partier\r\nsom redan fanns. Ni strök en vulgäropinion\r\nmedhårs, och det fortsätter ni tydligen med på\r\nandra vägar. Det går inte att bortförklara, Harriet\r\nColliander.</pre><pre>Talmannen anmälde att Harriet Colliander anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 26  EWA HEDKVIST PETERSEN (s):</pre><pre>Fru talman! Jag har väckt en motion om riksdagens\r\narbetsformer, vilken behandlas i det betänkande\r\nsom nu diskuteras. Jag vill börja med att tacka\r\ntredje vice talmannen för att han drog en lans för\r\nmin motion. Jag kan garantera att den bygger på\r\negna erfarenheter av arbetet som riksdagsledamot.</pre><pre>Mitt förslag är att Riksdagsutredningen skall\r\nutarbeta ett nytt tidsschema och ändrade\r\narbetsformer för riksdagen, så att vi bättre kan\r\nförena våra olika arbetsuppgifter i riksdagshuset,\r\nhemma i våra valkratsar och på annat håll. Jag\r\nföreslår att vi skall komprimera vårt arbete till vissa\r\nveckor, så att vi andra hela veckor kan vara hemma\r\ni våra län eller på annat hålla förslagsvis var tredje\r\nvecka. Jag kan också tänka mig att vi börjar tidigare\r\npå hösten med riksmötet om det krävs för att få det\r\nhela att gå ihop.</pre><pre>Skälet till min motion är att jag anser att vi måste\r\nkombinera vårt viktiga arbete i riksdagen med mer\r\ntid hemma bland människorna i valkretsen på ett\r\nbättre sätt. Vi måste organisera om vårt arbete så\r\natt detta blir möjligt.</pre><pre>Den representativa demokratin bygger på att vi\r\nsom är folkvalda framför människors mening här i\r\nriksdagen. En stor del av vårt arbete måste därför\r\nske ute bland människorna, så att vi vet vad de\r\ntycker och vill. Först därefter kan vi sköta vårt\r\narbete här i riksdagen på ett bra sätt. Hit kommer\r\nbara de som är drivna påtryckare för att träffa oss.\r\nSkall vi möta alla andra, måste vi åka ut.</pre><pre>Vi vet också att våra väljare vill att vi ska komma\r\nut mer på arbetsplatser, skolor, gator, torg och på\r\nmöten. Man vill prata med oss, fråga varför vi\r\nbeslutar som vi gör och föra fram sina åsikter till\r\noss. I dag när den politiska processen går så fort är\r\ndet ännu viktigare. Jag anser att min motion nu har\r\nfått förnyad aktualitet. Det fordras en nära kontakt\r\nmellan väljare och valda när förändringar kräver\r\nsnabb politisk handling.</pre><pre>Jag är säker på att de allra flesta av oss här i\r\nkammaren kämpar med detta ständigt. Vi är ute så\r\nmycket vi bara kan och orkar, och det blir många\r\nbesök, inte minst under våra sammanträdesfria\r\nveckor under hela året. Men jag tycker ändå att vi\r\ninte har tillräckligt med tid till detta. Jag hävdar att\r\nen orsak till detta är att riksdagens arbete i dag är\r\norganiserat så att arbetet i riksdagshuset dominerar\r\nvår arbetstid. Det gäller åtminstone om man som\r\njag och många andra här i kammaren bor långt från\r\nStockholm och inte kan åka hem om kvällarna. Vi\r\ntvingas, precis som tredje vice talmannen, säga nej\r\ntill möten och träffar. Det gäller också om man som\r\njag bor i ett län med långa avstånd.</pre><pre>Vi har här i riksdagen ett arbetsschema som\r\nförsvårar ett återkommande arbete i valkretsen. Vi\r\ntvingas åka hit i stort sett varje vecka under\r\nriksmötet. Vi borde kunna komprimera vårt\r\narbete.</pre><pre>Sedan jag kom till riksdagen 1985 har det också\r\nskett en snabb teknisk utveckling av vårt arbete. Vi\r\nhar datorer både här och hemma. Vi kan jobba i\r\nriksdagens datorer hemifrån. Vi har fax och\r\ntelefoner som gör att vi kan nås överallt. Min\r\nuppfattning är att vi inte har tagit ut den tidsvinst\r\noch effektivisering av arbetet som den tekniska\r\nutvecklingen av vårt jobb i riksdagshuset borde\r\nkunnat medföra. Här finns mer att göra och\r\ntidsvinster att ta till vara.</pre><pre>Fru talman! Det finns ytterligare ett skäl till att jag\r\nanser att en förändring av riksdagsarbetet är\r\nmycket angelägen.</pre><pre>Politiskt aktiva människor ställer numera krav på\r\natt kunna ha ett fungerande familjeliv parallellt\r\nmed det politiska uppdraget. Dessa saker låter sig\r\nlättare förenas om man kan vistas fler\r\nsammanhängande perioder hemma i valkretsen.</pre><pre>I dag är vi inte många i denna kammare som har\r\nbarn i växande ålder. Ju längre från Stockholm man\r\nkommer, desto färre blir vi. Det är ingen\r\ntillfällighet att medelåldern på riksdagens kvinnor\r\noch män är cirka 52 år.</pre><pre>De generationer som är på väg till riksdagen\r\nkommer i än mindre grad att acceptera\r\nriksdagsuppdraget som det ser ut i dag med ständig\r\npendling varje vecka. Vi som har säte i riksdagen\r\nnu måste därför göra vad vi kan för att underlätta\r\nför dem som kommer efter oss att ta steget att bli\r\nfolkvalda.</pre><pre>Vi har ju ambitionen att riksdagen skall spegla\r\nbefolkningens sammansättning. Vi måste\r\nförverkliga våra ambitioner i konkreta förslag och\r\nbeslut. Även unga kvinnor och män och\r\nsmåbarnsföräldrar skall kunna ta plats i kammaren.</pre><pre>Jag hävdar att det är möjligt att vidta åtgärder\r\nredan i dag. De arbetsformer jag pläderar för i min\r\nmotion används också redan i dag i andra länder.</pre><pre>Fru talman! Jag har alltså konkreta förslag till\r\nförändringar av riksdagens arbetsschema i min\r\nmotion. Jag hade också stora förväntningar på\r\nRiksdagsutredningen. Nu har ett enigt\r\nkonstitutionsutskott avslagit motionen och\r\nhänvisar till att Riksdagsutredningen pågår.\r\nUtredningen har i uppdrag att överväga en\r\nomläggning av budgetprocessen och vilka\r\nkonsekvenser det får för arbetsrytmen i riksdagen.\r\nUtredningen skall vara klar till våren.</pre><pre>Men efter vad jag har förstått, har inte utredningen\r\nkonkret tagit upp den fråga jag motionerat om,\r\ntrots att det gäller mycket angelägna förändringar\r\nav våra arbetsformer. Dessutom lär det vara så,\r\nrätta mig om jag har fel, att en omläggning av\r\nbudgetprocessen kan ske först 1996. Det innebär\r\natt det tar alldeles för lång tid innan vi kan få\r\nförändringar, för att jag ska vara nöjd. Jag skulle\r\ngärna vilja ha kommentarer av utskottets\r\nföreträdare eller av någon i utredningen om detta.\r\nKommer Riksdagsutredningen att ta upp frågan om\r\nförändringar av riksdagens arbetsschema inom det\r\nnärmaste året? Hur länge beräknar man att det kan\r\ndröja innan förändringar av riksdagens\r\narbetsschema kan ske?</pre><pre>Överläggningen var härmed avslutad.</pre><pre>(Beslut fattades efter 23 §.)</pre><pre>6 §  Riksdagens förvaltningskontors\r\nverksamhetsberättelse</pre><pre>Föredrogs</pre><pre>konstitutionsutskottets betänkande</pre><pre>1992/93:KU10 Riksdagens förvaltningskontors\r\nverksamhetsberättelse (redog. 1992/93:RFK1).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 23 §.)</pre><pre>7 §  Riksdagens revisorers verksamhet under\r\nbudgetåret 1991/92</pre><pre>Föredrogs</pre><pre>finansutskottets betänkande</pre><pre>1992/93:FiU11 Riksdagens revisorers verksamhet\r\nunder budgetåret 1991/92 (redog. 1992/93:RR1).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 23 §.)</pre><pre>8 §   Föreskrifter för fastighetstaxering</pre><pre>Föredrogs</pre><pre>skatteutskottets betänkande</pre><pre>1992/93:SkU12 Föreskrifter för fastighetstaxering\r\n(prop. 1992/93:122).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 23 §.)</pre><pre>9 §  Immunitet och privilegier inom ESK</pre><pre>Föredrogs</pre><pre>justitieutskottets betänkande</pre><pre>1992/93:JuU8 Immunitet och privilegier inom ESK\r\n(prop. 1992/93:11).</pre><pre>Talmannen konstaterade att ingen talare var\r\nanmäld.</pre><pre>Beslut fattades efter 23 §.)</pre><pre>10 §  Fortsatt giltighet av 1952 års\r\ntvångsmedelslag</pre><pre>Föredrogs</pre><pre>justitieutskottets betänkande</pre><pre>1992/93:JuU9 Fortsatt giltighet av 1952 års\r\ntvångsmedelslag (prop.1992/93:26).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 23 §.)</pre><pre>11 §  Teleavlyssning och teleövervakning</pre><pre>Föredrogs</pre><pre>justitieutskottets betänkande</pre><pre>1992/93:JuU10 Teleavlyssning och teleövervakning\r\n(skr. 1992/93:44).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 23 §.)</pre><pre>12 §  Arrestkonventionen m.m.</pre><pre>Föredrogs</pre><pre>lagutskottets betänkande</pre><pre>1992/93:LU6 Arrestkonventionen m.m. (prop\r\n1992/93:5).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 23 §.)</pre><pre>13 §  Den svenska trafikskadelagens anpassning\r\ntill EG:s regelverk m.m.</pre><pre>Föredrogs</pre><pre>lagutskottets betänkande</pre><pre>1992/93:LU7 Den svenska trafikskadelagens\r\nanpassning till EG:s regelverk m.m. (prop.\r\n1992/93:8).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 23 §.)</pre><pre>14 §  Grannelagsrätt och tomträtt</pre><pre>Föredrogs</pre><pre>lagutskottets betänkande</pre><pre>1992/93:LU8 Grannelagsrätt och tomträtt\r\n(prop.1992/93:6).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 23 §.)</pre><pre>15 §  Ändring i produktansvarslagen m.m.</pre><pre>Föredrogs</pre><pre>lagutskottets betänkande</pre><pre>1992/93:LU9 Ändring i produktansvarslagen m.m.\r\n(prop. 1992/93:38).</pre><pre>Anf. 27  INGER HESTVIK (s):</pre><pre>Fru talman! Vi skall i dag fatta beslut om ändringar\r\ni produktansvarslagen som en följd av EES-avtalet.</pre><pre>Det gäller bl.a. importörsansvaret. Där säger man\r\nklart att skadeståndsansvaret skall åvila inte bara\r\nden som importerar en produkt till Sverige, utan\r\nockså den som importerat produkten till EES.\r\nLikaså skall importörsansvaret även gälla dem som\r\nhar importerat en produkt från EG till en EFTA-\r\nstat och omvänt. Detsamma gäller importer mellan\r\nEFTA-stater. Det tycker vi socialdemokrater är\r\nbra. Det är en förbättring för konsumenterna.</pre><pre>Däremot motsätter vi oss den ändring som gäller\r\nskadeståndsansvaret vid produktskador och där\r\nskadan drabbar en person. Här vill den borgerliga\r\nmajoriteten införa en försämring för\r\nkonsumenterna. Den vill införa en jämkningsregel\r\nsom gör det möjligt att lägga ett större ansvar på\r\nden enskilda konsumenten. Därmed minskar\r\nmöjligheterna till ersättning vid en personskada.</pre><pre>I dag gäller skadeståndslagens regler även vid\r\nproduktskador. Det innebär att den skadelidande\r\nvid personskada själv uppsåtligen eller genom grov\r\nvårdslöshet måste ha medverkat till skadan för att\r\nman skall ha möjlighet att jämka ett skadestånd så\r\natt den skadelidande får mindre ersättning.</pre><pre>Den föreslagna ändringen ger sken av att det är en\r\nföljd av EES-avtalet. Men om man läser s. 3 i\r\nbetänkandet står det: ''EG-direktivet (artikel 8\r\nandra stycket) föreskriver att skadestånd vid\r\nproduktskada kan jämkas vid såväl personskada\r\nsom sakskada om vållande på den skadelidandes\r\nsida har medverkat till skadan. Härvid bör dock\r\nnoteras att direktivet också innehåller en regel\r\n(artikel 13) enligt vilken direktivet inte skall\r\npåverka de rättigheter som en skadelidande kan ha\r\nenligt den skadeståndslagstiftning som gäller vid\r\nden tidpunkt när direktivet blir bindande för\r\nmedlemsländerna.''</pre><pre>Det här betyder att utskottsmajoriteten i dagens\r\nbetänkande går ett steg längre än vad som är\r\nbehövligt med anledning av EG-anpassningen och\r\nEES-avtalet. Det ställningstagande som de\r\nborgerliga ledamöterna i utskottet gör är ett uttryck\r\nför att vid ett val mellan att ställa sig på\r\nkonsumenternas sida eller på företagens sida väljer\r\nde att ställa sig på företagens sida. Vi\r\nsocialdemokrater väljer att stödja konsumenterna.</pre><pre>Varor i vårt moderna samhälle tillverkas och\r\ndistribueras i sådana former att det är omöjligt för\r\nenskilda människor att själva undersöka och\r\nbedöma varornas egenskaper. Den enskilde\r\nkonsumenten tvingas därför att lita på att\r\ntillverkare och distributörer kontrollerar sina\r\nprodukter noga och informerar om skaderisker.</pre><pre>Vid produktskador har vi konsumenter ett särskilt\r\nstort behov av att ha ett fullgott konsumentskydd.</pre><pre>Det beslut vi i dag med all sannolikhet kommer att\r\nfatta är inte ett beslut framkallat av anpassningen\r\ntill EES-avtalet. Det är ett helsvenskt politiskt\r\nställningstagande som visar rågången mellan\r\nborgerlig och socialdemokratisk politik.</pre><pre>Fru talman! Jag yrkar bifall till reservationen och\r\navslag på propositionen i denna del.</pre><pre>Anf. 28  JOHN ANDERSSON (v):</pre><pre>Fru talman! Vid lagutskottets behandling av\r\nproposition 1990/91:197 om produktskadelag\r\ngjordes det ett oövertänkt tillkännagivande till\r\nregeringen i anledning av ett motionsyrkande om\r\nen jämkningsregel i produktansvarslagen. Namnet\r\npå lagen blev då också ändrat till\r\nproduktansvarslagen.</pre><pre>Nu har regeringen hörsammat den av\r\nutskottsmajoriteten önskade ändringen. Vad man\r\nsärskilt kan notera i den nu liggande propositionen\r\när att justitieministern instämmer i reservanternas\r\nsynpunkt som framfördes förra gången frågan\r\nbehandlades, nämligen att den nu föreslagna\r\nändringen medför en del nackdelar för de\r\nskadelidande. Jag tycker att det är\r\nanmärkningsvärt att trots detta konstaterande skall\r\nriksdagen besluta om en sådan ändring.</pre><pre>Som en konsekvens av vårt tidigare\r\nställningstagande i frågan vill jag yrka bifall till\r\nreservationen i betänkandet, och jag vill instämma\r\ni vad Inger Hestvik tidigare har anfört.</pre><pre>Anf. 29  MARGARETA GARD (m):</pre><pre>Fru talman! De ändringar som nu vidtas i\r\nproduktansvarslagen är en anpassning till EG och\r\nEES-avtalets regler. Det är en bärande princip att\r\nsvenska företag och importörer skall konkurrera på\r\nså jämbördiga villkor som möjligt med företag som\r\nomfattas av EES-avtalet och företag inom EG. Av\r\nden anledningen yrkar vi avslag på den\r\nsocialdemokratiska reservationen och på John\r\nAnderssons yrkande.</pre><pre>Jämkning av sakskada kan göras om den\r\nskadelidande har varit vårdslös eller uppsåtligt har\r\nmedverkat till skadan. När det gäller personskada\r\nkan jämkningen ske endast om den skadelidande\r\nsjälv uppsåtligen eller genom grov vårdslöshet har\r\nmedverkat till skadan.</pre><pre>Orsaken till att produktskador uppkommer är\r\nvanligtvis att den skadelidande på ett klart\r\noaktsamt sätt har handskats med produkten, även\r\nom oaktsamheten inte kan bedömas som grov. I de\r\nfall där det enda vållande som förekommer är\r\nföranlett av konsumenten är det stötande om inte\r\njämkning kan göras. Jag vill erinra Inger Hestvik\r\noch John Andersson om att den svenska\r\nskadeståndslagens bestämmelser om jämkning vid\r\npersonskada i ett internationellt perspektiv är\r\nnärmast unik. Inte ens i de övriga nordiska\r\nländerna är jämkningsmöjligheterna så begränsade\r\nsom i vårt land.</pre><pre>Socialdemokraterna kräver i sin reservation att\r\nnäringsidkarna förser sig med tillfredsställande\r\nförsäkringsskydd så att konsumenter görs icke\r\nansvariga för sitt handskande med produkterna.</pre><pre>Vi står nu på tröskeln till ett samarbete över\r\ngränserna i EG- och EFTA-länderna. Vi måste,\r\nInger Hestvik, som konsumenter i Sverige\r\njämställas med konsumenterna i övriga Europa.\r\nAtt ge svenska konsumenter en större frihet från\r\nansvar vad gäller handskande med produkter och\r\nkompensera med produktförsäkringar hos\r\nnäringsidkare löser inte konkurrensproblemen.\r\nFörsäkringar är kostsamma och måste betalas av\r\nkonsumenterna, och därmed snedvrids\r\nkonkurrensen för de svenska producenterna. Det\r\när därför ingen lösning för\r\nkonkurrensmöjligheterna för svenska företag att ha\r\nförsäkringar.</pre><pre>Fru talman! Jag yrkar avslag på reservationen och\r\nbifall till hemställan i betänkandet.</pre><pre>Anf. 30  INGER HESTVIK (s) replik:</pre><pre>Fru talman! Vi har tydligen helt olika åsikter om\r\nvad som krävs av oss som lagstiftare när det gäller\r\natt ta hänsyn till konsumenternas säkerhet och\r\nderas möjligheter till ersättning vid en skada.</pre><pre>Det var fint att få höra från talarstolen av en\r\nborgerlig ledamot, Margareta Gard, att vi har en\r\nunik skadeståndslagstiftning i vårt land. Man kan\r\nundra varför vi skall sitta här och försämra en sådan\r\nlagstiftning. Margareta Gard anför att det kommer\r\natt bli svårt för konkurrerande företag. Vi anser\r\nsom reservanter att detta förslag inte är oskäligt.\r\nFöretagen måste i alla fall ha försäkringar, och det\r\nkommer säkert inte att bli betungande för dem att\r\nutöka sitt ansvar på det sätt vi har föreslagit i vår\r\nreservation.</pre><pre>Anf. 31  MARGARETA GARD (m) replik:</pre><pre>Fru talman! Det är helt riktigt, Inger Hestvik, att vi\r\nhar olika uppfattningar i den här frågan om ett gott\r\nkonsumentskydd. Jag tycker att vi får ett gott skydd\r\ni och med denna förändring i lagen. Vi måste också\r\nha ett näringsliv som kan konkurrera. Vi måste se\r\ntill att vi har en industri som är konkurrenskraftig,\r\noch vi måste ha regler som är jämbördiga med våra\r\nkonkurrentländers regelsystem. Det här är grunden\r\nför att nu göra ett nytt ställningstagande i fråga om\r\nproduktansvarslagen.</pre><pre>Anf. 32  INGER HESTVIK (m) replik:</pre><pre>Fru talman! Jag vill bara betona att vi har våra\r\nskilda synpunkter i frågan. Margareta Gard och de\r\nborgerliga ledamöterna i utskottet ställer sig på\r\nföretagens sida och månar om deras\r\nkonkurrenskraft, medan vi ställer oss på\r\nkonsumenternas sida och vill ge dem ett utökat\r\nskydd.</pre><pre>Anf. 33  MARGARETA GARD (m) replik:</pre><pre>Fru talman! Vi från den borgerliga sidan tycker att\r\ndet skall finnas ett rimligt konsumentskydd.\r\nSocialdemokraterna tror att svenska företag kan\r\narbeta på helt andra villkor än vad konkurrenterna\r\ngör i Europa. Men vi anser och vet att konkurrens\r\npå lika villkor är oerhört viktig för att Sverige skall\r\nkunna behålla sitt näringsliv och ge sysselsättning åt\r\nmänniskorna. Det är ett viktigt ställningstagande\r\näven i denna fråga.</pre><pre>Anf. 34  JOHN ANDERSSON (v):</pre><pre>Fru talman! Margareta Gard talar om bärande\r\nprinciper. Jag tycker att det verkar som om en\r\nbärande princip för utskottsmajoriteten är att göra\r\nsituationen för de skadelidande sämre. Jag trodde\r\natt det fanns ett värde även hos de borgerliga för att\r\nbevara det unika för Sverige -- i varje fall när det\r\ngäller att inte försämra för de skadelidande.</pre><pre>I diskussionen om EES-avtalet och EG och de\r\nförändringar i svensk lagstiftning som därav följer\r\nhar ofta framförts argumentet att vissa åtgärder är\r\nen konsekvens av att vi kommer med i\r\nfrihandelsområdet. Man säger: Vi skulle egentligen\r\ninte vilja göra detta, men det är tvingande.</pre><pre>Nu befinner vi oss i en situation där det inte finns\r\nnågon tvingande regel. Här springer man i väg och\r\ngör ändringar som inte är nödvändiga. Det är\r\nmycket avslöjande för vad man egentligen vill.</pre><pre>Anf. 35  MARGARETA GARD (m):</pre><pre>Fru talman! Till John Andersson vill jag säga att det\r\nhär också handlar om att se till att vi kan bevara\r\narbetstillfällen i Sverige. Om företag i Sverige slås\r\nut på grund av att vi har helt andra regler och vi\r\ndärmed får högre priser på varor, minskar också\r\nantalet arbetstillfällen. Detta utgör, tillsammans\r\nmed utgångspunkten att vi skall ha lika principer\r\nför konsumenterna inom Europa, en bärande\r\nprincip för oss inom borgerligheten.</pre><pre>Anf. 36  JOHN ANDERSSON (v):</pre><pre>Fru talman! Jag har svårt att tro att vi inte kan ha\r\nandra regler, att det skulle vara till så stor nackdel\r\nför svenska företag osv. Jag har inte hört att man\r\nhar framfört några större propåer om att detta\r\nskulle vara några stora nackdelar. Jag har över\r\nhuvud taget inte sett några yttringar som skulle\r\nstyrka att detta är en nödvändig åtgärd för att\r\nskydda den svenska industrin.</pre><pre>Anf. 37  MARGARETA GARD (m):</pre><pre>Fru talman! Om John Andersson inte är införstådd\r\nmed att vi i Sverige måste ha samma regler för att\r\nkunna konkurrera, då tycker jag att John\r\nAndersson blundar för verkligheten. När vi nu tar\r\nett steg in i EG-sammanhang, måste vi också se till\r\natt vi har samma regelverk.</pre><pre>Varför skulle det vara så besvärligt att göra denna\r\njustering? Det är egentligen en liten justering i\r\nproduktansvarslagen. Men det är ändå en justering\r\nsom överensstämmer mera med de lagar och regler\r\nsom finns inom EG och övriga EFTA.</pre><pre>Överläggningen var härmed avslutad.</pre><pre>(Beslut fattades efter 23 §.)</pre><pre>16 §  Märkning av textilier</pre><pre>Föredrogs</pre><pre>lagutskottets betänkande</pre><pre>1992/93:LU12 Märkning av textilier (prop.\r\n1992/93:33).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 23 §.)</pre><pre>17 §  Märkning av hushållsapparater</pre><pre>Föredrogs</pre><pre>lagutskottets betänkande</pre><pre>1992/93:LU13 Märkning av hushållsapparater\r\n(prop. 1992/93:34).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 23 §.)</pre><pre>18 §  Ändring i lagen om handelsbolag och enkla\r\nbolag</pre><pre>Föredrogs</pre><pre>lagutskottets betänkande</pre><pre>1992/93:LU24 Ändring i lagen (1980:1102) om\r\nhandelsbolag och enkla bolag (prop. 1992/93:118).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 23 §.)</pre><pre>\r\n19 §  Tillämpning i fråga om\r\n''Förbundsrepubliken Jugoslavien'' (Serbien-\r\nMontenegro) av lagen om vissa internationella\r\nsanktioner m.m.</pre><pre>Föredrogs</pre><pre>utrikesutskottets betänkande</pre><pre>1992/93:UU4 Tillämpning i fråga om\r\n''Förbundsrepubliken Jugoslavien'' (Serbien-\r\nMontenegro) av lagen (1971:176) om vissa\r\ninternationella sanktioner samt ändring av nämnda\r\nlag (prop. 1992/93:57).</pre><pre>Anf. 38  BENGT HURTIG (v):</pre><pre>Fru talman! Utvidgningen av lagen om vissa\r\ninternationella sanktioner innebär att regeringen\r\nkommer att få möjlighet att följa inte bara de\r\nsanktioner som proklameras av Förenta nationerna\r\nutan också de som proklameras av ESK och EG.</pre><pre>Vi har från Vänsterpartiet sagt att vi stöder\r\nförslaget om deltagande i ESK-sanktionerna och\r\ngodtar den utvidgning av lagstiftningen som det är\r\nfråga om. Däremot kan vi inte acceptera ett svenskt\r\ndeltagande i EG-sanktioner. Det grundar sig\r\nnaturligtvis på att vi är medlemmar i Förenta\r\nnationerna och i ESK men inte i EG, och vi får\r\ndärigenom inte det inflytande som vi anser vara en\r\nförutsättning för att kunna ansluta oss till\r\nsanktionsprocessen på detta sätt.</pre><pre>Det som EG hittills har åstadkommit i Jugoslavien\r\nanses av en hel del internationella experter inte som\r\nalltför lyckat. Den tragiska utvecklingen i\r\nJugoslavien kunde förmodligen ha hanterats\r\nannorlunda. Motsättningarna inom EG och den\r\npolitik som har förts har inte kunnat förhindra den\r\nutvecklingen.</pre><pre>Fru talman! Därmed vill jag yrka bifall till den\r\nmeningsyttring av Bertil Måbrink som har fogats till\r\nutrikesutskottets betänkande avseende moment 1.</pre><pre>Anf. 39  MARGARETA VIKLUND (kds):</pre><pre>Fru talman! FN:s säkerhetsråd antog i maj\r\nresolution nr 757 om sanktioner mot\r\n''Förbundsrepubliken Jugoslavien'' (Serbien-\r\nMontenegro). I avsikt att även Sverige skulle kunna\r\nansluta sig till sanktionsåtgärder hemställde\r\nregeringen om riksdagens bemyndigande att få\r\ntillämpa sanktionslagen (lagen 1971:176 om vissa\r\ninternationella sanktioner). Då FN:s säkerhetsråd\r\nfattade ett bindande beslut återkallades\r\npropositionen och ett sådant bemyndigande kom\r\naldrig att prövas av riksdagen.</pre><pre>Den nu aktuella propositionens förslag om ett\r\nutvidgat bemyndigande bör ses i perspektivet av en\r\nframväxande europeisk säkerhetsordning och ett\r\nutvidgat europeiskt samarbete samt behovet av att\r\nkunna handla snabbt både när det gäller sanktioner\r\noch humanitär hjälp.</pre><pre>Det blir allt viktigare att reagera snabbt och att\r\nhandla när exempelvis hundratusentals riskerar att\r\nfrysa ihjäl i vinter i det forna Jugoslavien. Det krävs\r\nsnabba åtgärder i bl.a. Bosnien. Situationen där är\r\nkatastrofal. Hjälpen måste öka och nå fram snabbt,\r\nannars kan hundratusentals människor dö på grund\r\nav strider, kyla, svält och sjukdomar.</pre><pre>Tyfoidfeber har konstaterats i flera bosniska städer\r\nav Världshälsoorganisationen, WHO. Tusentals\r\nflyktingar lever under ytterst primitiva sanitära\r\nförhållanden. Det skapar grogrund för\r\ntyfusbakterierna och annat otäckt.</pre><pre>Risken finns också att konflikten sprider sig till\r\nKosovo, Makedonien och andra länder. Det gäller\r\natt ha handlingsberedskap och kunna handla i tid.\r\nEnligt Flyktingkommissariatets, UNHCR:s,\r\nrepresentant i Skandinavien George Gordon-\r\nLennox förvärras läget stadigt i takt med att fler\r\nstäder intas, i takt med att flyende beskjuts, i takt\r\nmed att flyktingskaror vid olika länders gränser\r\nförvägras tillträde till olika länder. Totalt har 2,2\r\nmiljoner människor flytt inom f.d. Jugoslavien.\r\n555 &gt; e000 har flytt till andra delar av Europa. FN:s\r\nflyktingkommissarie Sadako Ogata hävdar att ''vi\r\nstår på randen till en humanitär mardröm. Det\r\nhandlar om människors säkerhet och liv.''</pre><pre>En kommission inom FN har skattat kostnaderna\r\nför hjälpbehoven på sikt i Jugoslavien till miljarder\r\ndollar.</pre><pre>I ett radiomeddelande från staden Srebrenica i\r\nöstra Bosnien rapporteras det att 70 000 invånare\r\noch flyktingar hotas av svält och är i behov av\r\nomedelbar hjälp. Staden är belägrad av serbiska\r\nstyrkor som har hindrat FN:s hjälpsändningar att\r\nkomma fram. Från det belägrade Gradacac i norr\r\nrapporterades att serberna hade skickat\r\nförstärkningar till sina ställningar runt staden.\r\nÖverenskommelser om vapenvila bryts, som det\r\ntycks, regelbundet. Detta måste kraftigt fördömas.\r\nDet måste sättas kraft bakom orden.</pre><pre>Tvångsförflyttningar av etniska grupper måste\r\nupphöra omedelbart. Jag anser liksom många med\r\nmig att en internationell brottsmålsdomstol måste\r\ninrättas, så att de människor som ligger bakom\r\nilldåden som sker i inbördeskriget i det forna\r\nJugoslavien kan ställas inför rätta och ställas till\r\nsvars för sina handlingar. I de domstolarna måste\r\nockså ges utrymme för representanter för alla de\r\nkvinnor och barn som har utsatts för\r\nsystematiserade våldtäkter att framföra sin sak och\r\nsin rätt att behandlas enligt mänskliga rättigheter.</pre><pre>Vi får inte vare sig som enskild nation eller i\r\nsamverkan med olika internationella organ göra\r\nsamma misstag som så många gånger tidigare, dvs.\r\nreagera alldeles för långsamt och blunda för\r\nomänsklig brutalitet och en totalt omänsklig\r\nsituation -- med andra ord svika.</pre><pre>Det är viktigt att FN och andra internationella\r\norganisationer gör massiva insatser för att få slut på\r\neländet i f.d. Jugoslavien. Det har talats för mycket\r\ni konferensrum och slutna sällskap och gjorts för\r\nlitet.</pre><pre>När nu Sverige får hand om ordförandeskapet i\r\nESK ges en chans till en massiv insats för att få slut\r\npå framför allt civilbefolkningens, kvinnors och\r\nbarns, utsatta situation i f.d. Jugoslavien.\r\nEftervärlden kommer att döma oss hårt, om vi inte\r\nkan få ett snabbt slut på kriget, förnedringen,\r\nförföljelsen och försöken till utrotning av etniska\r\ngrupper.</pre><pre>Utskottets betänkande är ett steg i rätt riktning för\r\natt snabbt kunna vidta sanktionsåtgärder för att\r\nfrämja internationell fred och säkerhet.</pre><pre>Fru talman! Jag yrkar bifall till utskottets\r\nhemställan.</pre><pre>Anf. 40  STEN SÖDERBERG (-):</pre><pre>Fru talman! Det som pågår i gamla Jugoslavien är\r\nnågot alldeles fruktansvärt. Den föregående\r\ntalaren har mycket väl beskrivit situationen. Jag har\r\nvarit på plats nere i Bosnien och Kroatien och sett\r\nvilket fruktansvärt lidande det är för kvinnor, barn\r\noch gamla.</pre><pre>Tyvärr kan man inte se något slut på det\r\nangreppskrig som pågår. Det krävs ytterligare\r\ninsatser från vår sida i Sverige. Vi har all anledning\r\natt hjälpa till att laga och värma upp husen i\r\nbefriade områden i Bosnien-Hercegovina. Vi har\r\nanledning att hjälpa till med mat och medicin, så att\r\nmänniskorna överlever.</pre><pre>Många av mina bosniska vänner och jag själv\r\nvälkomnar det steg som nu tas av utskottet och\r\nriksdagen. Det är ett steg i rätt riktning och ett gott\r\nföredöme för andra länder.</pre><pre>Jag yrkar bifall till utskottets hemställan.</pre><pre>Överläggningen var härmed avslutad. (Beslut\r\nfattades efter 23 §).</pre><pre>20 §  Godkännande av avtal rörande handeln\r\nmellan EFTA-staterna och Israel m.m.</pre><pre>Föredrogs</pre><pre>utrikesutskottets betänkande</pre><pre>1992/93:UU5 Godkännande av avtal rörande\r\nhandeln mellan EFTA-staterna och Israel m.m.\r\n(prop. 1992/93:22).</pre><pre>Anf. 41  KENT CARLSSON (s):</pre><pre>Fru talman! Riksdagen har i dag att behandla ett\r\nomfattande frihandelsavtal mellan EFTA-länderna\r\noch staten Israel. Jag har som enda motionär\r\npåpekat att förslaget till avtal på en avgörande\r\npunkt är mycket oklart. Det gäller artikel 32, som\r\nsäger att avtalet skall tillämpas på parternas\r\nterritorium.</pre><pre>Sveriges territorium är väl definierat och accepterat\r\nav kringliggande stater. Ingen annan stat gör\r\nanspråk på områden som i dag tillhör Sverige.</pre><pre>När det gäller staten Israel är situtationen en helt\r\nannan. Israel har i dag bara en internationellt\r\nerkänd gräns. Det är gränsen mot Egypten, som\r\nfastställdes i fredsavtal 1979. Övriga gränser är\r\nföremål för tvister, och FN har aldrig accepterat de\r\ngränser som Israel ensidigt bestämt. Inte heller\r\nSverige har gjort det.</pre><pre>När man i avtalet säger att det skall tillämpas på\r\nparternas territorier, frågar jag: På vilket\r\nterritorium? Räknas Golanhöjderna, södra\r\nLibanon, Gaza, Västbanken och Jerusalem in i\r\nIsraels territorium?</pre><pre>Det är märkligt att detta inte någonstans i avtalet\r\nfinns definierat. Utskottet gör ett tappert försök att\r\nlösa dilemmat genom att hänvisa till att man\r\ninhämtat att frihandelsavtalet endast omfattar\r\nIsrael enligt 1948 års gränser.</pre><pre>Jag frågar mig: Från vem har man inhämtat denna\r\nuppgift? Är det från det svenska\r\nUtrikesdepartementet, eller har man varit i kontakt\r\nmed Israel och fått bekräftat att Israel accepterar\r\ndenna tolkning av avtalet? Vad händer om Israel\r\ninte acccepterar utskottets tolkning?</pre><pre>Utskottet säger vidare att några\r\ntolkningssvårigheter inte föreligger vad gäller\r\navtalets tillämpning. Då måste jag återigen få fråga:\r\nOmfattas exempelvis östra Jerusalem av\r\nfrihandelsavtalet? Östra Jerusalem ligger nämligen\r\ninte innanför 1948 års gränser! Och hur skall vi i\r\nsådana fall kontrollera att varor till och från östra\r\nJerusalem inte omfattas av avtalet? Ingår de delar\r\nav Västbanken som Israel har sagt sig vilja behålla\r\noch där man har upprättat bosättningar?</pre><pre>FN har dessutom aldrig accepterat 1948 års gränser.\r\nFN anser att Israel skall dra sig tillbaka till de\r\ngränser som fastslogs i den s.k. delningsplanen från\r\n1947. FN har heller aldrig accepterat Jerusalem\r\nsom Israels huvudstad och som en del av staten\r\nIsrael. Till saken hör också att Israel, för att släppas\r\nin i FN, lovade att dra sig tillbaka till 1947 års\r\ngränser. Detta skedde i FN-resolution nr 273.</pre><pre>Vad utskottet nu gör är i princip att gå ifrån det FN-\r\nbeslutet! Vad utskottet dessutom gör med sin\r\ntolkning är att gissa vilka territorier som berörs av\r\navtalet. Det tycker jag är mycket märkligt!</pre><pre>Fru talman! Jag har i min motion också påpekat att\r\nde gemensamma slutsatser om handel med\r\nterritorierna, som det sägs, som avtalsparterna har\r\nkommit överens om, inte finns ett ord om vilka\r\ngeografiska områden som avses. Varken i den\r\nengelska texten eller i den svenska översättningen\r\nsägs vad som menas med territorierna. Man har inte\r\nens fått Israel att skriva de ockuperade\r\nterritorierna.</pre><pre>Den svenska regeringen tolkar ensidigt att det\r\nskulle röra sig om Västbanken och Gaza. Vilket\r\nstöd finns för detta? Stöder Israel en sådan tolkning\r\nav de gemensamma slutsatserna? Vad händer om\r\nIsrael har en annan tolkning av vilka områden som\r\navses?</pre><pre>Utskottet skriver i sitt betänkande: ''Under\r\nförhandlingarna har Israel medgivit att direkt\r\nexport skall kunna äga rum från de ockuperade\r\narabiska territorierna till EFTA-staterna.'' Om\r\nIsrael verkligen menar detta, varför vägrar man då\r\natt skriva in både orden ''ockuperade territorierna''\r\noch namnen på dessa? Är utskottet\r\nhundraprocentigt säkert på att Israel ser på denna\r\nfråga på samma sätt som den svenska regeringen\r\noch utskottet gör? Vad händer om Israel inte gör\r\ndet?</pre><pre>En annan fråga som dyker upp är hur\r\nGolanhöjderna och södra Libanon skall betraktas i\r\ndetta sammanhang. Liknande svårigheter\r\nföreligger med Jerusalem. Ingår dessa områden i\r\nfrihandelsavtalet, eller omfattas de av de s.k.\r\ngemensamma slutsatserna, eller är de helt lämnade\r\nutanför?</pre><pre>Utskottet säger vidare om handel med de\r\nockuperade arabiska territorierna att de föreslagna\r\nåtgärderna kommer att medföra en positiv effekt på\r\nhandeln. Det är möjligt att utskottet har rätt.\r\nTyvärr tvivlar jag. Trots att EG, som är en betydligt\r\nstörre marknad än EFTA, ingick ett liknande avtal\r\nmed staten Israel redan 1975, har det inte inneburit\r\nnågot uppsving för de ockuperade arabiska\r\nterritorierna, snarare tvärtom. Arbetslösheten bara\r\ni Gaza har nu ökat till över 60 %.</pre><pre>En av förklaringarna till att handeln med de\r\nockuperade områdena går så trögt är att Israel på\r\nolika sätt försvårar exporten. Huvuddelen av\r\nexporten måste gå via israeliska hamnar. En stor\r\ndel av exportprodukterna från dessa områden\r\nutgörs av frukter och andra färskvaror. På grund av\r\natt transporterna fördröjs hinner en del av lasterna\r\nruttna innan de når mottagaren. Bl.a. har\r\nholländska importörer råkat ut för detta. Tyskland\r\nhar uppenbart tröttnat och diskuterar nu med\r\npalestinierna i Gaza att hjälpa till att bygga en\r\npalestinsk hamn där.</pre><pre>På vilket sätt har Israel förbundit sig att inte göra\r\nsammaledes med exporten från de ockuperade\r\nområdena till EFTA-länderna? Vilka åtgärder är i\r\nsådana fall regeringen och EFTA-staterna beredda\r\natt vidta? Kan vi tänka oss att stödja byggandet av\r\nen hamn i Gaza? Löftet i de gemensamma\r\nslutsatserna, att inte sätta upp några administrativa\r\nhinder, finns även i överenskommelsen som EG har\r\nmed Israel. Trots detta håller Israel inte sina löften.</pre><pre>Fru talman! Slutligen vill jag ta upp bemyndigandet\r\nsom regeringen begär för tullnedsättning, tullfrihet\r\nm.m. från Gaza och Västbanken. Inte någonstans\r\npreciserar regeringen -- eller för den delen\r\nutskottet -- vilka villkor som handeln med dessa\r\nskall ske på.</pre><pre>Kommer Gaza och Västbanken att få lika\r\nförmånliga villkor som Israel? Har utskottet\r\ninhämtat några uppgifter om detta? Med tanke på\r\nden inställning som ledningen i Arvfurstens palats\r\nibland visat är jag mycket oroad att de arabiska\r\nexportörerna kommer att få sämre villkor för sin\r\nhandel. Men jag kan ju ha fel. Göran Lennmarker,\r\nsom vad jag förstår är utskottets företrädare i den\r\nhär frågan, kanske kan skapa klarhet i fråga om\r\nvilka villkor som kommer att gälla för handeln med\r\nde arabiska ockuperade territorierna.</pre><pre>Fru talman! Jag tycker att avtalsförslaget på så\r\nväsentliga punkter är oklart och oprecist, att\r\nriksdagen därför inte bör ratificera detta.\r\nRegeringen bör i stället ges i uppdrag att\r\nomförhandla avtalet. Det innebär att jag yrkar\r\nbifall till min motion.</pre><pre>Anf. 42  GÖRAN LENNMARKER (m):</pre><pre>Fru talman! Utrikesutskottet har enhälligt\r\nvälkomnat frihandelsöverenskommelsen mellan\r\nEFTA-staterna och Israel, och därmed borde det\r\ninte vara så stor anledning att gå upp i talarstolen i\r\ndetta ärende. Jag yrkar bifall till utskottets förslag.</pre><pre>Jag tycker dock att det finns anledning att göra\r\nnågra reflexioner, eftersom det är fråga om ett\r\nmycket betydelsefullt beslut.</pre><pre>Det är lätt att se detta som en detalj --\r\nfrihandelsavtal finns det många av -- men faktum är\r\natt detta frihandelsavtal följer ett mönster. EG\r\ningick redan 1975 ett sådant avtal, och EG har\r\nockså ingått en rad avtal med länderna längs de\r\nsödra Medelhavsstränderna och i Mellanöstern.\r\nDetta betonar den vikt som det har att Sverige och\r\nEuropa i övrigt faktiskt deltar i uppbyggnaden av\r\nde här regionerna genom att utvidga handeln. Att\r\nskapa ökade handelsförbindelser mellan Europa\r\noch Mellanöstern är ett väsentligt led i både att öka\r\nvälståndet och att ge förutsättningarna för en\r\nfredlig och stabil utveckling i detta område.</pre><pre>Här går vi tillbaks till en europeisk erfarenhet. Vi\r\nhar själva i Europa skapat fredliga förhållanden\r\nbl.a. med hjälp av frihandel och ekonomiskt\r\nsamarbete. Därför är det viktigt att vi också från\r\nEuropas sida i diskussionerna med länderna i\r\nMellanöstern ständigt försöker att vidga handeln\r\noch öka det ekonomiska samarbetets betydelse.\r\nDetta avtal är en viktig ingrediens i denna\r\nMellanösternpolitik från Europas sida.</pre><pre>En detalj som också kan spela en roll i framtiden är\r\natt vi inte bara får ökade handelsförbindelser\r\nmellan Sverige/EFTA/Europa och länderna i\r\nMellanöstern utan också att länderna sinsemellan\r\nkommer att handla med varandra. Det är på sitt sätt\r\ndet viktigaste när det gäller att få handel som ett\r\ninslag i skapandet av fred i området.</pre><pre>När det här avtalet träder i kraft finns det rimlig\r\nanledning att anta att det kommer att innebära en\r\nbetydande skjuts för handeln mellan å ena sidan\r\nSverige och de övriga EFTA-länderna, å andra\r\nsidan Israel och även territorierna, som i formell\r\nmening inte ingår i själva avtalet. Det finns dock ett\r\nsärskilt förslag om att främja exporten från\r\nterritorierna, som det heter i överenskommelsen.\r\nDet innebär också en fördel för Sverige, eftersom\r\nSverige och de övriga EFTA-länderna jämfört med\r\nEG och med USA är diskriminerade på dessa\r\nmarknader.</pre><pre>Vad innebär då det här för palestinierna på de\r\nockuperade territorierna? Rimligtvis är detta beslut\r\nett steg i rätt riktning. Det är svårt att se det som ett\r\nsteg i fel riktning eller som att vi står och stampar\r\npå samma fläck. Det ger möjligheter till ökad direkt\r\nhandel mellan EFTA-staterna och territorierna,\r\noch det är också en viktig del i de fredsskapande\r\nansträngningarna.</pre><pre>Hur det här kommer att utfalla i praktiken får vi\r\nnaturligtvis se när avtalet har trätt i kraft. Man kan\r\nha olika uppfattningar om detta. Som så många\r\nandra sådana här avtal måste det testas i praktiken,\r\nmen det vore nog oklokt att nu säga nej till avtalet\r\nmed hänvisning till att man kan frukta att det kan\r\nfinnas hinder för handeln med territorierna. Det\r\nhar varit utskottets enhälliga uppfattning att detta\r\när ett steg i rätt riktning, och det är därför som\r\nutskottet också enhälligt välkomnar det här\r\nbeslutet.</pre><pre>Med detta, fru talman, vill jag än en gång yrka bifall\r\ntill utrikesutskottets förslag.</pre><pre>Anf. 43  KENT CARLSSON (s) replik:</pre><pre>Fru talman! Jag tycker att det är märkligt att\r\nutskottets företrädare inte kommenterar något av\r\nde frågetecken som jag har satt för avtalet. Jag är\r\nen mycket stor anhängare av fri handel, av att ta\r\nbort tullar och av att se till att det skall gå smidigt\r\nnär man handlar, och socialdemokratin har under\r\nmånga år verkat för att vi skall få till stånd en rejäl\r\nfrihandel över hela världen.</pre><pre>Men vad jag har ställt frågor om gäller avtalstexten\r\noch tolkningen av avtalet. Jag har inte fått en enda\r\nvägledning av herr Lennmarker när det gäller vilka\r\nområden som skall avses med frihandelsavtalet\r\nmellan EFTA och Israel. Ingår östra Jerusalem,\r\nsödra Libanon, Golanhöjderna, Västbanken och\r\nGaza? Enligt 1948 års gränser ingår inte ens östra\r\nJerusalem. Utskottet säger att det inte finns några\r\ntolkningssvårigheter, och då borde det vara mycket\r\nenkelt för utskottets företrädare att klargöra vilka\r\ngeografiska områden som faktiskt ingår.</pre><pre>Inte heller fick jag något svar på frågan vilka villkor\r\nsom kommer att gälla för exporten från de\r\nockuperade arabiska territorierna och vad som\r\nhänder om Israel på olika sätt försvårar handeln\r\nmellan EFTA och de ockuperade områdena. Är\r\nman då beredd att vidta några åtgärder?</pre><pre>Jag tycker att det är bra att vi får ett handelsavtal\r\nmed staten Israel, men då skall det också vara\r\ntydligt och klart vad gäller vilka områden som\r\navses, och detta avtal är inte utformat så. Såvitt jag\r\nhar förstått är dessutom anledningen till att man\r\ninte vågar skriva ut vilka områden som avses att\r\nIsrael i princip fullständigt vägrar att göra några\r\nsådana definitioner. Vad jag ser i förlängningen är\r\natt vi från svensk sida viker oss och i princip\r\naccepterar gränser för staten Israel som vi i andra\r\nsammanhang faktiskt inte har accepterat.</pre><pre>Fru talman! Jag skulle gärna vilja ha svar på några\r\nav de frågor som jag har ställt och som gäller ganska\r\nväsentliga delar av avtalet. Vilket territorium skall\r\nomfattas av avtalet? Jag tycker faktiskt att det är\r\nmärkligt att man i ett så omfattande handelsavtal\r\ninte mer noggrant har definierat vad man menar\r\nmed Israels territorium.</pre><pre>Anf. 44  GÖRAN LENNMARKER (m)\r\nreplik:</pre><pre>Fru talman! Själva avtalet omfattar endast staten\r\nIsrael enligt 1948 års gränser. Däremot gäller det\r\nendast genom särskilda åtgärder också\r\nterritorierna. Det är inte så konstigt att detta inte\r\ndefinieras, eftersom det föreligger skilda\r\nståndpunkter. Det är alldeles uppenbart att så är\r\nfallet mellan Israel och den andra sidan i frågan om\r\nvad som exakt är ockuperade områden. Det känner\r\nvi ju alla till. Vi vet t.ex. vad Israel har bestämt\r\nbeträffande östra Jerusalem och Golanhöjderna.</pre><pre>Men detta skall vi inte se som ett hinder. Tvärtom\r\när det klokt att se till att detta frihandelsavtal\r\nkommer till stånd, eftersom det är ett led i att\r\nbefrämja handeln och ekonomin både i Israel och\r\ni territorierna. Nu är det en fredsprocess på gång.\r\nFörhoppningsvis ger den resultat som leder till att\r\nman kommer att fastställa gränser.</pre><pre>Det finns ingen anledning att nu säga nej till detta\r\navtal därför att man inte i denna förhandling har\r\ngjort någon precisering av dessa gränser på det sätt\r\nsom Kent Carlsson här önskar. Det vore oklokt.\r\nDet är fredsprocessen som förhoppningsvis\r\nkommer att avgöra den frågan. Detta\r\nfrihandelsavtal kan bara vara en positiv del i denna\r\nprocess.</pre><pre>Anf. 45  KENT CARLSSON (s) replik:</pre><pre>Fru talman! Göran Lennmarker återupprepar det\r\nsom vi har kunnat läsa i utskottets betänkande.\r\nMen jag måste återigen få fråga: Om det är 1948 års\r\ngränser som skall gälla, varför har man för det\r\nförsta inte skrivit ut det i avtalet? För det andra:\r\nIngår exempelvis östra Jerusalem? Kommer\r\nhandeln med östra Jerusalem att omfattas av\r\nfrihandelsavtalet? Enligt 1948 års gränser ingår\r\nfaktiskt inte östra Jerusalem. Då får man ha en\r\nannan ordning för östra Jerusalem.</pre><pre>Jag ser här en glidning från utskottets sida, en\r\nglidning som tyvärr alla partier har bidragit till. Jag\r\ntycker att man därigenom luckrar upp den svenska\r\nsynen på staten Israels gränser.</pre><pre></pre><pre>Oklarheterna i avtalet är omfattande. Jag har inte\r\nheller fått svar på frågorna om Golanhöjderna och\r\nsödra Libanon -- de delar av Västbanken som Israel\r\nbetraktar som sitt område och där man av\r\nsäkerhetsskäl eller andra orsaker har\r\nbosättningarna. Ingår de i detta? Jag skulle tro att\r\nIsrael tycker att de gör det, men av de skrivningar\r\nsom finns i utskottets betänkande är de uteslutna.\r\nDet vore väl tacknämligt om man var överens med\r\nden avtalspart som man sluter avtal med om var\r\navtalet skall tillämpas.</pre><pre>Jag vill upprepa en fråga som jag ställt tidigare:\r\nVilka villkor kommer att gälla för handeln med de\r\nockuperade arabiska territorierna? Kommer man\r\natt få samma villkor som staten Israel får i handeln\r\nmed oss, eller kommer man att få sämre villkor? Vi\r\nlämnar ju över frågan till regeringen, men det vore\r\nintressant för riksdagen att få reda på om man\r\nkommer att medge fullständig tullfrihet för\r\nsamtliga varor som kan komma från Västbanken\r\noch Gaza.</pre><pre>Anf. 46  GÖRAN LENNMARKER (m)\r\nreplik:</pre><pre>Herr talman! Definitionen av Israels gränser\r\nkommer inte att ske i en förhandling om frihandel\r\nmellan EFTA-staterna och Israel; det vet både\r\nKent Carlsson, jag och alla andra. Den frågan, som\r\när av utomordentligt stor vikt, kommer möjligtvis\r\natt avgöras i de fredsförhandlingar som pågår; om\r\nman ställde kravet att man i de här förhandlingarna\r\nskulle ägna sig åt definitioner, blev det inget\r\nfrihandelsavtal. Det är alldeles uppenbart. Jag\r\nförstår inte Kent Carlssons argumentering om han\r\nmenar att man i dessa förhandlingar skulle ha gett\r\nsig in på denna mycket brännande fråga och sett\r\nlösningen av den som en förutsättning för\r\nfrihandelsavtalet; då blev det inget frihandelsavtal.\r\nDärmed skulle också en positiv pusselbit i arbetet\r\natt skapa ekonomisk utveckling och\r\nförhoppningsvis en stabilitet i området som skulle\r\nunderlätta fredsprocessen, falla bort.</pre><pre>Anf. 47  HÅKAN HOLMBERG (fp):</pre><pre>Herr talman! Det är glädjande att riksdagen bereds\r\nmöjlighet att ta ställning till förslaget om\r\nfrihandelsavtal mellan Israel och EFTA-staterna,\r\noch därmed också Sverige. Jag har ingen\r\ninvändning mot förslaget, utan ansluter mig till\r\nutrikesutskottets yrkande.</pre><pre>Däremot aktualiserar ärendet ett gammalt\r\nproblem, nämligen arabländernas ekonomiska\r\nbojkott mot Israel och de problem som den ofta\r\nskapat för de svenska företag som också är\r\nintresserade av affärsförbindelser med\r\narabvärlden. Bojkott har varit en del av flera\r\narabstaters krigföring mot Israel. Den har riktat sig\r\nmot såväl företag som handlar med Israel som mot\r\nföretag som ägs av judar.</pre><pre>Bojkotten brukar medge att företag säljer till\r\nIsrael, däremot godtar man inte samarbete med\r\nföretag som investerar i Israel eller bedriver\r\nsamarbete med israeliska företag. Bland de företag\r\nsom vid olika tillfällen tvingats avbryta sina\r\nkontakter med Israel på grund av den arabiska\r\nbojkotten finns t.ex. Tetrapak, Barnängen,\r\nKooperativa förbundet -- med olika dotterbolag --\r\noch Ericsson. Sverige har självfallet aldrig erkänt\r\ndenna bojkott eftersom vi håller på principen att\r\nendast godkänna sanktionsåtgärder som beslutats i\r\nFN:s säkerhetsråd. Ändå förekommer det alltså att\r\nsvenska företag tvingas agera i enlighet med krav\r\nsom ställs av de länder som proklamerat denna\r\nbojkott.</pre><pre>Frågan har tidigare behandlats i riksdagen med\r\nanledning av motionskrav på en svensk lagstiftning\r\nliknande den amerikanska, tyska och holländska\r\nom förbud för företag att medverka i bojkotten mot\r\nIsrael. De förslagen avslogs. Enligt min mening är\r\ndet ändå rimligt att på nytt fästa uppmärksamheten\r\npå problemet i samband med det betänkande som\r\nvi nu debatterar.</pre><pre>En motion med förslag att någon form av\r\nkommentar till detta förhållande och hemställan till\r\nregeringen skulle behandlas tillsammans med\r\nförslaget till frihandelsavtal mellan EFTA-länderna\r\noch Israel fick, av för mig svårförståeligt skäl, inte\r\nväckas. Det ansågs tydligen ligga litet vid sidan av\r\nämnet; det kan jag inte riktigt se att det gör. Vi får\r\nväl ändå acceptera det. Jag tycker att det därför är\r\nviktigt att från talarstolen poängtera att regeringen\r\nhar ett ansvar för att man, på de sätt som står till\r\nbuds, motverkar den arabiska ekonomiska\r\nbojkotten mot Israel, t.ex. genom information till\r\nföretagen om Sveriges principiella inställning och\r\ngenom ett kraftfullt internationellt agerande i\r\ndenna fråga.</pre><pre>Jag yrkar bifall till utskottets förslag.</pre><pre>Överläggningen var härmed avslutad.</pre><pre>(Beslut fattades efter 23  §.)</pre><pre>21 §  Godkännande av frihandelsavtal med\r\nFäröarna, m.m.</pre><pre>Föredrogs</pre><pre>utrikesutskottets betänkande</pre><pre>1992/93:UU6 Godkännande av frihandelsavtal med\r\nFäröarna, m.m. (prop. 1992/93.16).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 23 §.)</pre><pre>22 §  Svensk ekonomisk zon</pre><pre>Föredrogs</pre><pre>utrikesutskottets betänkande</pre><pre>1992/93:UU10 Svensk ekonomisk zon (prop.\r\n1992/93:54).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 23 §.)</pre><pre>23 §  Omedelbara hjälpinsatser i det forna\r\nJugoslavien</pre><pre>Föredrogs</pre><pre>utrikesutskottets betänkande</pre><pre>1992/93:UU11 Omedelbara hjälpinsatser i det\r\nforna Jugoslavien</pre><pre>Anf. 48  STEN SÖDERBERG (-):</pre><pre>Herr talman! Jag har sedan början av 1992 arbetat\r\nför flyktingar från Kroatien och Bosnien-\r\nHerzegovina. Jag och mina medarbetare har rest\r\nrunt i Kroatien och Bosnien. Vi har kartlagt\r\nbehoven kommun för kommun. Vi har presenterat\r\nvårt material för de bosniska och kroatiska\r\nregeringarna samt för flyktingkommissarien i Split\r\noch UD:s Ingemar Cederberg.</pre><pre>Vi har noterat att årskostnaden för en flyktings\r\nboende i Sverige räcker till en nybyggd\r\nenrumslägenhet i hemlandet. Jag tror att\r\nflyktingmottagandet från det gamla Jugoslavien\r\nkommer att kosta oss ca 13 miljarder i år. Det är\r\nett resursslöseri eftersom medlen hade givit större\r\neffekt i Jugoslavien. Nu har vi den situation vi har.</pre><pre>De nu anvisade medlen räcker inte till. Behoven är\r\nså mycket större. Vi skulle behöva leverera\r\nisolerade husmoduler och värmeapparater till ett\r\nbelopp som vida överstiger det belopp som nu\r\nanvisas. Till detta kommer att SIDA enligt min\r\nmening inte fungerar bra i det aktuella\r\nkatastrofområdet.</pre><pre>Jag är således kritiskt inställd till det låga\r\nbeloppet -- en skärv från den rikes bord. Vi\r\nkommer emellertid snart att tvingas till nya beslut\r\noch nya insatser. Därför yrkar jag, trots kritiken,\r\nbifall till hemställan i utskottets betänkande.</pre><pre>Överläggningen var härmed avslutad. r</pre><pre>Beslut</pre><pre>Företogs till avgörande konstitutionsutskottets\r\nbetänkanden 1992/93:KU7, KU9 och KU10,\r\nfinansutskottets betänkande 1992/93:FiU11,\r\nskatteutskottets betänkande 1992/93:SkU12,\r\njustitieutskottets betänkanden 1992/93:JuU8,\r\nJuU9 och JuU10, lagutskottets betänkanden\r\n1992/93:LU6, LU7, LU8, LU9, LU12, LU13 och\r\nLU24 samt utrikesutskottets betänkanden\r\n1992/93:UU4, UU5, UU6, UU10 och UU11.</pre><pre>Konstitutionsutskottets betänkande KU7</pre><pre>Mom. 1 (allmänna helgdagar och flaggdagar)</pre><pre>Utskottets hemställan bifölls med 176 röster mot\r\n136 för reservation 1 av Thage G Peterson m.fl. 1\r\nledamot avstod från att rösta.</pre><pre>Mom. 2 (ordensväsendet m.m.)</pre><pre>Utskottets hemställan bifölls med 168 röster mot\r\n139 för reservation 2 av Birger Hagård m.fl. 6\r\nledamöter avstod från att rösta.</pre><pre>Mom. 3</pre><pre>Utskottets hemställan bifölls.</pre><pre>Konstitutionsutskottets betänkande KU9</pre><pre>Mom. 1 (riksmötets öppnande)</pre><pre>I reservation 1 av Harriet Colliander föreslogs\r\nändring i huvudbestämmelse i riksdagsordningen.\r\nAv reservationen framgick att ändringen önskades\r\ngenomförd genom ett beslut. För bifall till\r\nreservationen krävdes att minst tre fjärdedelar av\r\nde röstande och mer än hälften av riksdagens\r\nledamöter röstade för bifall till reservationen.</pre><pre>Utskottets hemställan, som för bifall endast krävde\r\nenkel majoritet, kunde inte i en avgörande\r\nomröstning ställas mot reservationen.</pre><pre>Kammaren hade därför att först ta ställning till den\r\ni reservationen föreslagna ändringen i\r\nriksdagsordningen. Avslogs denna skulle\r\nproposition härefter ställas på bifall till utskottets\r\nhemställan.</pre><pre>Bifall till eller avslag på reservation 1 av Harriet\r\nColliander</pre><pre>Reservation 1 av Harriet Colliander avslogs med\r\n258 röster mot 52 för bifall, vilket innebar att\r\nmindre än tre fjärdedelar av de röstande och\r\nmindre än hälften av riksdagens ledamöter hade\r\nröstat för bifall till reservationen. 2 ledamöter\r\navstod från att rösta.</pre><pre>Utskottets hemställan bifölls.</pre><pre>Mom. 3 (registrering av riksdagsledamöternas\r\nekonomiska intressen)</pre><pre>Utskottets hemställan bifölls med 174 röster mot\r\n139 för reservation 2 av Thage G Peterson m.fl.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU10</pre><pre>Utskottets hemställan bifölls.</pre><pre>Finansutskottets betänkande FiU11</pre><pre>Utskottets hemställan bifölls.</pre><pre>Skatteutskottets betänkande SkU12</pre><pre>Utskottets hemställan bifölls.</pre><pre>Justitieutskottets betänkande JuU8</pre><pre>Utskottets hemställan bifölls.</pre><pre>Justitieutskottets betänkande JuU9</pre><pre>Utskottets hemställan bifölls.</pre><pre>Justitieutskottets betänkande JuU10</pre><pre>Utskottets hemställan bifölls.</pre><pre>Lagutskottets betänkande LU6</pre><pre>Utskottets hemställan bifölls.</pre><pre>Lagutskottets betänkande LU7</pre><pre>Utskottets hemställan bifölls.</pre><pre>Lagutskottets betänkande LU8</pre><pre>Utskottets hemställan bifölls.</pre><pre>Lagutskottets betänkande LU9</pre><pre>Mom. 1 (jämkning av skadestånd vid medvållande)</pre><pre>Utskottets hemställan bifölls med 174 röster mot\r\n138 för reservationen av Maj-Lis Lööw m.fl.</pre><pre>Mom. 2</pre><pre>Utskottets hemställan bifölls.</pre><pre>Lagutskottets betänkande LU12</pre><pre>Utskottets hemställan bifölls.</pre><pre>Lagutskottets betänkande LU13</pre><pre>Utskottets hemställan bifölls.</pre><pre>Lagutskottets betänkande LU24</pre><pre>Utskottets hemställan bifölls.</pre><pre>Utrikesutskottets betänkande UU4</pre><pre>Mom. 1 (ändring i sanktionslagen)</pre><pre>Utskottets hemställan bifölls med 298 röster mot 13\r\nför meningsyttringen av Bertil Måbrink. 1 ledamot\r\navstod från att rösta.</pre><pre>Mom. 2</pre><pre>Utskottets hemställan bifölls.</pre><pre>Utrikesutskottets betänkande UU5</pre><pre>Mom. 2 och 4 (avtalet mellan EFTA-staterna och\r\nIsrael m.m.)</pre><pre>Utskottets hemställan -- som ställdes mot motion\r\nU10 av Kent Carlsson -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU6</pre><pre>Utskottets hemställan bifölls.</pre><pre>Utrikesutskottets betänkande UU10</pre><pre>Utskottets hemställan bifölls.</pre><pre>Utrikesutskottets betänkande UU11</pre><pre>Utskottets hemställan bifölls.</pre><pre>Beslut om samlad votering</pre><pre>På förslag av förste vice talmannen medgav\r\nkammaren att de på föredragningslistan\r\nåterstående ärendena, socialutskottets\r\nbetänkanden SoU5 och SoU6, trafikutskottets\r\nbetänkande TU4 samt näringsutskottets\r\nbetänkande NU8, fick företas till avgörande i ett\r\nsammanhang sedan debatten i dessa ärenden\r\navslutats.</pre><pre>24 §  De bostadslösas situation</pre><pre>Föredrogs</pre><pre>socialutskottets betänkande</pre><pre>1992/93:SoU5 De bostadslösas situation.</pre><pre>Anf. 49  ANITA PERSSON (s):</pre><pre>Herr talman! I det här betänkandet från\r\nsocialutskottet är vi överens, och då brukar vi inte\r\nuppta tid i kammarens talarstol, men det här är ett\r\nviktigt betänkande, som berör de allra mest utsatta\r\ni samhället -- de som inte har någonstans att bo, de\r\nsom inte vet vart de skall ta vägen över natten, de\r\nsom tillbringar sina nätter i avloppstunnlar eller\r\nunder broar även nu när vintern närmar sig. Det\r\nhandlar om de kvinnor som kanske finner rum för\r\nnatten men som får tacka för det genom att låta sig\r\nutnyttjas sexuellt.</pre><pre>Vi hade i våras en interpellationsdebatt här i\r\nkammaren om den situation som då rådde, men\r\nsocialministern hade då inte mycket att komma\r\nmed, och situationen har inte förändrats inför den\r\nkommande vintern.</pre><pre>Stadsmissionen får fortfarande gå ut med stora\r\nannonser och vädja om stöd för att kunna finansiera\r\nytterligare ett härbärge för kvinnor. På\r\nFrälsningsarmén har föreståndaren för ett av\r\nhärbärgena nu hoppat av verksamheten och kör\r\ntaxi -- därför att han inte längre orkar med att\r\nkämpa med de ekonomiska bekymmer som\r\nverksamheten medför när Stockholms kommun\r\ninte tar sitt ekonomiska ansvar; man har under de\r\nsenaste tre åren haft samma summa i bidrag trots\r\natt verksamheten har ökat i omfattning.</pre><pre>Jag tror att det är viktigt för alla dem som arbetar\r\nmed att försöka hjälpa de här utsatta människorna\r\natt vi i riksdagen uppmärksammar och diskuterar\r\nde här problemen.</pre><pre>Tillsammans med två andra socialdemokrater var\r\njag tidigt i våras ute i Stockholm för att bli\r\ninformerad om situationen, och det ledde till att jag\r\ndå också deltog i den nämnda\r\ninterpellationsdebatten.</pre><pre>För några månader sedan var hela socialutskottet\r\npå studiebesök i Stockholms kommun. Jag tror att\r\ndetta studiebesök påverkade mina\r\nutskottskamrater, så att vi i dag har ett enigt\r\nbetänkande. Men framför allt hoppas jag att det\r\nfaktum att socialutskottet uppmärksammade dessa\r\nmänniskors situation även kommer att påverka de\r\nhögsta ansvariga inom Stockholms kommun -- som\r\nvid det besöket t.ex. uppgav att de aldrig tidigare\r\nhade besökt den verksamhet som förekommer vid\r\nStadsmissionen -- att ge ett ökat ekonomiskt stöd\r\nbåde till den egna sociala verksamheten och till det\r\nfantastiska arbete som utförs av både\r\nStadsmissionen och Frälsningsarmén, med de\r\nknappa resurser som de har.</pre><pre>Enligt olika undersökningar som har gjorts\r\nberäknas antalet hemlösa i Sverige till mellan 8 000\r\noch 9 000 personer. Det är skrämmande siffror. Vi\r\nvet inte hur många de är -- det kan vara fler. Bara i\r\nStockholm uppskattas antalet hemlösa män till\r\nmellan 3 000 och 5 000 och antalet kvinnor till\r\nmellan 500 och 1 000.</pre><pre>Vi har i vår lagstiftning klara regler för vem som har\r\nansvaret för att människor har en bostad. Vi har det\r\nklart uttalat i bostadsförsörjningslagen och i\r\nsocialtjänstlagen. Det är kommunerna som har\r\nansvaret.</pre><pre>I 30 § i LVM, lagen om vård av missbrukare, står\r\ndet att socialnämnden skall -- jag upprepar: skall --\r\naktivt verka för att den enskilde efter vårdtiden får\r\nbostad och arbete eller utbildning. Att det står\r\n''skall'' beror på att vi skärpte lagen våren 1988,\r\ndärför att vi då hade funnit stora brister i\r\nomhändertagandet av missbrukarna. Men det har\r\ntydligen inte hjälpt; i de åtstramningstider som nu\r\nråder tar kommunerna inte sitt ansvar för alla sina\r\ninvånare.</pre><pre>Det är inte bara i Stockholm som vi har uteliggare\r\noch hemlösa -- de finns i Göteborg och Malmö, men\r\nde finns också i andra städer. I måndags fick jag\r\nhöra att frivilliga försöker starta ett härbärge i\r\nKarlstad, och även i Eskilstuna har man problem.</pre><pre>Vad kan vi då göra här i riksdagen? Ja, vi kan ju\r\nstifta lagar, och vi kan ekonomiskt stödja\r\nkommunerna. Därför är de aviserade\r\nindragningarna av statsbidrag till kommunerna\r\noroande.</pre><pre>I det här betänkandet begär vi att det görs en ny\r\nkartläggning som omfattar hela landet. De\r\nuppgifter som vi i dag har bygger nämligen på\r\nuppskattningar och på undersökningar som gjordes\r\nför några år sedan. Kartläggningen skall omfatta\r\npersoner som varje natt tvingas ordna en tillfällig\r\nbostad men också dem som är uteliggare. Vi måste\r\nfå kartläggningen upplagd på så sätt att man klart\r\nkan skilja mellan de olika begreppen uteliggare,\r\nhemlös och bostadslös.</pre><pre>I kartläggningen måste man också ta reda på de\r\nbakomliggande orsakerna. Vi vet att en stor grupp\r\nav dem som saknar bostad är personer med olika\r\npsykiska störningar. En annan stor grupp är\r\nmissbrukare -- både av narkotika och alkohol och\r\nav en blandning av dessa tillsammans med\r\nbensodiazopiner. Den grupp som vi har blivit\r\nsärskilt uppmärksammade på och som har börjat\r\nöka oroväckande är gruppen kvinnor. Det är, som\r\njag sade tidigare, en mycket utsatt grupp. Många av\r\ndem är prostituerade. Några är, som man säger i\r\nUSA, bag ladies. Det är viktigt att kvinnornas\r\nsärskilda problem tas upp i utredningen.</pre><pre>Vid det besök som jag i våras gjorde på\r\nStadsmissionen gjordes jag också uppmärksam på\r\nde nya grupper som tillkommer. Det vräks dagligen\r\ntvå familjer från sina hem -- unga barnfamiljer som\r\nprövat allt för att klara sin situation. De kommer till\r\nStadsmissionen för att få hjälp. Då har de utnyttjat\r\noch lånat av sina föräldrar och sina vänner för att\r\nförsöka klara sina ekonomiska problem. Ofta har\r\nde också stora kontokortsskulder. De törs inte\r\nvända sig till de sociala myndigheterna av rädsla för\r\natt deras barn skall tas ifrån dem. Många gånger är\r\ndet förtvivlade ensamstående mammor som inte\r\nklarar av sin situation på grund av att bostaden\r\ntagits ifrån dem, liksom arbetet.</pre><pre>Det är inte första gången vi debatterar de\r\nbostadslösas situation. För några år sedan fick\r\nSocialstyrelsen i uppdrag att ta initiativ till\r\növerläggningar med bostadsmarknadens parter för\r\natt diskutera de bostadslösas problem, och det är,\r\nsom vi säger i betänkandet, anmärkningsvärt att så\r\ninte har skett.</pre><pre>Nu föreslår vi att en inventering av socialtjänstens\r\noch de olika frivilligorganisationernas erbjudanden\r\nom olika boendeformer och övriga insatser för de\r\nbostadslösa också skall ingå i kartläggningen. Jag\r\nhoppas att regeringen ånyo gör Socialstyrelsen\r\nuppmärksam på att man snarast bör ta upp de\r\nnämnda överläggningarna med\r\nbostadsorganisationerna.</pre><pre>Jag hoppas också att regeringen ser till att\r\nkartläggningen kommer att ske skyndsamt, även\r\nom den blir omfattande, så att resultatet är klart\r\noch behövliga åtgärder kan sättas in till nästa vinter.\r\nMen kommunerna måste redan i dag vidta de\r\nåtgärder som de är skyldiga att vidta enligt lag.</pre><pre>Herr talman! Bostaden är en grundläggande social\r\nrättighet, som kan likställas med rätten till arbete,\r\nutbildning och sjukvård. Målet för den sociala\r\nbostadspolitiken måste vara att alla skall ha rätt till\r\nen bra bostad till en rimlig kostnad.</pre><pre>Med det anförda yrkar jag bifall till utskottets\r\nhemställan.</pre><pre>Anf. 50  MAUD EKENDAHL (m):</pre><pre>Herr talman! I dag behandlar vi socialutskottets\r\nbetänkande 1992/93:SoU5 De bostadslösas\r\nsituation. Utskottet har behandlat dessa frågor\r\ntidigare och påpekat att det är ovärdigt i ett\r\nvärldssamhälle att människor står helt utan bostad.</pre><pre>Den första frågan man ställer sig är vad man skall\r\ngöra åt de hemlösas problem. Själv anser jag att\r\narbetet med att förebygga är det viktigaste. En\r\ncentral del i vår politik måste vara att slå vakt om\r\nfamiljernas möjligheter och skapa förutsättningar\r\nså att familjerna fungerar väl.</pre><pre>Den kraftiga avvecklingen av institutionsvården\r\nhar faktiskt medfört en växande skara hemlösa med\r\npsykiska störningar. Det sägs att institutionsvården\r\nhar dragits ned av humanitära skäl, men vi kan ju\r\nse att alla inte klarar av att leva ute i samhället. För\r\nmånga människor är institutionsboendet det enda\r\ntrygga alternativet.</pre><pre>Vi moderater har i åtskilliga debatter hävdat att\r\nman skall ta det lugnt när det gäller nedskärningar\r\nav institutionsplatser. Det finns människor med\r\npsykiska störningar som faktiskt har haft eget\r\nboende, men de har inte klarat av det. Resultatet\r\nhar blivit vräkning. Denna slutsats kan man även\r\nfinna i psykiatriutredningens fjärde delrapport där\r\nman påtalar: ''att vräkningar av psykiskt störda är\r\nett ökande problem''.</pre><pre>Självfallet är missbruk av alkohol och narkotika\r\nandra utslagningsfaktorer som har bidragit till\r\nhemlöshet.</pre><pre>Vilka är då de utslagna? Enligt Stadsmissionen och\r\nFrälsningsarmén kan de utslagna delas in i fyra\r\nhuvudgrupper. Det gäller för det första dem som\r\ndet har gått snett för. Det är människor som har\r\ndrabbats av skilsmässor, konkurser, arbetslöshet,\r\nmisshandel och alkoholism. För det andra är det\r\nunga människor -- människor mellan 15 och 20 år --\r\nsom av en eller annan anledning saknar ett socialt\r\nnätverk. För det tredje finns en grupp av människor\r\nsom av en eller annan anledning inte vill ha att göra\r\nmed de sociala myndigheterna. För det fjärde är det\r\nnaturligtvis s.k. original, som själva har valt att leva\r\nutanför samhällets gängse normer.</pre><pre>Tyvärr ökar andelen utslagna bland ungdomar. Det\r\när det verkliga problemet. De unga saknar ett\r\nsocialt nätverk, vilket gör att arbetet med att hjälpa\r\noch stötta dessa ungdomar så att de kan få ett\r\ndrägligt liv blir mycket svårare och mera\r\nkomplicerat. De unga människorna faller snabbt in\r\ni ett omfattande missbruk -- framför allt av alkohol.</pre><pre>Det finns också en ny grupp -- kvinnorna. Tidigare\r\nvar det nästan uteslutande män som kunde\r\nkategoriseras som utslagna. Under de senaste åren\r\nhar bilden förändrats väsentligt. I dag saknar\r\nalltfler kvinnor såväl bostad som arbete. Många\r\nutslagna kvinnor löser sin bostadslöshet på ett\r\nspeciellt sätt. De knyter sexuella kontakter med en\r\nman som har en bostad. Där bor kvinnorna under\r\nen tid. De får tak över huvudet -- ofta i utbyte mot\r\nsexuella tjänster. Efter ett tag tröttnar mannen, och\r\ndå åker kvinnan ut. Detta sker alltför ofta efter svår\r\nmisshandel.</pre><pre>Utnyttjandet av de utslagna kvinnorna är generellt\r\nmycket omfattande och skrämmande. En del\r\nkvinnor finner man på olika natthärbärgen. Andra\r\nkvinnor blir s.k. bagladies, dvs. kvinnor som bär\r\nsina ägodelar i pappers- eller plastplåsar.</pre><pre>Mitt i allt detta elände måste jag få lov att säga att\r\nfrivilligorganisationerna gör ett enormt arbete. Här\r\nfinner man känslan för individen och ett\r\nmänniskoengagemang. Vi skall vara glada för att\r\ndet finns frivilliga organisationer, som oftast bygger\r\npå oavlönade människors insatser på olika nivåer.\r\nDenna verksamhet kommer aldrig att kunna\r\nersätttas av offentliga insatser.</pre><pre>Personligen blev jag ledsen när Birgitta Dahl gick\r\nut i en TT-intervju -- som bl.a. publicerades i\r\nSvenska Dagbladet den 10 mars 1992 -- och sade om\r\nantalet hemlösa att: ''Det är baksidan på borgarnas\r\nskattesänkningar''. Fy skäms, Birgitta Dahl! Dessa\r\nskamliga angrepp på den borgerliga regeringen är\r\nhäpnadsväckande.</pre><pre>Man undrar om Birgitta Dahl har glömt bort att\r\nhon, som en medlem av den socialdemokratiska\r\nregeringen, i nio år också har varit ansvarig för de\r\nhemlösa. Vidare ställer man sig frågan om Birgitta\r\nDahl på fullt allvar verkligen tror att de hemlösa\r\ndök upp den 5 oktober 1991, dagen efter det att den\r\nborgerliga regeringen bildades.</pre><pre>Herr talman! Jag är glad över att hela\r\nsocialutskottet ställer sig bakom betänkandet\r\nangående de bostadslösas situation, där vi önskar få\r\ntill stånd en ordentlig inventering, kartläggning och\r\ninsatser på det här området. Härmed yrkar jag\r\nbifall till utskottets hemställan.</pre><pre>Anf. 51  ANITA PERSSON (s) replik:</pre><pre>Herr talman! Jag hade inte tänkt begära replik,\r\nmen jag måste bemöta vad Maud Ekendahl sade\r\navslutningsvis.</pre><pre>Det har funnits problem med hemlösa och\r\nbostadslösa tidigare. Men problemen har faktiskt\r\nökat. Jag tror att vi kommer att stå inför en mycket\r\nsvårare situation på grund av de indragningar som\r\nsker i kommunerna av hela den sociala\r\nverksamheten och de omorganisationer som man\r\ngör ute i kommunerna med bl.a. beställda\r\nnämnder. Det leder till en ökad byråkrati, som i sin\r\ntur medför att man får mindre pengar till den\r\nordinarie verksamheten.</pre><pre>Vi ser också att kommunerna nu drar ner på\r\nfritidshemsverksamhet för barn och ungdomar. Det\r\nkan leda till svåra sociala problem i framtiden. Som\r\nMaud Ekendahl sade är det viktigt att vi arbetar\r\nförebyggande.</pre><pre>När vi för många år sedan i riksdagen fattade beslut\r\nom de psykiskt störda och eget boende, ville vi att\r\nde människor som bodde på institutionerna skulle\r\nfå en bättre situation och att kommunerna skulle\r\nställa upp med hjälp. Det är självklart att dessa\r\npersoner som kanske har bott i 20 år på en\r\ninstitution inte kan klara sig själva när de kommer\r\nut i ett eget boende. Kommunerna skulle självfallet\r\nsätta in ordentliga hemhjälpsinsatser. Så har tyvärr\r\ninte skett, och därför befinner vi oss i den här\r\nsituationen i dag.</pre><pre>Psykiatriutredningen har uppmärksammat dessa\r\nproblem. När förslaget har varit ute på remiss och\r\nvi så småningom får ett förslag till riksdagen hoppas\r\njag att vi kan fatta ett bra beslut så att problemen\r\nkan lösas för de berörda personerna.</pre><pre>I dag har vi en situation då många\r\nbyggnadsarbetare är arbetslösa. Det är därför\r\nviktigt att kommunerna tar chansen att bygga\r\ngruppbostäder, eftersom det finns särskilda\r\nstatsbidrag under detta år för sådana ändamål. Jag\r\ntror att vi därmed skulle kunna lösa många av\r\nproblemen för de här personerna.</pre><pre>Anf. 52  MAUD EKENDAHL (m) replik:</pre><pre>Herr talman! Anita Persson försöker skylla på\r\nomorganisationer inom den kommunala\r\nverksamheten. Jag kan väl hålla med om att det\r\nfinns ett nytänkande inom organisationen, att man\r\nvill förändra den på olika sätt. Men jag kan inte\r\nhålla med om att vi skall skylla ett sådant här stort\r\noch viktigt problem på att man organiserar om. Jag\r\nsade -- och jag står fast vid -- att det här problemet\r\nhar funnits i många år. Men självfallet har det ökat.\r\nEn orsak är de psykiskt störda människorna, och\r\ndäribland kvinnor.</pre><pre>Det gäller psykiskt störda människor som inte\r\nlängre kunde bo kvar på institutionen utan fick ett\r\neget boende. Vräkningarna beror ju faktiskt på att\r\nmänniskor får ångest på natten. De gör dag till natt\r\noch natt till dag, och därför störs kringboende.</pre><pre>Vidare tycker jag att det är anmärkningsvärt att\r\nAnita Persson inte säger något över huvud taget om\r\nförebyggande insatser och hur viktig familj och\r\nfamiljepolitik är -- att det inte är fel att mamman\r\neller pappan är hemma och sköter sina barn när\r\nbarnen är små.</pre><pre>Anf. 53  ANITA PERSSON (s) replik:</pre><pre>Herr talman! Jag tror inte att vi skall ha en\r\nfamiljepolitisk debatt i det här läget. Men jag kan\r\ninte hålla med Maud Ekendahl om att den\r\nfamiljepolitik som vi driver är orsaken till det\r\nuteliggarproblem som vi har i dag. Den\r\nfamiljepolitik vi för -- eller i alla fall förde när vi\r\nhade en socialdemokratisk regering -- har ju\r\ninneburit jämställdhet för kvinnorna och möjlighet\r\nför dem att arbeta och samtidigt ha barn. Det är\r\nviktigt att man har daghem och fritidshem -- att\r\nman har en fritidsverksamhet för ungdomarna. Då\r\nråkar de inte in i den här situationen. Det är en\r\nviktig förebyggande insats att vi på alla sätt kan\r\nstödja familjerna, och att kvinnorna kan arbeta\r\nsamtidigt som de har barn.</pre><pre>Det är också viktigt att skolan får ordentliga\r\nresurser för sin verksamhet, och framför allt att\r\nmänniskor får arbete. Det tillhör de förebyggande\r\ninsatserna.</pre><pre>Jag hoppas att vi genom den överenskommelse som\r\nvi nu har träffat med er i de borgerliga partierna kan\r\nfå i gång arbetet och få utbildning till stånd -- och\r\natt även missbrukarna kan omfattas av den\r\nverksamheten. Jag tror att det är det bästa sättet att\r\nlösa de här problemen.</pre><pre>Sedan är det viktigt att kommunerna ger ordentliga\r\nresurser till frivilligorganisationerna, så att de kan\r\nbedriva sin härbärgesverksamhet på ett bra sätt.\r\nFör de gör, som jag sade i mitt anförande, ett\r\nutomordentligt gott arbete. Utan deras arbete\r\nskulle inte kommunerna klara av situationen; då\r\nhade den varit ännu värre än vad den är i dag.</pre><pre>Anf. 54  MAUD EKENDAHL (m) replik:</pre><pre>Herr talman! Man måste ju se på problemet på två\r\nsätt; det gäller dels att förebygga, dels att bota.\r\nMen man måste ändå börja med det förebyggande.\r\nDet börjar inte på dagis eller förskolor eller olika\r\nfritidshem, utan det börjar redan när barnen föds,\r\nredan i hemmet. Det är viktigt att det finns en\r\nordentlig familj i hemmet.</pre><pre>Jag skall inte heller, Anita Persson, fortsätta med\r\nfamiljepolitiken här, men det är förebyggande att\r\nman känner sig trygg i den miljö, man kommer\r\nifrån. Många unga som i dag är utslagna saknar helt\r\noch hållet ett socialt nätverk.</pre><pre>Sedan håller jag med om att det är självklart att vi\r\nmåste samarbeta. Det är ju trevligt att vi kan göra\r\ndet i det här betänkandet om de bostadslösa. Jag\r\nhoppas att det blir något resultat snarast, som Anita\r\nPersson också önskar -- och helst inom ett år.</pre><pre>Förste vice talmannen anmälde att Anita Persson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 55  ULLA TILLANDER (c):</pre><pre>Herr talman! Socialutskottets betänkande om de\r\nbostadslösas situation är mycket värdefull. Att\r\nbetänkandet avgivits i full enighet ger det extra\r\ntyngd. Anledningen till att beslutet upplevs som en\r\nnyansats är att man helhjärtat erkänner att här\r\nföreligger ett stort socialt problem.</pre><pre>Betänkandet innehåller också en strukturering av\r\nproblemet. Man efterlyser med eftertryck en\r\nordentlig kartläggning som skall gälla hela landet --\r\nsåväl storstad som mindre orter. Men man nöjer sig\r\ninte med en kartläggning av antalet, utan man vill\r\nockså ha en kartläggning av bakomliggande\r\norsaker.</pre><pre>Vidare vill man ha förslag till lösningar som också\r\ninnefattar frivilliga organisationer. Man betonar de\r\nideella insatsernas stora värde på ett sätt som gör\r\natt det klart framgår att samhället knappast kan\r\nklara sig utan dem. Utskottet skriver på s. 8: ''De\r\nfrivilliga organisationernas insatser är därvid\r\nmycket värdefulla, och verksamheten är ett\r\nutmärkt komplement till socialtjänstens insatser.''</pre><pre>Slutligen sätter utskottet fingret på en öm punkt,\r\nnämligen på Socialstyrelsens dröjsmål med att ta itu\r\nmed det här problemet. Och man gör det med ett\r\nsådant eftertryck att det är svårt att tänka sig att\r\nSocialstyrelsen denna gång inte kommer att handla;\r\nbetänkandet slutar nämligen med ett\r\ntillkännagivande till regeringen.</pre><pre>För min del är jag mycket glad över utskottets\r\nbehandling av de bostadslösas situation, eftersom\r\njag tillsammans med några andra centerpartister\r\nhar motionerat om detta i flera år. Som Maud\r\nEkendahl säger är det inte något nytt problem. Det\r\naccentuerades under 80-talet -- ett årtionde då stora\r\nresurser överfördes från låg- och\r\nmedelinkomsttagare till höginkomsttagare på ett\r\nsätt som aldrig hade skett tidigare.</pre><pre>Det studiebesök som Anita Persson nämnde och\r\nsom gjordes för några veckor sedan hos\r\nsocialtjänsten i Stockholm och hos Stadsmissionen\r\ni Stockholm, understryker med vilket stort allvar\r\nutskottet har betraktat problemet. Anledningen till\r\nmotionerna och till det enhälliga ställningstagandet\r\ni utskottet är att hemlöshet är en av de allvarligaste\r\nsociala risksituationer en människa kan möta. De\r\nhemlösa är också i allmänhet människor som mött\r\nsvåra problem under sin uppväxt och som livet farit\r\nhårt fram med. Missbruk och psykiska problem är\r\nmycket utbredda företeelser i gruppen.</pre><pre>Att bryta hemlösheten är en av de viktigaste sociala\r\nuppgifterna och en förutsättning för att de hemlösa\r\nskall få en chans till ett människovärdigt liv.</pre><pre>Stadsmissionen och Frälsningsarmén är exempel på\r\norganisationer som har verkat bland människor på\r\nsamhällets skuggsida sedan lång tid tillbaka och\r\nsom därför har stor erfarenhet av sådant arbete.\r\nDär bekräftas att det bland uteliggarna finns många\r\nmissbrukare. Det har visat sig att missbruket ökat,\r\neller kanske snarare börjat, i samband med vad som\r\nkan kallas en livskris. I samband med en skilsmässa\r\neller någon nära anhörigs död, i samband med\r\narbetslöshet eller liknande, uppkommer frågor i stil\r\nmed: Vad är det för mening med mitt liv? För vems\r\nskull lever jag?</pre><pre>De hemlösa har alltså inte minskat i antal.\r\nDessutom har antalet hemlösa kvinnor ökat. En del\r\nav kvinnorna är dessutom prostituerade.\r\nUndersökningar som gjordes på 80-talet visar att de\r\nhemlösa blivit allt yngre. Det är ofta människor\r\nsom aldrig har fått fotfäste i samhället. Kunskap om\r\ndem, hur många de är och hur de lever, saknas\r\nnästan helt. Därmed saknas också underlaget för\r\nplanering av samhällets insatser. Därför är en\r\nkartläggning nödvändig.</pre><pre>Med detta, herr talman, vill jag yrka bifall till\r\nutskottets hemställan.</pre><pre>Anf. 56  BO G JENEVALL (nyd):</pre><pre>Herr talman! Jag har förstått att det inte hör till\r\nvanligheterna att enskilda motioner leder till något\r\nbeslut. I det här fallet har vi två enskilda motioner\r\nsom leder till ett enhälligt utskotts\r\nställningstagande. Det är naturligtvis mycket\r\nglädjande. Skälet till detta är naturligtvis inte\r\nmotionerna, utan att frågan har en större tyngd än\r\nden normalt uppmärksammas för.</pre><pre>Sverige är ett av världens rikaste länder, och vi\r\nborde rimligtvis ha råd att ta hand om våra svagaste\r\ni samhället. Det har efter vad jag har förstått\r\ndiskuterats många gånger i kammaren och det har\r\nförekommit motioner under många år, men\r\nproblemet kvarstår i alla fall.</pre><pre>Man kan också se att det bara är en man och i övrigt\r\nkvinnor som debatterar frågan. Det borde inte vara\r\nen fråga för enbart kvinnor, utan vi borde engagera\r\noss allihop.</pre><pre>Jag skulle vilja referera litet till betänkandet. Det\r\när några saker där som jag vill citera.</pre><pre>Beträffande gällande bestämmelser står t.ex.:\r\n''Den enskildes rätt till en egen bostad är fastslagen\r\ni en rad politiska beslut.'' Det står också att ''alla\r\nmänniskor, oberoende av behovet av stöd, hjälp\r\noch vård har rätt till en bostad med god\r\ntillgänglighet och god utrymmesstandard i en miljö\r\nsom ger förutsättningar för ett aktivt deltagande i\r\nsamhällslivet och att de som behöver stöd och hjälp\r\ni sin dagliga livsföring eller som mer än tillfälligt\r\nbehöver medicinsk eller annan vård har rätt att få\r\nsådan i bostaden''.</pre><pre>Jag undrar vad de hemlösa och uteliggarna skulle\r\ntänka om de skulle läsa och ta del av en sådan text.</pre><pre>I regeringsförklaringen säger man faktiskt ''att\r\nbostadspolitiken skall inriktas på att alla skall ha\r\nmöjlighet till en bra bostad till ett rimligt pris''.</pre><pre>Jag tycker att det är bra att utskottet har tagit upp\r\noch förtydligat de här frågorna. Jag citerar\r\nytterligare en mening: ''Den enskilde har rätt till\r\nbistånd av socialnämnden för sin försörjning och\r\nlivsföring i övrigt, om hans behov inte kan\r\ntillgodoses på annat sätt.'' Det är vad detta handlar\r\nom.</pre><pre>Sedan övergår utskottet till att beskriva de\r\nutredningar som har gjorts. Man talar om de\r\növerläggningar som har skett och som skall ske.\r\nMan talar om hur problemet skall definieras.</pre><pre>Det är naturligtvis viktigt att fördjupa sig i saker\r\noch ting. Det är många saker som behöver utredas.\r\nMen frågan är om vi inte har kommit till det stadiet\r\natt vi behöver handla. Man kan lösa problem på ett\r\nganska enkelt sätt om man går från ord till\r\nhandling.</pre><pre>Jag har i min motion lagt fram ett förslag, nämligen\r\natt man skulle införskaffa ett passagerarfartyg. Det\r\nfinns i dag gott om sådana som skall skrotas. Man\r\nkan köpa dem för en mycket billig penning. De tror\r\njag skulle utgöra en mycket bra bostad, en bra\r\nhemvist, för speciellt de utslagna människorna.\r\nVäldigt många av dem kommer förresten från en\r\nshipping-verksamhet. De skulle känna sig mycket\r\nhemma i en sådan miljö.</pre><pre>Dessutom tror jag att man skulle kunna få den\r\ngruppen att hjälpa till att sköta en sådan\r\nanläggning. Det skulle de tycka om. De skulle ha\r\nnågonting som de på något sätt upplevde som\r\nderas, därför att det är något slags mellanting\r\nmellan en normal bostad och den icke-bostad som\r\nde har i dag, nämligen i en portgång eller liknande.</pre><pre>Jag tycker att vi skulle försöka finna formerna för\r\natt bilda en arbetsgrupp för detta. Då menar jag en\r\narbetsgrupp som verkligen har möjlighet att uträtta\r\nnågonting. Det behöver inte kosta särskilt mycket,\r\noch det behöver inte ta särskilt lång tid.</pre><pre>Kanske man rent av skulle kunna bilda en\r\narbetsgrupp av dem som är uppe och talar i det här\r\närendet i dag. Jag skulle gärna sätta mig som\r\nordförande i en sådan grupp och försöka se till att\r\nnågonting händer. Det gör jag gärna tillsammans\r\nmed de kvinnor som är engagerade i frågan. Låt oss\r\nskicka med det budskapet till regeringen: Tillsätt en\r\nlitet ovanlig grupp och se vad den kan åstadkomma\r\nvid sidan av allt annat utredande!</pre><pre>Jag skall gå vidare i texten. Vi kommer då in på\r\nnågonting som kanske är ännu hemskare. Det är\r\nden stora ökningen av kvinnor som råkar ut för de\r\nnya problemen. Det har sagts här tidigare, och det\r\nbör understrykas, att kvinnorna har ett speciellt\r\nutsatt läge och får lösa sina akuta problem på ett\r\nsätt som varken de eller vi vill att de skall göra. Det\r\när inte en så stor grupp än så länge, men den växer.\r\nMan talar bl.a. om antalet människor som är\r\nhemlösa. I Stockholm talar man om 3 000--5 000\r\nmänniskor.</pre><pre>Man säger på ett annat ställe i betänkandet att det\r\nfinns resurser för att ta hand om 1 500 stycken.\r\nSamtidigt säger man att man anser att detta i stort\r\nsett är tillräckligt. Det står så här: ''Enligt byrån har\r\nman i stort sett tillräckliga resurser för att ta emot\r\nde hjälpsökande.''</pre><pre>Det måste vara något som inte stämmer. Vi har alla\r\nsett bilder i TV av människor som står i kö utanför\r\nhärbärgena. De blir avvisade för att de inte får\r\nplats. Antingen är det som står här fel eller också är\r\ndet fel ute i verkligheten. Jag tillåter mig att tro att\r\ndet som står här är fel, för verkligheten ser vi många\r\ngånger verkningarna av.</pre><pre>Utskottet säger vidare att de rådande\r\nförhållandena ''är oacceptabla''. Man har också\r\ngjort en mycket stark skrivning, tycker jag, när man\r\ntalar om det som Socialstyrelsen skulle ha gjort,\r\nmen inte har gjort. Det blir många citat, men jag\r\nvill faktiskt ha dessa saker till protokollet. ''I detta\r\nsammanhang anser utskottet det mycket\r\nanmärkningsvärt att Socialstyrelsen ännu inte tagit\r\nnågot initiativ till överläggningar med\r\nbostadsmarknadens parter för att diskutera de\r\nbostadslösas problem trots att detta utlovats redan\r\nför flera år sedan.''</pre><pre>Jag tror att vi i Sveriges riksdag är dåliga på att följa\r\nupp de beslut som vi fattar. Man borde ta\r\nallvarligare på sådana saker som har blivit\r\nbeordrade, men som inte blivit utförda.</pre><pre>Man skulle kunna säga mycket mer om detta, men\r\ntiden går. Jag vill upprepa mitt förslag: Låt oss\r\ntillsätta en annorlunda arbetsgrupp, som kan\r\nförsöka göra någonting praktiskt och snabbt. Vi har\r\nredan vinter. Hittills har den varit mindre allvarlig,\r\nmed tanke på de hemlösa, men låt oss uträtta\r\nnågonting snabbt. Det finns möjlighet att göra det.</pre><pre>Med detta, herr talman, vill jag yrka bifall till\r\nutskottets hemställan, som stöder våra motioner.</pre><pre>Anf. 57  ULLA TILLANDER (c) replik:</pre><pre>Herr talman! Jag vill bara än en gång understryka\r\natt socialutskottet gjort ett starkt uttalande med\r\nkrav på en kartläggning och med ytterligare en\r\nuppmaning till Socialstyrelsen att uppta\r\nförhandlingar med bostadsmarknadens parter. Att\r\ndet är ett enigt utskott understryker vikten av\r\nförslagen. Ingen reservation finns fogad till\r\nbetänkandet.</pre><pre>Anf. 58  BO G JENEVALL (nyd) replik:</pre><pre>Herr talman! Tyvärr var jag upptagen med\r\ntalmannen, så jag fick inte hela frågeställningen\r\nklar för mig. Kan Ulla Tillander möjligen upprepa\r\ndet hon sade?</pre><pre>Anf. 59  ULLA TILLANDER (c) replik:</pre><pre>Herr talman! Egentligen var det bara ett\r\nunderstrykande av det Bo Jenevall själv sade, men\r\njag kan upprepa det.</pre><pre>Vi anser att det är ett mycket starkt uttalande som\r\nsocialutskottet denna gång har gjort, med krav på\r\nen kartläggning av hela problematiken med de\r\nbostadslösas situation och också en uppmaning till\r\nSocialstyrelsen att uppta förhandlingar med\r\nbostadsmarknadens parter. Det kravet har\r\nutskottet ställt tidigare. Eftersom Socialstyrelsen\r\ninte har uppfyllt kravet, åtföljs kravet denna gång\r\nav ett tillkännagivande till regeringen.</pre><pre>Jag vill än en gång understryka att det är ett enigt\r\nutskott som står bakom förslagen.</pre><pre>Anf. 60  BO G JENEVALL (nyd) replik:</pre><pre>Herr talman! Vi är uppenbarligen helt överens på\r\nden punkten. Jag är väldigt glad över att vi har ett\r\nenigt utskott bakom förslagen. Det ger dem en stor\r\ntyngd.</pre><pre>Det vore samtidigt intressant att höra om mina\r\nmeddebattörer kan tänka sig att ställa sig bakom\r\ndet förslag som jag ställde från talarstolen,\r\nnämligen att vi skulle bilda en grupp för att\r\npraktiskt försöka sätta fart.</pre><pre>Anf. 61  EVA ZETTERBERG (v):</pre><pre>Herr talman! Jag vill först instämma med tidigare\r\ntalare om att det här betänkandet är bra.\r\nFörhoppningsvis leder det framåt i den svåra\r\nproblematik som bostadslösa och hemlösa utgör.\r\nDet är bra att en kartläggning skall göras. Det är\r\nockså mycket bra att man skall uppta förhandlingar\r\nmed bostadsmarknadens parter. Alla tycks vara\r\növerens om att förekomsten av bostadslösa och\r\nhemlösa är ett klart misslyckande för alla politiska\r\npartier och för alla samhällsmedborgare.</pre><pre>Det gör att partiernas deklarationer och\r\nregeringsdeklarationer om allas rätt till en bra\r\nbostad till rimligt pris blir litet av en klyscha. Vi vet\r\natt det inte är verkligheten i dag. Vi vet också att\r\nproblemet inte är nytt och att det dessutom\r\nförvärrats under senare år, särskilt vad gäller\r\nkvinnor.</pre><pre>Det nämns i betänkandet att både kommuner och\r\nfrivilliga organisationer gör ett väldigt bra arbete.\r\nVi vet att det inte räcker till, att ansökan om bidrag\r\nfrån frivilligorganisationer i t.ex. Stockholms\r\nkommun och en rad andra kommuner ofta bemöts\r\nrätt kallsinnigt från borgerliga partier.</pre><pre>Det är en sak som jag faktiskt trots allt saknar i\r\nbetänkandet och som gör mig litet fundersam. Det\r\nfinns inte någon djupgående diskussion om insatser\r\nför att förhindra att fler människor blir utslagna\r\neller bostadslösa. Jag tycker att det här --\r\nhuvudsakligen håller jag på med bostadspolitik och\r\nföljer bara hjälpligt med vad som händer i\r\nriksdagen på det socialpolitiska området -- finns ett\r\nklart glapp.</pre><pre>Vi har tidigare haft diskussioner, senast i fredags,\r\nom antalet vräkningar. Det ökar katastrofalt. I\r\nbetänkandt hänvisas till att det 1986 var en topp på\r\ndrygt 5 000 vräkningar. Vi vet att det 1991 var över\r\n6 000 vräkningar. I år ser det ut att sluta på ännu fler\r\nvräkningar och exekutiva auktioner.</pre><pre>Det man tar upp i betänkandet i fråga om\r\nförebyggande insatser är t.ex. hyreslagskommittén.\r\nJag är väldigt överraskad över den senfärdighet\r\nsom regeringen har visat. Kommitténs betänkande\r\nkom ju förra hösten. Man säger att det nu skall gå\r\ntill lagrådsremiss. Men fortfarande har vi inte sett\r\ndet. Det kunde vi ha fattat beslut om för ett drygt\r\når sedan för att åtminstone förhindra onödiga\r\nvräkningar, där socialnämnder redan sagt att de vill\r\nta betalningsansvaret, men det inte har kommit in\r\nnågra pengar.</pre><pre>Det finns andra förebyggande insatser, som nu\r\nkommuner med borgerliga partiernas hjälp\r\navvecklar, t.ex. bostadsförmedlingar.\r\nBostadsförmedlingen är ett utmärkt instrument för\r\ndem som har svårt att ta för sig att själva ordna sin\r\nbostad -- många klarar det förmodligen utmärkt\r\nutan bostadsförmedling.</pre><pre>Något som över huvud taget inte nämns i\r\nbetänkandet är en skuldsaneringslag. Familjer som\r\nsamlat på sig exempelvis stora kontoskulder och\r\nsom inte kan komma till rätta med sin ekonomi på\r\negen hand skulle med hjälp därav kunna göra det.\r\nNär kommer ett sådant förslag? Där vet vi att det\r\nfinns en klar spricka inom regeringen. Jag undrar:\r\nHur ställer sig de borgerliga partiernas talesman i\r\ndenna fråga? Hur blir det med\r\nskuldsaneringslagen?</pre><pre>Jag tog upp i en interpellation i våras detta att\r\nKonsumentverket skulle följa upp dem som vräks i\r\ndag, 6 000 hushåll. Jag fick ett oerhört luddigt svar\r\nav Bengt Westerberg. Det var någonting på gång.\r\nDet visade sig inte alls vara någon rejäl forskning\r\neller utvärdering på det området. Först nu har man\r\nfrån regeringens sida sett till att Konsumentverket\r\nfår möjlighet att göra en ordentlig uppföljning av\r\nvad som händer dem som blir vräkta.</pre><pre>Herr talman! Jag vill vidare peka på kommunernas\r\nförsämrade möjligheter, där man i dag från både de\r\nborgerliga partierna och Socialdemokraterna\r\naccepterar kraftigt nedskurna statsbidrag. Det\r\nförsvårar naturligtvis kommunernas möjligheter att\r\ngöra så bra insatser som möjligt på det här området.\r\nDet gäller t.ex. -- Maud Ekendahl var inne på det --\r\navveckling av stora instituioner. Jag hoppas att man\r\ninte skall tolka Maud Ekendahls inlägg så att hon\r\nvill ha tillbaka stora institutioner inom psykiatrin\r\noch missbrukarvården.</pre><pre>Det som saknas fortfarande i dag och som det inte\r\nsatsas på är de små institutionerna för att bygga upp\r\nhemlika förhållanden för människor som inte\r\nklarar sitt eget boende. Sådant har man väldigt små\r\nmöjligheter att bygga ut i kommunerna. Det skulle\r\nfaktiskt behövas.</pre><pre>Till Bo Jenevall vill jag bara med anledning av hans\r\nförslag säga att alla, tror jag, är intresserade av att\r\nhitta konstruktiva lösningar på de hemlösas\r\nproblem. Men jag har svårt att se att en arbetsgrupp\r\ni riksdagen skall arbeta med detaljförslagen. Bo\r\nJenevall har framfört sitt förslag motionsvis. Det\r\nhar varit en interpellationsdebatt i kammaren om\r\nhemlösa i våras. Det förslaget finns ute i kommuner\r\noch frivilligorganisationer. Det som saknas är inte\r\nnågon arbetsgrupp i riksdagen, utan nu skall\r\nriksdagen se till att kommuner och\r\nfrivilligorganisationer får ekonomiska möjligheter\r\natt förverkliga exempelvis ett sådant förslag om\r\nman tycker att det är en framkomlig väg.</pre><pre>Anf. 62  MAUD EKENDAHL (m) replik:</pre><pre>Herr talman! Eva Zetterberg sade någonting åt det\r\nhållet att vi borgerliga partier behandlat\r\nfrivilligorganisationerna ganska kallsinnigtt.\r\nSkillnaden är att vi moderater alltid varit för olika\r\nalternativ. När det gäller frivilligorganisationerna\r\nanser vi att de bör kunna erhålla medel av samhället\r\nså som de får i dag. Något som är oerhört viktigt är\r\nde enskilda människors engagemang genom olika\r\ntyper av insamlingar. Det tycker inte jag är fult.\r\nVad som skiljer Eva Zetterbergs och vår politik åt\r\när att man från ert håll menar att medlen helt och\r\nhållet skall komma från samhället.</pre><pre>Eva Zetterberg var litet orolig i fråga om\r\ninstitutionerna och deras avveckling. Det är tyvärr\r\nså att när vi har något nytänkande inom olika\r\nområden är det alltid så ensidigt. Då skall allt bort.\r\nMan kunde ha tagit det litet lugnare. Vi behöver\r\ninte avveckla så många platser inom psykvården\r\nsom man har gjort. Vi moderater har i många\r\ndebatter hävdat att det är fel, för det är den sjuke\r\nsom får lida.</pre><pre>Anf. 63  EVA ZETTERBERG (v) replik:</pre><pre>Herr talman! I fråga om bidrag till frivilliga\r\norganisationer skiljer sig våra partier definitivt inte\r\nåt. Det finns betydligt mer grundläggande frågor\r\ndär vi är skiljaktiga.</pre><pre>Jag kan hänvisa till debatter om bidrag till en rad\r\nolika organisationer -- det är viktigt att det inte bara\r\när vissa organisationer som gynnas utan alla\r\norganisationer som gör ett bra arbete -- i landstinget\r\noch i Stockholms fullmäktige, där vårt parti har\r\nvarit ensamt om att strida för bidrag till t.ex.\r\nFrälningsarmén eller Stadsmissionen. Det visar att\r\nvi uppskattar det arbete som dessa organisationer\r\nutför.</pre><pre>Också jag tror att insamlingar kan vara ett bra\r\nkomplement, men vad som skiljer oss åt på den\r\npunkten är att vi i Vänsterpartiet anser att\r\nsamhället har ett grundläggande ansvar för att se till\r\natt de stolta målen en god bostad åt alla, utbildning\r\ntill alla, sjukvård till alla förverkligas, så att det inte\r\nbara blir stolta paroller.</pre><pre>Anf. 64  BO G JENEVALL (nyd) replik:</pre><pre>Herr talman! Jag menade inte att vi skulle inrätta\r\nnågot slags riksdagsutskott, utan jag menade att vi\r\nju är personer som är särskilt engagerade i dessa\r\nfrågor. Eftersom de normala utredningsresurserna\r\noch kommittérna har en tendens att ta lång tid på sig\r\noch att arbeta mindre praktiskt, tänkte jag att det\r\nkanske kunde vara en idé att vi som är personligt\r\nengagerade helt enkelt skulle kunna göra en större\r\ninsats.</pre><pre>Anf. 65  ULLA TILLANDER (c) replik:</pre><pre>Herr talman! Det problem som vi nu diskuterar är\r\ninget nytt problem. Det har varit akut mycket länge\r\nför de människor som drabbas, vilka kan räknas i\r\ntusental.</pre><pre>Det är anmärkningsvärt att det endast är två\r\nmotioner som behandlas i det betänkande som vi nu\r\ndiskuterar. Det är en motion från Centerpartiet och\r\nen från Ny demokrati. Vänsterpartiet har inte ägnat\r\ndetta problem ens en motion under den allmänna\r\nmotionstiden. Det tycker jag är anmärkningsvärt.</pre><pre>Anf. 66  EVA ZETTERBERG (v) replik:</pre><pre>Herr talman! Jag betonade just att problemet inte\r\nvar nytt. Jag var med i min ungdom på 60-talet och\r\njobbade med hemlösa i Stockholm genom\r\n''bullkyrkan'' i Gamla sta'n. Så jag vet förvisso att\r\ndetta inte är något nytt problem. Däremot har\r\nproblemet förvärrats. Jag håller med så till vida att\r\ndet enorma tilltagandet av problemet inte precis\r\nsammanfaller med den borgerliga regeringens\r\ntillträde utan har skett under en rad råd ökat under\r\n80-talet.</pre><pre>Jag tycker att det är bra att frågan har\r\nuppmärksammats i de motioner som har avgivits.\r\nJag vet inte om det faktum att man har motionerat\r\neller ej alltid är en värdemätare på hur viktig en\r\nfråga är för ett parti. Om det är detta som är tecknet\r\npå att man bryr sig om ett problem, har vi i\r\nVänsterpartiet gjort ett misstag. Då kan vi\r\nmotionera nästa gång det blir aktuellt och föreslå\r\nen uppföljning av den här frågan. Men jag anser att\r\nman får bedöma partiernas inställning och den vikt\r\nsom de lägger vid olika frågor efter deras\r\nsammanlagda insatser. Det kan t.ex. röra sig om att\r\nman runt om i kommuner och landsting vill ge\r\nbidrag till frivilliga organisationer -- någonting som\r\nskulle kunna möjliggöra inrättandet av bra\r\nhärbärgen eller små institutioner där vården kan\r\nbedrivas under hemlika förhållanden --, men där\r\nborgerliga partier ibland säger nej. I det fallet har\r\nman inte något stöd. Precis som Bo G Jenevall tror\r\njag att det är i praktiken som man kan visa vilka\r\nintressen som är avgörande och på vilken sida man\r\nstår.</pre><pre>Anf. 67  ULLA ORRING (fp):</pre><pre>Herr talman! Det betänkande som vi nu diskuterar\r\nhandlar om de bostadslösas situation. Vi är överens\r\növer partigränserna. Det finns inte någon\r\nreservation fogad till detta betänkande.</pre><pre>För att det inte skall råda något missförstånd vill jag\r\npåpeka att vi från Folkpartiet liberalerna inte bara\r\nkänner starkt utan även arbetar intensivt för dessa\r\nmänniskor. Det gör vi i de politiska församlingarna\r\noch minst lika mycket i de frivilliga\r\norganisationerna ute i kommunerna. Det är många\r\nfolkpartister som är med i Frälsningsarmén och i\r\nandra frivilliga organisationer.</pre><pre>Vi har länge sagt att de svaga, de utslagna och de\r\nglömda också är våra bröder och systrar. Vi får inte\r\nglömma dem i allt annat arbete.</pre><pre>Det finns en rad instrument i samhället, både lagar\r\noch regler. Det är socialtjänsten som skall\r\ntillgodose även de svagas rätt till ett mänskligt liv.</pre><pre>Det finns inte någon enhetlig definition av\r\nbegreppet hemlös. Det har lett till\r\ntolkningssvårigheter när det gäller uppgifter om\r\nantalet hemlösa, vilket inte minst framgår av\r\ndagens debatt.</pre><pre>Socialstyrelsen upprättade en promemoria i juni\r\n1991, där man försökte att ge en bild av hemlöshet\r\noch de hemlösas situation, men man kom fram till\r\natt det inte fanns någon enhetlig definition av\r\nbegreppet hemlöshet.</pre><pre>Jag kommer från en mindre stad i Sverige, och jag\r\nser därför detta väldigt mycket som ett\r\nstorstadsproblem. Storstadskommunerna har ett\r\nmycket stort ansvar. Socialutskottet besökte\r\nsocialtjänsten här i Stockholm då vi särskilt\r\nstuderade förhållandena. Det var för övrigt jag som\r\ni min grupp föreslog att vi skulle göra det här\r\nbesöket.</pre><pre>Det går inte att fastställa om antalet hemlösa ökar\r\neller minskar. En sak kan emellertid fastslås,\r\nnämligen att de hemlösa utgörs av allt yngre\r\npersoner som i ökande utsträckningar har psykiska\r\nstörningar.</pre><pre>I Stockholm bedömdes år 1988 att 75 % av\r\nhärbärgesgästerna hade allvarliga\r\nmissbruksproblem. Vid socialutskottets besök på\r\nStockholms socialtjänst i höstas framkom det att\r\n70 % av de hemlösa hade grava missbruksproblem\r\noch att dödligheten bland dessa var hög. Det är den\r\nökade användningen av alkohol kombinerat med\r\nbenzodiazpiner som har lett till den höga\r\ndödligheten bland de yngre missbrukarna.</pre><pre>Det känns särskilt skamligt för kvinnor som har\r\nbåde missbruks- och bostadsproblem att vända sig\r\ntill de sociala myndigheterna. De avstår i det\r\nlängsta och blir kanske omhändertagna av s.k.\r\nvänliga män som försöker utnyttja deras tjänster.\r\nDet här är ett väldigt stort problem. Jag är\r\növertygad om att detta inte är sista gången som vi\r\ndebatterar den här frågan här i kammaren.</pre><pre>Jag blir litet ledsen när Anita Persson säger att\r\nsocialministern inte hade så mycket att komma\r\nmed. Om jag minns rätt, hänvisade socialministern\r\ni den interpellationsdebatten till kommunernas\r\nansvar. Det är kommunernas ansvar att hjälpa de\r\nbostadslösa och se till att de får den hjälp som de\r\nbehöver. Det är inte alltid som det saknas\r\nhärbärgen, men kvinnorna söker sig inte dit.\r\nStadsmissionen uträttar ett fantastiskt arbete och är\r\nvärd allt stöd i världen, både frivilliga bidrag och\r\nstöd på annat sätt. Inom Stadsmissionen finns det\r\nmänniskor som är engagerade i sina\r\narbetsuppgifter. De ställer upp för de svaga\r\nmänniskorna och för dem som behöver stöd.</pre><pre>För att åter hänvisa till socialministern kan jag säga\r\natt regeringen nu har tillsatt en stor\r\nalkoholkommission för att ta upp de\r\nalkoholproblem som funnits också under\r\nsocialdemokraternas regeringstid. Man inriktar sig\r\nsärskilt på kvinnornas och barnens situation. Dessa\r\nfrågor jobbar vi nu med i vår utredning. Vi kommer\r\nmed förslag då vi har hunnit så långt.</pre><pre>Jag tycker att det är bra att vi diskuterar dessa\r\nfrågor, men jag tycker att debatten skall ske under\r\nett visst ansvar. Jag tror att varken\r\nSocialdemokraterna eller något annat parti kan slå\r\nsig för bröstet och säga att man har gjort det bästa.\r\nOm vi kan hjälpas åt över alla partigränser tror jag\r\natt vi kan nå ett bra resultat. Det handlar mycket\r\nom samhörighet och delaktighet för de människor\r\nsom är utslagna. Vi skall se till att de får del av\r\nsamhällets resurser.</pre><pre>Anf. 68  ANITA PERSSON (s) replik:</pre><pre>Herr talman! Den samstämmighet som finns i\r\nutskottet är jag väldigt glad för. Den debatt jag\r\nåberopar är den interpellationsdebatt vi hade i\r\nvåras. Jag tror att de som deltog i den debatten var\r\nmycket besvikna över det svar vi fick av\r\nsocialministern. Jag hoppas att han, när han nu får\r\nutskottets samstämmiga betänkande, ser till att\r\npåverka sina borgerliga kamrater -- och även en del\r\nsocialdemokratiska kommunalråd -- så att de gör\r\nnågonting.</pre><pre>Socialborgarrådet i Stockholm är ju folkpartist.\r\nDet var t.ex. första gången han var ute och besökte\r\nStadsmissionen. Det är mycket viktigt att han tar\r\nsitt ansvar och ställer upp för\r\nfrivilligorganisationerna och för de sociala\r\nmyndigheterna här i Stockholm så att de kan verka\r\npå ett bra sätt.</pre><pre>Jag läste i dag i tidningen Dagen att LP-stiftelsen\r\nockså är beredd att starta ett härbärge för de\r\nhemlösa. Vi har inte tillräckligt med härbärgen.\r\nSom det har sagts i denna debatt många, många\r\ngånger saknas det härbärgen speciellt för\r\nkvinnorna.</pre><pre>Jag tror att vi med gemensamma krafter måste\r\nstötta de här organisationerna. Det är viktigt att\r\nregeringen tar ett ansvar och ser till att någonting\r\nhänder, och det är Folkpartiet som har de sociala\r\nfrågorna på sin lott.</pre><pre>Visst har Alkoholkommissionen ett mycket viktigt\r\narbete. Vi hörde vid utfrågningen i torsdags i förra\r\nveckan att den restriktiva alkoholpolitik vi för är\r\noerhört viktig, också för den sociala verksamheten.\r\nAlkoholpolitiken är alltså viktig inte bara från\r\nfolkhälsosynpunkt, utan även från social synpunkt.\r\nJag hoppas att vi kan hålla fast vid den restriktiva\r\nalkoholpolitik vi har för att hjälpa de mest utslagna\r\nmänniskorna i vårt samhälle.</pre><pre>Anf. 69  ULLA ORRING (fp) replik:</pre><pre>Herr talman! Jag tycker fortfarande att det är trist\r\natt, som Anita Persson gör, efter ett regeringsskifte\r\ngenast kasta sig över den nya regeringen och fråga\r\nvad den gör. Har Anita Persson aldrig velat fråga\r\nden föregående socialdemokratiska regeringen\r\nsamma sak? Vad gjorde man då? Det här är inte\r\nproblem som har vuxit till nu. Det här är problem\r\nsom har funnits under en lång, lång tid. Det har\r\nnaturligtvis framför allt varit kommunernas ansvar\r\natt se till att de här frågorna togs upp och att man\r\nförsökte lösa dem.</pre><pre>De bostadslösa kvinnorna utgör ingen homogen\r\ngrupp. Tvärtom består den av en rad olika\r\nmänniskor med olika behov och krav. Många av de\r\nkraven vill de heller inte framföra. De har inte de\r\nuttalade behoven. Detta har många gånger bidragit\r\ntill att det har varit svårt att lösa det hela.</pre><pre>Jag är väldigt glad, Anita Persson, att det är\r\nFolkpartiet liberalerna som har ansvaret i\r\nSocialdepartementet. Jag tror att vi har känslan och\r\ninstrumenten för att komma till rätta med de här\r\nfrågorna. Men det måste ske i gemenskap med\r\nandra partier, även med Socialdemokraterna. Man\r\nvinner inte ett dugg på att strö ut uttalade\r\nanklagelser mot ett parti som gör sitt bästa. Det är\r\nganska dumt.</pre><pre>Anf. 70  ANITA PERSSON (s) replik:</pre><pre>Herr talman! Jag tror att det föreligger en viss\r\nmissuppfattning i debatten. Jag är också glad åt att\r\ndet är Folkpartiet som har hand om de sociala\r\nfrågorna i regeringen. Jag vet att det finns en grupp\r\ninom Folkpartiet som har ett stort socialt ansvar.\r\nDärför är jag glad åt att det i den borgerliga\r\nregeringen är Folkpartiet som har hand om dessa\r\nfrågor. Men det är också därför som jag blev så\r\nbesviken över att vi inte fick ut mer av\r\ninterpellationsdebatten som vi i våras förde med\r\nsocialministern.</pre><pre>Det här är, som Ulla Orring säger, inget nytt\r\nproblem. Vi har behandlat det i riksdagen flera\r\ngånger, men problemet har ökat under de senaste\r\nåren. Rapporterna från alla som arbetar med de här\r\nfrågorna är samstämmiga. Av olika orsaker, som\r\njag sade tidigare, har man fått mindre resurser att\r\nröra sig med. I Stockholms kommun t.ex. kör man\r\nmed resultatenheter inom Socialförvaltningen. Om\r\nman ger en missbrukare vård kan det kosta så\r\nmycket för förvaltningen att en tjänsteman i stället\r\nmåste avskedas. Detta är nya problem som har\r\nuppstått inom den sociala verksamheten. Vi har\r\ninte haft dem tidigare.</pre><pre>Jag är glad för det gensvar som vi har fått från\r\nutskottet och att vi allesammans tog oss i kragen\r\noch åkte ut och informerade oss om den här\r\nverksamheten. Vi gjorde det inte bara som enskilda\r\nledamöter i utskottet, utan hela utskottet åkte. Vi\r\nvar bara här i Stockholm, men problemet är inte\r\nbara ett storstadsproblem. Det finns i Karlstad, i\r\nEskilstuna och i Gävle. Jag hoppas att den\r\nkartläggning som nu skall göras kommer att ge oss\r\ninformation om hur stort problemet verkligen är, så\r\natt vi inte står här och debatterar utan att ha\r\nordentligt på fötterna. Jag är, som sagt var, glad åt\r\natt vi över alla partigränser är överens i denna\r\nviktiga fråga.</pre><pre>Anf. 71  ULLA ORRING (fp) replik:</pre><pre>Herr talman! Vi kan aldrig komma ifrån att det\r\nyttersta ansvaret ligger hos kommunerna. Det är\r\nkommunerna som har ansvaret för att se till att\r\nmänniskorna har ett drägligt liv och att de har en\r\nbostad.</pre><pre>Anita Persson säger att kraven ökar och att det har\r\nblivit fler problem. Det är faktiskt sådant som vi\r\ninte vet. Gunnar Ågren säger i och för sig i sin\r\nrapport att härbärgena sällan är fullbelagda. Jag\r\nskulle kunna göra det mycket enkelt för mig genom\r\natt säga att det är den ekonomiska politiken under\r\nde år som Socialdemokraterna hade\r\nregeringsmakten som har lett till att det har blivit\r\nfler hemlösa. Men jag vill inte säga det, utan jag\r\nhoppas på att vi gemensamt skall kunna lösa dessa\r\nproblem. Åsikterna och åtgärderna behöver i det\r\nhär fallet inte vara partiskiljande. Inget parti, inte\r\nens Socialdemokraterna, kan ensamt lösa den här\r\nfrågan. Det måste vi göra gemensamt. Vi måste\r\ngöra det som människor genom frivilligt arbete ute i\r\nvåra kommuner tillsammans med de organisationer\r\nsom jobbar med detta, och vi måste se till att de får\r\nde pengar som de behöver. Det sista är inte minst\r\nviktigt.</pre><pre>Förste vice talmannen anmälde att Anita Persson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 72  EVA ZETTERBERG (v) replik:</pre><pre>Herr talman! Jag vill för Ulla Orring understryka\r\natt jag också ser detta eniga betänkande från\r\nsocialutskottet som ett stort steg framåt. Det för\r\ndenna fråga vidare. Men jag tror inte att den\r\nkommer att lösas helt.</pre><pre>Varför även jag instämmer i denna kritik mot Bengt\r\nWesterberg, som jag tycker är den i regeringen som\r\nfaktiskt tar sig an dessa frågor på ett bra sätt, är att\r\nhan, när vi diskuterade denna fråga i våras, inte\r\nhade något att komma med annat än att det är\r\nkommunerna som har ett ansvar. Vi vet att\r\nkommunerna har ett sådant ansvar. Vad jag\r\nförsökte lyfta fram här, och som andra har lyft fram\r\nvid andra tillfällen, är att man måste se längre än\r\nså. Då har vi Hyreslagskommitténs förslag,\r\nförslaget om en skuldsaneringslag och en del annat\r\nsom faktiskt skulle kunna föra frågan vidare, och\r\nman kan inte hävda att det är kommunernas ansvar\r\natt fatta dessa beslut.</pre><pre>Anf. 73  ULLA ORRING (fp) replik:</pre><pre>Herr talman! Jag trodde att man hade som kutym\r\natt inte rikta sig till någon som inte är närvarande.\r\nMen jag tar gärna på mig rollen att försvara Bengt\r\nWesterberg i detta fall. Det är mycket lätt för mig\r\natt göra det. Men jag har inte hört denna\r\ninterpellationsdebatt, och jag har den därför inte\r\nhelt klar för mig. Jag har mycket svårt att tro på Eva\r\nZetterbergs kritik i denna fråga. Bengt Westerberg\r\nhar en mycket stor och stark känsla för de svaga i\r\nsamhället. Jag hänvisade tidigare till de utredningar\r\nsom är på gång när det gäller hälso-  och sjukvården\r\noch dessutom Alkoholkommissionen, som enligt\r\nsina direktiv särskilt skall ta upp alkoholproblemen\r\nför kvinnor och vilka skador som barnen utsätts för.\r\nDet kommer att läggas fram förslag om detta.</pre><pre>Jag håller med Eva Zetterberg om att denna fråga\r\ninte går att lösa på en enda gång. Varför har denna\r\nfråga inte lösts under den socialdemokratiska\r\nregeringens tid och med Vänstern som\r\nsamarbetspartner? Då hade ju allt varit gott och\r\nväl.</pre><pre>Jag tycker att det är på tiden att vi får en sådan\r\nskuldsaneringslag som Eva Zetterberg flera gånger\r\nhar tagit upp här. Jag säger det personligen. Jag\r\njobbar mycket med konsumentfrågorna, och jag\r\nvet att många människor har det mycket besvärligt.\r\nOm en skuldsaneringslag kom till stånd skulle det\r\nvara till lättnad för dessa människor.</pre><pre>Anf. 74  EVA ZETTERBERG (v) replik:</pre><pre>Herr talman! Den kritik som jag riktar mot Bengt\r\nWesterberg gäller inte honom som person. Jag är\r\nalldeles övertygad om och vet att han har ett djupt\r\nengagemang i dessa frågor. Jag betvivlar inte det en\r\nsekund. Jag anser att han gör allt han kan inom\r\nregeringen för att lyfta fram dessa frågor och driva\r\ndem framåt. Men den kritik som jag riktar mot\r\nBengt Westerberg är mot honom som representant\r\nför regeringen, och det är den som har varit\r\nsenfärdig med dessa olika förslag. Regeringen hade\r\nkunnat fatta en del andra beslut för att skynda på\r\ndenna process för att åtminstone försöka hejda\r\nprocessen med att fler människor blir bostadslösa,\r\nvräkta, osv. Den kritiken får Bengt Westerberg ta\r\npå sig som företrädare för regeringen.</pre><pre>Anf. 75  ULLA ORRING (fp) replik:</pre><pre>Herr talman! Det är väl inte så ofta som\r\nVänsterpartiet kommer med beröm. Jag får väl\r\ndärför förstå kritiken mot en borgerlig regering --\r\nden ligger liksom i sakens natur. Men jag\r\ntillbakavisar å det bestämdaste att regeringen har\r\nvarit senfärdig. I detta ekonomiska läge med stora\r\nbudgetunderskott och med tanke på den låt-gå-\r\npolitik som har förts under 80-talet, måste man ha\r\npengar för att kunna vidta direkta åtgärder. Det är\r\ndet som regeringen nu arbetar med. Jag tycker\r\nfaktiskt att regeringen är på god väg. Sedan får vi\r\nhjälpas åt över alla partigränser för att hjälpa de\r\nsvaga i samhället. Det är en humanitär fråga av\r\nhögsta vikt.</pre><pre>Anf. 76  OLLE SCHMIDT (fp):</pre><pre>Herr talman! Jag skall inte störa denna stora\r\nenighet i utskottet. Jag tycker att betänkandet är\r\nbra. Jag tycker också att det har varit en bra debatt.\r\nJag vill möjligen framföra några erfarenheter från\r\ndet verkliga livet, som somliga säger att de deltar i,\r\nmen det gör vi väl alla mer eller mindre.</pre><pre>Jag har varit styrelseledamot i Stadsmissionen i\r\nMalmö, som nu är försatt i konkurs. I förra veckan\r\nvar jag inkallad till ett edgångssammanträde, där\r\njag fick redogöra för mina fel och brister.</pre><pre>Nu kan man alltid lägga skuldbördor olika. Men det\r\när inte det som jag är så intresserad av i den här\r\ndebatten. Jag tyckte möjligen att några av de\r\ntidigare talarna kanske skulle kunna tala med sina\r\npartivänner ute i kommunerna.</pre><pre>Som vice ordförande i socialnämnden i Malmö har\r\njag nämligen i åratal föreslagit extra bidrag till\r\nStadsmissionen, med precis de motiveringar som\r\nutskottet anger. Kommunalrådet på Maud\r\nEkendahls hemort, som är hennes partivän, har\r\nsagt att man aldrig i livet skulle ge dessa extra\r\nbidrag, utan bidragen skall minska. Detsamma\r\ngäller kommunalarådet på Anita Perssons hemort,\r\nsom har sagt att man inte vill tillföra några extra\r\nbidrag utan i stället skall minska på bidragen.</pre><pre>Det är klart att det i dessa sammanhang är svårt att\r\nföra en debatt och diskussion och föra fram förslag\r\nsom sammanfaller med utskottets betänkande. Jag\r\nhoppas emellertid att de tidigare talarna ser till att\r\nderas partivänner får reda på vad som har sagts i\r\ndenna debatt. Jag säger inte att jag slår mig för\r\nbröstet. Jag vet att det finns brister även hos mina\r\negna partivänner. Men jag tror att det för de\r\nhemlösa -- de bostadslösa och uteliggarna, som jag\r\ni många sammanhang har mött i Malmö, och de är\r\nmånga, och även om kommunen säger att de inte\r\nfinns där, kommer de alltid fram förr eller senare,\r\nom inte annat så när det blir kallt -- är oerhört\r\nviktigt att den här debatten inte bara försiggår i\r\ndenna kammare, i kommunfullmäktigesalonger\r\neller i olika sammanträdesrum utan att det de facto\r\ni slutänden visar sig att man kan tillsätta pengar,\r\neftersom det är detta som det handlar om. Det är\r\nvisst viktigt med frivillig och ideell verksamhet --\r\nsådan har jag deltagit i, och vi har samlat in pengar,\r\nosv -- men denna verksamhet klarar sig aldrig om\r\nden inte i slutänden får samhälleligt kommunalt\r\nstöd också.</pre><pre>När kommunalpolitiker oavsett kulör, för att täcka\r\ndetta breda spektrum av färgskalan, tvekar, då\r\nhänger det inte ihop. Då betyder det nämligen de\r\nfacto, som i min hemstad och i Ulla Tillanders\r\nhemstad, att det som står här och det som Maud\r\nEkendahl säger, att de ideella organisationerna\r\naldrig kan ersättas av offentliga institutioner,\r\nhänder bl.a. i Malmö i dag och med hjälp av bl.a.\r\nhennes partivänner.</pre><pre>Herr talman! Jag vill yrka bifall till hemställan i\r\ndetta betänkande, och jag hoppas att debatten förs\r\nut och att vi kan föra den öppnare och så att säga\r\npartilösare ute i kommunerna. Det är nämligen där\r\nsom den verkligen behövs, ute bland de människor\r\nsom faktiskt behöver pengar och stöd.</pre><pre>Anf. 77  ANITA PERSSON (s) replik:</pre><pre>Herr talman! Jag skall inte förlänga denna debatt.\r\nJag beklagar den situation som råder på\r\nStadsmissionen i Malmö. Jag kommer ju själv från\r\nMalmö, men jag flyttade sedan till Södermanland.</pre><pre>Jag vet vilket betydelsefullt arbete som\r\nStadsmissionen gör där. Jag tycker alltså att det är\r\nbeklagligt att det har gått som det har gjort. Jag\r\nhoppas att man i Malmö över partigränserna\r\narbetar sig samman och lämnar ett bidrag till\r\nStadsmissionen, så att den kan klara sig.</pre><pre>Det finns stora problem i Malmö, både med\r\nprostitution och med de bostadslösa. Jag vet att\r\nprostitutionsprojektet där har mycket stora\r\nproblem att klara av sin verksamhet.</pre><pre>Som sagt, jag hoppas att man även i Malmö kan gå\r\nsamman över partigränserna, på samma sätt som vi\r\ni dag är beredda att göra i Sveriges riksdag, och\r\nställa upp och hjälpa till, så att man kan lösa dessa\r\nproblem.</pre><pre>Anf. 78  OLLE SCHMIDT (fp) replik:</pre><pre>Herr talman! Jag är nöjd med Anita Perssons\r\ninlägg, och jag tycker att det var bra. Tonfallet var\r\nmycket sympatiskt. Jag hoppas bara att Anita\r\nPersson kan slå en signal till sina partivänner och\r\nframföra detta till dem även personligen, så att vi\r\nfår en lättare situation i Malmö.</pre><pre>Anf. 79  MAUD EKENDAHL (m) replik:</pre><pre>Herr talman! Det som händer i Malmö är verkligen\r\nsynd, Olle Schmidt. Ändå måste vi tillstå att\r\nfrivilligorganisationernas insatser är otroligt\r\nviktiga, att det fortfarande finns människor som\r\nengagerar sig och samlar in pengar. Kanske går det\r\natt hitta ännu fler former för att utvidga den\r\nverksamheten.</pre><pre>Självklart är det här ett storstadsproblem, ett\r\nproblem som inte finns på landsbygden. Många\r\nmänniskor drar sig till storstäderna. Detta blir\r\ndärmed en tung börda för de enskilda\r\nkommunerna.</pre><pre>Jag tänker inte säga att det borde finnas ett särskilt\r\nstatsbidrag nu när det skall vara en påse pengar till\r\nkommunerna. Men det blir tungt för\r\nstorkommunerna. Om statistiken håller, är t.ex.\r\n60 % av de hemlösa i den här storstadsregionen\r\nfinländare. Mot den bakgrunden blir det litet\r\nlättare att förstå problematiken.</pre><pre>Anf. 80  OLLE SCHMIDT (fp) replik:</pre><pre>Herr talman! Jo, det är klart, Maud Ekendahl, att\r\nman kan säga att det som händer i Malmö är synd.\r\nDäremot är det inte så, att jag tycker att det skall\r\nföras en detaljdiskussion om förhållandena hos\r\nMalmö stadsmission. Men jag kan också bära min\r\ndel av ansvaret som styrelsemedlem under några\r\nårs tid. Det är alltså inte det som är poängen.</pre><pre>Jag tycker att diskussionen i denna kammare\r\nväldigt mycket utgår från vad som händer i\r\nStockholm. Men det finns ju en värld utanför\r\nStockholm. Jag försökte tala om hur det i praktiken\r\nser ut. Ni har förvisso egna erfarenheter. Men det\r\nblev helt plötsligt så stor enighet här. Enigheten\r\nmåste dock ha en reell verkan. Det är först när\r\nenigheten når ut till kommunerna som den får en\r\nsådan verkan. Då räcker det inte att säga till\r\ngubbarna, som jag ofta har träffat: Det är synd att\r\nvi inte kan lösa era problem. De här gubbarna\r\nbehöver ju få hjälp just nu. I det avseendet tycker\r\njag att politiker har väldigt svårt att så att säga lyfta\r\nsig.</pre><pre>Även vi är präglade av vår egen partifärg, vår egen\r\nideologi. Vi kan inte komma till skott och lösa de\r\nakuta problemen. Då blir det som i Malmö. Av\r\nolika skäl har det blivit principiella och personliga\r\nlåsningar. I slutänden kom det att innebära att\r\nverksamheten allvarligt försvagades och\r\nriskerades.</pre><pre>Jag hoppas på en lösning. Jag kan för kammaren\r\nmeddela att man har ett\r\nrekonstruktionssammanträde i kväll för att just se\r\ntill att de delar av Stadsmissionen som kan överleva\r\nfår den möjligheten. Jag hoppas på den\r\nmöjligheten.</pre><pre>Anf. 81  BO HOLMBERG (s):</pre><pre>Herr talman! Jag begärde ordet närmast för att\r\nskingra en eventuell missuppfattning. Maud\r\nEkendahl hävdade tidigare i debatten här -- i varje\r\nfall uppfattade jag det nog så -- att\r\nPsykiatriutredningen skulle anse att det finns för få\r\ninstitutionsplatser i Sverige. Den uppfattningen har\r\ninte Psykiatriutredningen. Tvärtom säger vi att det\r\nfinns ett ÄDEL-problem även inom psykiatrin. De\r\ninventeringar som Psykiatriutredningen har gjort\r\nvisar att ungefär 3 000--5 000 personer i onödan\r\nfinns på institution inom psykiatrin på grund av att\r\nsärskilda boendeformer och särskilt stöd och\r\nservice utanför mentalsjukhusen inte byggts ut.</pre><pre>Däremot har Psykiatriutredningen ställt frågan.\r\nVad hände med de psykiskt störda efter tiden med\r\nmentalsjukhusen? Där kan vi se stora brister. Det\r\nbrister i fråga om myndigheternas gemensamma\r\nansvar. helheten saknas. Man klarar inte bostäder,\r\nsysselsättning och omvårdnad. Detta är ett stort\r\nproblem som man måste ta tag i. Socialutskottet har\r\nockså sett en del av verkligheten här i Stockholm.\r\nGruppen störda, och då i kombination med\r\ndrogproblem, far nämligen väldigt illa i dag. Är det\r\nnågon grupp i sverige som i dag är ordentligt gömd\r\noch glömd, är det just gruppen psykiskt störda.\r\nAntagligen är det så, att vi har kunnat se de fysiskt\r\nhandikappade. Dessa handikappade har suttit i sina\r\nrullstolar. Deras handikapp har varit synliga för oss\r\nandra. Men de psykiskt störda har inte på samma\r\nsätt kunnat visa sina ansikten. De har inte alls på\r\nmotsvarande sätt lyckats med att tala för den egna\r\nsituationen.</pre><pre>Därför beklagar jag att departementet och Ulla\r\nOrring inte anslöt sig till utredningens förslag om\r\natt bryta ut en del av det vi föreslår om LSS-\r\nlagstiftningen, så att frågan om gruppen psykiskt\r\nstörda hade kunnat behandlas i samband med\r\nhandikappropositionen. Här hade man kunnat göra\r\nen insats för att påskynda lösningen av ett problem\r\nsom vi måste klara, nämligen frågan om de psykiskt\r\nstördas situation. Vården, omsorgen och boendet\r\nför dessa måste klaras ute i samhället. 7 000 av de\r\npsykiskt störda inom sluten vård saknar egen\r\nbostad enligt våra inventeringar. Här tror jag att det\r\nkrävs en hel del solidaritet och också pengar.</pre><pre>Folkpartiet, Olle Schmidt, hade kunnat vara med\r\nom att här i riksdagen göra en stor insats för\r\nkommunerna -- där behövs pengarna verkligen --\r\ngenom att inte dra in de 7,5 miljarder kronor som\r\nman vill dra in för 1993. Därigenom skulle det\r\nkanske ha funnits litet mera pengar kvar i kassan,\r\nt.ex. i malmö, för bidrag. men nu signaleras stora\r\nneddragningar på den offentliga sidan.</pre><pre>Maud Ekendahl, vi är för frivilliginsatser. Men det\r\nstora problemet med de psykiskt störda, vilket vi\r\nhar att ta itu med, kan vi inte klara genom att göra\r\ninsamlingar. I stället måste vi se till att samhället\r\nhar en fungerande organisation för det ändamålet.\r\nSamtidigt måste staten och kommunerna avsätta\r\npengar, så att det blir möjligt att få ett grepp om den\r\nhär omfattande problematiken.</pre><pre>Avslutningsvis: Jag tror att socialutskottet under\r\nåren framöver får försöka att ordentligt hävda\r\nsolidariteten och kika på om de lagar som stiftats\r\nverkligen följs i kommuner och landsting. Vid den\r\nhearing som varit om vad som händer med\r\nnarkomanvården när nedskärningar görs, sade\r\nfrivilligorganisationerna: Vi är osäkra på om man\r\nverkligen följer socialtjänstlagen -- dvs. om det är\r\nekonomin som styr i stället för behoven och\r\nlagarna.</pre><pre>Här finns alltså litet oroande tecken. Nu går\r\nutvecklingen i kommunerna så fort att man knappt\r\nhinner tänka igenom vad det är man gör. Köpa-sälj-\r\nsystem införs, och man undrar om de ordentligt\r\nstämmer med vad som sägs om det lika\r\nmänniskovärdet. Det finns alltså ett behov av att\r\nhävda solidariteten och se efter om lagarna följs i\r\nkommuner och landsting i dag i samband med de\r\nsystemförändringar som man är på väg att göra.</pre><pre>Anf. 82  MAUD EKENDAHL (m) replik:</pre><pre>Herr talman! Bo Holmberg sade något om\r\nvräkningar och att Psykiatriutredningen inte\r\nmenade det som jag talade om när det gäller\r\npsykiskt störda människor. I det betänkande som vi\r\ni dag behandlar står det på s. 5: ''I rapporten påtalas\r\nockså att vräkningar av psykiskt störda är ett\r\nökande problem.'' Jag trodde att det kunde tolkas\r\nså, att det fanns psykiskt störda som har vräkts. Vad\r\njag tidigare försökte framhålla var just hur psykiskt\r\nstörda människor lever. Ångesten kommer på\r\nnatten. De orkar inte med den delen av natten, som\r\nav dem uppfattas som dag. De stör då de\r\nkringboende, vilket oftast leder till vräkningar.</pre><pre>Vidare har också vi moderater engagerat oss i\r\nfrågan om de hemlösas problem. Varje parti har ju\r\ndeklarerat sitt engagemang. Det har vi, som sagt,\r\nockså gjort. Åtskilliga nätter har vi varit ute på\r\nbesök på natthärbärgen här i Stockholmstrakten. I\r\nsamtalen med personalen och kvinnorna där har vi\r\nstött på en hel del kvinnor som har psykiska\r\nproblem och för vilka det inte finns något\r\ninstitutionsboende i dag. Det är den typen av\r\nkvinnor som kommer till härbärgena -- om de nu\r\nsöker sig dit. I annat fall är sådana här kvinnor att\r\nbetrakta som ''bag ladies''.</pre><pre></pre><pre>Jag tycker att det är bra att vi är överens i den här\r\ndebatten, Bo Holmberg. Jag citerade vad Bo\r\nHolmbergs kollega Birgitta Dahl sade för bara åtta\r\nmånader sedan, dvs. den 10 mars 1992. Det stod i\r\nSvenska Dagbladet att antalet hemlösa är baksidan\r\npå borgarnas skattesänkningar. Det var det jag ville\r\nbemöta i mitt inlägg.</pre><pre>Anf. 83  BO HOLMBERG (s) replik:</pre><pre>Herr talman! Ja, Maud Ekendahl, det sker\r\nvräkningar av psykiskt störda, men det stämmer\r\ninte att Psykiatriutredningen har dragit slutsatsen\r\natt man skall bygga fler institutionsplatser.</pre><pre>Psykiatriutredningens förslag är att man måste\r\nlägga en social dimension i botten inom psykiatrin\r\noch se till att det finns boende, sociala nätverk och\r\ninsatser. Det var därför jag begärde ordet för ett\r\nklargörande, så att inte Maud Ekendahl skulle\r\ntillskriva Psykiatriutredningen uppfattningar som\r\nden faktiskt inte har.</pre><pre>Anf. 84  MAUD EKENDAHL (m) replik:</pre><pre>Herr talman! Jag har över huvud taget inte påstått\r\natt vi skulle bygga fler institutionsplatser. Vad jag\r\npåtalade var att det hela varit så ensidigt. När man\r\nbeslöt att dra ner på antalet institutionsplatser, drog\r\nman ner i för snabb takt och med alldeles för många\r\nplatser. Det är det jag är ledsen över. Det finns en\r\nsådan ensidighet i nytänkandet när man inte låter\r\nfler platser finnas kvar just för denna kategori\r\nmänniskor. Det är kalla fakta.\r\nPsykiatriutredningen har kommit fram till att\r\nantalet vräkningar på grund av psykisk sjukdom har\r\nökat.</pre><pre>Anf. 85  ULLA ORRING (fp) replik:</pre><pre>Herr talman! Bo Holmberg talar om\r\nPsykiatriutredningen och nämner samtidigt\r\nbehovet av pengar. Det är ju vad som behövs för\r\natt man skall kunna verkställa en hel rad av de bra\r\nförslag som Socialdepartementet har tagit fram och\r\nvill verkställa. Utskottet har i betänkandet sagt att\r\ndenna grupps situation har uppmärksammats av\r\nPsykiatriutredningen och bör uppmärksammas i\r\nden fortsatta beredningen av utredningens förslag,\r\noch arbetet är i gång.</pre><pre>I min hemstad, där jag kanske bäst känner till läget\r\nför psykiatrin, pågår ett decentraliseringsarbete.\r\nMan har ordnat dagverksamhet, och det finns\r\nmånga i enskilt boende. Jag tycker att man är på\r\ngod väg.</pre><pre>Det har talats om samhällets organisation. Det hör\r\ntill socialnämndens uppgifter att vara väl förtrogen\r\nmed levnadsförhållandena för de människor som\r\nbor i kommunen. Kanske gjorde vi fel -- Bo\r\nHolmberg, som en gång var civilminister -- när vi\r\nslopade de små nämnder som tidigare fanns i\r\nkommunerna. Det fanns nykterhetsnämnd,\r\nbarnavårdsnämnd, familjehjälpsnämnd och andra,\r\ndär enskilda ledamöter kunde tillföra kunskap och\r\nge nämnden en mer samlad bild än vad många\r\ntjänstemän har i dag.</pre><pre>Detta bygge är inte färdigt. Det är klart att\r\npåfrestningarna nu är särskilt stora när ekonomin\r\nbåde i landet och hos enskilda människor är svag.\r\nDetta är, som jag sade tidigare, ett problem som vi\r\nfår hjälpas åt med. Vi får från alla partier se till att\r\nverkligen hjälpa de svaga i samhället. Det är\r\nFolkpartiet liberalernas vilja.</pre><pre>Anf. 86  BO HOLMBERG (s) replik:</pre><pre>Herr talman! Jag beklagar, Ulla Orring, att\r\nregeringen inte kunde skynda på, så att den delen\r\nav Psykiatriutredningen som gällde lagstiftning\r\nhade gått ut på remiss och kunnat behandlas\r\nsamtidigt med åtgärder för de andra\r\nhandikappgrupperna. Jag är av den uppfattningen\r\natt de i dag mest utsatta är de psykiskt störda.</pre><pre>Om vi håller oss till Psykiatriutredningen, Ulla\r\nOrring, tror jag inte de problem som vi nu kan se,\r\nnämligen att man inte klarar av att i samhället ta\r\nhand om de psykiskt störda på ett bra sätt, hade\r\nkunnat lösas genom att vi haft kvar ett antal\r\nnämnder ute i kommunerna.</pre><pre>Det stora organisationsproblem vi har pekat på är\r\natt kommunerna, landstingen, staten och\r\nförsäkringskassan i de stora övergripande\r\navseendena inte gemensamt arbetar tillsammans.\r\nDet är sektoriseringens baksida. Att landstinget ser\r\ntill sin sektor, staten och försäkringskassan ser till\r\nsin sektor och kommunen ser till sin sektor gör att\r\nfolkstyret -- regering och riksdag -- inte haft ett\r\nsamlat grepp om denna problematik. Var och en\r\nhar suttit i sin sektor.</pre><pre>Nu föreslår vi att man skall se sektorsövergripande\r\noch på det sättet angripa problemen. Därtill har\r\nutredningen pekat på att det psykiska lidandet i\r\nSverige i dag kan minskas samtidigt som vi gör\r\nbesparingar i samhällsekonomin. Det är det grepp\r\nsom vi kan ta genom att vi ser sektorsövergripande\r\npå frågan.</pre><pre>Man bör därför inte dra ut på det hela i onödan, se\r\ntill att förlänga remisstider eller beredningen i\r\nregeringskansliet, utan riksdagen bör så fort som\r\nmöjligt få ett förslag i en proposition. Då kan vi\r\nminska det psykiska lidandet och ohälsan i Sverige\r\noch samtidigt göra besparingar i den samlade\r\nsamhällsekonomin. På vilka andra områden har\r\nman en sådan bra kombination att arbeta med som\r\nriksdagsledamot?</pre><pre>Anf. 87  ULLA ORRING (fp) replik:</pre><pre>Herr talman! Eftersom jag inte har suttit i\r\nPsykiatriutredningen och inte lusläst varje sida, kan\r\njag inte svara på hur dessa besparingar skall gå till.\r\nDet är en fråga som skall handläggas av\r\ndepartementet, och eftersom utredningen är på\r\nremiss, kommer den ju tillbaka. Men Bo Holmberg\r\nkan aldrig komma ifrån att det också behövs pengar\r\nför att åtgärda dessa problem.</pre><pre>Det är en stor fråga som vi diskuterar, nämligen de\r\nbostadslösas situation. Den ekonomi vi i dag sitter\r\nmed har åstadkommits under 80-talet av det stora\r\nsocialdemokratiska partiet, och det är\r\nbekymmersamt.</pre><pre>Anf. 88  BO HOLMBERG (s) replik:</pre><pre>Herr talman! Det är väl något djärvt, Ulla Orring,\r\natt i en diskussion med mig om socialpolitiken ta\r\nupp frågan om ekonomin och Socialdemokraterna.\r\nVi har faktiskt ett ekonomiskt alternativ som går ut\r\npå att man inte skall göra dessa indragningar på 7,5\r\nmiljarder för 1993. Ulla Orring sitter i Sveriges\r\nriksdag som folkpartist och är därmed med på att\r\ngöra dessa indragningar.</pre><pre>Jag har också ställt frågan till Bengt Westerberg,\r\nom han gör bedömingen att man kan fortsätta efter\r\n1993 med indragningar från kommuner och\r\nlandsting. Det har han svarat nej på. Det skall nu\r\nbli oerhört intressant att se vad som framöver\r\nkommer att hända med den ekonomiska politiken\r\ngentemot kommuner och landsting.</pre><pre>Jag tror att Folkpartiet befinner sig i dilemmat att\r\nman har bra socialliberala ambitioner inom\r\nsocialpolitiken och hälso- och sjukvården, men att\r\nfrågan är om man kommer att kunna skrapa ihop\r\nde pengar som räcker till de fina talen. Det räcker\r\ninte med att man gör stolta och bra deklarationer\r\nom att hjälpa utsatta människor. Man måste också\r\nupp med plånboken och realisera de fina\r\nmålsättningarna i praktisk handling. Där har\r\nSocialdemokraterna ett annat och bättre\r\nekonomiskt alternativ än vad Folkpartiet och\r\nregeringen har.</pre><pre>Andre vice talmannen anmälde att Ulla Orring\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 89  OLLE SCHMIDT (fp) replik:</pre><pre>Herr talman! Det sista som Bo Holmberg nu säger\r\när intressant. Jag hade uppfattat det som att vi i\r\ndagarna är på väg att enas om ett gemensamt\r\nekonomiskt alternativ. I finansutskottet har vi i\r\nvarje fall trott det.</pre><pre>Det är intressant att Bo Holmberg säger att\r\ndilemmat med den ekonomiska politiken, med\r\nindragningar för kommunerna, bara gäller\r\nFolkpartiet. Jag har ställt frågan i denna kammare\r\ntill Hans Gustafsson, och jag har ställt den några\r\ngånger i utskottet, men jag har aldrig fått svar: Var\r\ntar Socialdemokraterna i annat fall de 7,5\r\nmiljarderna från? Indirekt, Bo Holmberg, har ni\r\naccepterat detta. Någon gång måste ni ändå komma\r\nupp till bevis.</pre><pre>Jag vill inte göra en stor sak av detta i så måtto att\r\njag själv tycker att jag har så mycket att slå mig för\r\nbröstet för. Det är hårt att dra in dessa 7,5\r\nmiljarder. Det sade jag i debatten när beslutet\r\nfattades i juni. Bo Holmberg nämnde vad Bengt\r\nWesterberg sagt, och han har sagt detta i ännu\r\nhögre grad.</pre><pre>Jag tror att Bo Holmberg skall vara försiktig. I den\r\nuppgörelse som vi har träffat -- jag hoppas att den\r\ngäller fortfarande -- står det att man i så fall skall\r\nfinansiera detta på annat sätt. Dessa 7,5 miljarder\r\nhar ni inte finansierat på något annat sätt. Någon\r\ngång måste ni upp till bevis.</pre><pre>När det gäller situationen i Malmö, Bo Holmberg,\r\nvar det inte penningbrist som var orsak till den. Om\r\ndet hade varit så, hade jag också kunnat ställa upp\r\npå detta. Men den fanns även under den\r\nsocialdemokratiska regeringen då Bo Holmbergs\r\nvänner sade nej till stöd av Stadsmissionen och\r\nfrivilliga organisationer av ideologiska skäl. Det var\r\nkanske ännu allvarligare.</pre><pre>Sedan håller jag med Bo Holmberg när han är\r\nskeptisk inför köp-sälj-systemen. Jag tror att det är\r\nen sund inställning. Jag tror att man rusat alldeles\r\nför fort i många kommuner i det avseendet.</pre><pre>Anf. 90  BO HOLMBERG (s) replik:</pre><pre>Herr talman! Jag tyckte att det var litet djärvt att\r\nanklaga både socialdemokrater och folkpartister\r\nhär i salen för att det inte kom tillräckligt med\r\npengar till missionsverksamheten via Malmö\r\nkommun, när Folkpartiet självt bidrar till en\r\nekonomisk politik som går ut på att göra\r\nindragningar på 7,5 miljarder kronor.</pre><pre>I de krisförhandlingar som fördes mellan\r\nregeringen och oppositionen hade\r\nSocialdemokraterna den uppfattningen att dessa\r\n7,5 miljarder kronor inte skulle dras in. Men på den\r\npunkten blev det ingen uppgörelse och inget gehör.</pre><pre>Vi har dessutom den uppfattningen att man skall\r\nhäva skattestoppet mot landets kommuner och\r\nlandsting. Det strider mot den kommunala\r\nsjälvstyrelsen. Det binder på ett olyckligt sätt\r\nmöjligheterna till lokala initiativ.</pre><pre>Inom socialdemokratin uppskattas\r\nfrivilligorganisationerna. Vi har en\r\nfolkrörelsetradition. Den kommer vi att hävda och\r\nlyfta framåt med stor kraft. Men jag tillhör inte dem\r\nsom tror att filantroper och frivilliga listinsamlingar\r\nkan klara av socialpolitiken framöver. För att göra\r\ndet måste vi ha en skatt i botten och en ekonomi i\r\nbotten. Den generella välfärdspolitiken skall\r\nbeslutas demokratiskt och finansieras över\r\nskattsedeln.</pre><pre>Till sist gläder det mig att vi har samma uppfattning\r\nom köp-sälj-systemen. Här tror jag att man skall\r\ngöra en ordentlig utvärdering och se vad som\r\nhänder med människosynen i socialpolitiken när\r\nman helt lägger målsättningarna åt sidan och\r\nskickar in ekonomer med sina räknesnurrar för att\r\nvärdera allting i pengar. Stämmer det mot det lika\r\nmänniskovärde som är bakgrunden till den\r\nsociallagstiftning och sjukvårdslagstiftning som vi\r\nhar?</pre><pre>Anf. 91  OLLE SCHMIDT (fp) replik:</pre><pre>Herr talman! Låt mig upprepa vad jag sade. Det var\r\nhuvudsakligen inte penningbrist i den tidigare\r\nsituationen i Malmö som gjorde att\r\nSocialdemokraterna sade nej till bidrag. Det var\r\nandra skäl, bl.a. ideologiska skäl. Det var min\r\npoäng.</pre><pre>När det gäller dessa 7,5 miljader har jag också läst\r\nprotokollen, Bo Holmberg. Om man kommer till\r\nen uppgörelse och har olika krav -- det hade ju vi\r\noch de övriga partierna också -- och inte vinner\r\ngehör för det, kan man väl inte några månader\r\nefteråt när bläcket på protokollet har torkat,\r\nkomma och säga att man ville egentligen det här. Vi\r\nfrån vår sida har ju gjort andra kompromisser.</pre><pre>Då tycker jag att det är ganska ohederligt, om jag\r\nfår använda det uttrycket, att försöka ge\r\nkommunvärlden intrycket att man egentligen vill ge\r\ndem dessa 7,5 miljarder. Bo Holmberg och andra\r\nsocialdemokrater här i kammaren vet att ni inte har\r\ndessa pengar. Ni har i alla fall inte visat upp dem.\r\nJag möter förvirring ute i kommunvärlden även\r\nbland socialdemokratiska kommunalråd. Någon\r\nsade t.o.m.: ''Var vi med på dessa 7,5 miljarder,\r\neller hur var det? Skall vi vara för dem numera efter\r\nkrisuppgörelsen?'' En viss information ut till\r\nSverige i stort kanske kan vara bra även i det\r\nsammanhanget.</pre><pre>När det gäller den ideologiska linjen och stödet för\r\nden generella välfärdspolitiken delar jag i stort Bo\r\nHolmbergs uppfattning. Jag vill dock säga att man\r\nunderstundom kan läsa gamla socialdemokratiska\r\nskrifter för att se att här gick det i vissa\r\nsammanhang mycket fel.</pre><pre>Yvonne Hirdmans bok Att lägga livet till rätta,\r\ntycker jag är en god ideologisk skolning i hur fel\r\nman kan tänka och hur väl man vill göra, men hur\r\nfel det kan bli. Där tror jag att det finns en klar\r\nideologisk skiljelinje till det liberala synsättet på\r\nsocialpolitiken. Där kan även människan stärkas.\r\nDet behöver inte bara vara samhället.</pre><pre>Det är därför jag har engagerat mig i de ideella\r\norganisationerna. Jag tror, och har alltid tyckt, att\r\nde sociala myndigheterna är bra. De är\r\nnödvändiga, men de fyller inte hela funktionen, de\r\nfyller inte hela rollen. För vissa människor är\r\nmyndighetsprägeln för tung. Man vill gå någon\r\nannanstans. Där har jag inte alltid känt att jag har\r\nvarit överens med socialdemokratin.</pre><pre>Anf. 92  BO HOLMBERG (s) replik:</pre><pre>Herr talman! Låt mig säga till Olle Schmidt att det\r\ninte är ohederligt att redovisa våra\r\nförhandlingsåtaganden och vart vi vill nå i\r\nförhandlingarna. Det är tvärtom korrekt utåt att\r\nsäga att vi inte vill göra dessa indragningar på 7,5\r\nmiljarder kronor.</pre><pre>Olle Schmidt borde ägna större kraft åt att läsa\r\nförhandlingsuppgörelsen och titta på hur de olika\r\nmoderata statsråden gör uttalanden efter\r\nuppgörelsen. Det finns ett konsensus när det gäller\r\narbetsrätten, A-kassan och stopp för utförsäljning\r\nav statliga företag. Vad säger de ministrar som har\r\ndessa ansvarsområden? Jag utgår från att de skall\r\nfölja överenskommelsen. Men de är ute på galejan\r\noch gör en hel del uttalanden som inte stämmer\r\nmed uppgörelsen.</pre><pre>Jag vet, Olle Schmidt, att politiska motståndare\r\nibland älskar att tvinga på mitt parti ett antal\r\nståndpunkter som vi sägs stå för. Jag hävdar\r\nbestämt att det finns en folkrörelsetradition inom\r\nsocialdemokratin. Den ser positivt på\r\nfrivilliginsatser i folkrörelserna. Vi kommer att\r\nbejaka den linjen framöver. Men vi gör oss inga\r\nillusioner om att man skall klara grundläggande\r\nsociala problem och hälsoproblem genom att\r\nspringa omkring och göra frivilliginsamlingar. Där\r\nfår samhället lov att ställa upp med skatt och\r\npengar.</pre><pre>Andre vice talmannen anmälde att Olle Schmidt\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 93  JERZY EINHORN (kds):</pre><pre>Herr talman! Det är mycket tragiskt att vi i vårt\r\ntrots allt rika land ändå har så många bostadslösa\r\noch utslagna. Som läkare träffar man dem när de\r\nkommer till sjukhusen till slut. Detta är alltid en\r\nmycket skakande upplevelse. De är så hjälplösa.\r\nDe är så uppgivna. En vistelse på sjukhus är ju för\r\noss alla något som vi inte ser fram emot. För dem är\r\ndet en enorm social förbättring av deras situation.</pre><pre>Jag kände inget behov av att förlänga den här\r\ndebatten, när vi nu har blivit eniga om det utmärkta\r\nbetänkandet från socialutskottet.</pre><pre>Jag är litet rädd för att det leder till litet\r\nkonstruerade motsättningar, men jag hoppas att det\r\ninte blir så. Dessa motsättningar finns egentligen\r\ninte, och jag hoppas att de blir glömda efter den här\r\ndebatten.</pre><pre>Vi måste använda alla krafter som finns och som vill\r\nhjälpa till. Frivilliga organisationer kan inte ersätta\r\nsamhällets insatser. Jag har försökt att lyssna på\r\ndebatten, och det är ingen som har påstått detta.\r\nDäremot är det min uppfattning att frivilliga\r\norganisationer kan tillföra en ny dimension till\r\nomhändertagandet av dessa bostadslösa som\r\nsamhället kanske inte alltid kan klara. Jag har sett\r\nsamma sak inom sjukvården, där frivilliga krafter\r\nkan tillföra en ny dimension.</pre><pre>Ensamma och utslagna människor är ett problem\r\nför hela landet, men bostadslösa är speciellt ett\r\nstorstadsproblem över hela världen. Jag hoppas att\r\nvi, när vi så småningom får behandlingen av statliga\r\nbidrag till kommunerna på vårt bord, skall beakta\r\nStockholms och andra storstäders problem. Där\r\nfinns större samhällsproblem i detta och många\r\nandra avseenden. Jag yrkar bifall till hemställan i\r\nbetänkandet, om vilket vi var eniga i\r\nsocialutskottet.</pre><pre>Överläggningen var härmed avslutad.</pre><pre>(Beslut fattades efter 27 §.)</pre><pre>25 §  Följdlagstiftning med anledning av den nya\r\nläkemedelslagstiftningen m.m.</pre><pre>Föredrogs</pre><pre>socialutskottets betänkande</pre><pre>1992/93:SoU6 Följdlagstiftning med anledning av\r\nden nya läkemedelslagstiftningen m.m. (prop.\r\n1992/93:53).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 27 §.)</pre><pre>26 §  Vissa trafiksäkerhetsfrågor</pre><pre>Föredrogs</pre><pre>trafikutskottets betänkande</pre><pre>1992/93:TU4 Vissa trafiksäkerhetsfrågor (prop.\r\n1992/93:2).</pre><pre>Anf. 94  STEN-OVE SUNDSTRÖM (s):</pre><pre>Herr talman! I betänkande TU4 är trafikutskottet\r\ntill stora delar överens om att\r\nTrafiksäkerhetsverket skall läggas ned och att vissa\r\nuppgifter skall övertas av Vägverket.</pre><pre>I ett avseende avviker utskottsmajoriteten från\r\nregeringens förslag. Det handlar om att\r\nförarprövningen inte bör läggas över på Vägverket.\r\nI stället bör regeringen skyndsamt överväga vart\r\nförarprövningen skall flyttas. I avvaktan på detta\r\ngodtas en överföring till Vägverket.</pre><pre>Om nu den borgerliga majoritetens förslag i\r\nutskottet blir kammarens beslut, hoppas jag\r\nverkligen att regeringens överväganden sker\r\nskyndsamt, så att alla som berörs av förändringen\r\nslipper sväva i ovisshet. Det här berör ju faktiskt\r\nmånga förarprövare på TSV.</pre><pre>Redan nu cirkulerar rykten om att förarprövarna\r\nskall stanna inom Vägverket tills trafikskolorna är\r\nmogna att ta över hela verksamheten. Enligt alla\r\nkunniga bedömare i branschen är en absolut\r\nförutsättning för en sådan förändring att\r\ntrafiklärarnas utbildningsstatus först höjs till\r\nhögskolenivå. Det skulle ta många år och definitivt\r\ninte ske skyndsamt, såsom anges i\r\nutskottsbetänkandet. Förhoppningen är därför att\r\nregeringen snabbt skall komma till skott och fatta\r\nett beslut efter det beslut som kammaren nu skall\r\nfatta.</pre><pre>I vår första socialdemokratiska reservation anger vi\r\nklart var vi vill ha förarprövningen. Den skall\r\ninordnas i AB Svensk Bilprovnings organisation.\r\nDärmed skapas minst samma samordningsvinster\r\nsom skulle uppstå vid en anknytning till Vägverket.\r\nDessutom kan servicen förbättras för alla som skall\r\nta körkort med hjälp av att Bilprovningen har en\r\nbetydligt bättre geografisk spridning.\r\nBilprovningen har i dag ett stationsnät som ger\r\n97 % av kunderna i Sverige tillgång till en station\r\ninom ett avstånd av 30 km. Det är med andra ord en\r\nmycket bra service för allmänheten, som företaget\r\ndessutom är berett att förbättra ytterligare.</pre><pre>Tyvärr har Vägverket via hårda\r\nstrukturrationaliseringar genomdrivit en alltmer\r\ncentraliserad organisation som främst är avsedd för\r\nvägservice och inte för att ge service åt dem som\r\nskall ta körkort. Verkets nya organisation innebär\r\nockså en snabb neddragning av servicen i\r\nglesbygden. Ett exempel är neddragningen inom\r\nverkets nya produktionsområden. Område Norr\r\nomfattar hela norra Sverige, dvs. en tredjedel av\r\nlandets yta. Områdeskontoret i det\r\nproduktionsområdet är placerat i södra hörnet,\r\ndvs. i Umeå. Det innebär att om t.ex. en Kirunabo\r\nvill besöka kontoret får han eller hon resa nära 70\r\nmil enkel resa. Därtill skall noteras den snabba\r\navvecklingen av vägstationer som verket nu\r\ngenomdriver och som också innebär en\r\nserviceförsämring.</pre><pre>Om vi skall klara den självklara service som\r\nförarprövarna i dag ger till alla dem som vill ta ett\r\nkörkort, måste denna organisation föras över till\r\nSvensk Bilprovning.</pre><pre>I vår andra reservation vill vi att TSV:s\r\nregisteravdelning inte skall föras över till\r\nVägverket. I stället bör Bilprovningen ta över den\r\nverksamheten. Det beror på den bättre geografiska\r\nspridningen och de bättre tiderna för öppethållande\r\nsom företaget har. Därigenom ges både bilhandeln\r\noch allmänheten en bättre service. Om\r\nregisteravdelningen knyts till Bilprovningen i form\r\nav ett dotterbolag, kan en samling ske av all\r\nregisterservice hos en enda aktör, vars verksamhet\r\nkan finansieras av registerhållningsavgifter.</pre><pre>Vidare vill vi att en särskild\r\ntrafiksäkerhetsdelegation inrättas och knyts till\r\nKommunikationsdepartementet. Därmed kan en\r\nviktig och angelägen politisk förankring ske av\r\ntrafiksäkerhetsarbetet. Det är viktigt att\r\ninriktningen och styrningen av detta arbete inte\r\növerlåts till Vägverket.</pre><pre>Herr talman! Det är viktigt med en bättre\r\nsamordning av organisationen av trafiksäkerheten.\r\nMen samtidigt är det angeläget att i den\r\nförändringen också bevaka att den viktiga servicen\r\ntill allmänheten bibehålls och utvecklas. Låt oss\r\ndärför inte bygga upp en byråkratisk koloss på\r\nlerfötter genom att föra över alla TSV:s uppgifter\r\ntill Vägverket. Låt oss i stället dela på gracerna så\r\natt Svensk Bilprovning får de uppgifter det\r\nföretaget är mest lämpat att hantera.</pre><pre>Jag yrkar bifall till de socialdemokratiska\r\nreservationerna 1, 2 och 3.</pre><pre>Anf. 95  KENNETH ATTEFORS (nyd):</pre><pre>Herr talman! När det gäller förarprövningen och\r\nden personal som arbetar där, Sten-Ove\r\nSundström, har jag förstått att förarprövarna är\r\ngamla poliser. Det borde vara lämpligt att de snabbt\r\nkan gå över till sin gamla arbetsgivare, dvs. Polisen.\r\nDen finns väl även i Norrland.</pre><pre>Vi i Ny demokrati stödjer regeringspartierna i deras\r\nförslag beträffande frågan om\r\ntrafiksäkerhetsarbetets organisation enligt\r\nbetänkande 1992/93:TU4. På en punkt tycker vi\r\nnydemokrater inte som regeringen, nämligen att\r\nförarprövningen inte borde ligga på Vägverket.\r\nDen regelskrivande makten skall inte blandas ihop\r\nmed den exekutiva makten. Förarprövningen skall\r\nligga någon annanstans.</pre><pre>När Socialdemokraterna observerade att det\r\nförelåg ett tankefel i regeringens proposition och de\r\nyrkade på att förarprövningen skulle föras över till\r\nen annan myndighet, i det här fallet Svensk\r\nBilprovning, fann jag det följdriktigt att tillstyrka\r\nprincipen i Socialdemokraternas tankesätt.\r\nEmellertid är trafikutskottets borgerliga ledamöter\r\nmycket pragmatiska, och för att uppnå borgerlig\r\nmajoritet för hela förslaget tillstyrkte man\r\nNydemokraternas yrkande på att förarprövningen\r\nsnarast möjligt skall föras över till någon annan\r\nmyndighet, dock ej Svensk Bilprovning.</pre><pre>Herr talman! Jag yrkar alltså bifall till punkterna 1--\r\n8.</pre><pre>Vidare har vi den jättestora frågan om cykel med\r\nhjälpmotor. Av någon underlig anledning verkar\r\ndet bara vara nydemokrater och en och annan\r\nmoderat som använder den typen av färdmedel.\r\nSom en liten reflektion till alla förbudsivrare som\r\nvill ha både luftkudde, flytväst och störthjälm för\r\natt framföra detta lilla eldrivna fordon kan jag\r\nnämna, att en känd forskare säger att den 14\r\naugusti 2126 kommer jorden att träffas av en\r\nmeteor från rymden. Människan kommer\r\nförmodligen, precis som dinosaurierna, att utrotas\r\nfrån jordens yta.</pre><pre>Vad vill jag nu säga med denna sedesamma\r\nreflektion? Jo, låt oss sluta bråka om hjälmens vara\r\neller icke vara för detta lilla fordon. Vi skall ju i alla\r\nfall snart lämna denna jord. Låt oss ha litet roligt så\r\nlänge det varar, herr talman!</pre><pre>Till sist, herr talman, vill jag säga några ord om\r\nmom. 34 och färdmedlet GO-PED. Moderaten\r\nCharlotte Cederschiöld har väckt en bra motion.\r\nDenna GO-PED är ett ettrigt litet fordon, ungefär\r\nsom den tidigare nämnda lilla eldrivna saken. Men\r\nGO-PED har en bensindriven motor. Förmodligen\r\nvill Charlotte Cederschiöld ha detta praktiska\r\nfordon för att snabbt kunna ta sig från riksdagen till\r\nStadshuset där, som bekant, hennes man arbetar.</pre><pre>Herr talman! Jag yrkar bifall till samtliga\r\nreservationer från Ny demokrati, 4, 5, 6, 7 och 8,\r\noch i övrigt till hemställan i trafikutskottets\r\nbetänkande.</pre><pre>Anf. 96  LARS SVENSK (kds):</pre><pre>Herr talman! Det betänkande vi behandlar i dag\r\nbygger på proposition 1992/93:2 om vissa\r\ntrafiksäkerhetsfrågor. Där finns bl.a. förslag om att\r\nTrafiksäkerhetsverket skall läggas ner och att\r\nverksamheten skall överföras till vägverket den 1\r\njanuari 1993.</pre><pre>I betänkandet behandlar utskottet närmare 50\r\nmotioner, vilka alla avstyrks med hänvisning till\r\nbl.a. det beredningsarbete som för närvarande\r\npågår inför ett nytt samlat trafiksäkerhetspolitiskt\r\nprogram. I avvaktan på detta föreslår utskottet att\r\norganisationsförändringen genomförs med\r\nmotiveringen att vid vägbyggen och vägunderhåll\r\nuppges trafiksäkerheten få en alltmer framträdande\r\nroll. Av det skälet är det naturligt att uppgifter\r\nrörande trafiksäkerheten överförs på vägverket.</pre><pre>Tre motioner har väckts, och åtta reservationer har\r\nfogats till betänkandet. Ingen av motionärerna har\r\nnågot att erinra mot att Trafiksäkerhetsverket\r\navvecklas. I motion T4 framhålls vikten av att\r\nrenodla och tydliggöra de roller som olika aktörer\r\nhar, och man lyfter fram AB Svensk Bilprovning\r\nsom lämplig organisation för att ta hand om\r\nförarprövningen.</pre><pre>Utskottet har, i likhet med vad som sägs i\r\npropositionen, uppmärksammat detta och\r\nframhåller att en tydlig organisatorisk åtskillnad\r\nskall göras. Vidare håller utskottet med\r\nmotionären om att förarprövningen flyttas från\r\nVägverket. Utskottet binder sig inte för AB Svensk\r\nBilprovning utan anser att regeringen skall redovisa\r\nförslag till lösning. Utskottet tillstyrker inte heller\r\nförslaget i motion T4 om att föra över\r\nregisteravdelningen till AB Svensk Bilprovning.\r\nUtskottet anser att det är naturligt att i det\r\nutvidgade väghållningsansvaret även inrymma ett\r\nansvar för registreringen av de fordon som utnyttjar\r\nvägnätet.</pre><pre>När det gäller förslaget i motion T4 om att införa\r\nen särskild trafiksäkerhetsdelegation som knyts till\r\nKommunikationsdepartementet, är utskottets\r\nmening att regeringen redan har det övergripande\r\npolitiska ansvaret och att inrättandet av ett sådant\r\norgan kan medföra att ansvarsfördelningen blir\r\noklar.</pre><pre>I motion T2 lyfts barnens särskilda behov fram.\r\nUtskottet förutsätter att verksamheten vid\r\nVägverket organiseras på sådant sätt att riksdagens\r\nmål uppnås på bästa sätt. Utskottet utgår också från\r\natt det aviserade trafiksäkerhetspolitiska\r\nprogrammet även kommer att behandla barnens\r\nspeciella behov och skydd.</pre><pre>Vad gäller motion T3 anser utskottet det naturligt\r\natt beslutsunderlaget också innehåller\r\nutvärderingar och resultatanalyser av det samlade\r\ntrafiksäkerhetsarbetet, vidare att den aviserade\r\npropositionen om trafiksäkerhetsarbetet\r\nuppmärksammar behovet av styrning och\r\nuppföljning.</pre><pre>Det finns fyra motioner om hastighetsgränserna.\r\nDe kan sammanfattas med följande. Motionärerna\r\nvill antingen höja hastighetsgränserna eller sänka\r\ndem. Vidare ställs krav på höjda bötesbelopp eller\r\nockså på att hastighetsöverträdelser inte skall ses\r\nsom så kriminella. Utskottet förutsätter att de i\r\nmotionerna framförda synpunkterna beaktas i det\r\nkommande trafiksäkerhetspolitiska programmet.</pre><pre>Veteranbilar och hobbyfordon behandlas i ett par\r\nmotioner, där man lyfter fram behovet av en mer\r\ngenerös dispens från kravet på E-märkning samt en\r\nfrån myndigheterna mer generös inställning till\r\nhobbyfordon. Utskottet är av den uppfattningen att\r\nhobbyfordonsverksamheten är av betydelse för\r\nmånga människor och har många positiva effekter.\r\nUtskottet har också erfarit att frågan om\r\nbilhobbyns situation har uppmärksammats i\r\nregeringskansliet samt att det pågår ett\r\nutredningsarbete för att se över dessa frågor. En\r\nrapport förväntas föreligga kring årsskiftet 1992/93.</pre><pre>Det har också i en motion riktats kritik mot att\r\ncykel med hjälpmotor klassas som moped. I väntan\r\npå meteoren får vi avvakta den harmonisering som\r\npågår inom EG, där man även ser över regelverk\r\nför enklare mopeder och cyklar med hjälpmotor.</pre><pre>Herr talman! Slutligen vill jag ta upp frågan om\r\nvänstersväng, som lyfts fram i motion T217.\r\nMotionären efterlyser en trafiksäkerhetskampanj\r\nför att uppnå förstärkt samarbete i trafiken. Här vill\r\nutskottet konstatera att det i och med den nya\r\norganisationen är Vägverket som fr.o.m. 1993 har\r\nansvaret för trafiksäkerhetsarbetet. Dessutom har\r\ntrafikpolisen redan uppmärksammat faran med\r\nvänstersväng. Som åtgärder för att bemästra\r\nproblemet föreslås att polisens\r\növervakningsmetoder liksom andra metoder\r\nutvecklas för att minska riskerna. Herr talman! Jag\r\nvill yrka bifall till utskottets hemställan i\r\nbetänkande TU4 i dess helhet och avslag på\r\nsamtliga reservationer.</pre><pre>Anf. 97  STEN-OVE SUNDSTRÖM (s)\r\nreplik:</pre><pre>Herr talman! I mitt anförande beskrev jag den\r\nutveckling som sker inom Vägverket när det gäller\r\nstrukturrationaliseringar, indragning av\r\nvägstationer och mycket annat. Samtidigt pekade\r\njag på det som Lars Svensk mycket väl känner till,\r\nden fina geografiska spridning som Svensk\r\nBilprovning har i sin organisation.</pre><pre>Jag måste få fråga Lars Svensk: Hur långt skall\r\negentligen en person som vill ta körkort behöva\r\nresa för att få köra upp för körkort? Skall han resa\r\n20, 30 eller 50 mil? Vilka krav skall vi ställa på\r\nservice? Det är dags att börja fundera på det nu, i\r\nelfte timmen. Jag antar att Lars Svensk har ett\r\nkonkret svar på den punkten.</pre><pre>Vägverket skall väl ändå inte bygga upp en helt ny\r\norganisation för denna verksamhet. Vi känner\r\nmycket väl till på vilket sätt Vägverket\r\nrationaliserar. Jag ifrågasätter inte att det kan\r\nfungera när det gäller att sköta om vägar. Men när\r\ndet gäller att sköta om förarprövning finns det\r\nanledning till omvärdering. Hur ser Lars Svensk på\r\ndessa mycket viktiga servicefrågor?</pre><pre>Anf. 98  LARS SVENSK (kds) replik:</pre><pre>Herr talman! Vi har en samsyn om att\r\nförarprövningen inte skall ligga på Vägverket.\r\nSocialdemokraterna talar nu om att Svensk\r\nBilprovning är ett lämpligt organ som kan ta hand\r\nom förarprövningen. Det är möjligt att det blir så.\r\nMen Svensk Bilprovning har varit under utredning,\r\noch utredningen är nu ute på remiss. Vi tycker\r\ndärför att det är olyckligt att i dag förespråka\r\nSvensk Bilprovning som organ. Rent generellt finns\r\nett intresse hos alla att man inte skall försvåra för\r\nden som vill ta körkort. Jag räknar med att man\r\nkommer fram till en lösning som är till de\r\nkörkortstagandes favör.</pre><pre>Ni vill binda verksamheten till Svensk Bilprovning.\r\nVi vill, med tanke på det remissförfarande som\r\npågår, avvakta med att öronmärka institutioner.\r\nDet är skillnaden.</pre><pre>Anf. 99  STEN-OVE SUNDSTRÖM (s)\r\nreplik:</pre><pre>Herr talman! Jag vill säga till Lars Svensk att vi\r\npolitiker inte kan sitta på två stolar samtidigt. Vi\r\nmåste bestämma oss. Antingen skall verksamheten\r\ntill Svensk Bilprovning eller också skall den till\r\nVägverket. Jag tycker att Lars Svensk tvekar om\r\nvart han och den borgerliga majoriteten är på väg.</pre><pre>Som jag sade tidigare är det viktigt att vi redan nu\r\nklarar ut detta och ser till att den fina service som i\r\ndag finns blir bestående. Då måste vi ta ställning,\r\nLars Svensk.</pre><pre>Jag ställer återigen frågan: Hur långt skall man\r\nkunna tänka sig att den som vill ta körkort skall\r\nbehöva åka för att genomgå testet? Vi vet att\r\nverksamheten måste överföras till Svensk\r\nBilprovning, om han skall klara det inom ett rimligt\r\navstånd. Men skall han behöva åka 20, 30 eller ända\r\nupp till 50 mil för att genomgå körkortsprov? Det\r\när vad det handlar om konkret. Där måste vi\r\npolitiker tala klartext. Jag utgår från att Lars\r\nSvensk i sitt nästa inlägg gör det. Skall\r\nverksamheten överföras till Svensk Bilprovning?</pre><pre>Anf. 100  LARS SVENSK (kds) replik:</pre><pre>Herr talman! Klartext i detta sammanhang är att vi\r\ni dag inte vill ta ställning till Svensk Bilprovning. Vi\r\nvill avvakta remissförfarandet. Men i en nära\r\nframtid kommer det att klarna hur det blir med\r\nverksamheten. Mer kan jag inte säga nu.</pre><pre>Anf. 101  STEN ANDERSSON i Malmö\r\n(m):</pre><pre>Herr talman! 1989 beslutade Trafiksäkerhetsverket\r\natt den högsta tillåtna hastigheten på 60 mil\r\nmotorvägar och motortrafikleder skulle sänkas från\r\n110 km/tim till 90 km/tim. Man anförde då främst\r\nmiljöskäl för denna åtgärd.</pre><pre>Beslutet blev mycket kraftigt kritiserat av\r\nmotorbranschen och olika motororganisationer\r\nmen även bland allmänheten. Man förstod inte\r\nkonsekvensen i att sänka farten från 110 km/tim till\r\n90 km/tim på motorvägar och breda\r\nmotortrafikleder och samtidigt behålla gränsen 90\r\nkm/tim på betydligt sämre vägar. Det var en\r\ninkonsekvens som svenska folket i allmänhet och\r\nsvenska bilister i synnerhet hade mycket svårt att\r\nförstå.</pre><pre>För att ändra på detta motionerades det i\r\nriksdagen. Våren 1991 beslutade en enig riksdag --\r\njag vill poängtera att det var en enig riksdag -- att\r\nman skulle gå tillbaka till det som gällde innan TSV\r\nändrade hastighetsgränserna 1989 på de aktuella\r\nvägarna.</pre><pre>Nu har TSV inte gjort som riksdagen\r\nrekommenderade. Man kan utan att överdriva\r\npåstå att TSV något har nonchalerat det beslut som\r\nSveriges högsta beslutande organ fattade. TSV\r\növerlät på de lokala länsstyrelserna i de län där\r\nvägarna finns att avgöra om hastighetsgränserna\r\nskulle höjas från 90 till 110 km/tim.</pre><pre>Den tillåtna hastigheten höjdes på en del ställen\r\nmen inte på alla. Det eniga beslutet i riksdagen\r\nomfattade samtliga vägar där hastigheten hade\r\nsänkts från 110 till 90 km/tim. Det finns anledning\r\natt ställa frågan varför inte TSV, i konsekvensens\r\nnamn, redan vid sitt beslut 1989 frågade efter\r\nlänsstyrelsens uppfattning i de län där de aktuella\r\nvägarna är belägna.</pre><pre>Jag har motionerat om det här, och en av\r\nmotionerna behandlas i det betänkande som\r\nkammaren nu har att ta ställning till. Jag tänker inte\r\nyrka bifall till motionen, eftersom jag har förstått\r\natt ett arbete är på gång i departementet. Jag\r\navvaktar tills vidare resultatet av det arbetet, men\r\nskulle det visa sig att regeringen inte tillgodoser de\r\nkrav som en enig riksdag har ställt upp, finns det\r\nalla skäl i världen att återkomma med nya\r\nmotioner.</pre><pre>Anf. 102  MAX MONTALVO (nyd):</pre><pre>Herr talman! Först vill jag instämma i det Sten\r\nAndersson i Malmö sade. Det finns anledning att\r\nrikta mycket kritik mot dem som inte handlar i\r\nenlighet med vad riksdagen har beslutat. Synd bara\r\natt Sten Andersson inte står upp för motionen fullt\r\nut. Men vi får väl se vad som händer i framtiden.</pre><pre>I motion T421 yrkar Ian Wachtmeister och jag på\r\natt det skall införas nya hastighetsgränser som är\r\nmera up to date, om man säger så. Vi vill ha 130 km\r\npå motorväg, 110 på motortrafikled och resten som\r\nförut samt för tung lastbil med och utan släp 90\r\nkm/tim.</pre><pre>Nu rasar väl vännerna i trafikutskottet som vill ha\r\nmiljö och allt det här, men detta är vad den stora\r\nallmänheten önskar. Än en gång verkar\r\nverkligheten främmande för trafikutskottets\r\nledamöter, att döma av hur vår motion har bemötts.\r\nDet är sorgligt att de inte kan tänka litet grand på\r\nhur allmänheten reagerar på vad vi gör här.</pre><pre>Statistiken från VTI visar att medelhastigheten för\r\npersonbilar på motorväg ligger på 115 km/tim.\r\nHögsta tillåtna hastighet är i dag 110. För lastbil\r\nmed släp ligger medelhastigheten på 83 km/tim.\r\n67 % av personbilarna och 99 % av lastbilarna med\r\nsläp kör för fort på motorväg.</pre><pre>Det visar att hastighetsbegränsningarna inte har\r\nden acceptans som man önskar. Då kan man\r\nfundera litet över vad som är syftet med att hålla\r\nde här hastighetsgränserna, och det finns ju många\r\naspekter på det.</pre><pre>Utvecklingen går framåt hela tiden vad gäller\r\nfordon, vägar osv. 1910, när det var vanligt med\r\nhästskjutsar, fanns det de som sade att de vilda\r\nbilisterna kör ihjäl folk och att det är väldigt illa. Vi\r\nfår nog acceptera att inställningen till\r\nhastighetsgränserna är ett generationsproblem som\r\nväxer mer och mer.</pre><pre>Vi måste försöka bemästra svårigheterna i stället.\r\nDet finns olika vägar att åstadkomma det. Det är\r\ninte heller rimligt att skattebetalarna skall betala\r\n60 000 kr. per löpmeter för motorväg i stället för\r\n20 000, när man inte får utnyttja vägen som det är\r\ntänkt.</pre><pre>Man skall inte behöva vara kriminell för att man\r\nkör på motorvägar och på vägar i största allmänhet.\r\nÄr myndigheternas tanke bakom\r\nhastighetsgränserna litet grand att dra in\r\nskatteintäkter och sådana saker? Att hela tiden\r\nprata om säkerhet håller inte i alla lägen, tycker vi.</pre><pre>En del snackar om miljöfart på 90 km. Jag kan säga\r\nsom så: Om man kör med 90 km/tim med många\r\nav dagens vanligaste bilar, t.ex. Volvo 740 och 240,\r\nväxlar det mellan treans och fyrans växel hela\r\ntiden -- jag talar nu om bilar med automatisk\r\nväxellåda. Effekten på miljön blir helt motsatt den\r\navsedda. Med många mellanklassbilar uppstår just\r\ndet problemet, om de har automat.</pre><pre>Vad kan man då göra för att få säkrare vägar,\r\nsamtidigt som man höjer hastigheten? Vi tror att\r\nman måste bygga bort problemen i stället för att\r\nprata om att sänka farten. Man måste ändra\r\nvägarna så att de blir mer up to date, med säkrare\r\npå- och avfarter och allt sådant där.</pre><pre>Vi tror faktiskt inte att folk kommer att köra mer\r\nän ca 120 i genomsnitt, även om det skulle tillåtas\r\n130 km/tim. på motorväg. Enligt vår uppfattning\r\nkommer ett fåtal att utnyttja möjligheten att köra i\r\nhögsta tillåtna fart.</pre><pre>Vi måste lägga större ansvar på bilisten. Det kan\r\ninte vara rimligt att samhället skall ta ansvaret när\r\nman är ute och kör, utan det måste vara bilisten som\r\ntar ansvar.</pre><pre>Man bygger bort trafikfällor när det har hänt\r\nolyckor. Vi tycker att det borde gå att se redan när\r\nman åker omkring på vägarna att det finns\r\ntrafikfarliga ställen, och då kan man börja bygga\r\nom redan innan det händer olyckor. Det finns alltid\r\nresurser efter det att det har hänt en olycka, och det\r\när rätt konstigt.</pre><pre>Sedan anser vi att fel hastigheter är en trafikfara.\r\nFörarens koncentration delas mellan vägen och\r\nradarkontroller, trafipaxer, helikoptrar m.m. Det\r\när inte bra.</pre><pre>I motion T217 pekar jag tillsammans med\r\npartikamrater på att man måste ta tag i problemen\r\nmed vägrenskörning och vänstersväng.\r\nOmkörningsolyckorna tycker vi till stor del är\r\nonödiga. På de flesta 90-vägar går det in tre bilar i\r\nbredd, teoretiskt. Finns det vägren, anser vi att man\r\nskall samarbeta genom att utnyttja den så mycket\r\nman kan. Då får man bort en del av de olyckor som\r\nsker i dag.</pre><pre>Olyckor i samband med vänstersväng är också till\r\nstor del onödiga. Där gäller också att det måste\r\nvara mera samarbete och förståelse för vad som\r\nhänder i trafiken, och det kan man lära sig. Det är\r\ndetta vi vill påpeka i motionen.</pre><pre>Utskottet har skrivit följande: ''Som åtgärder för\r\natt bemästra problemet föreslås att polisens\r\növervakningsmetod utvecklas liksom att andra\r\nåtgärder vidtas för att minska riskerna.'' Jag undrar\r\nvilka åtgärder utskottet syftar på. Eller är det bara\r\nsvammel?</pre><pre>När det gäller den fråga som tagits upp i motion\r\nT429, om veteran- och hobbyfordon, gömmer sig\r\nregeringspartierna bakom utredningen som nu är\r\npå gång. Det är väl bra på ett sätt att vänta på den,\r\nmen vi tycker att man redan nu bör kunna slå till\r\noch göra de självklara saker som behöver göras.\r\nDet är inte nödvändigt att vänta på en utredning för\r\ndet. Det är möjligt att utredningen kommer med\r\nsamma förslag som vi har fört fram i motionen. De\r\nkommer säkert att vara aktuella.</pre><pre>Vi motionärer pekar på att det skall vara\r\nkulturstatus på motorhobbyn. Många ser ned på\r\nden och betraktar den som något oseriöst, vilket är\r\nhelt fel. Det är en mycket bra grej för många\r\nungdomar -- och äldre med för den delen.</pre><pre>Vi tycker att myndigheterna bör hjälpa till i stället\r\nför stjälpa. Allt för många ungdomar och andra\r\nsom har hållit på med den här hobbyn har haft ett\r\nelände med alla myndigheter som sätter p för\r\nallting. Det är både synd och skam i ett sådant\r\nsamhälle som vårt, som skall kallas för ett fritt land,\r\natt man inte skall kunna göra någonting som hobby\r\nutan att bli så att säga bemästrad.</pre><pre>Den tredje grejen vi för fram är att E-märkningen\r\nborde man få dispens för. Jag har hållit på med det\r\nhär själv och kan ta som exempel ett rattlås på en\r\nimporterad bil. Vad händer om jag kommer in till\r\nbilbesiktningen med det? Jo, det ställs krav att ett\r\nintyg för rattlåset skall utfärdas. Jag får åka till ett\r\nförsäkringsbolag, där man ser på bilen och på\r\nrattlåset och säger att det ser bra ut. Sedan skrivs\r\nett intyg, som kostar ett antal hundra kronor.</pre><pre>Jag undrar vad detta har med säkerhet att göra och\r\nvad som är tanken bakom det här. Reglerna är här\r\ninte gjorda för människan som skall leva i\r\nsamhället, utan snarare tvärtom.</pre><pre>Anf. 103  LARS SVENSK (kds) replik:</pre><pre>Herr talman! Max Montalvo tar upp en del\r\nintressanta aspekter i sitt anförande. Låt mig börja\r\nmed frågan om hastighetsgränserna.</pre><pre>Hastighetsbegränsningarna är ju till för att minska\r\nantalet olyckor i trafiken. Om\r\nhastighetsbegränsningarna vore så accepterade att\r\nbilisterna iakttog de hastighetsgränser som finns,\r\nvore det kanske lättare att höja dem till den nivå\r\nsom vägarna är byggda för. Som Max Montalvo\r\nsäger överskrider 67 % av bilisterna\r\nhastighetsgränserna. De kör, som man säger, med\r\n''momstillägg''.</pre><pre>Det här är en attitydfråga. Vi fick bilar och fri fart\r\ninnan vi blev medvetna om olyckorna. Därför\r\nbackar vi nu ned hastigheten till en trafiksäker nivå.\r\nDet ses då inte som någonting som är till för att\r\nskydda oss utan som en pålaga. Man håller\r\nhastigheten för att inte bli tagen av polisen.</pre><pre>Det här måste vi naturligtvis jobba med, och man\r\nser nu över hastighetsgränserna. Jag har själv den\r\nuppfattningen att vi är inkörda på gränserna vid 50,\r\n70, 90 och 110 km i timmen. Det är inarbetat att\r\nman åtminstone borde hålla de\r\nhastighetsgränserna. Skall det ske en förändring,\r\nanser jag att det är skäl att vänta tills vi får en större\r\nharmonisering inom EG, och det är vad vi kan\r\nvänta oss framöver.</pre><pre>Max Montalvo tog också upp frågan om\r\nveteranfordonen. Det pågår en utredning om detta,\r\noch den beräknas komma med en rapport vid\r\nårsskiftet 1992/93. Om utskottet nu skulle kräva en\r\nutredning eller ge regeringen något till känna i detta\r\navseende, skulle det i varje fall enligt min\r\nuppfattning försena den utredning som nu skall\r\nläggas fram. En ny utredning skulle behöva arbeta\r\nunder en tid framöver.</pre><pre>Jag tycker att Max Montalvo och andra\r\nveteranbilsentusiaster med tillförsikt kan bida vad\r\nsom skall hända i framtiden. Jag är övertygad om\r\natt det kommer förslag som är till er fördel.</pre><pre>Anf. 104  MAX MONTALVO (nyd) replik:</pre><pre>Herr talman! Lars Svensk talar här som om en\r\nhastighetsgräns vid 110 km i timmen skulle vara\r\nnaturlig och inarbetad. Det kanske den är hos Lars\r\nSvensk, men jag tror att det flesta som färdas på\r\nvåra vägar i dag kör rätt differentierat. Jag tror att\r\nmånga tycker att 120 km skulle vara en mera\r\nlämplig marschfart. De vanliga bilarna går i dag\r\nfaktiskt varvtalsmässigt bäst vid 120 kilometers\r\nhastighet.</pre><pre>Jag anser också att en sådan gräns skulle vara\r\nmiljövänligare. Vid den hastigheten går bilarna\r\nbäst och har den bästa förbränningen. Vi vill ha en\r\nhastighetsgräns vid 130 km för att ha en marginal\r\nuppåt. Jag tror att det skulle kunna vara bra att ha\r\nen deadline vid 130 km i timmen, en gräns som inte\r\nskulle få överskridas.</pre><pre>Anf. 105  LARS SVENSK (kds) replik:</pre><pre>Herr talman! Jag menar att 110 km i timmen är en\r\nnaturlig gräns, som borde vara inarbetad hos\r\nmänniskorna. När man överskrider den överskrider\r\nman också samvetsgränsen. Vi minns den debatt\r\nsom vi förde när hastigheten på en del av våra\r\nmotorvägar höjdes från 90 till 110 km i timmen.</pre><pre>Skall vi ta ett nytt tag i frågan om\r\nhastighetsgränserna, anser jag att det bör ske i ett\r\nstörre, samordnat sammanhang. Vi talar här och nu\r\nom 120 km i timmen, men det kan också komma\r\nförslag till samordningslösningar från annat håll.</pre><pre>Anf. 106  MAX MONTALVO (nyd) replik:</pre><pre>Herr talman! Det låter ju bra att det här skall tas\r\nupp vid ett annat tillfälle, i ett annat sammanhang\r\nosv., men det är en förhalningsteknik. Jag förstår\r\natt Lars Svensk menar att vi skall växa i kapp\r\nbehovet, men jag tycker rent ut sagt att det verkar\r\nfegt att inte mer än så lita på bilisternas förmåga.</pre><pre>Vad gäller veteranfordon tycker jag att det verkar\r\nvara ett underligt system om en motion skulle\r\nförsena det hela. Varje förslag till lättnad som man\r\nkan få igenom borde i stället verka i\r\ntidigareläggande riktning. Jag hoppas verkligen att\r\nutredningen kommer snart och att den är så pass\r\nbra att den är värd att stödja.</pre><pre>Anf. 107  STEN ANDERSSON i Malmö (m)\r\nreplik:</pre><pre>Herr talman! Max Montalvo sade att det var synd\r\natt jag inte fullt ut försvarade min motion och\r\nagerade med den som utgångspunkt. Max\r\nMontalvo kanske inte accepterar det här\r\nhandlingssättet, men det är i alla fall mitt sätt att\r\nagera. Jag anser att jag som enskild ledamot i ett\r\nparti internt kan driva en viss fråga. Visar det sig att\r\nmajoriteten i mitt parti har en annan uppfattning,\r\ntycker jag inte att jag skall gå ut och säga att alla de\r\nandra har fel och jag har rätt. Jag får alltså\r\nacceptera en uppfattning som går mig emot, men\r\nkan ändå senare driva den linje som jag tycker är\r\nriktig.</pre><pre>Vi hade i riksdagen en gång ett läge med 174--174\r\nmellan blocken. Jag är inte helt övertygad om att\r\nMax Montalvo, om han hade en uppfattning som\r\nstred mot partiets, i ett sådant läge skulle stödja sin\r\nmotion.</pre><pre>Att jag inte har följt upp min motion beror också\r\npå det faktum att det i dag pågår ett arbete inom\r\ndepartementet. Jag tycker att man bör avvakta\r\nresultatet av detta.</pre><pre>Herr talman! Max Montalvo misstänkte slutligen\r\natt det skulle finnas något fiskalt samband vad\r\ngäller parkeringsböter och fortkörningsböter. På\r\nden punkten delar jag helt klart hans uppfattning.\r\nKommunerna räknar i sina budgetar in pengar från\r\nparkeringsböter.</pre><pre>Herr talman! Låt mig till sist säga att jag aldrig\r\nkommer att begripa varför en polispatrull kl. 4 en\r\nmorgon gör fartkontroller på en motorväg. Det kan\r\ninte vara bra för trafiksäkerheten.</pre><pre>Anf. 108  MAX MONTALVO (nyd) replik:</pre><pre>Herr talman! Jag förstår Sten Andersson i Malmö\r\nhelt och hållet. Jag tycker att det är mycket bra att\r\nhan har ställt upp så här långt och säger vad han\r\ntycker. Jag får acceptera att det inte går längre än\r\nså.</pre><pre>Anf. 109  STEN ANDERSSON i Malmö (m)\r\nreplik:</pre><pre>Herr talman! Jag skall be att få tacka för det\r\nerkännandet.</pre><pre>Anf. 110  DAN ERIKSSON i Stockholm\r\n(nyd):</pre><pre>Herr talman! Jag har inget färdigt förslag till lösning\r\nav den finansiella krisen. Jag har ett betydligt\r\nblygsammare men ändå viktigt förslag.</pre><pre>Världen över pågår forskning och försök med att\r\nhitta alternativa persontransportsystem. Man\r\narbetar också med attitydförändringar och försöker\r\nfå folk att ställa bilen hemma, för alternativa\r\ntransportsätt. Ett av dessa är cykeln, för vilken\r\nmånga speciella banor och filer i trafiken byggs.</pre><pre>Inom Sverige pågår många utvecklingsprojekt för\r\natt hitta nya och miljövänliga lösningar till\r\npersontransport i urban miljö. Detta sker speciellt\r\ninom den eldrivna fordonstekniken. I många fall\r\nstöter man där på problem i den svenska\r\nlagstiftningen. Som exempel på detta kan jag\r\nnämna att en cykel med hjälpmotor måste vara\r\nutrustad med två separata bromssystem, vara\r\ntypbesiktigad och trafikförsäkrad. Dessa krav, som\r\när svåra att förena med något som i grunden är en\r\ncykel, och byråkratin runt besiktning och\r\nförsäkring, gör att vi i dag inte ser några sådana\r\nfordon i vår stadsmiljö, och det tycker jag är synd.</pre><pre>Alla projekt och allt nytänkande som kan leda till\r\natt ett minskat antal människor tar bilen, särskilt i\r\ntätorterna, måste på fullt allvar övervägas. Att låta\r\ncyklar som är utrustade med elektrisk hjälpmotor\r\nmed en viss begränsad effekt och som har en\r\nbegränsad maxhastighet få fortsätta att vara cyklar\r\nmåste vara ett bidrag till den utvecklingen.</pre><pre>Utskottsmajoriteten anser att det med den fortsatta\r\neuropeiska integreringen ställs ökade krav på att\r\nnationella fordonsregler harmoniseras.</pre><pre>\r\nBl.a. övervägs regler om mopeder. Det ärende vi\r\ndiskuterar nu gäller dock cyklar med en liten, liten\r\npytte-elmotor. Jag tror inte att hela EG-samverkan\r\nskulle klappa ihop om riksdagen biföll den här\r\nmotionen.</pre><pre>Vi borde i stället ligga i spetsen för miljövänliga\r\nlösningar inom EG. Vi skall ta initiativ i stället för\r\natt sitta med armarna i kors och bara vänta. Det\r\ngäller särskilt på miljöområdet, där vi i många\r\navseenden ligger väl framme. Hämmar man\r\nmöjligheterna för denna teknik att utvecklas,\r\nhämmar man också utveckling i syfte att få en\r\nbättre miljö. Jag har litet svårt att förstå varför man\r\nbehöver vara så fyrkantig.</pre><pre>Tänk er själva en hopfällbar cykel som är lätt att ta\r\nmed och med ett laddningsaggregat. Man laddar\r\nbatterierna hemma, åker i väg och laddar där man\r\nkommer åt, på jobbet eller när man kommer hem\r\nigen, genom att sticka en kontakt i väggen. Rätt så\r\npraktiskt, men antagligen för bra för att falla på\r\nläppen.</pre><pre>(Applåder)</pre><pre>Överläggningen var härmed avslutad.</pre><pre>27 §  1992 års redogörelse för de statliga\r\nföretagen</pre><pre>Föredrogs</pre><pre>näringsutskottets betänkande</pre><pre>1992/93:NU8 1992 års redogörelse för de statliga\r\nföretagen (skr. 1992/93:20).</pre><pre>Anf. 111  BO FINNKVIST (s):</pre><pre>Herr talman! I näringsutskottets betänkande nr 8\r\nbehandlas redogörelsen för de statliga företagen.\r\nFrån socialdemokratiskt håll har vi fogat ett särskilt\r\nyttrande till betänkandet. Jag kommer inte att yrka\r\npå någon votering i denna fråga.</pre><pre>Den borgerliga regeringen har från början intagit\r\nen dogmatisk syn på nödvändigheten av att sälja ut\r\nstatliga företag. Enligt förutvarande planer skulle\r\naktier i statliga företag säljas ut för omkring 10\r\nmiljarder kronor per år under en överskådlig tid\r\nframöver. Vi socialdemokrater har bestämt avvisat\r\nde planerna, och vi gör så även i dag.</pre><pre>Staten bör enligt vår mening även fortsättningsvis\r\nkunna äga och driva företag inom skilda\r\nverksamhetsområden när detta är nödvändigt\r\nutifrån samhällsbehov. I dag finns det stora behov\r\nav detta.</pre><pre>Det sagda innebär inte att vi avvisar berättigade\r\nförändringar i det statliga ägandet.</pre><pre>Enligt den överenskommelse som träffades i\r\nseptember 1992 mellan företrädare för\r\nSocialdemokraterna och regeringspartierna införs i\r\nprincip ett moratorium för försäljning av statliga\r\nföretag.</pre><pre>Det är just på grund av att överenskommelsen om\r\nmoratoriet redovisas i redogörelsen för statliga\r\nföretag som vi har fogat ett särskilt yttrande till\r\nbetänkandet. Det är också anledningen till att vi vill\r\nnämna det här i debatten, så att det kommer med.\r\nVi vill också att de borgerliga representanterna i\r\nutskottet redovisar sin syn på denna fråga.</pre><pre>Vi har från början efterlyst att förvaltningsbolaget\r\nFortia skall vara kvar. Det är nu tyvärr avvecklat.\r\nVi ser i dag en utveckling, som i och för sig har\r\nmånga inriktningar och som den borgerliga\r\nregeringen med näringsminister Per Westerberg i\r\nspetsen egentligen inte har tänkt sig. Vi har i det här\r\nlandet en stor, omfattande industrikris, och det är\r\nnu inte lämpligt att sälja företag. Det har vi påpekat\r\nfrån början.</pre><pre>Samtidigt försöker i varje fall en del av regeringens\r\nföreträdare bortse från det moratorium som finns.\r\nDet förekommer inom de statliga företagen vissa\r\nmindre affärer, som man egentligen borde\r\ndiskutera om de inte skulle tas upp till\r\növerläggningar. Senast i går hade jag här i\r\nkammaren en diskussion med näringsminister Per\r\nWesterberg om Cityvarvet i Göteborg. Vi är\r\nmedvetna om att det förekommer andra\r\ndiskussioner om delar av Celcius företagsgrupp.\r\nDessa eller andelar i andra väsentliga företag\r\nkanske skall säljas ut.</pre><pre>Det är egentligen i den här frågan som jag tycker\r\natt det skulle vara intressant att få höra vilken\r\nuppfattning de borgerliga representanterna i\r\nutskottet har. Hur skall vi förfara med den här\r\ntypen av verksamheter, som kanske inte utgör hela\r\nföretag men väsentliga delar, såsom Cityvarvet och\r\ndelar i både Celcius och andra statliga företag?</pre><pre>Vi tycker att vi skall ha en diskussion om de här\r\naffärerna. Det handlar om hundratals jobb, och det\r\nhandlar om företag som kanske försvinner ur\r\nSverige under en industrikris och som kanske, om\r\nvi inte håller kvar dem i dag, aldrig kommer igen.\r\nDet vi skulle behöva i dag är en framåtsyftande\r\nindustripolitik från den borgerliga regeringen, en\r\npolitik som ser till att vi klarar företagen för\r\nframtiden.</pre><pre>Anf. 112  OLLE LINDSTRÖM (m):</pre><pre>Herr talman! Näringsutskottets betänkande NU8\r\ninnefattar en redogörelse för de statliga företagens\r\nverksamhet. Redogörelsen beskriver företagens\r\nverksamhet och resultaträkning, i huvudsak byggd\r\npå årsredovisningar för resp. företag. Givetvis har\r\nockså direkt information lämnats till\r\nNäringsdepartementet.</pre><pre>Utskottet har granskat regeringens skrivelse och\r\nföreslår att den läggs till handlingarna utan\r\nytterligare åtgärd. I ett särskilt yttrande pekar\r\nSocialdemokraterna på den överenskommelse med\r\nföreträdare för regeringen som bl.a. berörde\r\nutförsäljningen av statliga företag.</pre><pre>Socialdemokraterna skriver: ''Vi utgår från att\r\ndetta moratorium ligger fast och att fortsatta\r\növerväganden om det statliga ägarskapets utövande\r\nföregås av överläggningar mellan regeringen och\r\nSocialdemokraterna.''</pre><pre>Ett stycke längre ner i yttrandet står: ''Moratoriet\r\ninnebär att det statliga ägandet av företagen\r\nkvarstår.''</pre><pre>Först säger man att fortsatta överväganden skall\r\nföregås av överläggningar, och sedan säger man att\r\ndet statliga ägandet skall kvarstå. Tydligen menar\r\nman att man skall gå in i överläggningar med en låst\r\nposition. På annat sätt kan jag inte uppfatta det här.</pre><pre>Utskottsmajoriteten är fortfarande av den\r\nuppfattningen att de statliga företagen skall\r\nförsäljas. Moratoriet är en mer eller mindre\r\npåtvingad konsekvens av en krisuppgörelse, som\r\ndock är en i tid begränsad parentes. Ingångna och\r\npåbörjade avtal skall fullföljas. Förberedelser för\r\nprivatiseringen fortsätter. Samråd skall dock ske.\r\nSamrådet innebär inte definitivt stopp för\r\nförsäljning av statliga företag.</pre><pre>Jag kan i och för sig förstå Socialdemokraternas\r\nståndpunkt i den här frågan, eftersom\r\nSocialdemokraterna alltid sett statligt ägande som\r\nhöjden av trygghet. Det är inte så längre. Överallt\r\ni vår omvärld pågår privatisering av statliga företag,\r\noavsett vilken färg regimen har. Det är snart bara\r\nSocialdemokraterna i Sverige som tar varje tillfälle\r\ni akt till att bibehålla statligt ägda företag.</pre><pre>Det är viktigt att statens roll renodlas. Staten skall\r\nsätta upp och övervaka spelreglerna på marknaden\r\nmen inte själv agera på densamma. Det är vår\r\nuppfattning.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 113  BO FINNKVIST (s):</pre><pre>Herr talman! Det är ju inte alls så att det är vi\r\nSocialdemokrater som har förstatligat ett stort\r\nantal företag under våra regeringsperioder,\r\nåtminstone inte så långt tillbaka som jag kan\r\növerblicka, dvs. under 1960-, 1970- och 1980-talen.\r\nOm vi synar de åren kan vi tvärtom se att det är de\r\nborgerliga regeringarna som har förstatligat\r\nföretag. Det är de väl i färd med att göra i dag\r\nockså; titta t.ex. på vad som händer inom\r\nbankerna.</pre><pre>På det området har vi ingen dogmatiskt syn. Det\r\nhar däremot näringsministern. Trots att vi nu har\r\ndet här moratoriet har näringsministern,\r\nåtminstone enligt massmedia den här veckan, sagt\r\natt arbetet med utförsäljningen av ett antal företag\r\npågår för fullt och att det skall göras inom några\r\nmånader. Detta utan att det har skett något samråd\r\nmed Socialdemokraterna så som det är uppgjort i\r\növerenskommelsen. Det kan väl inte vara vettigt?\r\nDet skulle vara intressant att höra vad\r\nutskottsmajoritetens företrädare har att säga i den\r\nhär frågan.</pre><pre>Anf. 114  OLLE LINDSTRÖM (m):</pre><pre>Herr talman! Bo Finnkvist försöker göra gällande\r\natt det skulle vara borgerliga partier som vill ha ett\r\nstatligt ägande. Alla känner till den ideologiska\r\nskillnaden, så det behöver vi kanske inte tala så\r\nmycket om. När det gäller det som har varit aktuellt\r\nden här veckan känner jag inte till alla de företag\r\ndär man har förberett en privatisering. Däremot vet\r\njag att förberedelserna skulle fortsätta. Det innebär\r\ngivetvis att samråd kommer att ske. Jag kan inte\r\ntänka mig att någon vill gå ifrån den\r\növerenskommelsen.</pre><pre>Däremot var en del förhandlingar redan påbörjade.\r\nDet står klart i det protokoll där uppgörelsen\r\nredovisas att man skulle fullfölja redan ingångna\r\noch påbörjade avtal.</pre><pre>Anf. 115  BO FINNKVIST (s):</pre><pre>Herr talman! Jag har aldrig påstått att de borgerliga\r\npartierna vill förstatliga företagen, men tyvärr är\r\ndet så när de borgerliga får makten i Sverige, att de\r\ndriver en sådan näringspolitik att man måste\r\nförstatliga företag. Däremot har vi\r\nSocialdemokrater lyckats driva en sådan\r\nnäringspolitik att företagen kan leva ett helt annat\r\nliv.</pre><pre>Anf. 116  OLLE LINDSTRÖM (m) replik:</pre><pre>Herr talman! Det är ju, Bo Finnkvist, på grund av\r\nden politik som fördes under 1980-talet som det har\r\nblivit som det är. Det är därför som det kanske kan\r\nbli så att staten måste gå in i fler företag. Jag hoppas\r\natt vi slipper det.</pre><pre>Anf. 117  BO FINNKVIST (s):</pre><pre>Herr talman! Det är väldigt svårt att påstå att de\r\nbekymmer som finns i svenska företag i dag enbart\r\nkan härledas till 1980-talet. Det finns ju även\r\nutländska företag.</pre><pre>Nu har de borgerliga haft makten här i landet över\r\nett år. Det skall bli intressant att höra hur länge man\r\nkan göra så här. Det blir mindre och mindre\r\ntrovärdigt för varje gång man uttalar sig på det här\r\nsättet. Svenska företag mådde faktiskt ganska bra\r\nnär Socialdemokraterna satt i regeringsställning.</pre><pre>Anf. 118  OLLE LINDSTRÖM (m):</pre><pre>Herr talman! Under hela 1980-talet har skatter och\r\navgifter -- energiskatter, arbetsgivaravgifter och\r\nalla andra skatter -- lagts på företagandet och\r\nnäringslivet i Sverige. Om inte den borgerliga\r\nregeringen redan första året hade sett till att vi fick\r\nner bl.a. energiskatterna -- vilket gjorde tre till fyra\r\nmiljarder -- plus att man gjorde andra\r\nskattesänkningar hade det varit ännu värre i dag.\r\nNu ser vi ändå en möjlighet och ett ljus i tunneln.\r\nDet kunde man inte under Socialdemokraternas\r\navslutande regeringsperiod.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande socialutskottets\r\nbetänkanden 1992/93:SoU5 och SoU6,\r\ntrafikutskottets betänkande 1992/93:TU4 samt\r\nnäringsutskottets betänkanden 1992/93:NU8.</pre><pre>Socialutskottets betänkande SoU5</pre><pre>Utskottets hemställan bifölls.</pre><pre>Socialutskottets betänkande SoU6</pre><pre>Utskottets hemställan bifölls.</pre><pre>Trafikutskottets betänkande TU4</pre><pre>Mom. 2 (förarprövningens organisation)</pre><pre>Utskottets hemställan bifölls med 168 röster mot\r\n135 för reservation 1 av Sven-Gösta Signell m.fl.</pre><pre>Mom. 3 (registeravdelningen)</pre><pre>Utskottets hemställan bifölls med 183 röster mot\r\n120 för reservation 2 av Sven-Gösta Signell m.fl. 1\r\nledamot avstod från att rösta.</pre><pre>Mom. 6 (särskild trafiksäkerhetsdelegation)</pre><pre>Utskottets hemställan bifölls med 180 röster mot\r\n127 för reservation 3 av Sven-Gösta Signell m.fl.</pre><pre>Mom. 9 (hastighetsgränser)</pre><pre>Utskottets hemställan bifölls med 281 röster mot 24\r\nför reservation 4 av Kenneth Attefors.</pre><pre>Mom. 12 (veteranbilar och hobbyfordon)</pre><pre>Utskottets hemställan bifölls med 284 röster mot 21\r\nför reservation 5 av Kenneth Attefors.</pre><pre>Mom. 13 (cykel med hjälpmotor)</pre><pre>Utskottets hemställan -- som ställdes mot\r\nreservation 6 av Kenneth Attefors -- bifölls med\r\nacklamation.</pre><pre>Mom. 25 (vägrenskörning och vänstersväng)</pre><pre>Utskottets hemställan -- som ställdes mot\r\nreservation 7 av Kenneth Attefors -- bifölls med\r\nacklamation.</pre><pre>Mom. 34 (färdmedlet GO-PED)</pre><pre>Utskottets hemställan -- som ställdes mot\r\nreservation 8 av Kenneth Attefors -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU8</pre><pre>Utskottets hemställan bifölls.</pre><pre>28 §  Meddelande om muntliga frågor till\r\nregeringen den 3 december</pre><pre></pre><pre>Anf. 119  ANDRE VICE TALMANNEN:</pre><pre></pre><pre>Vid frågestunden torsdagen den 3 december kl.\r\n14.30 kommer följande statsråd att närvara:</pre><pre>Statsminister Carl Bildt (m), finansminister Anne\r\nWibble (fp), jordbruksminister Karl Erik Olsson\r\n(c), kommunikationsminister Mats Odell (kds) och\r\nnäringsminister Per Westerberg (m).</pre><pre>Statsministern besvarar övergripande och\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>29 §  Meddelande om ändring i kammarens\r\nsammanträdesplan</pre><pre></pre><pre>Anf. 120  ANDRE VICE TALMANNEN:</pre><pre></pre><pre>Jag får meddela att det inte blir något arbetsplenum\r\nfredagen den 11 december. Kammaren\r\nsammanträder i stället för bordläggningsplenum kl.\r\n13.00.</pre><pre>30 §  Bordläggning</pre><pre></pre><pre>Anmäldes och bordlades</pre><pre>Motionerna</pre><pre>med anledning av prop. 1992/93:136 Allmän\r\nsjukförsäkringsavgift</pre><pre>1992/93:Sf18 av Doris Håvik m.fl. (s)</pre><pre>1992/93:Sf19 av Berith Eriksson m.fl. (v)</pre><pre>31 § Anmälan om interpellationer</pre><pre>Anmäldes att följande interpellationer framställts</pre><pre>den 2 december</pre><pre>1992/93:57 av Ingela Mårtensson (fp) till\r\nutrikesministern om ursprungsbefolkningar:</pre><pre>Nästa år har av FN utlysts till det internationella\r\nåret för världens ursprungsbefolkningar. Det\r\nskapar nya förutsättningar att uppmärksamma\r\ndessa människors livsvillkor och\r\nlevnadsförhållanden runt om i världen.</pre><pre>I alla världsdelar finns ursprungsbefolkningar som\r\npå olika sätt farit illa. Särskilt gäller detta\r\nLatinamerikas ursprungsbefolkningar, som under\r\nde 500 år som gått sedan kolonialiseringen av\r\nAmerika inleddes, utsatts för oerhört förtryck. De\r\nolika indianfolkens situation är än i dag\r\nbeklämmande.</pre><pre>Sverige har inte ratificerat ILO:s konvention om\r\nursprungsbefolkningar och stamfolk i självstyrande\r\nländer. Konventionen som syftar till att förstärka\r\nursprungsbefolkningars rättigheter, har endast\r\nratificerats av fyra stater. Sverige uppfyller\r\nvisserligen flera av de krav som konventionen\r\ninnehåller, men beträffande rätten till land har\r\nbedömningen gjorts, att det inte är förenligt med\r\nsvenska rättsförhållanden.</pre><pre>Det är mycket olyckligt att konventionen inte\r\nratificerats av fler länder och däribland Sverige.\r\nDet är olyckligt därför att konventionen handlar\r\nom mycket mer än rätten till land. Därför bör\r\nSverige aktivt verka för att konventionen kan få\r\nstörre uppslutning.</pre><pre>I dokumenten från FN:s konferens om miljö och\r\nutveckling, den s.k. Riokonferensen, som även\r\nSverige undertecknat betonas särskilt\r\nursprungsbefolkningarnas rättigheter och regimers\r\nskyldigheter att respektera\r\nursprungsbefolkningarnas kulturer, livsmönster,\r\nmiljö etc.</pre><pre>Mot bakgrund av ovanstående vill jag fråga\r\nutrikesministern:</pre><pre>1.  Vilka åtgärder avser utrikesministern vidta för\r\natt i Sverige uppmärksamma FN:s år för\r\nursprungsbefolkningarna?</pre><pre>2.  På vad sätt medverkar Sverige till att förbättra\r\nvillkoren för ursprungsbefolkningarna i\r\nLatinamerika?</pre><pre>3.  Kommer utrikesministern att aktivt verka för\r\natt ILO:s konvention om ursprungsbefolkningar\r\nkan få en större uppslutning?</pre><pre>1992/93:58 av Lars Biörck (m) till kulturministern\r\nom anknytningsinvandring:</pre><pre>De flesta uppehållstillstånd beviljas numera genom\r\natt någon form av anknytning föreligger till person\r\nsom redan vistas i Sverige. 1991 uppgick antalet till\r\n22 000, eller hälften av alla som beviljades\r\nuppehållstillstånd.</pre><pre>Sverige har mycket generösa regler för\r\nanknytningsinvandring. Regler som saknar\r\nmotsvarighet i våra grannländer och i övriga\r\nEuropa.</pre><pre>De senaste årens mycket stora flyktinginvandring\r\nkommer med all säkerhet framöver betyda att\r\nantalet anhörigfall dessutom kommer att bli en\r\nännu större andel av den totala invandringen till\r\nSverige.</pre><pre>Samtidigt har den Europeiska gemenskapen\r\nkommit överens om gemensamma regler vad gäller\r\nvem som skall betraktas som anhörig och därmed\r\nha rätt till uppehållstillstånd.</pre><pre>Enligt EG:s regler är anhörig make/maka samt\r\nbarn till dessa under 18 år att betrakta som anhörig.\r\nOm flykting är under 18 år får föräldrarna rätt till\r\nanhörigstatus. Dessa regler är betydligt mer\r\navgränsade än de svenska, men också mer naturliga\r\nom man ser till vad som bör betraktas som nära\r\nanhörig.</pre><pre>Mot denna bakgrund vill jag ställa följande fråga till\r\nstatsrådet.</pre><pre>Avser regeringen att harmonisera Sveriges\r\nanhörigbegrepp med det som är rådande inom EG?</pre><pre>32 § Anmälan om fråga</pre><pre>Anmäldes att följande fråga framställts</pre><pre>den 1 december</pre><pre>1992/93:268 av Lars Biörck (m) till\r\nkommunikationsministern om Arlanda och\r\ninfrastruktursatsningar:</pre><pre>Utredning om Arlandabanan visar att ett\r\ngenomförande av ursprungliga planer blir mycket\r\ndyrbart. Biljettpriset kommer att bli högre än med\r\ndagens busstrafik, kanske t.o.m. dyrare än\r\ntaxiresande. Därför tycks inga kommersiella\r\nfinansiärer och entreprenörer vilja ta hand om\r\nprojektet.</pre><pre>Härigenom ligger också byggandet av en tredje\r\nlandningsbana i malpåse, eftersom enligt\r\nkoncessionsnämndsbeslut denna utbyggnad fordrar\r\natt Arlanda får spårbunden matartrafik. Med\r\nhänsyn till läget på byggarbetsmarknaden är det\r\ndjupt olyckligt att sådana infrastrukturella\r\ninvesteringar inte kommer i gång.</pre><pre>Vilka åtgärder avser statsrådet vidta för att\r\nsystemkraven på Arlandas matartrafik utformas så\r\natt de ligger inom en ekonomisk acceptabel ram?</pre><pre>33 §  Kammaren åtskildes kl. 14.29.</pre><pre>Förhandlingarna leddes</pre><pre>av talmannen från sammanträdets början t.o.m. 20\r\n§ anf. 45 (delvis),</pre><pre>av förste vice talmannen därefter t.o.m. 24 § anf. 76\r\n(delvis) och</pre><pre>av andre vice talmannen därefter t.o.m.\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}