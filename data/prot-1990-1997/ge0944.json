{"dokumentstatus":{"dokument":{"hangar_id":"2438932","dok_id":"GE0944","rm":"1990/91","beteckning":"44","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"44","slutnummer":"0","datum":"1990-12-12 00:00:00","systemdatum":"2010-02-17 00:00:00","publicerad":"1990-12-12 00:00:00","titel":"Riksdagens snabbprotokoll 1990/91:44 Onsdagen den 12 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{30584C47-062A-49AD-B648-793B47B6FF82}","dokument_url_text":"http://data.riksdagen.se/dokument/GE0944/text","dokument_url_html":"http://data.riksdagen.se/dokument/GE0944","dokumentstatus_url_xml":"http://data.riksdagen.se/dokumentstatus/GE0944","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:44</div>\r\n<div class=\"sidhuvud_datum\">Onsdagen den 12 december</div>\r\n<div class=\"sidhuvud_klockslag\">kl. 9.00</div>\r\n<hr class=\"sidhuvud_linje\">\r\n<pre>1 § Anmälan om återtagande av plats i\r\nriksdagen</pre><pre>Talmannen meddelade att Kristina Svensson (s),\r\nBörje Hörnlund (c) och Bertil Måbrink (v) denna\r\ndag återtagit sina platser i riksdagen, varigenom\r\ntjänstgöringen som ersättare upphört för Märtha\r\nBerglund, Nils Häggström och Seija Viitamäki-\r\nCarlsson.</pre><pre>2 § Justering av protokoll</pre><pre>Justerades protokollet för den 6 december.</pre><pre>3 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1990/91:KU15, KU19 och KU20</pre><pre>Socialförsäkringsutskottets betänkanden\r\n1990/91:SfU6--SfU8</pre><pre>Socialutskottets betänkande 1990/91:SoU9</pre><pre>Utbildningsutskottets betänkande 1990/91:UbU3</pre><pre>Bostadsutskottets betänkanden 1990/91:BoU4 och\r\nBoU7</pre><pre>4 § Beslut rörande utskottsbetänkande som\r\nslutdebatterats den 11 december</pre><pre>Företogs till avgörande utrikesutskottets\r\nbetänkande 1990/91:UU8 (beträffande debatten i\r\ndetta ärende, se prot. 43).</pre><pre>\r\nUtrikesutskottets betänkande UU8</pre><pre>Talmannen meddelade att proposition först skulle\r\nställas beträffande det av Per Gahrton under\r\növerläggningen framställda yrkandet om\r\nhänvisning av ärendet till konstitutionsutskottet för\r\nytterligare beredning.</pre><pre>Yrkandet om hänvisning till konstitutionsutskottet</pre><pre>Kammaren avslog med 287 röster mot 40 det av\r\nPer Gahrton under överläggningen framställda\r\nyrkandet om hänvisning av ärendet till\r\nkonstitutionsutskottet för ytterligare beredning.</pre><pre>Sverige och den europeiska utvecklingen</pre><pre>Kammaren godkände med 288 röster utskottets\r\nuttalande mot 41 röster för godkännande av den i\r\nreservation 2 av Per Gahrton föreslagna ändringen.</pre><pre>Mom. 1 (samarbetet Sverige--EFTA--EG)</pre><pre>Först biträddes reservation 3 av Bengt Hurtig med\r\n23 röster mot 20 för reservation 4 av Per Gahrton.\r\n286 ledamöter avstod från att rösta.</pre><pre>Härefter bifölls utskottets hemställan med 288\r\nröster mot 21 för reservation 3 av Bengt Hurtig. 20\r\nledamöter avstod från att rösta.</pre><pre>Mom. 2 (Sveriges vidare Europasamarbete)</pre><pre>Först biträddes reservation 6 av Bengt Hurtig\r\nmed 25 röster mot 18 för reservation 7 av Per\r\nGahrton. 286 ledamöter avstod från att rösta.</pre><pre>Härefter biträddes utskottets hemställan med\r\ngodkännande av den i reservation 5 av Margaretha\r\naf Ugglas m.fl. anförda motiveringen med ett 104\r\nröster mot 22 för reservation 6 av Bengt Hurtig. 203\r\nledamöter avstod från att rösta.</pre><pre>Slutligen bifölls utskottets hemställan med\r\ngodkännande av utskottets motivering med 198\r\nröster mot 105 för utskottets hemställan med\r\ngodkännande av den i reservation 5 av Margaretha\r\naf Ugglas m.fl. anförda motiveringen. 26 ledamöter\r\navstod från att rösta.</pre><pre>Mom. 3 (rättsliga och institutionella frågor)</pre><pre>Utskottets hemställan bifölls med 309 röster mot\r\n20 för reservation 8 av Per Gahrton.</pre><pre>Mom. 5 (frihandel och tullunion)</pre><pre>Utskottets hemställan -- som ställdes mot\r\nreservation 10 av Per Gahrton -- bifölls med\r\nacklamation.</pre><pre>Mom. 6 (Cassis de Dijon-principen)</pre><pre>Utskottets hemställan -- som ställdes mot\r\nreservation 12 av Per Gahrton -- bifölls med\r\nacklamation.</pre><pre>Mom. 7 (krigsmateriel)</pre><pre>Utskottets hemställan -- som ställdes mot\r\nreservation 13 av Bengt Hurtig och Per Gahrton --\r\nbifölls med acklamation.</pre><pre>Mom. 8 (kärnkraft och kärnteknik)</pre><pre>Först biträddes reservation 14 av Pär Granstedt\r\noch Birgitta Hambraeus -- som ställdes mot\r\nreservation 15 av Per Gahrton -- med acklamation.</pre><pre>Härefter bifölls utskottets hemställan med 249\r\nröster mot 79 för reservation 14 av Pär Granstedt\r\noch Birgitta Hambraeus.</pre><pre>Mom. 9 (konsumentfrågor)</pre><pre>Utskottets hemställan -- som ställdes mot\r\nreservation 17 av Per Gahrton -- bifölls med\r\nacklamation.</pre><pre>Mom. 10 (personers rörlighet)</pre><pre>Utskottets hemställan -- som ställdes mot\r\nreservation 19 av Per Gahrton -- bifölls med\r\nacklamation.</pre><pre>Mom. 11 (dataintegritet)</pre><pre>Utskottets hemställan -- som ställdes mot\r\nreservation 20 av Bengt Hurtig och Per Gahrton --\r\nbifölls med acklamation.</pre><pre>Mom. 12 (arbetsmarknadspolitik)</pre><pre>Utskottets hemställan -- som ställdes mot\r\nreservation 22 av Per Gahrton -- bifölls med\r\nacklamation.</pre><pre>Mom. 13 (arbetsrättsliga frågor)</pre><pre>Först biträddes reservation 23 av Bengt Hurtig --\r\nsom ställdes mot reservation 24 av Per Gahrton --\r\nmed acklamation.</pre><pre>Härefter bifölls utskottets hemställan med 285\r\nröster mot 41 för reservation 23 av Bengt Hurtig. 1\r\nledamot avstod från att rösta.</pre><pre>Mom. 14 (jämställdhet)</pre><pre>Först biträddes reservation 25 av Pär Granstedt\r\noch Birgitta Hambraeus -- som ställdes mot\r\nreservation 27 av Per Gahrton -- med acklamation.</pre><pre>Härefter bifölls utskottets hemställan med 244\r\nröster mot 80 för reservation 25 av Pär Granstedt\r\noch Birgitta Hambraeus. 3 ledamöter avstod från\r\natt rösta.</pre><pre>Mom. 16 (ekonomisk politik och kapitalrörelser)</pre><pre>Utskottets hemställan -- som ställdes mot dels\r\nreservation 29 av Bengt Hurtig, dels reservation 30\r\nav Per Gahrton -- bifölls med acklamation.</pre><pre>Mom. 17 (skattefrågor)</pre><pre>Utskottets hemställan -- som ställdes mot\r\nreservation 31 av Bengt Hurtig och Per Gahrton --\r\nbifölls med acklamation.</pre><pre>Mom. 18 (miljöfrågor)</pre><pre>Först biträddes reservation 32 av Bengt Hurtig\r\nmed 27 röster mot 20 för reservation 33 av Per\r\nGahrton. 279 ledamöter avstod från att rösta.</pre><pre>Härefter bifölls utskottets hemställan med 287\r\nröster mot 41 för reservation 32 av Bengt Hurtig.</pre><pre>Mom. 19 (jordbruk och livsmedel)</pre><pre>Utskottets hemställan -- som ställdes mot\r\nreservation 36 av Per Gahrton -- bifölls med\r\nacklamation.</pre><pre>Mom. 20 (transport- och trafikfrågor)</pre><pre>Utskottets hemställan -- som ställdes mot\r\nreservation 37 av Bengt Hurtig och Per Gahrton --\r\nbifölls med acklamation.</pre><pre>Mom. 21 (kulturfrågor)</pre><pre>Utskottets hemställan med utskottets\r\nmotivering -- som ställdes mot utskottets\r\nhemställan med den ändring i utskottets motivering\r\nsom föreslagits i reservation 39 av Bengt Hurtig och\r\nPer Gahrton -- bifölls med acklamation.</pre><pre>Mom. 22 (massmedia)</pre><pre>Utskottets hemställan -- som ställdes mot\r\nreservation 40 av Per Gahrton -- bifölls med\r\nacklamation.</pre><pre>Mom. 23 (närings- och regionalpolitik)</pre><pre>Utskottets hemställan -- som ställdes mot\r\nreservation 42 av Bengt Hurtig och Per Gahrton --\r\nbifölls med acklamation.</pre><pre>Mom. 24 (sociala frågor)</pre><pre>Utskottets hemställan -- som ställdes mot\r\nreservation 44 av Per Gahrton -- bifölls med\r\nacklamation.</pre><pre>Mom. 25 (socialförsäkringar)</pre><pre>Utskottets hemställan -- som ställdes mot\r\nreservation 45 av Bengt Hurtig och Per Gahrton --\r\nbifölls med acklamation.</pre><pre>Mom. 26 (läkemedel)</pre><pre>Utskottets hemställan -- som ställdes mot\r\nreservation 46 av Bengt Hurtig och Per Gahrton --\r\nbifölls med acklamation.</pre><pre>Mom. 28 (alkoholfrågor)</pre><pre>Utskottets hemställan -- som ställdes mot\r\nreservation 47 av Bengt Hurtig och Per Gahrton --\r\nbifölls med acklamation.</pre><pre>Mom. 29 (intern organisation)</pre><pre>Utskottets hemställan bifölls med 286 röster mot\r\n41 för reservation 48 av Per Gahrton.</pre><pre>Övriga moment</pre><pre>Utskottets hemställan bifölls</pre><pre>\r\nMeddelande om samlad votering</pre><pre>Talmannen meddelade att utrikesutskottets\r\nbetänkande UU11 och utbildningsutskottets\r\nbetänkande UbU4 skulle avgöras i ett sammanhang\r\nefter avslutad debatt.</pre><pre>5 § Sanktioner i fråga om Irak och Kuwait</pre><pre>Föredrogs</pre><pre>utrikesutskottets betänkande</pre><pre>1990/91:UU11 Sanktioner i fråga om Irak och\r\nKuwait (prop. 1990/91:48).</pre><pre>Anf. 1 PER GAHRTON (mp):</pre><pre>Herr talman! Irakkrisen är det första stora testet\r\npå vad svensk neutralitetspolitik egentligen är värd\r\nefter det kalla kriget.</pre><pre>I miljöpartiet de gröna anser vi att regeringen, efter\r\nen del inledande handfallenhet och en del litet\r\nkonstiga uttalanden, ändå överlag har bestått\r\nprovet när det gäller denna konflikt. Inte minst tack\r\nvara statsministerns berömda brev har regeringen\r\nvisat dels omsorg om svenska medborgare som\r\nbefann sig i trångmål, dels klart tagit ställning för\r\nen fredlig lösning av konflikten.</pre><pre>Carl Bildts och Bengt Westerbergs kritik mot\r\nbrevet väcker mycket allvarliga frågor. Man undrar\r\nvad de egentligen menar. Tycker de att\r\ngisslansvenskarna skulle ha offrats, att regeringen\r\nskulle ha struntat i dem? Tycker de att svenska\r\nkrigsförband skall skickas till Persiska viken? Man\r\nfår intrycket att Bildt och Westerberg tycks anse att\r\nhela Sverige skulle ha nöjt sig med att rulla\r\ntummarna inför gisslans öde och hoppats att en\r\nkaskad av skällsord skulle ha bevekat diktatorn i\r\nBagdad. Bildt och Westerberg gömmer sig bakom\r\nFN för sitt krypskytte, och de sätter mänskligheten\r\nbakom sitt principrytteri.</pre><pre>Faktum är, och det är intressant, att FNs\r\nresulutioner och stadgar inte på något sätt\r\nförbjuder den sorts resor som bl.a. jag har deltagit\r\ni och den sorts brev som statsministern har skrivit\r\nför att bidra till frigivningen av gisslan i Irak.</pre><pre>Det är viktigt att understryka i en sådan här debatt,\r\nsom har som utgångspunkt en proposition om\r\nsanktioner, att det inte finns något i FNs stadgar\r\nsom ålägger Sverige att medverka i något\r\nkrigsföretag, vare sig mot Saddam Hussein eller\r\nmot någon annan. FN-stadgans 43 § ställer inget\r\novillkorligt krav på medlemsstaterna att medverka\r\ni av säkerhetsrådet beslutade militära aktiviteter\r\nmed stridande trupp. Paragrafens lydelse\r\ninnehåller ett flertal inskränkningar i\r\nmedlemsstaternas förpliktelser. Medverkan i\r\neventuella militära FN-aktiviteter skall ske i\r\nenlighet med speciell överenskommelse mellan\r\nsäkerhetsrådet och berörd regering. I en sådan\r\nspeciell överenskommelse skall truppernas antal\r\noch slag, deras beredskapsgrad och lokalisering\r\nfastställas. Dessutom skall en sådan\r\növerenskommelse förhandlas fram mellan\r\nsäkerhetsrådet och berörd medlemsstat, och\r\nslutligen skall den ratificeras i enlighet med varje\r\nlands regler, dvs. riksdagen skall i sista hand säga\r\nsitt om saken.</pre><pre>Det är uppenbart att vi inte villkorslöst accepterat\r\ngenom att bli medlemmar i FN att tillhandahålla\r\nstridande trupp ens om säkerhetsrådet så skulle\r\nbegära. Det finns ett betydande utrymme för\r\nsjälvständigt svenskt beslutande, även om\r\nsäkerhetsrådet skulle välja att åberopa 43 §. Vi kan\r\ni så fall själva besluta om truppslag, antal soldater,\r\nbeväpning, övrig utrustning och lokalisering av\r\ntrupperna. Det betyder att vi mycket väl även i en\r\nsådan situation skulle kunna avstå från att skicka\r\nstridande krigsförband. Jag tycker att det är\r\ncentralt att slå fast detta eftersom förvirring har\r\nförekommit i debatten.</pre><pre>Vi i miljöpartiet de gröna anser det givetvis\r\nfullständigt otänkbart att svensk stridande trupp\r\nskulle medverka i en militär verksamhet i Gulfen.\r\nJag kan inte tolka Ingvar Carlssons brev på något\r\nannat sätt än att han anser detsamma. Men vad\r\nanser moderaterna och folkpartiet? Det skulle\r\nrensa debatten om de gav klara besked. Det finns\r\nen viss risk att de får ett ökat politiskt ansvar i\r\nframtiden. Anser moderaterna och folkpartiet att\r\nSverige skall sända stridande krigsförband till\r\nPersiska viken? Är det det ni är ute efter?</pre><pre>Herr talman! Tyvärr har utrikesutskottet missat ett\r\nutmärkt tillfälle för ett kraftfullt\r\nmajoritetsställningstagande till förmån för en\r\npositiv sak i regeringens politik. Det är tyvärr ett\r\nexempel på allvarlig vanskötsel av utrikesutskottets\r\nberedningsansvar. Det börjar bli litet väl mycket av\r\ndet nu för tiden. Vi har nyss avverkat en lång debatt\r\nsom delvis bygger på samma sak.</pre><pre>I anslutning till denna proposition, där man begär\r\nriksdagens godkännande av vissa\r\nregeringsförordnanden om FN-sanktioner mot\r\nIrak, har riksdagen godkänt att miljöpartiet de\r\ngröna har väckt en motion som tar upp en\r\ndiskussion om Gulfkrisen i dess helhet och anger\r\nramar för ett från vår sida önskat svenskt agerande.</pre><pre>Det är möjligt att riksdagen hade kunnat vägra oss\r\natt väcka motionen och sagt att den spänner för vitt.\r\nOppositionen är mera inskränkt. Men det är en\r\nteoretisk fråga. Detta hände icke. Motionen fick\r\nväckas, och då är det väl ändå utrikesutskottets\r\nberedningsansvar att behandla motionen.</pre><pre>Man har i sak inte behandlat motionen med ett ord.\r\nSanningen är ju att när det begav sig var\r\nsocialdemokraterna, framför allt\r\nutskottsledningen, panikslagna inför risken att råka\r\ni öppen konflikt med moderaterna och folkpartiet\r\nkring något som hade med detta att göra. Då hade\r\ninte Bildt och Westerberg gått ut i debatten -- de två\r\nkumpanerna i EG-politiken, som har skrivit ihop\r\nsig. Man ville inte reta dem, vilket var uppenbart.\r\nDärför vägrade utrikesutskottets ordförande att\r\ngenomföra en korrekt sakbehandling av en motion\r\nvars väckande riksdagen hade beviljat. Detta är\r\nnaturligtvis inte främst en förolämpning mot\r\nmiljöpartiet de gröna. Vi är för övrigt vana vid\r\nsådant. Det är en förolämpning mot riksdagen, som\r\nhade godkänt att motionen fick väckas. Då är det\r\nutskottets skyldighet att gå in i en sakbehandling.\r\nSå tolkar jag riksdagsordningen. Annars skulle\r\nriksdagen från början satt stopp och sagt att denna\r\nmotion inte skulle väckas, eftersom den inte hör till\r\nsaken.</pre><pre>Dessvärre innebär detta att Stig Alemyr o. Co. har\r\nlagt krokben för sig själva. Innehållet i motionen\r\noch i vår reservation sammanfaller nämligen i allt\r\nväsentligt med regeringens politik, däribland\r\nIngvar Carlssons brev, som får ett klart stöd i vår\r\nreservation. Tänk om majoriteten hade samlat ihop\r\nsig till en seriös debatt i stället för att likt strutsar\r\ngömma sig för något som de plötsligt blev rädda för!\r\nDet finns ingenting i vår reservation som kan stöta\r\nen majoritet i sak. Vi var för övrigt inte ovilliga att\r\njustera formuleringen. Då hade en majoritet i\r\nutrikesutskottet och därmed riksdagen på ett\r\nkraftfullt sätt kunnat ställa sig bakom regeringens\r\nagerande när det gäller Gulfkrisen, gisslandramat\r\noch innehållet i Ingvar Carlssons brev.</pre><pre>Nu vet jag inte riktigt hur majoriteten ämnar bära\r\nsig åt. Det enda logiska, framför allt för\r\nsocialdemokraterna, är att rösta för vår\r\nreservation. I vår reservation står det klart att vi\r\nställer oss bakom Ingvar Carlssons brev. Hur skall\r\ndet tolkas om socialdemokraterna röstar mot vår\r\nreservation? Om ni tillsammans med de partier som\r\nbedriver ett krypskytte och en skandalös och\r\npinsam propaganda mot Ingvar Carlssons brev\r\navslår en reservation som uttryckligen ställer sig\r\nbakom brevet, hur skall offentligheten kunna förstå\r\ndet? Hur skall offentligen kunna begripa något av\r\nde politiska turerna? Detta har utrikesutskottets\r\nmajoritet med dess ledning i spetsen bäddat för\r\ngenom att inte att sköta det beredningsansvar som\r\nändå riksdagsordningen lägger på de olika\r\nutskotten.</pre><pre>Stig Alemyr har effektivt målat in sig i ett hörn. Jag\r\nhoppas att han lyckas ta sig ut. I den politiska\r\ndebatten hoppas man ibland att motståndarna\r\nstannar kvar i de hörn som de har målat in sig i.\r\nMen detta är alldeles för viktigt för det. Jag emotser\r\natt socialdemokratin lyckas ta sig ut ur hörnet och\r\nser till att det kan fattas ett vettigt beslut där\r\nriksdagen inte nu genom att gå efter majoriteten\r\nsamtidigt avslår en reservation som stödjer Ingvar\r\nCarlssons brev. Det vore något märkligt att förklara\r\nför offentligheten.</pre><pre>Anf. 2 KARL-ERIK SVARTBERG (s):</pre><pre>Herr talman! Majoriteten i utskottet har varit\r\növerens om att strikt hålla sig till det som\r\nproposition 48 handlar om -- sanktioner i fråga om\r\nIrak och Kuwait -- och jag tänker göra detsamma.</pre><pre>Herr talman! Iraks ockupation och annektering av\r\nKuwait samt dess hållande av utländska\r\nmedborgare som gisslan är ett flagrant brott mot\r\nFN-stadgan och mot folkrätten. Det internationella\r\nsamfundet har i stor enighet fördömt Iraks\r\naggression, och FNs säkerhetsråd har i ett antal\r\nresolutioner krävt att Irak villkorslöst skall lämna\r\nKuwait.</pre><pre>Sverige stöder självfallet FN i dess ansträngningar\r\natt nå en fredlig lösning på konflikten. FNs\r\nsäkerhetsråd antog den 6 augusti 1990 en resolution\r\nom vissa ekonomiska sanktioner i fråga om Irak och\r\nKuwait, och den 25 september 1990 en resolutiom\r\nom flygembargo mot dessa länder. Regeringen har\r\nmed anledning därav i beslut den 7 augusti och den\r\n4 oktober förordnat om tillämpning av 3--5 och 6--\r\n8 §§ lagen om vissa internationella sanktioner.\r\nUtskottet hemställer nu att riksdagen ger sitt\r\ngodkännande.</pre><pre>Herr talman! Säkerhetsrådets resolutioner i Irak--\r\nKuwait-konflikten måste genomföras utan\r\ndröjsmål. Det är viktigt att markera att aggression\r\ninte får löna sig.</pre><pre>Med detta, herr talman, yrkar jag bifall till\r\nutskottets hemställan.</pre><pre>Anf. 3 PER GAHRTON (mp) replik:</pre><pre>Herr talman! Först yrkar jag bifall till vår\r\nreservation, vilket jag tydligen glömde nyss.</pre><pre>Det var ett mycket vettigt anförande Karl-Erik\r\nSvartberg höll. I alla avseenden -- utom den\r\ninledande meningen -- var det klokt, välöverlagt\r\noch förnuftigt, och jag kan instämma i allt. På den\r\ngrundvalen skulle vi utan vidare i utrikesutskottet\r\nha kunnat formulera ett kraftigt\r\nmajoritetsyttrande, som hade satt herrar Bildt och\r\nWesterberg på den plats de förtjänar -- och som jag\r\nutgår från att också socialdemokraterna anser att\r\nde förtjänar.</pre><pre>Men Karl-Erik Svartberg säger att\r\nutskottsmajoriteten har valt att strikt hålla sig till\r\ndet som propositionen handlar om. Ja, men det\r\nfinns en motion också. Sedan när har riksdagens\r\nutskott börjat att bara behandla propositioner och\r\nstrunta i de motioner som i laga ordning väckts med\r\nanledning av dessa propositioner? Maktarrogans är\r\nsnarast ett milt ord, om det är så att regeringspartiet\r\nfr.o.m. nu bara skall behandla regeringens\r\npropositioner och låtsas som om de motioner\r\noppositionspartierna väckt över huvud taget inte\r\nexisterar.</pre><pre>Nej, det är ett allvarligt tjänstefel som\r\nutrikesutskottets majoritet har begått, och dess\r\nvärre har den satt krokben för sig själv. Det hade\r\nvarit mycket bättre för er om ni hade tagit det på\r\nallvar som vi upprepade gånger i utrikesutskottet\r\nförsökte få er att förstå -- att man faktiskt i\r\nutskotten måste behandla de motioner som i laga\r\nordning har väckts och som riksdagen har tillåtit oss\r\natt väcka. Det är ju detta som det handlar om. Det\r\nkanske verkar som en sorts formalitet, men det är\r\nen oerhört väsentlig fråga för riksdagen om de\r\nmotioner som vi väcker här bara skall avfärdas av\r\nen majoritet, som inte ens vill gå in i sakdebatt.</pre><pre>Det är alltså ett allvarligt tjänstefel som\r\nutrikesutskottets ledning har begått i det här fallet.\r\nJag kan inte på rak arm säga vilka åtgärder som är\r\nlämpliga att vidta. Men vi kan inte stillatigande\r\nacceptera att socialdemokraterna nu tycks etablera\r\nden nya principen att oppositionsmotioner som de\r\ntycker är för heta att ta i skall man över huvud taget\r\ninte sakbehandla. Det kan inte vara i\r\növerensstämmelse med riksdagsordningen, i varje\r\nfall inte med dess anda. Om det är i\r\növerensstämmelse med dess bokstav får vi givetvis\r\nkontrollera närmare.</pre><pre>Anf. 4 BENGT HURTIG (v):</pre><pre>Herr talman! Jag har i ett särskilt yttrande\r\nmarkerat att även jag anser att beredningen av\r\ndetta ärende är otillräcklig. Också vi har ju väckt en\r\nmotion som är direkt inriktad på själva\r\npropositionen, men den motionen har man inte\r\nansett vara värd någon argumentation.\r\nUtskottstexten består av tre meningar, och därmed\r\nanser man ärendet vara behandlat.</pre><pre>Nu har en del grundlagssakkunniga sagt mig att\r\ndetta är en mer kontinental ordning. I andra\r\nparlament kan man förfara på det här sättet. Vi får\r\nväl hoppas att det inte är någon anpassning till\r\nutrikes förhållanden.</pre><pre>Utskottet borde, tycker jag, ha tagit tillfället i akt\r\natt analysera möjligheterna till en fredlig lösning av\r\nkrisen i Persiska viken. Just i tider när mycket\r\nhänder är det viktigt, anser jag, att vi försöker\r\nformulera principer som regeringen bör handla\r\nefter. Alltför stor försiktighet när det gäller att ta\r\nställning i Irak--Kuwait-frågan har varit påfallande\r\ni vårt land. I USA förs glädjande nog en betydligt\r\nmer öppen och intensiv debatt.</pre><pre>Iraks ockupation av Kuwait är givetvis oacceptabel,\r\noch de FN-resolutioner som nämns i propositionen\r\nhar varit rimliga åtgärder för att förmå Irak att dra\r\nsig tillbaka från Kuwait. Jag är för min del\r\növertygad om att sanktionerna mot Irak förr eller\r\nsenare skulle ge den effekt som önskas även om\r\nman avstått från att blockera medicin och andra\r\nvaror som kan föras in i Irak för humanitära\r\nhjälporganisationers arbete.</pre><pre>Säkerhetsrådets senaste resolution, som ger\r\nmöjligheter till enskilda länders militära insatser\r\nefter den 15 januari 1991, är ett högt spel med\r\nkrigsrisken i området, särskilt mot bakgrund av att\r\nmassiva militära styrkor har förts till regionen. Det\r\när absolut nödvändigt att ge sanktionerna en rejäl\r\nchans att verka. En sådan hållning är enligt min\r\nmening nödvändig på grund av de sataniska\r\nmordredskap som militär numera förfogar över och\r\npå grund av att konventioner mot vissa typer av\r\nvapen respekteras dåligt.</pre><pre>Ett ansvarsfullt agerande från svensk sida för en\r\nfredlig lösning av konflikten kan inte innebära att\r\nSverige i en eventuell framtida FN-aktion\r\nmedverkar med stridande trupp.</pre><pre>Frisläppandet av den utländska gisslan är givetvis\r\nglädjande, liksom de förberedelser för dialog som\r\nnu inletts.</pre><pre>En koppling mellan ockupationen av Kuwait och\r\nockupationen av Palestina är enligt min mening\r\nofrånkomlig, och det är rimligt att säkerhetsrådet\r\nnu driver på i Palestinafrågan för att underlätta en\r\nlösning av också denna konflikt. Svenska\r\npåtryckningar för att driva Palestinafrågan mot en\r\nlösning är synnerligen angelägna.</pre><pre>De två meningar som utskottet presterat och som\r\ninnebär att man markerar nödvändigheten av\r\nfredliga lösningar på konflikten har gjort att jag\r\nnöjt mig med ett särskilt yttrande. Jag känner likväl\r\nsympati för den reservation som Per Gahrton har\r\ninlämnat, och vi kommer att stödja den i\r\nvoteringen.</pre><pre>Anf. 5 EVA BJÖRNE (m):</pre><pre>Herr talman! I drygt fyra månader har vi nu levt\r\nmed Iraks våldförande på Kuwait och ett stort hot\r\nom ett omfattande krig. FNs resolutioner måste nu\r\nförverkligas och allt göras för att Iraks ockupation\r\nav Kuwait hävs. Alla de grymheter som irakiska\r\nsoldater begår i Kuwait måste få ett slut, och\r\nkuwaitierna måste få sitt land tillbaka.</pre><pre>Det är ett starkt enat FN som står emot Saddam\r\nHusseins erövringspolitik. Ett FN som kunnat sätta\r\nkraft bakom de resolutioner som fördömt Iraks\r\nhandlande och som inger hopp om en fredlig\r\nlösning genom att Iraks armé drar sig tillbaka från\r\ndet ockuperade Kuwait.</pre><pre>Det är viktigt att inom FNs ram söka en fredlig\r\nlösning av konflikten. Vi stödjer att resolutionerna\r\nom ekonomiska sanktioner som beslutats av\r\nsäkerhetsrådet gentemot Irak och Kuwait tillämpas\r\nav Sverige. Det bidrar till att FNs beslutsamma\r\nuppträdande får ett så stort stöd som möjligt. Det\r\när förhoppningsvis en väg att nå en fredlig lösning\r\nav konflikten.</pre><pre>Det är helt självklart att vi moderater känner en\r\nstor glädje över att den svenska gisslan har kommit\r\nhem. Verkligheten visar dock att statsministerns\r\nbrev med största sannolikhet inte hade varit\r\nnödvändigt. Den linje som har utstakats i harmoni\r\nmed FN-resolutionerna är klar. Irak måste lämna\r\nKuwait och schejkdömets legala regering återfå\r\nmakten. I annat fall har säkerhetsrådet givit\r\nklartecken för insättande av väpnat våld efter den\r\n15 januari 1991 för att uppnå resolutionernas\r\nmålsättningar. Det är det som har fått Saddam\r\nHussein att besluta att släppa alla i gisslan.</pre><pre>I statsministerns brev görs inget klart fördömande\r\nav den irakiska invasionen av Kuwait. Detta är\r\nhäpnadsväckande, inte minst mot bakgrund av att\r\nbrevet förefaller vilja ge en svensk helhetssyn på\r\nläget i Mellersta Östern. Genom den klara\r\nkopplingen mellan Palestinakonflikten och\r\ninvasionen i Kuwait ansluter sig regeringen till\r\nsjälva huvudlinjen i Saddam Husseins politik.</pre><pre>USA och England har framfört negativa\r\nsynpunkter, och Finlands utrikesminister Paasio\r\nhar uttalat att den svenske statsministerns brev\r\n''inte ökar möjligheterna till fred''.</pre><pre>Flera nationer, bl.a. Västtyskland och Frankrike,\r\nhar lyckats få ut sina medborgare från Irak. Det har\r\ninte skett genom politiska medgivanden.</pre><pre>Herr talman! Därmed vill jag yrka bifall till\r\nutskottets hemställan.</pre><pre>Anf. 6 PER GAHRTON (mp) replik:</pre><pre>Herr talman! När man hör Eva Björne, vet man\r\ninte om man skall skratta eller gråta. Eva Björne\r\ntillhör den utskottsmajoritet som enligt en annan\r\nföreträdare för samma majoritet strikt har hållit sig\r\ntill vad propositionen sysslar med och därför inte\r\nvill ta upp konflikten i allmänhet och beröra\r\nstatsministerbrev och sådana saker. Nu betecknar\r\nEva Björne regeringens politik som att den ansluter\r\nsig till huvuddragen i Saddam Husseins politik.</pre><pre>Eva Björne och Karl-Erik Svartberg ingår i samma\r\nmajoritet, som inte på ett seriöst sätt har velat\r\nbehandla vår syn på konflikten. Eva Björnes inlägg\r\när tacken till socialdemokraterna för deras fiffighet,\r\ndenna fullständiga generalattack mot regeringen\r\ndär man likställer den svenska regeringens politik i\r\nMellanöstern med Saddam Husseins politik.</pre><pre>I sak är det naturligtvis inte jag som främst skall\r\nbemöta det, utan det är regeringens representant.\r\nMen jag tycker ändå att det är skandalöst att\r\njämställa den svenska regeringens politik, som går\r\nut på att dels skapa fred i området, dels rädda\r\nsvenska medborgare ur trångmål, med en av\r\nMellanösterns mest hårdföra diktatorer, för att\r\nuttrycka det ganska milt.</pre><pre>Jag ställde en fråga till moderaterna, och den fick\r\njag inget svar på: Tolkar moderaterna FN-stadgan\r\nså att vi kanske skall ta ett steg till, att vi rent av\r\nskall skicka stridande trupp, om FN så vill? Skall\r\nsvenska soldater slåss i öknen där borta, för att\r\ngenomföra den politik som moderaterna står för?</pre><pre></pre><pre>Anf. 7 EVA BJÖRNE (m) replik:</pre><pre>Herr talman! Per Gahrton får göra precis vilket han\r\nvill -- han får skratta eller han får gråta.</pre><pre>Som vanligt tar Per Gahrton upp en del av det man\r\nsäger och kommenterar det, men han bryr sig inte\r\nom helheten. Men precis som Per Gahrton har rätt\r\natt stå här i kammaren och framföra sin talan, har\r\nvi moderater rätt att göra det.</pre><pre>Sedan är det här inte fråga om huruvida vi vill ha\r\nstridande trupp i Mellanöstern, Per Gahrton. Per\r\nGahrton har suttit i utrikesutskottet och lyssnat på\r\nde sakkunniga. Vi har ställt upp för FN. Vi har ställt\r\nupp på att vara medlemmar i FN. I och med det är\r\nvi underställda de bestämmelser som gäller inom\r\nFN. Där gäller inte bara artikel 43 -- det har Per\r\nGahrton också hört -- utan även artikel 25 och\r\nartikel 26, som vi som medlemmar i FN har\r\nskyldighet att underställa oss.</pre><pre>Anf. 8 PER GAHRTON (mp) replik:</pre><pre>Herr talman! Man skall tydligen tolka detta så att\r\nom moderaterna får regeringsansvar kan det tänkas\r\natt Sverige skickar stridande trupp, i och för sig inte\r\nförrän på FNs begäran, men i alla fall. Om FN\r\nskulle begära det, skall vi skicka stridande trupp till\r\nandra länder, i händelse av att moderaterna\r\nkommer i regeringsställning. Det är intressant\r\ninformation till väljarkåren.</pre><pre>Naturligtvis får Eva Björne diskutera vad hon vill.\r\nJag tycker i princip att det är bra att moderaterna\r\nvill ta upp konflikten i hela dess vidd. Problemet är\r\nju bara att moderaterna i utrikesutskottet har\r\nmedverkat till en majoritet som bestämt sig för att\r\ninte ta upp saken. Så skrev ni ihop er med\r\nsocialdemokraterna om ett yttrande som inte är\r\nnågot yttrande. Nu här plötsligt i talarstolen tar ni\r\nupp statsministerbrevet och det ena med det andra.</pre><pre>Det största problemet är väl hur\r\nsocialdemokraterna skall agera nu. Den s.k.\r\nenighet som ni hade i utskottet har fullkomligt\r\npunkterats här. Inför öppen ridå har denna\r\nkonstlade enighet spruckit, en enighet som hade ett\r\nenda syfte: socialdemokraterna försökte springa\r\nifrån en öppen strid om konflikten och gjorde upp\r\nmed ett parti vars representanter inte hinner mer än\r\nupp i talarstolen förrän de spräcker enigheten. Det\r\när en tjusig koalition!</pre><pre>Anf. 9 EVA BJÖRNE (m) replik:</pre><pre>Herr talman! Utskottets betänkande gäller de\r\nekonomiska sanktionerna mot Irak. Där är vår\r\nenighet med socialdemokraterna hel. Vi ställer oss\r\nbakom att godkänna de sanktionerna.</pre><pre>Talmannen anmälde att Per Gahrton anhållit att till\r\nprotokollet få antecknat att han inte ägde rätt till\r\nytterligare replik.</pre><pre>Anf. 10 JAN-ERIK WIKSTRÖM (fp):</pre><pre>Herr talman! Den 2 augusti i år invaderades\r\nKuwait av Irak. Det var en oprovocerad\r\naggression. Redan samma dag fördömde FNs\r\nsäkerhetsråd invasionen och krävde att Irak\r\nomedelbart skulle dra tillbaka sina trupper. Irak\r\noch Kuwait uppmanades att omedelbart inleda\r\nförhandlingar.</pre><pre>Den resolutionen ledde inte till något resultat, och\r\nsäkerhetsrådet antog den 6 augusti en resolution\r\nom ekonomiska sanktioner mot Irak. I denna\r\nsenare resolution uttrycker säkerhetsrådet sitt\r\nbekymmer över att den första reservationen inte\r\nföljts och att Iraks invasion av Kuwait fortsätter.</pre><pre>Säkerhetsrådet uttalar sin beslutsamhet att få slut\r\npå Iraks invasion för att återupprätta Kuwaits\r\nsuveränitet, oberoende och territoriella integritet.\r\nRådet fäster uppmärksamheten på sina\r\nskyldigheter enligt FNs stadga att upprätthålla\r\ninternationell fred och säkerhet. Vidare bekräftar\r\nsäkerhetsrådet den naturliga rätten till individuellt\r\noch kollektivt självförsvar som svar på Iraks\r\nväpnade attack mot Kuwait.</pre><pre>Den svenska regeringen handlade nu mycket\r\nsnabbt. Redan den 7 augusti utfärdade regeringen\r\nen förordning om vissa sanktioner mot Irak.\r\nRegeringen har sedermera begärt riksdagens\r\ngodkännande av regeringens förordnanden om\r\ntillämpning av lagen om vissa internationella\r\nsanktioner i fråga om Irak.</pre><pre>Utrikesutskottet föreslår nu att riksdagen skall\r\nbifalla regeringens proposition om sanktionerna\r\nmot Irak.</pre><pre>Samtidigt understryker utskottet vikten av att\r\nregeringen inom FNs ram söker alla de möjligheter\r\ntill fredlig lösning av konflikten som kan finnas. De\r\nsanktioner som påbjudits av säkerhetsrådet måste\r\nfå möjlighet att verka fullt ut.</pre><pre>Sedan utskottet skrev detta har säkerhetsrådet\r\nfattat beslut om att alla nödvändiga medel får\r\nanvändas för att förmå Irak att dra sig tillbaka från\r\nKuwait. Under tiden fram till den 15 januari 1991\r\nhar Irak chansen att göra det. Självfallet hoppas vi\r\nalla att Irak skall utnyttja denna möjlighet. Då är\r\ndet viktigt att sanktionerna får fortsätta att verka.</pre><pre>Det är också viktigt att Sverige i tal, skrift och\r\nhandling visar sin solidaritet med de beslut som FNs\r\nsäkerhetsråd har fattat. I stort sett tycker jag också\r\natt så har varit fallet. Regeringens\r\nställningstaganden har föregåtts av samråd i\r\nutrikesnämnden och kontakter med partiledarna.\r\nPå den punkten finns bara det undantag som Per\r\nGahrton har tagit upp i denna debatt, nämligen det\r\nbrev som Sveriges statsminister sände till Saddam\r\nHussein, ett brev som under de senaste veckorna\r\nhar blivit både diskuterat och kritiserat. Inget\r\nsamråd med oppositionspartierna hade föregått\r\nbrevets tillkomst.</pre><pre>Det är väl ingen hemlighet att folkpartiet\r\nliberalernas partiledare har efterlyst en rad\r\nförtydliganden av vad som står i brevet. Han har\r\nockså i viss utsträckning fått sådana förtydliganden\r\nvid utrikesnämndens sammanträde. Han har även\r\nriktat allvarlig kritik mot sammankopplingen i\r\nbrevet mellan Iraks ockupation av Kuwait och\r\nIsraels ockupation av Västbanken och Gaza.</pre><pre>Det är självfallet angeläget att också lösa den\r\npalestinska konflikten. Men en sak är klar: en\r\nsådan lösning har inte kommit ett steg närmare\r\ngenom Iraks aggressionskrig mot Kuwait.</pre><pre>Per Gahrton frågar nu av någon anledning\r\nfolkpartiet om vi anser att gisslan skulle ha offrats\r\neller om Sverige skall sända krigsförband till\r\nområdet. På det vill jag svara att vi inte har haft\r\nnågra invändningar mot att ett brev skrevs.\r\nDäremot har vi framfört synpunkter på och kritik\r\nmot hur brevet var utformat. Vad gäller frågan om\r\nSveriges svar på den senaste resolutionen i FNs\r\nsäkerhetsråd vill jag säga att jag helt kan ställa mig\r\nbakom de uttalanden som statsministern och\r\nutrikesministern har gjort om vad Sverige är\r\nskyldigt att göra i ett sådant fall.</pre><pre>Herr talman! Med detta yrkar jag bifall till\r\nhemställan i utrikesutskottets betänkande.</pre><pre>Anf. 11 PER GAHRTON (mp) replik:</pre><pre>Herr talman! Jan-Erik Wikström var betydligt mer\r\nlågmäld i sitt anförande än vad moderaterna var i\r\nsin generalattack mot regeringen. Men han\r\nframförde ändå en kritik som gör att jag vill\r\npåminna om att jag kommenterade statsministerns\r\nbrev redan i utrikesutskottet. Partierna hade ju\r\nkännedom om detta brev. Därför kan jag också\r\nskriva om det i vår reservation. Vi visste ju vad som\r\nstod i brevet. Först begärde jag information om\r\ninnehållet i brevet, och senare samma dag fick\r\npartierna den informationen. Den hade\r\nutrikesutskottet omedelbart kunnat skaffa sig om\r\nman hade velat. Innehållet i brevet hade ju redan\r\nspritts ryktesvägen. Det hade alltså funnits\r\nmöjlighet för utrikesutskottet att under\r\nhandläggningen av ärendet seriöst diskutera\r\nstatsministerns brev och ta ställning till det i stället\r\nför att tjuvhålla på det och skapa denna konstlade\r\nenighet som inte alls har hållit.</pre><pre>Herr talman! Jag vet inte om jag skall fortsätta att\r\nvara regeringens försvarsadvokat i detta\r\nsammanhang. Regeringen har uppenbarligen ingen\r\negen försvarsadvokat i denna debatt, något som\r\ntycks behövas. Min roll är alltså något ovanlig. Om\r\njag vore statsminister skulle jag nog ta de initiativ\r\nsom jag i den rollen har befogenheter att ta för att\r\nåstadkomma en ganska radikal\r\nstrukturrationalisering av regeringspartiets\r\nföreträdare i utrikesutskottet. Ingen av dem tycks\r\nju ens försvara regeringens politik.</pre><pre>Hur skulle då detta brev till Saddam Hussein ha\r\nskrivits för att uppnå sitt syfte? Har Jan-Erik\r\nWikström en aning om vilka komplikationer det\r\ninnebär att på detta sätt närma sig en av\r\nMellanösterns, kanske världens, mest hårdföra\r\ndiktatorer? Vi vet alla att det är vad det handlar\r\nom. Vi vet också vilka medel regimen har använt\r\nför att hålla sig vid makten i 22 år samt vilka\r\nförhållanden som råder där. Innan jag tillsammans\r\nmed representanter för de flesta övriga partier --\r\nbl.a. en folkpartist som folkpartiet senare har\r\nbehandlat på ett skandalöst sätt -- reste till Irak,\r\nsade jag och andra att detta var en balansgång på\r\nslak lina. Antingen balanserar man på den slaka\r\nlinan eller också struntar man i de svenska\r\nmedborgarna där nere, om man vill ha sina fingrar\r\nhelt rena.</pre><pre>Jag tycker faktiskt att Ingvar Carlsson eller hans\r\nbrevförfattare har lyckats ovanligt bra med att\r\nskriva ett brev som dels fyller den funktionen, dels\r\noch samtidigt är helt hållbart inför en offentlig\r\nkontroll. Innehållet i brevet står också i\r\növerensstämmelse med viktiga grundsatser i svensk\r\nutrikespolitik. Det är ett skickligt skrivet brev som\r\ninnehåller dessa två syften vilka det inte är helt lätt\r\natt förena.</pre><pre>Anf. 12 JAN-ERIK WIKSTRÖM (fp) replik:</pre><pre>Herr talman! Per Gahrton söker varje tillfälle att\r\nkomma åt socialdemokraterna via repliker med mig\r\noch Eva Björne. Det skall nu inte lyckas.</pre><pre>När utrikesutskottet behandlade den här frågan var\r\nden svenska gisslan ännu inte hemma. Vi hade\r\nsjälvfallet allt intresse av att i utskottet agera så att\r\nvi inte försvårade möjligheterna för Sverige att få\r\nhem gisslan. När debatten om Ingvar Carlssons\r\nbrev sedan har brutit ut, en debatt som Per Gahrton\r\npå nytt tar upp i dag, har jag påpekat att vi har en\r\navvikande uppfattning på framför allt en viktig\r\npunkt och vill få förtydliganden på en rad andra\r\npunkter. Om vi skulle ha framfört synpunkter på\r\nhur brevet hade bort utformas, så skulle vi ha\r\nlämnat dem till regeringen om den hade efterfrågat\r\nsådana. Vad gäller möjligheterna att utforma ett\r\nbrev som behagar Saddam Hussein är jag övertygad\r\nom att Per Gahrton är oöverträffad.</pre><pre>Anf. 13 PER GAHRTON (mp) replik:</pre><pre>Herr talman! Jag förstår inte hur Jan-Erik\r\nWikström kan få det till att jag vill komma åt\r\nsocialdemokraterna i detta replikskifte. Jag vill\r\nvarken komma åt det partiet eller regeringen, även\r\nom jag kanske tidigare har kritiserat enstaka\r\nsocialdemokratiska ledamöter.</pre><pre>Jan-Erik Wikström säger att folkpartiet inte ville\r\nförsvåra möjligheterna att få gisslan fri. Hur går det\r\nihop med er behandling av en av ledamöterna som\r\nvar med på resan till Bagdad i detta syfte? Ni\r\nskandaliserade ledamoten offentligt medan gisslan\r\nännu var kvar i Irak. Ni behandlade henne som om\r\nhon hade gjort ett allvarligt brott. Hur tror ni det\r\nuppfattades? Var det ett sätt att inte försvåra\r\nfrigivningen av gisslan? I svensk politik har jag\r\nsällan varit med om ett så fullständigt skandalöst\r\nagerande. Även folkpartiets högsta ledning var\r\ninvolverad. Det överensstämmer inte med ert tal\r\nom att ni på ett seriöst sätt ville agera diplomatiskt\r\nför att få den svenska gisslan frigiven. Jag har inte\r\nbegärt att ni skall kontrollera enskilda\r\nlandsmötesombud. Det är inte vad det handlar om,\r\nutan det handlar om att partiledningen var\r\ninvolverad.</pre><pre>Anf. 14 JAN-ERIK WIKSTRÖM (fp) replik:</pre><pre>Herr talman! Per Gahrton fladdrar från ämne till\r\nämne i sina repliker. I folkpartiets riksdagsgrupp\r\nhade vi inga invändningar mot att en enskild\r\nledamot på eget initiativ gjorde en resa till Irak.\r\nDäremot sade vi nej till att med riksdagsgruppens\r\nmedel betala denna resa. Det skulle nämligen ha\r\ninneburit att vi som parti hade ställt oss bakom\r\nledamotens handlande. Det är också den\r\nfaktaupplysning som gavs på landsmötet.</pre><pre>I övrigt vill jag säga att man, om man sitter med i\r\nutrikesutskottet, får vara med om att handlägga\r\nutomordentligt känsliga frågor. Det förhållandet\r\natt fyra partier kunde skriva ihop sig också i denna\r\nfråga, berodde bl.a. på att vi ansåg det vara\r\nutomordentligt viktigt att underlätta för Sveriges\r\nregering att få hem gisslan. Vi är glada över att så\r\nkunde ske.</pre><pre>Talmannen anmälde att Per Gahrton anhållit att till\r\nprotokollet få antecknat att han inte ägde rätt till\r\nytterligare replik.</pre><pre>Anf. 15 PÄR GRANSTEDT (c):</pre><pre>Herr talman! Iraks invasion av Kuwait är det\r\nsenaste exemplet i historien på hur en tyrannisk\r\nsjälvhärskare med hjälp av krigshandlingar och\r\nmilitärt våld försöker utöka sin makt. Det är ett\r\nmönster som vi dess värre har sett gå igen under\r\nårhundradenas lopp. Men i dag måste man uppfatta\r\ndetta som något oerhört primitivt och något som\r\nVärldssamfundet med all kraft måste reagera mot.\r\nDrabbade är människor som lever i Kuwait och som\r\nutsatts för våldshandlingar och terrorhandlingar av\r\nolika slag. Drabbade är också Världssamfundet och\r\nansträngningarna att skapa en internationell\r\nrättsordning som skall trygga relationerna mellan\r\nfolken.</pre><pre>Det som ändå ger en skymt av hopp i den kris som\r\nSaddam Hussein och Iraks övervåld mot Kuwait\r\nhar skapat är att FN kanske för första gången\r\nnågonsin har kunnat agera och verka på det sätt\r\nsom var avsikten när Världsorganisationen\r\nbildades. Ur den synpunkten valde Saddam\r\nHussein tidpunkten för sitt angrepp illa. FN står\r\nmer enat än någonsin och har också kunnat handla\r\nmed kraft genom de ekonomiska sanktioner som\r\nhar vidtagits och som vi i dag skall ta ställning till,\r\nmen också genom en militär styrkedemonstration\r\nsom har visat Saddam Hussein att möjligheterna att\r\nmed ytterligare militära aktioner försöka häva den\r\nblockad som man har utsatts för inte existerar.</pre><pre>Vår förhoppning är naturligtvis att den här\r\nkonflikten skall kunna lösas utan ytterligare\r\nblodsspillan och att de åtgärder som har vidtagits\r\nfrån FN skall visa sig tillräckliga. I dag känns det\r\nhoppet kanske något större än det har gjort under\r\ntidigare månader.</pre><pre>Det här är en viktig utrikespolitisk fråga, dels\r\ndärför att ett land har förlorat sin frihet och\r\nmänniskor där drabbats hårt, dels därför att det är\r\nen test på Världssamfundets förmåga att stävja\r\nvåldsverkare av det slag som Saddam Hussein\r\nrepresenterar.</pre><pre>Här i Sverige stänker det dock i ankdammen.\r\nDebatten här handlar inte om hur vi på det mest\r\nkraftfulla sättet skall kunna stödja FN när det gäller\r\natt agera på ett ansvarsfullt sätt. I stället diskuterar\r\nvi formuleringar i brev.</pre><pre>Centerpartiet har inte deltagit i den kritikstorm\r\nsom har riktats mot Ingvar Carlssons brev till\r\nSaddam Hussein. Det beror inte på att vi tycker att\r\ndetta brev i alla avseenden var fulländat\r\nformulerat. Brevets utformning var inte av det\r\nslaget att jag skulle ställa mig bakom ett\r\nbetänkande från utrikesutskottet som gick ut på att\r\nanalysera situationen i Mellanöstern. Å andra sidan\r\nkan vi inte finna att brevet innehåller enskilda\r\npunkter som på ett oacceptabelt sätt strider mot\r\nSveriges åtaganden gentemot FN och\r\nVärldssamfundet i övrigt vad gäller Irakkrisen. Det\r\när ofrånkomligt att brevets syfte, nämligen att\r\nmöjliggöra för den svenska gisslan att få komma\r\nhem, också har satt sin prägel på dess utformning.\r\nDet är något som vi inte bör förvåna oss över.</pre><pre>Även om brevet således inte speglar den bild som\r\nvi skulle vilja ge av situationen i Mellanöstern i alla\r\ndess delar, anser vi inte att brevet är så förgripligt\r\natt det finns anledning att här föra en lång debatt\r\nom dess innehåll. Framför allt beklagar vi att en del\r\nganska överdrivna kommentarer kring brevet har\r\nbidragit till att ge utlandet en uppfattning om att\r\ndetta brev till sitt innehåll skulle ligga betydligt\r\nnärmare Saddam Husseins syn på situationen än\r\nvad som faktiskt är fallet. En del av de\r\nmissuppfattningar som nog har uppstått i utlandet\r\nkring innehållet i statsministerns brev tror jag man\r\nkan säga beror på det sätt på vilket brevet har\r\nkommenterats i den svenska debatten.</pre><pre>När man hör Per Gahrton från denna talarstol, då\r\nförstår man att den stora konflikten inte utspelas\r\nkring Persiska Viken utan i Sveriges riksdags\r\nutrikesutskott. Den stora skurken i dramat heter\r\ninte Saddam Hussein utan Stig Alemyr. Att göra\r\ndet här till en fråga som i huvudsak rör Sveriges\r\nriksdags utrikesutskotts behandling av en motion\r\nundertecknad av Per Gahrton är kanske att rikta\r\nfokus något fel. Per Gahrton har från denna\r\ntalarstol anklagat utrikesutskottet för tjänstefel i\r\noch med att man inte med vederbörlig utförlighet\r\nhar kommenterat hans motion. Det har naturligtvis\r\ninte begåtts något tjänstefel. Per Gahrton har en\r\nbetydande erfarenhet av riksdagsarbete både som\r\nföreträdare för miljöpartiet och tidigare som\r\nföreträdare för folkpartiet och borde ha läst\r\ntillräckligt många utskottsbetänkanden för att veta\r\natt det inte alls är ovanligt att motioner blir ganska\r\nsummariskt behandlade. Det är alltså långt ifrån\r\nregel att alla motioner blir föremål för en utförlig\r\ndiskussion i utskotten. Vad som är ett krav är att\r\nutskottet tar ställning till motioners yrkanden, och\r\ndet har naturligtvis skett också i detta fall.</pre><pre>Det är utskotten som bedömer om det finns\r\nanledning att göra en längre utläggning med\r\nanledning av det som står i motionerna. I detta fall\r\nbedömde utskottet att det inte var lämpligt.\r\nMotivet för den bedömningen har redan anförts av\r\nJan-Erik Wikström. När vi slutbehandlade vårt\r\nbetänkande rådde en ganska känslig situation med\r\nhänsyn till att den svenska gisslan ännu inte hade\r\nkommit hem. Vi fann det inte lämpligt att Sveriges\r\nutrikesutskott under trycket av den situationen\r\nskulle göra en grundlig analys av läget i\r\nMellanöstern. En stor majoritet i utskottet nöjde\r\nsig därför med att ställa sig bakom regeringens\r\nyrkande i propositionen. En lika stor majoritet\r\navvisade miljöpartiets förslag att göra andra\r\nställningstaganden. Därmed är Per Gahrtons\r\nmotion korrekt behandlad, och han har ingen\r\nanledning att klaga. Efter detta hoppas jag att vi\r\nskall kunna ägna vårt intresse, inte åt Per Gahrton\r\nutan åt Saddam Hussein och konflikten i\r\nMellanöstern.</pre><pre>Anf. 16 PER GAHRTON (mp) replik:</pre><pre>Herr talman! Jag har inte sökt konflikt med\r\ncenterpartiet i sakfrågan. I den tycker jag att\r\ncentern har haft en i stort sett riktig linje. Det är\r\njust i sakfrågan jag har debatterat med några\r\nföreträdare för olika partier.</pre><pre>Jag anser dock att det brister något i logiken i det\r\nPär Granstedt säger. Det är just bristen på\r\ndiskussion i sakfrågan i utskottsbetänkandet som\r\nhar gjort oss i miljöpartiet både betänksamma och\r\nganska upprörda. Det handlar inte om\r\nformaliteterna i samband med behandlingen av en\r\nmotion. Hade det varit en helt oviktig motion, då\r\nkan jag försäkra Pär Granstedt att vi inte hade gjort\r\nnågon större sak av dess behandling i utskottet.\r\nMen den aktuella motionen handlar om en stor och\r\nmycket viktig sakfråga. Det har också visat sig\r\norimligt att föreställa sig att det går att lägga på\r\nlocket och undvika en debatt. Den har sannerligen\r\ninte bara provocerats fram av mig. Det är dock bra\r\nom jag har bidragit till att det har blivit något av en\r\nsakdebatt. Uppenbarligen har flera ledamöter som\r\ndeltagit i debatten, i varje fall någon av dem, i\r\nförväg tänkt sig att föra en debatt i sakfrågan. Jag\r\nhar således svårt att se någon logik i Pär Granstedts\r\nresonemang. Pär Granstedt vet också att mitt\r\narbete för fred i Mellanöstern inte främst utförs här\r\ni riksdagen. I riksdagens kammare diskuterar jag\r\nmed riksdagsledamöter. Pär Granstedt är säkert\r\nmedveten om att jag sysslar och har sysslat med en\r\ndel annat som har med Mellanöstern att göra, och\r\ndet har också gällt gisslan och Gulfkrisen.</pre><pre></pre><pre>Anf. 17 PÄR GRANSTEDT (c) replik:</pre><pre>Herr talman! Det faktum att utrikesutskottet inte\r\nutförligt har diskuterat det som står i miljöpartiets\r\nmotion innebär inte att vi generellt sett vill försöka\r\nbegränsa debatten kring situationen i\r\nMellanöstern. Det vore en orimlig uppgift och en\r\norimlig ståndpunkt. Tvärtom är det viktigt att den\r\nhär frågan diskuteras grundligt. Men i utskottet\r\nansåg vi inte, som jag redan har framhållit, att det\r\nvar lämpligt att utskottet, samtidigt som gisslan\r\nväntade på att få åka hem, gjorde ett utförligt\r\nuttalande där vi i olika delar analyserade\r\nsituationen i Mellanöstern. Vi tyckte att det fanns\r\nlämpligare tillfällen att föra den diskussionen, t.ex.\r\nhär i kammaren i dag. Det har vi också gjort. Det\r\när bara beklagligt att så mycken tid har åtgått till att\r\ndiskutera, inte vad som faktiskt sker i Mellanöstern\r\noch vad vi skall göra åt det utan hur en motion från\r\nmiljöpartiet borde ha hanterats.</pre><pre>Anf. 18 PER GAHRTON (mp) replik:</pre><pre>Herr talman! Här har förts en viss debatt om krisen\r\ni Mellanöstern. En sak fattas dock, men det kanske\r\nbättrar sig. Ingen från regeringspartiet har i sak\r\nförsvarat regeringens agerande. Genom det\r\nagerande som Pär Granstedt i sin egenskap av vice\r\nordförande i utskottet är medansvarig för har det\r\nunder en tid skapats en konstlad bild av enighet i\r\nden här frågan mellan de fyra stora partierna, en\r\nenighet som miljöpartiet och vänsterpartiet på\r\nnågot sätt står utanför. Sanningen är dock att det\r\nfinns ett betydande mått av enighet i sakfrågan\r\nmellan fyra partier i en annan kombination,\r\nnämligen mellan socialdemokraterna,\r\ncenterpartiet, miljöpartiet och vänsterpartiet. Det\r\när den reella majoriteten i frågan. Carl Bildts och\r\nBengt Westerbergs partier utgör en minoritet som\r\nhar skapat problem för trovärdigheten i svensk\r\nutrikespolitik över lag. Om denna debatt bidrar till\r\natt ge en riktig bild av situationen, då har den\r\nfaktiskt fyllt en funktion.</pre><pre>Anf. 19 KARL-ERIK SVARTBERG (s):</pre><pre>Herr talman! Jag blev upprörd när jag lyssnade till\r\nEva Björnes anförande. Överenskommelsen om att\r\nstrikt hålla sig till det propositionen handlar om,\r\nnämligen sanktioner mot Irak och Kuwait, höll\r\nalltså inte längre än hit till debatten. Frestelsen för\r\nEva Björne att göra sig till megafon för Carl Bildt\r\nblev för stark. Det är därför jag är upprörd.</pre><pre>Låt mig först citera ur utrikesministerns frågesvar\r\nden 13 november. Så här säger han bl.a.:</pre><pre>''Med skärpa har det internationella samfundet\r\nreagerat mot Iraks invasion och folkrättsstridiga\r\nannektering av sitt grannland. Genom en rad\r\nviktiga resolutioner har säkerhetsrådet klart och\r\ntydligt visat att stor internationell enighet råder i\r\ndenna fråga. Detta är mycket positivt. FN kan\r\näntligen spela den viktiga roll som organisationen\r\ntidigare långa perioder varit oförmögen till.'' Han\r\nsäger vidare: ''Det är regeringens starka\r\nförhoppning att ett nytt krig skall kunna undvikas\r\noch att en fredlig lösning på Irak--Kuwait-\r\nkonflikten skall kunna uppnås på grundval av\r\nsäkerhetsrådets resolutioner. Detta skulle öppna\r\nmöjligheter till en lösning av Mellanösterns övriga\r\nproblem''.</pre><pre>I statsministerns brev till Saddam Hussein den 22\r\nnovember står följande:</pre><pre>''Vad beträffar den aktuella situationen i Gulfen har\r\nvi vid upprepade tillfällen uttalat att en militär\r\nlösning måste undvikas. Allt som är möjligt måste\r\ngöras för att finna en förhandlad politisk lösning.\r\nSverige för sin del är redo att ge sitt bidrag för att\r\nuppnå detta mål på basis av resolutionerna i FNs\r\nsäkerhetsråd.'' Jag betonar ordet resolutionerna.</pre><pre>Detta är klara besked. Målet skall uppnås på basis\r\nav resolutionerna i FNs säkerhetsråd, och dessa\r\nresolutioner talar sitt mycket tydliga språk vad\r\ngäller den här frågan.</pre><pre>För att inget missförstånd skall råda vill jag i\r\nkorthet beröra vad vår FN-ambassadör Jan\r\nEliasson sade i FNs generalförsamling i måndags:\r\n''Sverige är berett att pröva varje framställan ifrån\r\nsäkerhetsrådet i enlighet med FN-stadgan om\r\nfortsatt stöd för FNs arbete i Gulfkonflikten.''</pre><pre>Anf. 20 EVA BJÖRNE (m):</pre><pre>Herr talman! Jag hoppas att Karl-Erik Svartberg\r\nockså inser att vi har yrkat bifall till utskottets\r\nhemställan och att vi är helt ense med övriga partier\r\nom de resolutioner som här skall godkännas.</pre><pre>När vi i utrikesutskottet diskuterade den här\r\nfrågan, Karl-Erik Svartberg, då var innehållet i\r\nIngvar Carlssons brev inte känt. Vi ville få del av\r\ndet, men detta var inte möjligt just då. Att vi nu\r\ndiskuterar brevets innehåll och talar om vad vi\r\nanser är negativt i brevet samt redovisar det i brevet\r\nsom inte uppfyller de krav som bör ställas på ett\r\nbrev som en medlem i FN skickar till Saddam\r\nHussein, tycker jag att vi har full rätt till. Jag är\r\ningen megafon för Carl Bildt när jag gör det, utan\r\njag framför de åsikter som jag och mitt parti står\r\nför.</pre><pre>Anf. 21 KARL-ERIK SVARTBERG (s):</pre><pre>Herr talman! Jag uppmärksammade att Eva\r\nBjörne yrkade bifall till utskottets hemställan, och\r\njag är naturligtvis medveten om att moderaterna\r\nställer sig bakom denna hemställan. Det är fem\r\npartier som gör det, nämligen alla utom\r\nmiljöpartiet. Men detta bifallsyrkande från\r\nmoderaterna levererades med ett slag under bältet\r\nav, som jag tycker, grövsta sort.</pre><pre>Anf. 22 PER GAHRTON (mp):</pre><pre>Herr talman! Jag reste mig inte för att begära ordet\r\nutan för att instämma. Jag ber alltså att få instämma\r\ni Karl-Erik Svartbergs anförande. Eftersom han\r\ndärefter har hunnit hålla ytterligare ett anförande,\r\nber jag att få instämma också i det. Hans\r\nanföranden var utmärkta och klargörande, och det\r\ntackar jag för.</pre><pre>Överläggningen var härmed avslutad.</pre><pre>(Beslut fattades efter 6 §.)</pre><pre>Anf. 23 ANN-CATHRINE HAGLUND\r\n(m):</pre><pre>Herr talman! För nästan exakt ett år sedan\r\nomringades detta hus av uppretade lärare som inte\r\nville låta sig kommunaliseras. I dag skall vi ta\r\nställning till fortsättningen -- ett nytt bidragssystem\r\nför skola och vuxenutbildning.</pre><pre>Nu som då -- för ett år sedan -- saknas de mål som\r\nmotiverar förändringen. För det är väl inte så att\r\nGöran Persson söker förändring bara för\r\nförändringens skull?</pre><pre>Varför kommunalisera? Varför lägga om\r\nbidragssystemet? Varför öka de lokala politikernas\r\nmakt? Vad syftar förändringarna till? Är det för att\r\nöka elevernas kunskaper? Om det vore så väl ändå.\r\nOm det är någonting som borde debatteras, men\r\nsom inte debatteras vare sig här i riksdagen eller i\r\nmassmedierna, är det frågan om vilka kunskaper\r\neleverna skall ha när de lämnar skolan.</pre><pre>I dag avslår riksdagen troligen -- för jag vet inte\r\nvilken gång i ordningen -- ett gammalt moderat\r\nkrav som innebär att det av skollagen skall framgå\r\natt skolans viktigaste uppgift, överordnad andra\r\nuppgifter, är att ge alla elever goda kunskaper och\r\nfärdigheter. Därmed blir budskapet otydligt. Allt\r\nblir lika viktigt. Därför ser det ut som det gör i\r\nmånga skolor. Lärare, föräldrar och elever lämnas\r\ni sticket.</pre><pre>Att driva fram förändringar utan att först ha klara\r\nmål för skolan ger inga positiva resultat. Att ändra\r\ni organisationen är en yttre handling som kanske för\r\nen tid döljer bristen på innehåll. Tomma tunnor\r\nskramlar som bekant mest, och i skolpolitiken har\r\ndet rasslat till en del under Göran Perssons styre.</pre><pre>Det är ju när man lägger ut ansvar som mål och\r\nläroplaner blir särskilt viktiga. Om utformningen\r\nav läroplanerna vet vi dock ingenting.</pre><pre>Nu har Göran Persson förelagt riksdagen två\r\npropositioner där han skjuter frågan om innehållet\r\nframför sig. Riksdagen förväntas effektuera beslut\r\nom ramar. Regeringens proposition flyttar ansvar\r\nfrån en central politisk nivå till en lokal politisk\r\nnivå. Skolan blir fortsatt politikerstyrd.\r\nSystemfelen består och om utbildningens innehåll\r\noch kvalitet finns inga tankar från regeringshåll.</pre><pre>Situationen, problemen i skolan, är inte lärarnas\r\nfel. Det är regeringens, systemets, fel. Vad Sveriges\r\nelever, föräldrar och lärare behöver är en politik\r\nsom sätter kunskap och kvalitet i centrum, som i\r\ntydliga mål och läroplaner lyfter fram skolans\r\nhuvuduppgift och som syftar till att varje elev skall\r\nutvecklas maximalt utifrån sina förutsättningar.</pre><pre>Det är t.ex. inte rimligt att det i en obligatorisk\r\nskola finns sådana brister i undervisningen som\r\npåtalas i den nationella utvärderingen av skolan.\r\nBristerna är särskilt stora när det gäller ämnena\r\nsamhällskunskap och religionskunskap.</pre><pre>Enligt rapporterna saknas i var femte klass\r\nantingen religionskunskap eller samhällskunskap\r\neller t.o.m. båda ämnena fram t.o.m. april månad i\r\nårskurs 5. I delar av den naturvetenskapliga\r\nundervisningen är bristerna också stora. De\r\n''mjuka'' ämnena biologi och zoologi tas upp,\r\nmedan ''hårda'' ämnen som fysik, teknik och kemi\r\när ovanliga.</pre><pre>De ämnen som åsidosättes är ämnen lärarna tycker\r\ndet är svårt att undervisa i. Rapporterna bestyrker\r\nfaran med blockläsning -- vissa ämnen och moment\r\nskjuts åt sidan. De visar också på nödvändigheten\r\nav tydliga mål och läroplaner som lyfter fram\r\nskolans huvuduppgift och på vikten av att lärarna\r\nhar goda ämneskunskaper.</pre><pre>Skolministern vill inte diskutera rapporterna. Det\r\nframgick tydligt av gårdagens frågedebatt. Skolan\r\nbehöver ett reformprogram. Men inte ett\r\nreformprogram som endast rör om i\r\norganisationen, utan ett reformprogram som\r\nstärker undervisningen och förbättrar elevernas\r\nkunskaper.</pre><pre>Det behövs därför för det första mål som lyfter fram\r\natt skolans huvuduppgift -- överordnad andra mål --\r\när att ge kunskaper och färdigheter. Det måste\r\nskapas en balans i skolans olika åtaganden så att\r\ninte skolans huvuduppgift skjuts åt sidan.</pre><pre>För det andra behövs det tydliga läroplaner som gör\r\ndet möjligt för lärarna att verkligen nå målen.</pre><pre>För det tredje måste det klart utsägas att en\r\nlikvärdig utbildning också innebär att varje elev\r\nskall ha rätt att utvecklas maximalt utifrån sina\r\nförutsättningar.</pre><pre>För det fjärde bör det finnas reella möjligheter för\r\nelever och föräldrar att välja skola. Placering i en\r\nskola skall ses som ett erbjudande och föräldrarna\r\nskall ha rätt att bestämma. Då kan vi få ett verkligt\r\nföräldraengagemang i den valda skolans liv och\r\nundervisning -- en skoldiskussion i varje familj.\r\nDenna rätt att välja måste klart och tydligt slås fast.\r\nDet är märkligt att inte detta är självklart i Sverige!</pre><pre>Planmonopolet på skolans område måste överges.\r\nEtt val av en fristående skola skall vara lika\r\nsjälvklart som ett val av en offentlig skola. De\r\nfristående skolorna skall inte ses som något ''vid\r\nsidan av''.</pre><pre>Skollagen skall ange fristående skolor som\r\nlikvärdiga, som ett jämbördigt alternativ. Dessa\r\nskolor skall ha samma ekonmiska förutsättningar\r\nsom de skolor som drivs i kommunal regi. Det\r\nmåste bli slut på diskrimineringen av de fristående\r\nskolorna!</pre><pre>För det femte behövs ett statsbidrag som följer\r\nelevens val av skola. Det statsbidragssystem vi i dag\r\nskall ta ställning till är ett steg i rätt riktning. Det är\r\nschabloniserat och därmed förenklat. Det\r\ngrundläggande systemfelet består dock i och med\r\natt politiska beslut och inte den enskildes val avgör\r\ntill vilken skola eleven hänvisas för sin skolgång.</pre><pre>Utskottet gör visserligen ett tillkännagivande när\r\ndet gäller val av skola och begär ett lagförslag,\r\nvilket är ett genomslag för kravet att kunna välja\r\nskola. Men när det gäller utformningen av\r\nstatsbidraget förblir skolan politikerstyrd.</pre><pre>Vi moderater anser att statsbidraget skall följa\r\neleven till den skola föräldrar och elev väljer --\r\noffentlig eller fristående. Då blir möjligheten att\r\nvälja en möjlighet för alla.</pre><pre>Konkurrens mellan olika skolor skulle också både\r\nstimulera skoldebatten och kvaliteten. En ''icke\r\nvald'' skola får ju en mycket tydlig signal om att det\r\när dags att göra något åt saken. Det är dags att\r\nförbättra kvaliteten.</pre><pre>För det sjätte bör eleverna kunna välja ämnen efter\r\nintresse. Det är särskilt viktigt på högstadiet.</pre><pre>För det sjunde behövs betyg som anger kunskaper\r\noch färdigheter. Betygen kan inte förbigås när man\r\ndiskuterar olika sätt att styra och utvärdera skolan.</pre><pre>Visst är det positivt att de relativa betygen äntligen\r\nskall försvinna. Hade vi moderater fått bestämma\r\nhade detta system aldrig införts. Det är positivt att\r\nskolministern säger sig vilja ha ett bättre\r\nbetygssystem. Men skolministerns tal är tvetydigt.\r\nFortfarande skall betyg ges först på högstadiet. Om\r\nbetygen skall ge information och stimulans då\r\nmåste betygen föras in tidigare i skolan.</pre><pre>Det är oroande att frågan om betygen dragits i\r\nlångbänk. Det är oroande att den expertgrupp som\r\nskolministern gett sitt stöd uttalat att antalet\r\nbetygssteg skall minska, att egenskaper som\r\nkreativitet och samarbetsförmåga skall ingå i\r\nbetygsättningen och att betyg endast skall ges från\r\nhögstadiet.</pre><pre>Ett bra betygssystem visar respekt för kunskap och\r\nför elevernas arbete. Vi vill ha betyg och fler\r\nbetygssteg som visar vad eleverna kan.</pre><pre>För det åttonde måste vi ha en lärarutbildning som\r\nger lärarna gedigna ämneskunskaper. Därför måste\r\nden bygga på ämnesstudier och ge en tillräckligt\r\nlång utbildning i varje ämne. Lärarna bör inte\r\nheller undervisa i för många ämnen, för det gör det\r\nsvårt för dem att hålla kunskaperna aktuella och\r\nintressanta.</pre><pre>Bland det viktigaste för att få en undervisning av\r\nhög kvalitet är en bra lärarutbildning! Få saker\r\ntorde oroa föräldrar så mycket inför barnens\r\nskolgång som att de inte skall få en bra lärare!</pre><pre>Problemen inom grundskollärarutbildningen är\r\nmånga och stora. Det är svårt att få tillräckligt\r\nmånga sökande. Därtill får vi nu veta att av de som\r\n1988 började på utbildningen med inriktningen mot\r\nårskurserna 4--9 är bara drygt hälften kvar i dag.</pre><pre>Vi går mot en stor lärarbrist. Läraryrket är inte\r\nattraktivt, trots avtal som givit unikt stora\r\nlönepåslag för stora lärargrupper.</pre><pre>Orsaken till att lärarbanan inte lockar dagens\r\nungdomar är naturligtvis till stor del att de genom\r\nsin skolgång har fått en klar uppfattning om vad\r\nyrket innebär. De vill helt enkelt inte försätta sig i\r\nen sådan situation.</pre><pre>Grundfelet är att vi har en skola som prioriterar\r\nannat än kunskaper. Med en sådan inställning blir\r\nockså lärarnas uppgift otydlig och orimlig.\r\nLärarbristen är ett av de allvarligaste\r\nskolproblemen vi står inför.</pre><pre>Herr talman! Jag tar därför tillfället att här och nu\r\ni kammaren föreslå att en kriskommission tillsätts\r\nför att komma till rätta med problemen inom\r\nlärarutbildningen. Sverige kan inte fortsätta att gå\r\nrakt in i en stor lärarbrist. Läraryrket måste göras\r\nattraktivt igen. Lärarutbildningen måste ha högsta\r\ntänkbara kvalitet.</pre><pre>Vi moderater har föreslagit en ny lärarutbildning\r\nför lärare som skall undervisa i årskurserna 4--9.\r\nDen bygger på rejäla ämnesstudier och kan tillföra\r\nskolan lärare med en gedigen utbildning och en mer\r\nvarierad utbildningsbakgrund, vilket vore bra för\r\nkvaliten i undervisningen.</pre><pre>Vår modell för lärarutbildningen skulle dessutom\r\nöka lärarutbildningskapaciteten när det gäller\r\ngrundskolan. Den torde också kunna dra nya\r\ngrupper till läraryrket och ge det ökad status.</pre><pre>Herr talman! Låt oss få en kriskommission som kan\r\ngranska den nuvarande lärarutbildningen och olika\r\nförslag som har lagts fram för att förbättra den och\r\nöka kapaciteten. Därigenom kan kommissionen\r\nkomma med förslag som motar den hotande stora\r\nlärarbristen.</pre><pre>I samband med detta har vi moderater också\r\nföreslagit en fortbildning som prioriterar den\r\nämnesmässiga utbildningen. Vi har föreslagit att\r\nalla lärare skall erbjudas en ämnesinriktad\r\nfortbildning om 20 poäng vart tionde år.</pre><pre>Vi har också föreslagit en fristående utvärdering,\r\nsom således skall skötas av en från skolan fristående\r\ninstans.</pre><pre>Med den syn som vi moderater har på hur\r\nfortbildningen och utvärderingen skall utformas\r\noch organiseras, kan vi inte tillstyrka att skolverket\r\nfår dessa uppgifter. Vi hälsar med tillfredsställelse\r\nbantningen av den centrala byråkratin. Det är helt\r\ni linje med moderata förslag.</pre><pre>Vi anser dock att utvärderingen skall vara\r\nfristående -- gärna efter engelsk modell. Vi anser\r\nockså att det statliga bidraget till fortbildning skall\r\ngå direkt till kommunerna, som kan upphandla\r\nfortbildning hos högskolan. Om en samordning är\r\nnödvändig kan den skötas av en enhet inom eller i\r\nanslutning till högskolan.</pre><pre>De centrala myndighetsuppgifterna på\r\nskolområdet kan således minskas ännu mer enligt\r\nvår uppfattning. Detsamma gäller på\r\nhögskolesidan. Det finns därför anledning att\r\nanalysera möjligheterna att samla de centrala\r\nmyndighetsuppgifterna för all utbildning i ett\r\nämbetsverk.</pre><pre>Herr talman! När det gäller den kommunala\r\nvuxenutbildningen och frågor som hör samman\r\nmed den kommer Birger Hagård och Ulf Melin att\r\nnärmare utveckla våra synpunkter.</pre><pre>Jag vill sluta mitt anförande med att slå fast att vi\r\nmoderater självfallet står bakom alla de\r\nreservationer som har undertecknats av moderater.\r\nFör att begränsa antalet voteringar yrkar jag dock\r\nendast bifall till reservationerna nr 2 och 16.</pre><pre></pre><pre>Anf. 24 LARS LEIJONBORG (fp):</pre><pre>Herr talman! När jag förberedde mig inför detta\r\nanförande hade jag vissa problem med hur jag\r\nskulle få fram den rätta balansen mellan beröm och\r\nkritik och mellan uppmuntran till nya framsteg och\r\nklander för otillräckliga insikter och ambitioner.\r\nDet slog mig att mina bekymmer säkert påminner\r\nen del om dem som många lärare har dessa dagar\r\nnär de går och funderar på de höstterminsbetyg som\r\nskall sättas. Eftersom betyg tycks vara på väg\r\ntillbaka i socialdemokratisk skolpolitik tror jag inte\r\natt någon har något emot att jag betygsätter\r\nskolministerns proposition och\r\nutbildningsutskottets betänkande. Jag väger\r\nsamman positivt och negativt och gör en samlad\r\nbedömning.</pre><pre>Det måste självfallet bli ett positivt betyg. Nu får\r\nvi äntligen en kraftig decentralisering av skolan och\r\nschabloniserade statsbidrag. Allt detta har vi krävt\r\nlänge, och den svenska skolan behöver det\r\nverkligen. Jag är också beredd att ge ett visst\r\növerbetyg för Göran Perssons rejäla tag i\r\nskolbyråkratin. Jag tror att det är riktiga grepp.</pre><pre>Något av de högsta betygstegen kan dock inte\r\nkomma i fråga. Även med dessa förändringar\r\nkommer Sverige också framöver att ha en\r\npolitikerstyrd skola. Det finns en risk för att\r\ndecentraliseringen så att säga gör halt vid\r\nkommunalhuset och att det blir skolstyrelsen och\r\nskolkontoret som får mera att säga till om.\r\nDärigenom kan man gå miste om de verkligt\r\ndynamiska effekterna som en sådan här förändring\r\nannars skulle kunna möjliggöra, nämligen om man\r\ni högre grad hade givit makten i skolan till dem som\r\när verksamma i skolan -- lärare, elever och\r\nföräldrar.</pre><pre>Jag tycker att utskottets betänkande kan ges en\r\naning högre betyg än propositionen. I betänkandet\r\nrättas ett och annat problem till. Det finns ett\r\nuttalande om syokonsulenternas rätt till\r\nfortbildning som är värdefullt. Skolministern får en\r\nvälbehövlig knäpp på näsan för sitt mycket\r\negendomliga uttalande om att pengarna till\r\nlokalupprustning först skall användas till\r\nkontorslokaler åt lärare. Det är en prioritering som\r\ni dagens ekonomiska läge ter sig minst sagt\r\negendomlig.</pre><pre>Utskottet har också rättat till en egendomlighet i\r\npropositionen när det gäller det nya skolverkets\r\nregionala organisation. Vi har också sett till att det\r\nblir något mjukare övergångsregler när det gäller\r\nden del av statsbidraget som beräknas utifrån\r\nkomvuxverksamheten.</pre><pre>Ett inslag i utskottets betänkande som är mycket\r\nsvårbedömt är bordläggningen av det som gäller\r\nfriskolor. Det här är en mycket viktig fråga. Den är\r\nbrådskande. Ett antal av de friskolor som finns i\r\nSverige har mycket stora ekonomiska problem. Vi\r\nvet inte riktigt hur vi skall tolka det faktum att\r\nsocialdemokraterna tog initiativ till att bryta ut de\r\nresonemang i propositionen och de\r\nmotionsyrkanden som handlar om friskolor. Vi kan\r\nbara hoppas att detta tyder på att\r\nsocialdemokraterna är på väg att fullfölja ett\r\nomtänkande som innebär en mera positiv syn på\r\nfriskolor.</pre><pre>Jag skulle vilja sätta BA+ på utskottsbetänkandet.\r\nDet kan tyvärr inte bli AB. Det beror framför allt\r\npå det sätt som utskottsmajoriteten handskas med\r\nlöften som givits i skolpolitiken på senare tid. Det\r\när mycket viktigt att hålla löften i politiken. Vi\r\npolitiker möter så mycket misstroende. En\r\nanledning till det är att det på något sätt har blivit\r\nen allmän känsla bland människor att löften som\r\npolitiker ger inte spelar någon roll. Så får det inte\r\nvara.</pre><pre>Man måste dock skilja något på löften som givits i\r\ngod tro och löften som givits mot bättre vetande.\r\nJag hävdar att vi i detta sammanhang ser exempel\r\npå ett par löften som har givits mot bättre vetande.\r\nNär de nu bryts är det mycket anmärkningsvärt.</pre><pre>Jag syftar på två saker. Först kan jag ta upp frågan\r\nom klasstorleken. Det är en mycket gammal fråga i\r\nsvensk skoldebatt. Från olika håll har det länge\r\nhävdats att det skulle vara bättre med mindre\r\nklasser. Folkpartiet lade fram ett skolprogram 1987\r\ndär vi diskuterade denna fråga. Vi kom fram till att\r\nredan inom ramen för de resurser som står till\r\nskolans förfogande är det möjligt att åstadkomma\r\nklasser som även på mellan- och högstadiet aldrig\r\nskall behöva ha mer än 25 elever.</pre><pre>För att gardera oss mot kritiken att detta skulle\r\nkomma att innebära att resurser skulle tas från\r\nangelägen specialundervisning tillförde vi skolan\r\nvissa resurser. Det var inte fråga om några stora\r\nbelopp. Det rörde sig om drygt 70 miljoner. Detta\r\ngjorde vi för att kunna hävda att en sådan här\r\nförändring inte behöver innebära att några\r\nangelägna specialundervisningsuppgifter behöver\r\neftersättas.</pre><pre>Förslaget gick ut på att det förbud som hittills har\r\ngällt för kommuner mot att använda\r\nförstärkningsresursen till att minska\r\nklasstorlekarna skulle upphävas. Vi möttes av\r\nkritik, där man sade att vi för det första inte hade\r\nnågon kostnadsberäkning och att det för det andra\r\nvar socialt oacceptabelt, eftersom det kunde få\r\nallvarliga konsekvenser för de svagaste eleverna.\r\nDetta är bakgrunden.</pre><pre>Nu har några år gått, och vi får här ett förslag till\r\nschabloniserat statsbidrag utan detaljbestämmelser\r\nsom går ut på att kommunerna får göra klasserna\r\nhur små eller hur stora de vill. Så långt är allt frid\r\noch fröjd. Det hör dock till saken att i den\r\nupphetsade situationen för ett år sedan då många\r\nlärare var mycket skeptiska till kommunaliseringen\r\nav lärarna, träffades en uppgörelse mellan\r\ndåvarande vänsterpartiet kommunisterna och\r\nsocialdemokraterna.</pre><pre>Många lärare ansåg att det faktum att de punkter\r\nsom vpk förde fram återfanns i överenskommelsen\r\nvar något av en tröst i bedrövelsen. De resonerade\r\nsom så att det visserligen är synd att de blir\r\nkommunaliserade, men att det trots allt blir mindre\r\nklasser på mellan- och högstadiet.</pre><pre>Riksdagen uttalade att när det nya statsbidraget\r\nutformas skulle riktlinjen vara att klasserna inte bör\r\nha mer än 25 elever. Alla som har sysslat med denna\r\nfråga vet att om man säger att när statsbidraget\r\ngenomförs skall man se till att det blir högst 25\r\nelever i varje klass, förväntar man sig naturligtvis\r\natt det får ekonomiska konsekvenser. Alla vet att\r\nom man inte accepterar en omfördelning av givna\r\nresurser, måste man tillföra nya resurser för att\r\nkunna minska klasserna.</pre><pre>Nu säger utskottsmajoriteten att man inte skall ta\r\nupp frågan om 25 elever i varje klass, utan att det\r\nskall göras i läroplanen i stället. Det låter som om\r\ndet skulle vara fråga om utbytbara storheter. Det är\r\nprecis detta som Sveriges kommuner fruktar mest\r\nav allt. De fruktar att de skall bli av med pengar\r\nmen få nya krav. Att man skjuter denna fråga från\r\nstatsbidragssystemet till läroplanen innebär att man\r\nbyter pengar mot krav. Därigenom kan naturligtvis\r\nvarken Sveriges kommuner eller Sveriges lärare\r\nanse att löftet är uppfyllt.</pre><pre>Jag tycker att de som under årens lopp har kritiserat\r\nvåra krav har ett ganska stort ansvar nu. När de\r\ningick denna överenskommelse måste de rimligen\r\nha känt till att den offentliga sektorn inte har\r\nsärskilt gott om pengar. De borde ha aktat sig innan\r\nde utställde löftet.</pre><pre>Den andra punkten jag vill ta upp är något som\r\nuttalades i samma sammanhang, nämligen att\r\nstatsbidragets storlek skall vara oförändrat. Jag var\r\nmycket förvånad över det redan då. Redan i en\r\nriksdagsdebatt den 8 december förra året ställde jag\r\nfrågan till Ylva Johansson om vad detta innebär\r\nkonkret och vad man kommer att säga om\r\nregeringen i budgetpropositionen i januari 1990\r\neller januari 1991 föreslår kraftiga nedskärningar\r\nav statsbidraget. Jag tyckte att det var så uppenbart\r\natt det låg i farans riktning. Jag fick inget riktigt svar\r\npå den frågan den gången. Vad som har hänt visar\r\ndock att frågan var synnerligen berättigad.</pre><pre>När utskottet behandlade den här propositionen\r\nvar utgångspunkten fortfarande -- vårt betänkande\r\nbygger på det, och vi har fått föredragningar från\r\nutbildningsdepartementet som bekräftar det -- att\r\nstatsbidraget skall vara oförändrat. Mitt under\r\nbehandlingen får dock riksdagen regeringens\r\nkrisskrivelse, där det framgår att statsbidragen till\r\nskolan skall minskas kraftigt -- med 1 miljard, 800\r\nmiljoner eller något sådant.</pre><pre>Jag läste en fråge- eller möjligen en\r\ninterpellationsdebatt som Ylva Johansson hade\r\nmed Göran Persson. Jag blev mycket förvånad över\r\nbåde frågarens och svararens inlägg i den debatten.\r\nYlva Johansson sade att uppgörelsen kommer att\r\nmisstänkliggöras från borgerligt håll. Jag kan\r\nförsäkra Ylva Johansson att jag kommer att\r\nfortsätta att misstänkliggöra denna uppgörelse.\r\nMan kan inte trolla hur mycket som helst med\r\nsiffror. Antingen har socialdemokraterna vilselett\r\nvpk för ett år sedan eller också har\r\nutbildningsdepartementet vilselett\r\nfinansdepartementet. Antingen är det här en\r\nbesparing eller också är det inte en besparing. Om\r\ndet är en besparing har jag mycket svårt att förstå\r\nhur Ylva Johansson kan anse att den ligger i linje\r\nmed er uppgörelse för ett år sedan.</pre><pre>Det är litet svårt att följa vänsterpartiets agerande.\r\nPå något sätt verkar det ändå som om\r\nvänsterpartiet håller med om det jag nu säger. I\r\nbetänkandet finns en reservation av Ylva\r\nJohansson -- den har nr 25 för enkelhetens skull --\r\ndär hon säger att för att vi skall klara klasser med\r\nhögst 25 elever måste skolan få mera resurser. Det\r\ngäller inte minst om vi skall klara av att ha mindre\r\nklasser i storstadsområdena. Det är förmodligen\r\nden riktiga tolkningen av uppgörelsen för ett år\r\nsedan. Eftersom ett av paktpartierna reserverar sig\r\nhåller uppenbarligen inte uppgörelsen längre.\r\nDärför kan man ställa följande fråga, vilket jag\r\ngjorde i en lärartidning. Kommer\r\nkommunaliseringen att rivas upp nu när\r\nuppgörelsen har fallit?</pre><pre>Betyget BA+ är väl i och för sig inte så tokigt för\r\natt komma ifrån en oppositionspolitiker. Det hade\r\nemellertid kunnat vara högre.</pre><pre>Jag vill även ägna några ord åt centerpartiets\r\ninställning i skolpolitiken. Det finns vissa oklara\r\ndrag. Jag läste i tidningen att skolministern kan\r\ntänka sig att diskutera gymnasieskolans utformning\r\nmed bl.a. centerpartiet, för att centerpartiet har en\r\nprogressiv skolpolitik. Jag undrar litet vilken\r\nskolpolitik skolministern syftar på.</pre><pre>Jag läste att centerns partisekreterare Åke\r\nPettersson hade besökt Fågelviksskolan i Tibro.\r\nHan gav där ut ett pressmeddelande med rubriken\r\nLåt eleverna välja skola. Första meningen lyder:\r\n''Självständiga skolor och möjligheter för eleverna\r\natt välja skola kommer att förnya det svenska\r\nskolsystemet under 90-talet''. I det nya\r\npartiprogram som centern antog på sin senaste\r\nstämma står: ''Det bör vara möjligt att välja den\r\nskola som passar barnen bäst. Det här innebär att\r\nföräldrarnas val av skola kan påverka fördelningen\r\nav resurser till skolorna.'' Det här är en något\r\nsuddigare formulering än den som fanns i\r\nprogramförslaget. Jag vill ändå fråga Larz\r\nJohansson om han anser att det system som i dag\r\nkommer att klubbas uppfyller det krav som Åke\r\nPettersson talade om i Tibro och det som\r\ncenterpartiets stämma antog i sitt partiprogram\r\nGrön framtid, respekt för livet.</pre><pre>Jag höjde betyget för utskottet i förhållande till\r\npropositionen. Jag glömde att säga att det\r\nnaturligtvis beror på att utskottet har ett\r\ntillkännagivande när det gäller rätten att välja\r\nskola.</pre><pre>Jag har följt socialdemokraternas turer i den frågan\r\nmed visst intresse. Vi lade fram en rapport i somras,\r\nDen självstyrande skolan. Den som är intresserad\r\nkan läsa några sidor om hur socialdemokraternas\r\nuttalanden på den här punkten har varierat genom\r\nåren. Det är en fråga om exegetik av den högsta\r\nskolan att utläsa vad socialdemokraterna för dagen\r\ntycker om frågan att välja skola.</pre><pre>I propositionen förekom ett allmänt tal om att det\r\nnog är bra att eleverna i högre grad får välja skola.\r\nDen traditionella socialdemokratiska\r\nuppfattningen är dock att det naturliga är att man\r\ngår i den skola som ligger närmast bostaden.</pre><pre>När man nu har gått ett steg vidare, uppstår ett\r\nproblem. Tänk om detta att någon vill gå i en annan\r\nskola än den närmaste leder till att den som vill gå\r\ni den närmaste skolan inte får möjlighet härtill. På\r\ndenna punkt kommer Göran Persson fram till att vi\r\nmåste ha lagstiftning. Det måste slås fast att den\r\nsom vill gå i den närmaste skolan alltid skall ha den\r\nrätten. Resultatet av detta framsteg skulle\r\negentligen bli en lagstiftning, som närmast hade\r\nmotsatt innebörd. Men här gör utskottet ett\r\ntillkännagivande. Utskottet skriver:</pre><pre>''När det gäller elevers val av skola inom\r\nkommunen anser utskottet att utgångspunkten för\r\nplaceringen av elev vid skola bör vara elevens\r\nnärhet till skolan. Kommunen bör emellertid så\r\nlångt det är praktiskt och ekonomiskt möjligt\r\ntillgodose elevers och föräldrars önskan om\r\nplacering vid viss skola.''</pre><pre>Att jag, när vi på det sista sammanträdet fick denna\r\nfråga till behandling, bestämde mig för att för\r\nfolkpartiets del inte reservera mig berodde på ordet\r\n''emellertid''. Efter att ha läst dessa meningar ett\r\nantal gånger uppfattade jag att i ordet ''emellertid''\r\nligger så att säga en polemik mot utgångspunkten i\r\nden första meningen, vilket gör att jag tolkar detta\r\nså att utskottet delar vår uppfattning att\r\nhuvudprincipen är att elevers och föräldrars önskan\r\nom placering vid viss skola skall tillgodoses så långt\r\ndet är praktiskt och ekonomiskt möjligt. Då kan det\r\ni undantagsfall inträffa att någon inte har möjlighet\r\natt gå i den närmaste skolan. Om det är den riktiga\r\ntolkningen, är detta ett definitivt framsteg.</pre><pre>Herr talman! Det torde stå helt klart att det beslut\r\nsom skall fattas i dag är en viktig milstolpe i den\r\nsvenska skolans utveckling. Staten minskar kraftigt\r\nsitt inflytande till förmån för ett mer långtgående\r\nkommunalt inflytande. Beslutet hade dock kunnat\r\nvara ännu bättre. Med hänvisning till kammarens\r\ntidsbrist nöjer jag mig med att yrka bifall till en\r\nenda av våra reservationer, nämligen reservation 3,\r\nLag om självstyrande skolor, m.m.</pre><pre></pre><pre>Anf. 25 LARZ JOHANSSSON (c):</pre><pre>Herr talman! Häromdagen uppvaktades\r\nutbildningsutskottet av företrädare för de svenska\r\nskolorna i utlandet. De ville framföra en del\r\nsynpunkter till oss. De gav ett mycket klart och\r\ntydligt budskap: När det gäller att rekrytera\r\npersonal till arbetsuppgifter i företag utomlands\r\neller internationella uppgifter som staten eller\r\nandra organisationer skickar ut människor till\r\ngäller den första fråga som alla ställer inte lön och\r\narbetsvillkor utan om det finns en svensk skola på\r\nstationeringsorten att sätta barnen i. Man\r\nupprepade flera gånger att det är oerhört viktigt för\r\nsvenskar som befinner sig utomlands att kunna ha\r\nsina barn i svensk skola, därför att det är ett mått\r\npå kvalitet. I en svensk skola är man säker på att\r\nman får en utbildning av god kvalitet.</pre><pre>Sådant är faktiskt ganska roligt att höra. Jag tycker\r\natt vi såsom svenskar kan var stolta över vår skola.\r\nVi såsom utbildningspolitiker kan någon gång räta\r\npå ryggen och säga: Faktiskt är den svenska skolan\r\nganska bra. De som arbetar inom den svenska\r\nskolan gör ett bra jobb. Ibland kan det finnas\r\nbrister i förutsättningarna, och då skall man\r\nnaturligtvis rätta till dem. Det kan finnas också\r\nannat som brister. Utbildningens höga kvalitet är så\r\npass väsentlig att man inte får låta detta överskylas\r\nav något slags ohämmad och obalanserad kritik av\r\nhur skolan egentligen ser ut.</pre><pre>Mycket i propositionen och i utskottsbetänkandet\r\när bra. Många gamla centerståndpunkter både\r\nbekräftas och flyttas fram när det gäller\r\ngenomförandet i detta sammanhang. Mycket i\r\npropositionen är alltså bra. En del har ju faktiskt\r\nutskottsbehandlingen lyckats göra ännu litet bättre,\r\nkanske framför allt litet tydligare. Jag skall komma\r\ntillbaka till dessa saker.</pre><pre>Det är viktigt att det nu slås fast ordentligt i\r\nskollagens portalparagrafer att alla har rätt till en\r\nlikvärdig utbildning var man än bor i landet och\r\nmed alla övriga förutsättningar givna. Man skall ta\r\nhänsyn till barn med särskilda behov. Detta är för\r\noss en självklarhet. Men det är viktigt att vi på detta\r\nsätt lägger fast de grundläggande demokratiska\r\nvärderingarna och respekten för vår gemensamma\r\nmiljö. Vår framtid kommer mycket att handla om\r\nde s.k. överlevnadsfrågorna, dit miljön naturligtvis\r\nhör. Allt detta blir lagfäst, vilket är bra. Det\r\nförpliktar också oss såsom skolpolitiker och dem\r\nsom är verksamma ute i skolan och skall genomföra\r\ndet. De måste leva upp till dessa målsättningar.</pre><pre>Jag skall beröra några punkter i propositionen som\r\njag tycker att det är viktigt att lyfta fram och\r\ndessutom understryka i detta sammanhang. I\r\npropositionen krävs att syo-personal, dvs. personal\r\nför studie- och yrkesorientering, har en utbildning\r\nsom är avsedd för verksamheten. Utskottet har\r\nytterligare markerat detta och sagt att man med\r\nsådan utbildning i första hand avser syo-linjen för\r\növrigt, den enda utbildning som finns just nu. Men\r\nvi kan inte utesluta andra utbildningar. Detta\r\nuttalande gör vi bl.a. mot bakgrund av det som nu\r\npågår i högskolan, dvs. uppluckringen av\r\nlinjesystemet och möjligheterna att plocka ihop\r\nutbildningar på olika sätt. Vi tycker att man\r\nbehöver göra denna utvidgning. Dessutom anser vi\r\ndet självklart att syo är en del av utbildningen i\r\nskolan. Det är bra att utbildningsutskottet gör\r\ndessa uttalanden. Det har funnits en del oro, inte\r\nminst från syofunktionärskårens sida, under de\r\nveckor som behandlingen har pågått. Detta vill jag\r\ngärna markera.</pre><pre>I skollagen garanteras eleverna redan i dag fria\r\nläromedel och fri skolhälsovård samt grundskolans\r\nelever fria skolskjutsar. Utskottet säger också här\r\natt det är väldigt viktigt att de gällande\r\nbestämmelserna verkligen efterlevs. Det är av\r\nfundamental betydelse för att lika tillgång till\r\nutbildning skall garanteras. Detta markerar\r\nutskottet.</pre><pre>Jag anser för min del att skolmåltiderna är en\r\nförutsättning för att den lika tillgången skall kunna\r\ngaranteras, inte minst för dem som redan är\r\nskolskjutselever. De är borta från hemmet så pass\r\nlänge att de behöver ett riktigt mål lagad mat under\r\nden tid de är i skolan. Vi har ändå i detta\r\nsammanhang nöjt oss med denna markering och\r\ninte sagt att vi just behöver lagstifta om den frågan.\r\nVi utgår från att landets kommuner inser hur\r\noerhört väsentligt detta är.</pre><pre>Propositionens huvudpunkt är\r\nstatsbidragssystemet. Även här har centerpartiet\r\nsedan många år tillbaka drivit kravet på högst 25\r\nelever i varje klass. Det skall erkännas att det är ett\r\nnågot förenklat resonemang. Om vi skall kunna\r\ndriva denna typ av frågor seriöst, måste man\r\nnaturligtvis närmare analysera vad det handlar om.\r\nDetta var viktigt i det gamla systemet, där vi hade\r\ndelningstal för tilldelning och utmätning av\r\nbasresurser.</pre><pre>Under de år som vi har drivit den här frågan har vi\r\nvisserligen kunnat konstatera en ökad anslutning\r\nbeträffande själva grundprincipen. Däremot har\r\ndet nog varit litet si och så på sina håll med\r\nbenägenheten att skjuta till erforderliga resurser.\r\nJag ber om ursäkt, Lars Leijonborg, om det jag nu\r\nhar att säga återigen uppfattas så, att det här är\r\nfråga om att mästra. Men det är ganska viktigt att\r\nvi, när vi behandlar dessa frågor, gör det på ett\r\nkorrekt och sakligt riktigt sätt. Det finns nämligen\r\ninte, Lars Leijonborg, något förbud mot att\r\nanvända förstärkningsresursen till att bilda klasser.\r\nDet är på det sättet, Lars Leijonborg, att beslut om\r\nklassers och undervisningsgruppers\r\nsammansättning och storlek fattas av kommunen.\r\nAtt ha delningstal är ett sätt att mäta ut resurser\r\nfrån statens sida. Redan i dag har kommunerna stor\r\nfrihet när det gäller att sedan använda de här\r\nresurserna.</pre><pre>Då kan man inte bara trolla bort det här och säga:\r\nAtt det skall vara högst 25 elever i varje klass skulle\r\ninte innebära något behov av nya resurser. Men det\r\ngör det, Lars Leijonborg, om man med detta menar\r\natt delningstalet skall ändras. Det handlar här om\r\nde beslut som riksdagen tidigare har kunnat fatta\r\nnär det gäller statsbidragssystemet.</pre><pre>Men nu är denna fråga överspelad. Den är alltså\r\ninte längre aktuell på samma sätt som tidigare. Nu\r\nmäts resurserna i stället ut på ett annat sätt.\r\nKommunerna har total frihet att bestämma hur\r\npengarna skall användas.</pre><pre>Vår uppgift i det här sammanhanget blir att försöka\r\nse till att man har tillräckliga resurser, så att man\r\nkan göra alla de bra saker som man skulle vilja\r\ngöra. Bl.a. gäller det att kommunerna skall kunna\r\nse till att undervisningsgrupperna är så små som\r\nmöjligt. Det finns anledning att återkomma till\r\ndenna fråga senare.</pre><pre>Till de områden där utskottet gör förtydliganden\r\nhör också detta med förhållandena mellan\r\nkommunerna och landstingen fortsättningsvis. Det\r\nhar ju varit en ganska omfattande diskussion om\r\ndessa saker. Även Kommunförbundet och\r\nLandstingsförbundet har agerat i frågan. Det är nu\r\nviktigt att utskottet gör ett klarläggande om vem\r\nsom skall bära vilka kostnader och vem som har\r\nansvaret för de olika utbildningarna.</pre><pre>Vidare är det förtydligande viktigt som utskottet\r\ngör om det sätt på vilket basåret beräknas vid\r\növergången till ett nytt statsbidragssystem. Till\r\nskillnad från Lars Leijonborg tycker jag att en av de\r\nallra viktigaste punkterna i det här\r\nutskottsbetänkandet är att vi nu lägger fast att det\r\nverkligen är kostnadsnivån och basåret, budgetåret\r\n1990/91, som är grunden vid övergången till det nya\r\nstatsbidragssystemet. Längre än så kan vi inte\r\nkomma i dag när det gäller att fatta beslut här.</pre><pre>Naturligtvis kan frågan om besparingar dyka upp i\r\nsamband med kommande budgetpropositioner --\r\nprecis som har varit fallet i samband med alla andra\r\ntidigare. Då kan det självfallet bli ganska intressant\r\natt veta vad folkpartiet säger. Det är ju då man får\r\nta ställning till den konkreta frågan -- inte nu, när\r\nvi fattar beslut om överföring till ett nytt\r\nstatsbidragssystem. Det väsentliga nu är\r\nresursnivån vid övergångstillfället.</pre><pre>Så några ord om de fristående skolorna. Denna\r\nfråga har utskottet enhälligt bestämt sig för att lyfta\r\nut från den övriga behandlingen. Vi skall i stället\r\nåterkomma till den här frågan i samband med\r\nbudgetpropositionen. Att vissa partier ändå har\r\nvalt att anmäla reservationer beror på att man har\r\nvelat göra tydliga markeringar på ett visst sätt. Jag\r\nnöjer mig i detta avseende med att säga att för vår\r\ndel kvarstår naturligtvis yrkandet i vår motion, som\r\nockså kommer att behandlas senare. De fristående\r\nskolorna skall alltså ges samma villkor som de\r\noffentliga skolorna. Enligt min mening går det inte\r\natt komma längre i fråga om likställighetsprincipen\r\nolika utbildningsanordnare emellan.</pre><pre>Sedan vill jag säga något om uppföljning,\r\nutvärdering och tillsyn. Det ställningstagande som\r\nutskottet har gjort -- och jag hoppas att detta också\r\nblir riksdagens beslut -- innebär en bra organisation\r\nav skolverket och skolverkets fältorganisation. Det\r\när bra särskilt därför att det här i långa stycken väl\r\növerensstämmer med de krav som har framförts i\r\ncentermotionen. Det är bra att vi får en\r\nfältorganisation utan någon form av regional\r\norganisation på mellannivå.</pre><pre>Trots utskottets deklaration förekommer det\r\nfortfarande, såvitt jag förstår, ett slags debatt ute i\r\nlandet om att det ändå skulle bli en regional\r\norganisation. Jag tycker att det kunde vara av visst\r\nvärde om utskottets ordförande i den här debatten\r\nville bekräfta det som vi alla är överens om,\r\nnämligen att skolverkets fältorganisation skall\r\nbestå av personer som är anställda direkt vid\r\nskolverket men som har sin placering lokalt eller\r\nregionalt ute i landet. Det skall dock inte tillskapas\r\nnågot ytterligare mellanled, något slags regional\r\norganisation därutöver. I det här sammanhanget\r\nmåste jag säga att vi i centern har föreslagit att det\r\nnya skolverket, i linje med riksdagens tidigare\r\nprinciper när det gäller tillskapandet av nya verk\r\noch myndigheter, bör lokaliseras utanför\r\nStockholm. I det här fallet borde det nya skolverket\r\nha lokaliserats till Härnösand. Martin Olsson\r\nkommer senare i debatten att utveckla vårt\r\nresonemang och att presentera ytterligare\r\nargument. För min del nöjer jag mig därför med det\r\ngjorda konstaterandet.</pre><pre>Likaså framför vi både i en motion och i en\r\nreservation synpunkten att det nya\r\nhandikappinstitutet borde ha utgjort en integrerad\r\ndel av skolverket. Barn med handikapp av olika\r\nslag är, och skall vara, integrerade i den vanliga\r\nskolan. När det gäller utvärderingen, tillsynen,\r\nuppföljningen och, naturligtvis, de stödinsatser\r\nsom behövs för dessa barn tycker vi att dessa saker\r\nskall höra samman. Det skall vara integrerat. Att\r\nhandikappade barn inte skall särbehandlas på\r\nnågot sätt har vi ansett vara viktigt.</pre><pre>I det nya statsbidragssystem som vi nu skall anta\r\nkommer också statsbidraget till gymnasieskolan att\r\ndirekt tillföras gymnasieelevernas\r\nhemortskommun. Det är en riktig princip. Till\r\nskillnad från tidigare, då pengarna gick till\r\nutbildningsanordnaren, går nu pengarna till\r\nhemortskommunen. Därför tycker vi att det hade\r\nvarit logiskt att hemortskommunen själv kunde ha\r\nfått avgöra på vilket sätt man skall lösa sina\r\ngymnasieutbildningsfrågor, i den mån man har en\r\negen gymnasieskola. Om man inte har någon\r\nsådan, skall man ha möjlighet att starta en egen\r\ngymnasieutbildning eller välja att även\r\nfortsättningsvis köpa platser av en grannkommun.\r\nVi tycker alltså att det hade varit logiskt om det\r\nbeslutet hade fått fattas av kommunen, som ju helt\r\noch fullt har utbildningsansvaret för sina elever.\r\nMan borde därför verkligen också ha fått ta ansvar\r\ni detta avseende.</pre><pre>En invändning är att detta skulle kunna medföra\r\nrisker, att vi skulle kunna få någon form av\r\növeretablering och att en mängd små\r\ngymnasieskolor skulle startas mer eller mindre i\r\nonödan. Men jag menar att kostnaderna för\r\ngymnasieutbildningen är så pass höga att det här i\r\nså fall skulle ha klarats ut och så att säga markerats\r\nav sig självt.</pre><pre>Till sist några kommentarer till det som tidigare har\r\nframförts här av moderaterna och folkpartiet.</pre><pre>Ann-Cathrine Haglund hade en lång utläggning om\r\nlärarutbildningen, som i och för sig inte behandlas i\r\nnågon större utsträckning i föreliggande\r\nbetänkande. Hon har återigen krav på en\r\nkriskommission -- den här gången för\r\nlärarutbildningen. Förra gången gällde det en\r\nkriskommission för hela skolan. Jag vill då bara\r\nkonstatera att en sak är alldeles säker, och det är att\r\nAnn-Cathrine Haglund inte har bidragit till en ökad\r\nrekrytering beträffande lärarutbildningen.</pre><pre>Sedan säger Ann-Cathrine Haglund, på tal om\r\ndetta med val av skola och resurser, att en icke vald\r\nskola får en tydlig signal om att det är dags att göra\r\nnågot åt kvaliteten i denna skola.</pre><pre>Men då vill jag fråga: Hur blir det då med en icke\r\nvald skola -- det kan t.ex. gälla en hårt nedsliten\r\nförortsskola i en av Stockholms södra förorter, en\r\nskola som finns i ett område där det råder tunga\r\nsociala problem och där det förekommer många\r\nundervisningsspråk på grund av hög\r\ninvandrartäthet? I den här skolan finns det\r\ndessutom många obehöriga lärare. På vilket sätt\r\nskall då de marknadsekonomiska krafterna slå\r\nigenom, så att den här skolan kvalitetsmässigt blir\r\nväldigt bra? Jag tror att det vore ganska bra om man\r\ngav dem som befinner sig i den här situationen\r\nnågra tips om det. Jag vet att de gärna vill göra sina\r\nskolor bättre redan i dag, utan de här signalerna.</pre><pre>Det finns inte några motsättningar, Lars\r\nLeijonborg, i sätten att se på de här frågorna. Jag\r\nförsäkrar Lars Leijonborg att han även i\r\nfortsättningen lugnt kan utgå ifrån att den politik\r\nsom vi driver här i riksdagen och att de beslut som\r\nvi är med om att fatta här i riksdagen är den politik\r\ncenterpartiet står för. Jag är glad att Lars\r\nLeijonborg läser våra pressmeddelanden, det vore\r\nskojigt om ännu fler gjorde det. Det finns som sagt\r\ningen motsägelsefullhet i detta. Jag vet att Åke\r\nPettersson, liksom vi gör i vårt program, talar om\r\nsjälvständiga skolor och om att öka möjligheten att\r\nvälja skola. Jag skall komma tillbaka till det. Det är\r\nnämligen det som också utskottsmajoriteten talar\r\nom.</pre><pre>Om fler av olika skäl väljer en skola eller om\r\nelevströmmarna, även med närhetsprincipen, leder\r\ntill att det blir fler elever i en skola än det har varit\r\ntidigare, är det självklart att det måste påverka\r\nresursfördelningen. Konstigt vore det annars Lars\r\nLeijonborg.</pre><pre>Det som tas upp i reservationer är i huvudsak tre\r\nsaker. Rätten att välja skola, elevpeng som följer\r\neleven och lag om självstyrande skolor.</pre><pre>Det finns redan i dag väldigt stora möjligheter för\r\nalla de här sakerna. Det är bara det att man på\r\nmånga ställen inte utnyttjar möjligheterna fullt ut.\r\nDet sprids så många myter om att det finns många\r\nbegränsningar. Vi har hört en del av dem tidigare i\r\ndag om en mängd saker som man inte får göra. Så\r\när det faktiskt inte, det finns väldigt stora\r\nmöjligheter i dag.</pre><pre>Jag tycker faktiskt att det som utskottet konstaterar\r\nom rätten att välja skola är logiskt. Självklart skall\r\nelever som bor i närheten i första hand gå i den\r\nskola som finns i deras bostadsområde. Självklart\r\nskall det vara på det sättet. Dessutom, Lars\r\nLeijonborg, skall kommunen redan i dag tillgodose\r\nönskemål därutöver, så långt det är praktiskt och\r\nekonomiskt möjligt. Det gäller redan nu. Jag tycker\r\natt det är ett mycket långtgående åtagande som\r\nkommunerna gör. Om man skall sträcka sig\r\ndärutöver, Lars Leijonborg, säger man att\r\nkommunerna dessutom skall tillgodose önskemål\r\nsom inte är ekonomiskt försvarbara. Det är väl litet\r\nvågat i dessa tider, att ge den typen av signaler till\r\nlandets kommuner: Vi skall tillgodose önskemål\r\näven om det inte är ekonomiskt rimligt.</pre><pre>Jag tycker att man har överdramatiserat den här\r\nfrågan ganska ordentligt. Möjligheterna är i dag\r\nredan stora. Men så fort det handlar om att flytta\r\nelever i större antal och över större avstånd uppstår\r\ndet ganska betydande kostnader. Om man vidgar\r\nperspektivet ett litet ögonblick och tittar utanför\r\nStockholmshorisonten, skall man upptäcka att ute i\r\nlandets skolkommuner är skolskjutskostnader i dag\r\nen mycket dryg del av skolkostnaderna. Dem skall\r\nman inte bortse ifrån.</pre><pre>Sedan sägs det att frågan är kopplad till den\r\nskolpeng som skall följa elevens val av skola.\r\nDessutom finns det i en reservation ett som jag\r\ntycker något diffust resonemang om att man med\r\ndatorteknikens hjälp skall ta fram den statliga\r\nbidragskostnaden per elev. Men det är väl inte\r\nsärskilt svårt. Det är bara vanlig enkel division.\r\nMan kommer att veta hur mycket pengar\r\nkommunen får genom det nya statsbidraget och\r\nförhoppningsvis vet kommunen hur många elever\r\nman har. Sedan dividerar man summan med antal\r\nelever och får ett slags skolpeng, om man har\r\nintresse av det. Det är fullt möjligt för alla\r\nkommuner att göra det. Det är fullt möjligt för\r\ndem, om de vill, att kalla det för skolpeng. Det är\r\nfullt möjligt för dem att säga att pengarna får följa\r\nprecis det antalet elever i de skolenheter där de\r\nfinns. I dag får man bortse från de fristående\r\nskolorna, men den frågan behandlar vi inte här.\r\nDen har vi skjutit framför oss och kan återkomma\r\ntill. Men i övrigt gäller detta.</pre><pre>Det finns ett litet problem, och det tycker jag att\r\nman bortser helt och hållet från när man för detta\r\nresonemang. Det är att elever inte kostar lika\r\nmycket, inte ens i samma kommun, inte ens i\r\nsamma skola och inte ens i samma klass. Om\r\neleverna går i en viss skolenhet kan det innebära att\r\nde på grund av avstånd, klasstorlekar och annat är\r\nförhållandevis dyra jämfört med en annan skola där\r\nman har välfyllda klasser och kostnaden per elev\r\nblir relativt låg. Att då fördela pengar efter något\r\nslags skolpengsprincip, lika för alla, är inte särskilt\r\npraktiskt. Dessutom har barn väldigt olika behov.\r\nDet är en av de grundläggande principerna, i varje\r\nfall i vår skolpolitik, den slås också fast i\r\npropositionen, att resurser skall fördelas efter\r\nbehov. Man skall ta hänsyn till barn som har\r\nsärskilda behov. Självklart måste det också vara på\r\ndet sättet. Lars Leijonborg hör till dem som på ett\r\nmycket förtjänstfullt sätt har hävdat de elevers rätt\r\nsom har grava läs- och skrivsvårigheter, de s.k.\r\ndyslektikerna. Har Lars Leijonborg tänkt på att en\r\nsådan elev kanske kostar tre gånger så mycket som\r\nen annan elev i skolan? Skall den eleven begära\r\nsärskild skolpeng för sin skolgång, för att klara ut\r\ndessa bekymmer?</pre><pre>Till lagen om självstyrande skolor. Det är likadant\r\nhär, det finns oändligt stora möjligheter redan i dag\r\natt låta rektorsområdet eller skolenheten ta ett\r\nmycket stort ansvar för sin egen verksamhet, ett\r\nstort ansvar för sin budget, för sin planering osv.\r\nDet finns oändliga möjligheter om man vill göra\r\nnågot på den punkten. Det är många som gör det\r\nockså och antalet kommer säkert att öka. Det är\r\nvad vi menar när vi talar om självständiga skolor.</pre><pre>Det är ganska långt därifrån till att lagstifta om\r\nnågot slags rätt -- som folkpartiet nu vill och som\r\näven miljöpartiet hakar på -- för de verksamma i\r\nskolan att kunna ta över verksamheten, vad det nu\r\nkan betyda. Sedan drabbas man av något slags\r\neftertanke som säger: Ja men, kanske det inte alltid\r\nblir riktigt bra. Då säger man så här: Om de\r\nutnyttjar sina möjligheter så att det strider mot\r\nallmänintresset, måste man ha en lag som ger\r\nkommunen rätt att ingripa mot de rättigheter man\r\ntidigare har gett dem. Först skall man lagstifta för\r\natt de verksamma skall ta över, sedan skall man\r\nlagstifta mot de verksamma, om de tar sig vissa\r\nfriheter som man inte hade tänkt sig. Det är inte\r\nsärskilt logiskt det heller. Min fråga till bl.a. Lars\r\nLeijonborg och Eva Goe s är: Vad är det för fel på\r\nden representativa demokratin?</pre><pre>Föräldrarna till barn i skolan har möjligheter att\r\npåverka också på andra sätt. Vi har ca 1 miljon barn\r\ni skolan. Förhoppningsvis har de allra flesta två\r\nföräldrar. Det är ett par miljoner föräldrar till barn\r\ni skolan som har möjlighet, genom att utöva sin\r\nrösträtt, att vara med och påverka i den kommun\r\nde bor. Det är faktiskt en ganska tung faktor i detta\r\nsammanhang. Lärarna, som är ett par hundratusen,\r\nhar också mycket stora möjligheter redan i dag\r\ngenom den representativa demokratin. Folkpartiet\r\nanser sig av tradition ha många lärare som väljare\r\noch medlemmar samt som ombud, har jag förstått\r\noch läst i tidningarna. Har de inget inflytande på er\r\npolitik, varken på central eller lokal nivå, eftersom\r\nman måste ta till särskild lagstiftning för att hävda\r\nde verksammas rätt?</pre><pre>Herr talman! Jag yrkar bifall till reservationerna 21\r\noch 28 och avstår från yrkanden till de övriga\r\ncenterreservationerna, även om vi naturligtvis står\r\nfast vid våra uppfattningar. I övrigt yrkar jag bifall\r\ntill utskottets hemställan.</pre><pre></pre><pre>Anf. 26 LARS LEIJONBORG (fp) replik:</pre><pre>Herr talman! Det står så här i centerns några\r\nveckor gamla partiprogram: ''Det här innebär att\r\nföräldrarnas val av skola kan påverka fördelningen\r\nav resurser till skolorna.'' Det innebär att vi fr.o.m.\r\nnu kan räkna med Larz Johanssons kreativitet och\r\nbrinnande intresse för regler inom skolområdet och\r\nhur sådana problem skall kunna lösas som Larz\r\nJohansson ställde frågor till mig och Ann-Cathrine\r\nHaglund om. Hur skall det gå med resurserna till de\r\nskolor som få väljer? Vad skall vi göra åt det faktum\r\natt elever kostar olika mycket osv.? Innan man tog\r\nin meningen i sitt partiprogram måste man ha haft\r\nnågra funderingar om det. Jag är övertygad om att\r\nLarz Johansson på ett kreativt sätt, med eller utan\r\ndatorer, kan bidra till lösningar av de frågor som\r\nonekligen uppstår.</pre><pre>Larz Johansson talade om högst 25 elever i varje\r\nklass och sade i det sammanhanget -- jag\r\nantecknade det: ''Det här var viktigt i det gamla\r\nsystemet.'' Jag tycker att det säger en del om Larz\r\nJohanssons perspektiv på skolan. De elever och\r\nföräldrar som tycker att det är jobbigt med klasser\r\nsom består av 29, 30, 31 eller 32 elever bryr sig väl\r\ninte om att riksdagen har fattat ett beslut om ett\r\nnytt statsbidragssystem. De är intresserade av att\r\ndet skall bli färre elever i varje klass. Då känner jag\r\natt de som har kritiserat oss när vi har hävdat att\r\nman med en annan fördelning av skolans resurser\r\nkan minska klasstorlekarna har ett särskilt ansvar\r\natt tala om hur det med trolleri plötsligt kan bli\r\nverklighet.</pre><pre>Jag talade om exegetik när det gäller rätten att välja\r\nskola. Det är oerhört viktigt, Larz Johansson, vilka\r\nord man använder. När Larz Johansson beskrev\r\nuskottets beställning sköt han in ordet ''därutöver''.\r\nEleverna skall gå i den skola som ligger närmast,\r\nsade han. Därutöver skall man kunna välja annan\r\nskola. Det står inte så i utskottets betänkande. Man\r\nfår vara oerhört noga med de ord man använder\r\nhär.</pre><pre>Vad är det för fel på den representativa\r\ndemokratin? frågar Larz Johansson. Jag tycker att\r\nhan skall föra den debatten med partisekreteraren\r\nÅke Pettersson som i Fågelviksskolan i Tibro sade:\r\n''Även föräldrarna måste bli delaktiga och få ett\r\nökat inflytande i skolan.'' Tydligen räcker inte den\r\nrepresentativa demokratin för centern. De\r\nverksamma måste ha ytterligare lagliga medel att\r\nvara med och påverka.</pre><pre>Anf. 27 ANN-CATHRINE HAGLUND (m)\r\nreplik:</pre><pre>Herr talman! Jag börjar bli ganska van vid att Larz\r\nJohansson ägnar sig åt att attackera moderata\r\nsamlingspartiet och folkpartiet. Han är väl den\r\noppositionspolitiker som ger regeringspolitiken det\r\nstörsta stödet. Det är därför som han får beröm av\r\nskolministern i olika sammanhang.</pre><pre>Larz Johansson frågade vad jag har gjort för att öka\r\nrekryteringen. Jag har bl.a. föreslagit en\r\nannorlunda och bättre lärarutbildning. Jag skulle\r\nvilja kontra med att fråga: Vad har Larz Johansson\r\ngjort för att öka rekryteringen och motarbeta\r\nlärarbristen? Att det brister i lärarutbildningen\r\nframgår inte minst av uttalanden från den\r\nnyutnämnde chefen för skolverket. Han som har\r\nlämnat tjänsten som rektor vid vår största\r\nlärarhögskola har sagt att vi har infantiliserat\r\nlärarkåren, och vår lärarutbildning får\r\nSovjetsystemet att verka liberalt. Han hoppas för\r\nsin del att lärarna inte skall vara så försvagade att\r\nde saknar möjligheter att gripa tillfällen när de i\r\nframtiden får större frihet. Så kritiken mot\r\nlärarutbildningen kommer inte enbart från\r\nmoderata samlingspartiet utan också från den nye\r\nchefen för skolverket.</pre><pre>Sedan frågar Larz Johansson om den hårt nedslitna\r\nskolan skall få fortsätta att vara sådan. Med hänsyn\r\ntill centerns partiprogram vill jag kontra med att\r\nfråga: Vad skall Larz Johansson göra åt den? Skall\r\nLarz Johansson låta den fortsätta att vara på det\r\nviset? Jag instämmer i Lars Leijonborgs fråga, för\r\näven centern måste ha tänkt igenom frågan och ha\r\nsvaret. För min del står det klart att man måste göra\r\nnågonting åt saken. Det är inte centraldirektiv som\r\ngäller, utan här måste man göra på bästa sätt lokalt\r\nefter sina förutsättningar.</pre><pre>Anf. 28 LARZ JOHANSSON (c) replik:</pre><pre>Herr talman! Först till Lars Leijonborg. Jag måste\r\nupprepa eftersom Lars Leijonborg uppenbarligen\r\ninte förstod. Självklart är det så att det även med\r\ndet förslag som majoriteten i utskottet och här i\r\nkammaren står bakom kommer att finnas\r\nmöjligheter för fler att välja en viss skola. När\r\nnärhetsprincipen är tillgodosedd är det möjligt för\r\näven andra, om det är praktiskt och ekonomiskt\r\ngenomförbart, att välja en viss bestämd skola. Blir\r\ndet då fler elever som kommer till den skolan är det\r\nlika självklart att det påverkar resursfördelningen.\r\nDet står också i vårt program.</pre><pre>Sedan tog Lars Leijonborg upp det här med\r\ndelningstal och 25 elever i varje klass. Han gjorde\r\nnågot litet citat av vad jag skulle ha sagt -- det har\r\njag säkert också sagt -- och slutade där. Eftersom\r\nLars Leijonborg är duktig på att anteckna, har han\r\nsäkert antecknat fortsättningen också. Jag sade\r\nnämligen: Det här -- diskussionen om delningstal --\r\nvar viktigt i det gamla systemet därför att man då\r\nkunde med riksdagsbeslut ändra delningstalen och\r\ndärmed också bestämma hur mycket basresurser\r\nsom skulle strömma till skolan.</pre><pre>I det nya systemet har vi inte denna möjlighet, för\r\ndet är ett annat system där resurser delas ut på ett\r\nannat sätt. Då är det viktigt att vi lägger fast t.ex.\r\nresursnivån. Där har Lars Leijonborg sannerligen\r\ninte lagt två strån i kors för att det skulle kunna bli\r\nmer resurser till skolan. Det är ett som är säkert.</pre><pre>Jag är mycket medveten om att Lars Leijonborg\r\naldrig någonsin har förstått det gamla\r\nstatsbidragssystemet. Det är då inte särskilt troligt\r\natt han kommer att begripa det nya heller, även om\r\ndet i mycket stor utsträckning är förenklat.</pre><pre>Till Ann-Cathrine Haglund: Jag frågade faktiskt\r\ninte vad Ann-Cathrine Haglund hade gjort för att\r\nöka rekryteringen till lärarutbildningen. Jag\r\nkonstaterade att hon sannerligen inte har bidragit\r\ntill att öka lärarrekryteringen. Då är det mycket lätt\r\natt komma med en lång rad motfrågor. På den korta\r\nstund jag har till förfogande hinner jag naturligtvis\r\ninte svara på dem, men vi skrev en utförlig motion\r\ni januari om lärarrekryteringsfrågor, där vi på ett\r\ntiotal punkter hade förslag om hur vi skulle kunna\r\nförbättra lärarrekryteringen. En del av dem är man\r\nnu i full färd med att genomföra. Visserligen\r\navslogs motionerna, men det är faktiskt vad som nu\r\nhänder.</pre><pre>Jag vet vad man skall göra med den nedslitna\r\nskolan, Ann-Cathrine Haglund. Man skall i varje\r\nfall inte ta resurser från den. Skolan behöver i\r\nstället mer resurser för att klara sig. Det var mer än\r\nlokaler det handlade om. Det fanns en lång rad\r\nandra kriterier också. Men Ann-Cathrine Haglund\r\nhade inget svar, hon hade bara en motfråga.</pre><pre>Anf. 29 LARS LEIJONBORG (fp) replik:</pre><pre>Herr talman! Jag drar slutsatsen av Larz\r\nJohanssons inlägg att jag har begripit både det\r\ngamla och det nya statsbidragssystemet bättre än\r\nvad Larz Johansson begriper centerns nya\r\npartiprogram.</pre><pre>När det gäller resurser till skolan har jag faktiskt\r\nlagt ett och annat strå i kors för att öka resurserna\r\ntill skolan. Vi har medverkat till att avstyra ett och\r\nannat besparingsförslag. Vi har dessutom -- som\r\nframgick av mitt huvudanförande -- när det gäller\r\natt minska klasstorlekarna yrkat på ytterligare\r\nresurser till skolan för det ändamålet.</pre><pre>Egentligen är det inte Larz Johansson och jag som\r\nskall diskutera det här med 25 elever i varje klass.\r\nVi har ju kämpat gemensamt för det. Nu får vi ett\r\nstatsbidragssystem där den lokala beslutanderätten\r\nökar. Vi behöver inte längre bekymra oss för\r\nbegränsningar i rätten att begagna\r\nförstärkningsresursen, som Larz Johansson\r\nfelaktigt refererade till tidigare. Däremot måste de\r\nsom träffade överenskommelsen i samband med\r\nkommunaliseringen förklara varför de då lovade att\r\ndet nya statsbidragssystemet skulle innebära högst\r\n25 elever i varje klass.</pre><pre>Anf. 30 ANN-CATHRINE HAGLUND (m)\r\nreplik:</pre><pre>Herr talman! Larz Johansson, nog har jag och\r\nmoderata samlingspartiet gjort mer för att höja\r\nläraryrkets status och öka rekryteringen till\r\nlärarutbildningen. Jag kontrar med att säga att inte\r\nhar Larz Johansson gjort något för detta.</pre><pre>När det gäller den hårt nedslitna skolan skulle jag\r\nvilja ta ett exempel från ett annat land där man i\r\nstora områden med enorma problem och hårt\r\nnedslitna skolor har givit skolan en särskild\r\nprofilering, bl.a. anställt särskilt bra lärare, t.ex.\r\ngett lärarna högre löner. På så sätt har man skapat\r\nmagnetskolor, s.k. magnet schools, som faktiskt\r\ndragit till sig elever från ett mycket större område\r\nän bara närområdet. Det finns oerhört många\r\nexempel på vad man kan göra för att förbättra\r\nskolorna när man lokalt har möjligheter att göra det\r\noch har en lokal frihet.</pre><pre>Anf. 31 LARZ JOHANSSON (c) replik:</pre><pre>Herr talman! Jag måste erkänna att det första som\r\nLars Leijonborg sade i sin replik om statsbidrag och\r\ncenterns partiprogram var så intellektuellt\r\ndjupsinnigt att jag inte förstod det. Jag ber om\r\nursäkt. Jag kan därför inte kommentera vad det\r\negentligen var som Lars Leijonborg avsåg. Men\r\nLars Leijonborg fortsätter, antingen medvetet eller\r\ndärför att han inte förstår, att diskutera olika saker\r\ni sina repliker. Det som jag har talat om i dag är att\r\nLars Leijonborg och folkpartiet inte har bidragit till\r\natt garantera resursnivån i det nya systemet. Vad ni\r\neventuellt har motverkat för besparingsförslag\r\ntidigare är fullständigt ointressant i dag, eftersom vi\r\nskall fatta beslut om ett nytt statsbidragssystem,\r\noch i det sammanhanget har Lars Leijonborg inte\r\nbidragit på något sätt. Han har varit oerhört passiv\r\ni hela den diskussion som vi har fört i utskottet.</pre><pre>Lars Leijonborg och jag har säkert haft\r\nmålsättningen gemensam, dvs. att få mindre klasser\r\ni skolan. Men metoderna har varit helt olika. Lars\r\nLeijonborg har nämligen aldrig någonsin insett att\r\nom man här i riksdagen skall fatta beslut med det\r\ngamla systemet så att man får färre elever i\r\nklasserna i skolan, måste man ändra delningstalet.\r\nOm man sänker delningstalet måste man samtidigt\r\nskjuta till mer pengar, eftersom det då utgår fler\r\nbasresurser i systemet. Det har Lars Leijonborg\r\naldrig förstått. Därför är den där gemensamma\r\nuppfattningen litet begränsad i detta sammanhang.</pre><pre>Ann-Cathrine Haglund, det är klart att det är ett\r\nhugnesamt besked om det är någon skola som till\r\näventyrs känner igen sig i den beskrivning som jag\r\ngjorde -- svårt nedslitna lokaler, tungt socialt klimat\r\ni området, många invandrarelever, många\r\nundervisningsspråk och många obehöriga lärare.\r\nAnn-Cathrine Haglunds besked till dem är att man\r\nförst skall ta ifrån dem litet resurser, så att de\r\nförstår att de är dåliga, sedan skall lönerna till deras\r\nlärare höjas, och sedan skall man försöka\r\nåstadkomma ett slags profilskola med de 43\r\nundervisningsspråk som finns på skolan.</pre><pre>Andre vice talmannen anmälde att Lars Leijonborg\r\noch Ann-Cathrine Haglund anhållit att till\r\nprotokollet få antecknat att de inte ägde rätt till\r\nytterligare repliker.</pre><pre></pre><pre>Anf. 32 YLVA JOHANSSON (v):</pre><pre>Herr talman! Demokrati förutsätter människors\r\naktiva deltagande. Den representativa demokratin\r\nmåste därför kompletteras med människors direkta\r\nengagemang för att man tillsammans skall kunna\r\nlösa gemensamma angelägenheter.</pre><pre>Vi i vänsterpartiet har försvarat den offentliga\r\nsektorn, inte minst skolan, mot de attacker --\r\nemellanåt har dessa liknat smutskastning -- som\r\nhögerkrafterna riktat mot den. Vi har motsatt oss\r\nde nedskärningar på skolans område som\r\ngenomförts under 80-talet. Men det räcker inte\r\nmed att envist försvara den offentliga\r\nverksamheten i allmänhet och skolan i synnerhet.\r\nVi vill också omorganisera, demokratisera och\r\nutveckla. Den offentliga sektorn måste utvecklas\r\ntill en gemensam sektor som människor känner\r\ndelaktighet i och ansvar för.</pre><pre>Skolan är en betydande del av den offentliga\r\nverksamheten i vårt land. Vissa av de\r\nvänsterförslag som behandlas i det här betänkandet\r\när specifika för skolan, men flera av dem skall ses\r\nmot bakgrund av vänsterpartiets vilja att medverka\r\ntill att utveckla och demokratisera den offentliga\r\nsektorn.</pre><pre>Det är viktigt med utbildning och kunskap, dels för\r\nden enskilda människan, dels för vår gemensamma\r\nframtid och hela samhällets utveckling.</pre><pre>Även om vänsterpartiet gärna försvarar den\r\nsvenska skolan mot vulgära attacker, måste vi\r\nkonstatera att det finns stora brister. Fortfarande\r\nhar vi en skola som systematiskt missgynnar vissa\r\ngrupper av elever, t.ex. barn ur arbetarklassen och\r\nflickor. Elevinflytandet är mycket litet, och det\r\ntenderar att minska i takt med elevernas ålder och\r\nmognad, tvärtemot läroplanens intentioner.\r\nUndervisningen domineras tyvärr fortfarande av\r\nförmedlingspedagogik och katederundervisning.\r\nJag är inte naiv nog att tro att vi löser de problem\r\nsom finns i skolan med organisatoriska åtgärder. Vi\r\ni riksdagen kan aldrig kommendera fram en bra\r\nskola. Det kommer i slutändan an på dem som har\r\nsin dagliga verksamhet i skolan. Men vi kan med\r\nolika beslut försvåra eller underlätta en positiv\r\nutveckling.</pre><pre>Vi i vänsterpartiet ser många fördelar med ett\r\nförenklat statsbidrag när det gäller skolan. Det\r\nkanske främsta skälet är att det ökar möjligheterna\r\ntill en mer aktiv politisk diskussion om skolan ute i\r\nkommunerna. Skolan omgärdas i dag av så\r\nomfattande och detaljerade regler att det är svårt\r\nför andra än erfarna och kunniga administratörer\r\natt behärska detta regelverk. Det är svårt för den\r\n''vanlige väljaren'' att kritisera hur skattemedlen\r\nanvänds i skolan, dels därför att mycket är\r\ncentralstyrt, dels därför att systemet för de flesta är\r\nobegripligt.</pre><pre>Skolans verksamhet är ett gemensamt arbete som\r\nutförs av lärare och elever tillsammans med övriga\r\nanställda på skolan. En bra skola måste ytterst\r\nskapas av dem som är verksamma där. Detta kräver\r\nett väsentligt utökat elevinflytande, samtidigt som\r\nde anställda måste ges möjlighet till bra och\r\nåterkommande fortbildning. Dessutom krävs en\r\nfortsatt utveckling av arbete i lärarlag och\r\narbetsenheter. Läraryrkets karaktär av\r\nensamarbete måste brytas.</pre><pre>Ett ökat lokalt ansvar för den dagliga verksamheten\r\ni skolan står inte i motsättning till nationella beslut\r\nom läroplaner eller statens ekonomiska ansvar för\r\nskolan. Enligt vänsterpartiet är det möjligt att\r\nuppnå lokalt ansvar och mångfald inom ramen för\r\nen likvärdig skola. En bra skola för alla kan bara\r\nskapas om skolan blir en gemensam angelägenhet\r\nmed hög prioritet.</pre><pre>Herr talman! Mot denna bakgrund är jag glad att\r\nkunna konstatera att vänsterpartiet i väsentliga\r\ndelar står bakom det betänkande som vi nu\r\nbehandlar. Vi skiljer oss dock från\r\nutskottsmajoriteten på vissa punkter, varav några\r\när av stor betydelse för oss i vänsterpartiet. Jag skall\r\nstrax återkomma till dem.</pre><pre>Låt mig först säga att när vi för ett år sedan\r\ndebatterade och beslutade om ett samlat\r\nkommunalt huvudmannaskap för lärarna höjdes\r\ndet gälla röster från delar av borgerligheten, och\r\nmed hög svansföring lät de tagelstråna svepa över\r\nde förnäma bakarna. Redan en månad senare, i\r\njanuari i år, visade det sig att den borgerliga\r\nupprördheten mest varit tomt prat, eller hur skall\r\nman annars förklara att inget parti motionerat om\r\natt det s.k. kommunaliseringsbeslutet skall rivas\r\nupp? Snabbt har de partier som för ett år sedan\r\nsvartmålade den kommunala kompetensen bytt fot.\r\nUtbildningsutskottets ledamöter, från samtliga\r\npartier, försöker nu överträffa varandra i\r\ndecentraliseringsiver. Lars Leijonborg frågade mig\r\nom kommunaliseringsbeslutet kommer att rivas\r\nupp. Svaret är nej. Jag vill returnera frågan till Lars\r\nLeijonborg: Rivs beslutet om kommunalisering\r\nupp om det blir en borgerlig regering efter valet?</pre><pre>Decentralisering och avreglering skall inte\r\nförväxlas med demokratisering. Men\r\ndecentralisering och ökat lokalt ansvar kan skapa\r\nförutsättningar för en mer levande demokrati. Det\r\när en märklig och motsägelsefull syn på\r\nkommunernas ansvar och kompetens som\r\nregeringen ger uttryck för. Samma regering som nu\r\nlivfullt argumenterar för ett ökat kommunalt\r\nansvar har tidigare i år drivit igenom ett\r\nriksdagsbeslut om kommunalt skattestopp. I detta\r\nbeslut hade regeringen stöd av samma folkparti\r\nsom nu säger att det är så oroligt över\r\nkommunernas dåliga ekonomi. Det är litet märkligt\r\natt höra detta från Lars Leijonborg. Vi i\r\nvänsterpartiet har motsatt oss denna centrala\r\nstrypning av kommunernas ekonomi som\r\nskattestoppet innebär. Enligt vår mening får det\r\nsvåra konsekvenser när ansvaret för väsentlig\r\nverksamhet på det viset separeras från det\r\nekonomiska ansvaret. Det ekonomiska läget i\r\nkommunerna är nu mycket svårt. I det avseendet\r\ntycker jag att socialdemokraterna, liksom också\r\nLars Leijonborg, talar med dubbla tungor när det\r\ngäller decentralisering av ansvar och\r\ndemokratisering av den offentliga sektorn.</pre><pre>Vi i vänsterpartiet delar bedömningen att\r\nstatsbidragssystemet som styrmedel är ineffektivt\r\noch bör ersättas av en friare resursanvändning i\r\nkommunerna. Vi anser dock att riksdag och\r\nregering även i fortsättningen i vissa fall bör kunna\r\nanvända sig av tidsbegränsade stimulansbidrag som\r\nstyrmedel för att genomföra reformer eller\r\npåskynda en viss utveckling inom skolan. Det gäller\r\nt.ex. det särskilda stimulansbidraget för\r\nupprustning av skolornas fysiska miljö. Självfallet\r\nmåste det också finnas ett nära samband mellan\r\nstatens krav på kommunerna och statsbidragens\r\nstorlek. Men vi motsätter oss den sammanslagning\r\nav bidragen till de olika skolformerna till ett enda\r\nsektorsbidrag som regeringen och\r\nutskottsmajoriteten förespråkar. Verksamheter\r\nsom dels styrs av skilda läroplaner, dels skiljer sig åt\r\nnär det gäller frivillighet och obligatorium bör ges\r\nskilda statsbidrag. Det är viktigt att de\r\nmålsättningar och gränser som riksdag och regering\r\nställer upp för de olika skolformerna motsvaras av\r\nett ekonomiskt ansvar från statens sida.</pre><pre>Många invandrarorganisationer och\r\nhemspråkslärare har hört av sig och uttryckt oro för\r\natt just hemspråksundervisningen kommer att få\r\nstryka på foten när beslut om resursfördelning inom\r\nskolan decentraliseras till kommunerna. Mot\r\nbakgrund av regeringens krispaket finns det\r\nnaturligtvis anledning att vara mycket orolig för\r\nhemspråksundervisningens framtid. Den frågan får\r\nvi anledning att återkomma till nästa år. Jag tänker\r\ndärför inte fördjupa mig i den nu. Men jag har svårt\r\natt förstå på vilket sätt kommunerna kan klandras\r\nför detta. Tvärtom tror jag att\r\nhemspråksundervisningen kommer att vinna på att\r\nkommunernas ansvar ökar. Tyvärr har våra\r\ninvandrare inte rösträtt i riksdagsvalen, men\r\ndäremot i kommunalvalen. Jag är övertygad om att\r\nde som är direkt berörda av\r\nhemspråksundervisningen nu kommer att få ökade\r\nmöjligheter att göra sina röster hörda.</pre><pre>Självfallet finns det mycket oro och många\r\nförhoppningar när ett nytt statsbidragssystem skall\r\ninföras. Det är omöjligt att tvärsäkert uttala sig om\r\nkonsekvenserna innan systemet prövats i\r\nverkligheten. Det kan finnas anledning att göra\r\nförändringar om oron visar sig befogad och\r\nförhoppningarna kommer på skam. Därför har\r\nvänsterpartiet, liksom centerpartiet, föreslagit att\r\nen parlamentarisk kommitté skall följa\r\ngenomförandet av det nya systemet. Detta har nu\r\nett enigt utskott ställt sig bakom.</pre><pre>Det aktuella betänkandet behandlar inte bara ett\r\nnytt statsbidragssystem. Regeringen har även\r\nföreslagit nya skrivningar i skollagen. Bl.a. sägs i en\r\nav de inledande paragraferna: ''Var och en som\r\nverkar inom skolan skall främja aktning för varje\r\nmänniskas egenvärde och respekt för vår\r\ngemensamma miljö.'' Jag är mycket glad att\r\nsamtliga partier har ställt sig bakom denna betoning\r\nav ansvaret för miljön. När jag är ute på skolorna\r\nmöts jag ofta av ett miljöengagemang som förenar\r\nså gott som alla i den uppväxande generationen.\r\nDetta bådar gott inför framtiden. Förhoppningsvis\r\nkommer den yngre generationen att klara av de\r\nsvåra miljöproblem som vuxengenerationen\r\naningslöst lämnar efter sig. Vänsterpartiet har\r\nlänge krävt mer miljökunskap i skolan, och jag\r\nhyser goda förhoppningar om att den nu föreslagna\r\nskrivningen i skollagen skall konkretiseras i de\r\nkommande läroplanerna.</pre><pre>Flera handikapporganisationer har haft\r\ninvändningar mot det föreslagna institutet för\r\nhandikappfrågor inom skolväsendet. Man har\r\nbefarat att detta skulle vara ett avsteg ifrån\r\nintegrationssträvandena när det gäller\r\nhandikappade elevers skolgång. Jag kan garantera\r\natt vänsterpartiet inte tänker medverka till någon\r\nförsämring för de handikappade eleverna. En av\r\nanledningarna till att inte samla alla uppgifter i\r\nskolverket är att de förvaltningsuppgifter när det\r\ngäller specialskolorna, som det nya institutet\r\nföreslås få, svårligen kan kombineras med ansvaret\r\nför utvärdering och uppföljning. Utskottet\r\npoängterar också att skolverket skall ansvara för\r\nläroplansutveckling, tillsyn och utvärdering för\r\nsamtliga elever, alltså även för de handikappade\r\neleverna. Syftet är absolut inte att särbehandla de\r\nhandikappade elevernas skolgång.</pre><pre>Herr talman! Den första uppgift jag fick som ny i\r\nriksdagen för drygt två år sedan var att ta mig an\r\nden proposition om bl.a. profilskolor, där det\r\nföreslogs att elever och föräldrar skulle ges ökade\r\nmöjligheter att välja skola. De restriktioner som\r\nsattes upp den ganska flummigt formulerade ''Så\r\nlångt detta är praktiskt och ekonomiskt möjligt att\r\ntillgodose''. Vi i vänsterpartiet motsatte oss detta av\r\nflera skäl som jag inte nu skall upprepa. Jag vill\r\nbara med stor tillfredsställelse konstatera att den\r\nnuvarande skolministern nu, två år senare, betonar\r\natt platserna i en grundskola skall förbehållas de\r\nelever som bor närmast skolan. Jag gör också den\r\ntolkningen att även utskottsmajoriteten ansluter sig\r\ntill ''närhetsprincipen''. Det är en princip som vi i\r\nvänsterpartiet omhuldar.</pre><pre>Brukarinflytande inom den offentliga sektorn är ett\r\npopulärt begrepp som nu är föremål för åtskilliga\r\ndebatter, konferenser och seminarier. Dessa\r\nhandlar så gott som uteslutande om hur det s.k.\r\nbrukarinflytandet skall öka. Det gäller hur de som\r\nanvänder och är beroende av olika delar av den\r\noffentliga sektorn mer direkt skall kunna påverka.</pre><pre>Det är säkert många som håller med mig om att det\r\när nödvändigt att den offentliga verksamheten får\r\nutvecklas, så att de s.k. brukarna ges ett ökat\r\ninflytande. Men när det gäller skolan tycks det vara\r\nstört omöjligt att åstadkomma ens en bråkdel av det\r\ninflytande som brukarna -- eleverna -- efterlyser.\r\nVarför?</pre><pre>Ingen kan säga att man inte är informerad om\r\nproblemet. Det är väldokumenterat att eleverna i\r\nstor utsträckning saknar möjlighet att påverka\r\nundervisningen och sin dagliga verksamhet i\r\nskolan.</pre><pre>Varje parti som värnar om demokratin borde\r\nuppröras av dessa rapporter. Det är måhända inte\r\nnågon lätt uppgift att ändra den nuvarande\r\nordningen och ge eleverna ökad makt. Men det är\r\nbåde hårresande och oacceptabelt att en\r\nsocialdemokratisk regering, som presenterar en\r\nomfattande proposition om ansvaret för och\r\nutvecklingen inom skolan, totalt förbigår elevernas\r\nsituation och deras möjligheter till inflytande över\r\nsin egen arbetssituation.</pre><pre>I regeringens proposition sägs att det är omöjligt att\r\ni en decentraliserad skola garantera elevinflytandet\r\ngenom centrala beslut. Vidare sägs att det är\r\nlärarna som skall ställa upp preciserade mål,\r\nplanera och genomföra undervisningen. Detta är\r\nen kraftigt sänkt ambitionsnivå jämfört med nu\r\ngällande läroplan för grundskolan, där dessa\r\nuppgifter åvilar elever och lärare i samarbete.\r\nRegeringens proposition tar fasta på\r\npersonalinflytandet, men lämnar det s.k.\r\nbrukarinflytandet utan kommentar.\r\nUtskottsmajoriteten späder på den ogina\r\ninställningen till eleverna genom att avstyrka\r\nvänsterpartiets yrkande om att elevernas rätt till\r\ninflytande bör skrivas in i skollagen samt\r\nvänsterpartiets begäran om förslag från regering\r\nom hur elevinflytandet skall öka.</pre><pre>Göran Persson och Lars Gustafsson, vad har ni att\r\nsäga till socialdemokraternas försvar? Vi i\r\nvänsterpartiet tror inte att vi sitter inne med några\r\nuniversallösningar eller att elevinflytandet kan\r\nåstadkommas på en kafferast. Men jag hade\r\nverkligen hoppats att vi hade kunnat enas om det\r\nangelägna i att åstadkomma förbättringar när det\r\ngäller elevernas möjligheter till reellt inflytande\r\növer undervisningen och över sin egen\r\narbetssituation, liksom att detta bör vara ett\r\nnationellt mål med hög prioritet för den svenska\r\nskolan. Metoderna att genomföra detta kan vi\r\ndiskutera. Kanske kunde de förslag för att öka\r\nungdomars inflytande och delaktighet som nyligen\r\npresenterats av den av regeringen tillsatta\r\nungdomskommittén, där jag själv haft förmånen att\r\ningå, ligga till grund för en sådan diskussion.</pre><pre>Herr talman! Jag tänker inte kommentera\r\nvänsterpartiets samtliga reservationer. Våra\r\nståndpunkter finns tydligt redovisade i de 7\r\nreservationer som har fogats till detta betänkande\r\noch som vi självfallet står bakom. Jag nöjer mig\r\nmed att yrka bifall till reservationerna 4 och 9. När\r\ndet gäller de moment där vi inte har någon\r\nreservation vill jag yrka bifall till utskottets\r\nhemställan.</pre><pre>Avslutningsvis vill jag kort kommentera resultatet\r\nav två andra partiers agerande i utskottet.</pre><pre>Det gäller för det första miljöpartiet i skepnad av\r\nEva Goe s, som i detta betänkande har hamnat helt\r\ni knät på högern. I partimotionen från miljöpartiet\r\ndrivs man av en obegriplig lust att utsätta\r\nkommunerna för ett nytt statsbidragssystem\r\nvartannat år. Om detta mot förmodan inte skulle\r\nvinna majoritetens gillande föreslås att förslagen i\r\npropositionen avslås. Denna partiståndpunkt har\r\nföranlett Eva Goe s att tillsammans med folkpartiet\r\nförespråka att ett s.k. entreprenadförhållande\r\nskapas mellan kommunen och skolorna, att\r\ntillsammans med moderaterna och folkpartiet\r\nframhålla de fristående skolorna som konkurrenter\r\ntill den kommunala skolan och att i likhet med\r\nmoderaterna och folkpartiet förespråka en\r\nelevpeng. Jag tycker att det är bra att miljöpartiet\r\nnu bekänner färg i skolpolitiken, men jag beklagar\r\natt det är i det mörkblåa sällskapet Eva Goe s har\r\nhamnat.</pre><pre>För det andra gäller det folkpartiet under ledning\r\nav Lars Leijonborg som under stora krumbukter\r\nåstadkommit reservation nr 19, som ett resultat av\r\nsitt märkliga intresse -- som han också visat prov på\r\nhär i kammaren -- för att recensera andra partier i\r\nstället för att ägna sig åt konstruktivt politiskt\r\narbete. Bakgrunden är att regeringen i sin\r\nproposition nonchalerade den beställning som\r\nriksdagen, som ett resultat av uppgörelsen mellan\r\nvänsterpartiet och socialdemokraterna, gjorde\r\nförra året om att statsbidraget för grundskolan\r\nskulle utformas så att ett riktmärke för\r\nklasstorleken blir högst ca 25 elever utan att för den\r\nskull skapa ett delningstal. Vi i vänsterpartiet tog\r\nupp detta i vår motion och föreslog att detta\r\nriktmärke för klasstorleken, i ett system med friare\r\nresursanvändning, i stället skulle anges i\r\nläroplanen. Vi anser att undervisningsvolymen bör\r\ndimensioneras med hjälp av två instrument, dels ett\r\nriktmärke för klasstorleken, dels timplanerna. Nu\r\nhemställer utskottsmajoriteten att det skall göras\r\nett tillkännagivande till regeringen med den\r\ninnebörden. Något nytt delningstal skapas inte,\r\nmen farhågorna för att klasserna i framtiden skulle\r\nkunna bli hur stora som helst kommer på skam. Ett\r\nparti mäler sig dock ut ur denna majoritet, Lars\r\nLeijonborgs liberala folkparti. I stället för att\r\nriksdagen skall göra detta tillkännagivande vill Lars\r\nLeijonborg och folkpartiet att riksdagen skall\r\n''påminna'' regeringen om förra årets\r\nriksdagsbeslut när det gäller statsbidragssystemet,\r\ndetta samtidigt som folkpartiet förespråkar ett\r\nstatsbidragssystem som är utformat som en\r\nelevpeng. Hur går detta ihop? Det måste kännas\r\novant att tillhöra den politiska grupp som vill\r\nförbättra ekonomin för kommunerna, Lars\r\nLeijonborg. Tidigare har ju folkpartiet varit en\r\nvillig partner både när det gällt nedskärning inom\r\nskolans område och införande av skattestopp för\r\nkommunerna. Jag ser fram emot att få ta del av\r\nfolkpartiets budgetförslag i januari. Det är då vi\r\nkan se hur högt folkpartiet värderar skolan. Vi i\r\nvänsterpartiet vill öka anslaget till skolan. Lars\r\nLeijonborg är välkommen att ansluta sig till våra\r\nförslag.</pre><pre>Nu säger Lars Leijonborg att han har svårt att följa\r\nmitt och vänsterpartiets agerande. Själv har jag\r\nutomordentligt lätt att känna igen Lars Leijonborgs\r\nagerande, eftersom det som vanligt utmärks av\r\nfrånvaro av folkpartistisk skolpolitik. I stället är det\r\nrecensioner och betygsättning av andras partiers\r\npolitik som dominerar hans anförande. Det gör det\r\nlitet svårt att debattera med Lars Leijonborg. Jag\r\nhar intrycket att han har ett begränsat intresse för\r\nde skolpolitiska realiteterna. Vi i vänsterpartiet är\r\nstolta över de beslut som vi har medverkat till här i\r\nriksdagen. Jag blir ganska irriterad när Lars\r\nLeijonborg försöker göra sig till talesman för det\r\nlilla bittra och lurade parti som han själv inte tillhör.\r\nMed sådana vänner behöver man inga fiender.</pre><pre>Låt oss diskutera realiteter. Det är den politik som\r\nförverkligas, eller gör anspråk på att förverkligas,\r\nsom är intressant. Lars Leijonborgs\r\nbetygssättningsprocedurer har begränsat intresse\r\nför de människor som har sin dagliga verksamhet\r\ni skolan. Hur vill det regeringsalternativ som Lars\r\nLeijonborg säger sig tillhöra lösa problemet med\r\nstora klasser? Hur mycket pengar är det\r\nregeringsalternativet berett att anslå till\r\nskolsektorn?</pre><pre>Anf. 33 LARS LEIJONBORG (fp) replik:</pre><pre>Herr talman! Jag känner faktiskt att jag med mitt\r\nsätt att föra den skolpolitiska debatten har bidragit\r\nkonstruktivt till skolutvecklingen. Jag är självklart\r\nganska tillfredsställd med åtskilligt som det nu\r\nhänder på skolområdet: socialdemokraternas\r\ntillnyktring i betygsfrågan och den klara inriktning\r\nmot decentralisering som finns i propositionen. Det\r\när väl hedrande för andra partier att jag intresserar\r\nmig för vad de säger. Jag tror att är viktigt i den\r\nskolpolitiska debatten, eftersom det kan bidra till\r\natt vi blir mer noga med orden.</pre><pre>Man måste beundra socialdemokraterna för deras\r\nsätt att få igenom sin skolpolitik.\r\nKommunaliseringsbeslutet genomfördes ju med\r\nhjälp av vänsterpartiet. Men när man tar del av det\r\nhär betänkandet finner man att vänsterpartiet nu är\r\nganska kritiskt till en hel del. Man ställer inte upp\r\npå frågan om preciserad och förenklad läroplan,\r\nman tycker inte att statsbidragen skall slås ihop till\r\nett, man anser att regeringen har nonchalerat\r\nbeställningen om högst 25 i varje klass och man\r\nsäger att man inte går med på några besparingar,\r\ntrots att samma regering som man nyligen har gjort\r\nupp med har meddelat riksdagen att den avser att\r\ngenomföra besparingar med närmare 1 miljard på\r\nskolområdet. För dagen är det alltså ganska oklart\r\nhuruvida den majoritet som genomförde\r\nkommunaliseringen av lärarna fortfarande är en\r\nrealitet här i riksdagen.</pre><pre>Jag kan inte svara exakt på hur folkpartiets\r\nbudgetalternativ i januari 1991 kommer att se ut\r\noch inte heller när det gäller utbildningsområdet.\r\nVi avvaktar och ser vad regeringen föreslår och\r\nvilka motiveringar man kan ha för det. Min poäng i\r\ninläggen här i dag har varit att jag tycker att de\r\npartier som genomförde kommunaliseringen av\r\nlärartjänster på vissa villkor, har ett särskilt ansvar\r\nför att se till att de villkoren uppfylls. Som jag har\r\nvisat i mina inlägg tyder väl allt på att ett antal av\r\ndessa villkor -- åtminstone när det gäller\r\nklasstorlekarna och de oförändrade statsbidragen --\r\ninte kommer att stå sig. Det är mot den bakgrunden\r\njag i olika sammanhang har ställt frågan om\r\nkommunaliseringsbeslutet skall rivas upp. Vi har\r\nsagt i motioner under 1991 att om det finns intresse\r\nfrån andra partier att riva upp det är vi beredda att\r\ngöra det. Frågan är vad vänsterpartiet nu gör när\r\nman ser vad resultatet blev av den uppgörelsen man\r\nträffade.</pre><pre></pre><pre>Anf. 34 YLVA JOHANSSON (v) replik:</pre><pre>Herr talman! Lars Leijonborg tar fram\r\nkristallkulan och kan se in i framtiden hur det\r\nkommer att gå med de riksdagsbeslut vi alldeles\r\nstrax skall fatta här i kammaren. Tyvärr har jag inte\r\nnågon sådan kristallkula. Det kanske är tur, för det\r\nkan ibland underlätta den politiska verkligheten.</pre><pre>Jag har i dag ingen anledning att ifrågasätta eller\r\nbetvivla att den uppgörelse som vänsterpartiet och\r\nsocialdemokraterna träffade för ett år sedan\r\nkommer att hålla. Den har hållit hittills. Den har\r\nhållit genom det här betänkandet, och jag\r\nförutsätter att den kommer att hålla under de beslut\r\nsom riksdagen skall fatta om några timmar. Det är\r\nnaturligtvis så att om man tillhör ett parti som\r\nkänner sig lämnat utanför därför att man inte fick\r\nigenom sin politik vid det tillfället är det tacksamt\r\natt nu sitta och andas i en kristallkula och spå om\r\nhur illa allting skall gå i framtiden.</pre><pre>När det gäller majoriteter måste det vara bekant för\r\nLars Leijonborg att det i den här kammaren inte\r\nfinns någon majoritet som håller i alla frågor. Det\r\nborde ju folkpartiet vara medvetet om vid det här\r\nlaget.</pre><pre>Anf. 35 LARS LEIJONBORG (fp) replik:</pre><pre>Herr talman! Ylva Johansson säger att uppgörelsen\r\nhar hållit hittills. Det är onekligen en\r\ndefinitionsfråga. Hon sade tidigare att regeringen i\r\npropositionen nonchalerat löftet om 25 elever i\r\nvarje klass. Jag menar alltså att det inte finns någon\r\nutbytbarhet mellan å ena sidan att införa en sådan\r\nhär bestämmelse och ta de ekonomiska\r\nkonsekvenserna av det i statsbidragssystemet, å\r\nandra sidan att skriva in en mening i läroplanen.</pre><pre>Vidare är det ju högst tvivelaktigt om uppgörelsen\r\nom oförändrat statsbidragssystem håller, eftersom\r\nden ena parten, nämligen regeringen, har meddelat\r\natt man avser att minska statsbidragssystemet. Som\r\njag antydde i ett tidigare inlägg var jag litet\r\nförvånad över Ylva Johanssons yttranden i en\r\ninterpellationsdebatt med skolministern tidigare,\r\ndär Ylva Johansson inte markerade att ett sådant\r\nförslag enligt vänsterpartiets mening står i strid mot\r\nden överenskommelse de båda partierna träffade.</pre><pre>Anf. 36 YLVA JOHANSSON (v) replik:</pre><pre>Herr talman! Till Lars Leijonborg skulle jag vilja\r\nsäga att uppgörelsen träffades här i riksdagen. I\r\nriksdagens utbildningsutskott har vi fått skrivningar\r\noch tillkännagivanden som visar att uppgörelsen\r\nhåller. Det kan inte vara obekant att det har skett\r\nvissa förändringar eller tillägg till propositionen\r\nefter utskottets behandling av den.</pre><pre>Jag undanber mig, Lars Leijonborg, tolkningar av\r\nvad som enligt vänsterpartiet är brutna löften eller\r\nhållna löften. Vi vill gärna själva göra sådana\r\nbedömningar och dra slutsatser.</pre><pre>Andre vice talmannen anmälde att Lars Leijonborg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 37 EVA GOE S (mp):</pre><pre>Herr talman! I går skulle vi centralisera; i dag\r\ndecentralisera. I går skulle vi byråkratisera; i dag\r\navbyråkratisera. I går skulle man ta beslut bakom\r\nlyckta dörrar; i dag talar vi om närdemokrati. Det\r\när skuggan av gårdagens EG-debatt.</pre><pre>Jag har mycket svårt att förstå moderaternas,\r\nfolkpartiets, socialdemokraternas och i viss mån\r\ncenterns lovsång till EG, men jag är mycket glad\r\növer det betänkande som vi behandlar i dag\r\nbeträffande skolan. I dag avvecklas SÖ och\r\nlänsskolnämnder. Visserligen uppstår ett skolverk,\r\nmen vi avbyråkratiserar. Det är ett steg framåt, som\r\nföljer miljöpartiets krav.</pre><pre>I dag avvecklas statsbidragets styrande funktion.\r\nOckså det är ett steg i miljöpartiets riktning.\r\nVisserligen införs ett sektorsbidrag och inte en\r\nelevpeng, som är miljöpartiets förslag. Men efter\r\ngårdagens debatt uppstår en misstänksamhet om\r\natt detta bara är ett sätt att övervältra det\r\nekonomiska ansvaret på kommunerna och\r\nsamtidigt urholka ekonomin för dem. Det fattas ju\r\n27 miljarder kronor i landstingens och\r\nkommunernas kassor. Mitt under arbetet med\r\nskolans ansvar poppar det upp ett krispaket, där\r\nman vill dra in 1 miljard kronor från utbildningens\r\nområde. Jag får en olustkänsla när jag tänker på\r\ndet.</pre><pre>Jag vill tro på att Sveriges största och viktigaste\r\narbetsplats skall utvecklas och inte strypas. Jag vill\r\ntro på Göran Perssons positiva anslag. Jag vill tro\r\npå att miljöpartiets idéer, där satsningen på barnen\r\noch utbildningen är investeringar för framtiden,\r\nskall bli förverkligade. Men då måste teori och\r\npraktik gå hand i hand. Skolans mål skall vara att\r\nlära för livet, att låta kreativitet utvecklas hos barn,\r\natt utveckla personlighet och tänkande intellekt\r\noch att bygga på de naturliga förutsättningar som\r\nbarnet har med sig när det kommer till skolan.\r\nEleverna skall vara skolans självklara centrum och\r\nrespekteras som de individer de är. Arbetet skall\r\npräglas av demokrati, solidaritet, jämställdhet,\r\npositiv konfliktlösning och personligt ansvar.</pre><pre>I demokratibegreppet ingår demokrati i praktisk\r\nhandling. I det storskaliga samhälle som vi håller på\r\natt bygga upp blir människan anonym, maktlös och\r\nutbytbar. Koncentration av makt gör att beslut tas\r\nallt längre från den det berör. Kortsiktigt\r\neffektivitetstänkande leder till stress och\r\nensidighet. I solidaritetsbegreppet ingår ett\r\nmedmänskligt perspektiv på omvärlden för att\r\nframtiden skall bli fredlig. Det ingår även förståelse\r\noch respekt för andra folk och kulturer. Det\r\ninnebär att man utvecklar en ekologisk förståelse\r\noch tar fatt i överlevnadsfrågorna. Det räcker inte\r\natt bara känna till, vi måste också förstå och\r\nrespektera naturens lagar. De miljöproblem som\r\nblir allt påtagligare är i mångt och mycket en\r\nprodukt av bristande kunskaper om hur samspelet\r\nmellan natur och människa skall fungera.</pre><pre>Den nuvarande läroplanen för grundskolan\r\ninnehåller delar som klart och tydligt uttalar att\r\nbarnen skall undervisas bl.a. i miljö- och\r\növerlevnadsfrågor. Framtiden kräver att denna typ\r\nav undervisning i skolan får samma betydelse som\r\nbaskunskaperna har i dag. Jag ser fram emot Göran\r\nPerssons mål och riktlinjer där jag förmodar att\r\ndetta kommer att ingå.</pre><pre>I framtidens skolan måste barnens självkänsla\r\nstärkas. För att överleva som individer måste\r\nbarnen tycka om sig själva sådana de är oavsett\r\nprestation. Barn som är starka och trygga i sig\r\nsjälva vågar också ge av sig själva utan\r\nreservationer. Våra barn och ungdomar blir alltför\r\nofta och tydligt påminda om, direkt eller indirekt,\r\natt de inte behövs, att de är i vägen. Du blir inget\r\nförrän du förtjänar pengar. För att utvecklas är det\r\ncentralt att växa inte bara fysiskt utan också\r\npsykiskt och få ett starkt självförtroende och att\r\nkänna att man behövs och har betydelse.</pre><pre>På vilket sätt ger vi barnen självtillit?</pre><pre>På vilket sätt ger vi våra barn kunskap om världen?</pre><pre>Hur ger vi våra barn självförtroende?</pre><pre>Hur lär vi dem vördnad för livet?</pre><pre>Hur hjälper vi dem att uttrycka sina känslor?</pre><pre>Hur hjälper vi dem att utveckla social, ekologisk\r\noch historisk förståelse?</pre><pre>Ja, inte sker det genom betygen. Vi anser att betyg\r\ninte skall sättas i grundskolan. Jag tar upp detta i\r\ndag eftersom vi just satt oss ned i en\r\nbetygsberedning. Detta lönsamhetstänkande gör\r\natt eleverna bara pluggar för att reproducera\r\nmekaniska och ytliga kunskaper. Man pluggar in\r\nmätbara kunskaper. Det står helt i strid med den\r\nanalys och det kritiska tänkande som vi vill att\r\nbarnen skall lära sig i skolan samt mot det\r\nsamarbete som skall främjas.</pre><pre>Bengt Ekman, som forskar i frågor om\r\nelevinflytande, säger: I och med betygen får\r\nkunskapen ett bytesvärde i stället för ett\r\nbruksvärde. Eleverna blir smarta anpasslingar för\r\natt få bra betyg.</pre><pre>Betygen tvingar lärarna att lägga upp sin\r\nundervisning med tanke på just betygssättningen.\r\nDet betyder att läraren tvingas att ständigt ge avkall\r\npå sina försök att förverkliga de övergripande\r\nmålen om samarbete, demokratiska arbetsformer\r\netc. i läroplanen. Vi vet, som Ylva Johansson sade\r\nhär tidigare, att undervisning i dag ofta bedrivs från\r\nkatedern.</pre><pre>Herr talman! Jag tänker gå över till att kommentera\r\nsjälva organisationen av skolan. Jag tror inte att\r\nden löser allt, eftersom det är innehållet och målen\r\nsom är det viktiga. Vi hade velat få mål, riktlinjer,\r\nstatsbidrag, och organisation i ett paket redan i fjol.\r\nDetta betänkande har i alla fall blivit bättre än vad\r\nvi hade förutsett. Det är ett steg på vägen mot\r\ndecentralisering, men det tar inte steget fullt ut och\r\nlägger ansvaret på skolenheten. Eller som Jan-Erik\r\nLane sade i Skolvärlden: Skilj skolan från\r\nkommunen! I en decentraliserad självstyrd skola\r\nkan man mycket bättre utnyttja lärarnas kunskaper\r\noch kompetens. Om skolans viktigaste uppgifter att\r\nundervisa och att fostra sköts i samverkan mellan\r\nlärare, elever och föräldrar utan kommunal\r\ninblandning kommer vi att få en verklig\r\ndemokratisk skola av god kvalitet.</pre><pre>Vi i miljöpartiet vill understryka kravet på\r\nsjälvstyrande skolor med egen styrelse och eget\r\nbudgetansvar, där lärare, personal, elever och\r\nföräldrar samverkar för att få en ansvarstagande\r\noch demokratisk skola.</pre><pre>Vi vill också betona arbetsmiljön, den är avgörande\r\nför klimatet i skolan. Då tänker då jag inte bara på\r\nden fysiska arbetsmiljön utan också på den\r\npsykosociala. Även här har betänkandet gått ett\r\nsteg framåt när man klargör att det är arbetsmiljön\r\nför eleverna i klassrummet som skall förbättras.</pre><pre>Vi tycker också att det är bra med ökad\r\nförsöksverksamhet inom skolvärlden, varvid man\r\nprövar kooperativa skolor, fristående skolor med\r\nolika inriktning och profilskolor.</pre><pre>Vi har upptäckt att man i förslagen till ändringar i\r\nskollagen har undantagit den kommunala\r\nmusikskolan i det offentliga skolväsendet. Jag har\r\ndärför en fråga till Göran Persson. Om inte\r\nregeringen klart markerar att denna ligger inom\r\nkommunernas självstyre med bibehållen status\r\ninom den kommunala offentliga skolverksamheten\r\nefter den 1 januari 1991, kommer hoten mot\r\nmusik-, dans- och kulturskolornas existens att bli\r\nännu större än vad de är i dag. Har Göran Persson\r\nnågon kommentar till detta? Är det verkligen så att\r\nman har glömt bort kulturskolorna och\r\nmusikskolorna?</pre><pre>Jag skall gå tillbaka till skolans utformning. Vi\r\ntycker att rektorernas profil har lyfts fram enormt i\r\ndet här betänkandet. För oss är inte benämningen\r\nrektor viktig utan att det finns samarbetsformer och\r\nbeslutsfunktioner som ökar elevernas, föräldrarnas\r\noch lärarnas engagemang och inflytande i skolan.\r\nVi anser att rektor eller motsvarande skall tillsättas\r\nav skolans styrelse.</pre><pre>När det sedan gäller statsbidragens utformning har\r\nmiljöpartiet ett eget förslag där vi menar att man\r\nskall dela upp det i tre delar.</pre><pre>Ett statsbidrag bör vara generellt och ta hänsyn till\r\nkommunernas struktur. Det gäller antalet barn,\r\nfamiljestruktur, invandrartäthet, antal barn i\r\nhemspråksundervisning, åldersstruktur osv. Man\r\nskall även ta hänsyn till glesbygden. Man skall här\r\nkompensera dem som har problem och använda det\r\ni en allmän pott. Detta gäller även barnomsorgen,\r\ninte bara skolan.</pre><pre>Vi vill ha ett statsbidrag som följer eleverna, en typ\r\nav elevpeng som är lika för alla elever var de än bor.\r\nDet skall alltså gälla både kommunala, kooperativa\r\noch fristående skolor. Där vill jag betona, Ylva\r\nJohansson, att dessa skolor skall vara godkända och\r\nfölja nationella bestämmelser.</pre><pre>Jag är mycket positiv till vänsterns nya syn på\r\nskolan. Man har bytt fot och kommit mycket nära\r\nmiljöpartiets synpunkter och även högersidans,\r\nmoderater och folkpartister, eftersom vänstern nu\r\nvill öka inflytandet genom självstyrande skolor.</pre><pre>Vi anser att en tredje typ av statsbidrag skall utgå\r\ntill de kommunala barnomsorgsinstitutionerna.\r\nSådana institutioner kan drivas kommunalt,\r\nkooperativt eller privat, dock ej i vinstsyfte, har vi\r\ntillagt, när det gäller privata institutioner. De skall\r\nfölja kommunala barnomsorgsplaner, nationella\r\nplaner och bestämmelser. Dessa elev- och\r\nbarnomsorgsplaner kan variera mellan olika åldrar\r\noch stadier.</pre><pre>Miljöpartiet har sagt att denna övergång skulle\r\nkunna ske före den 1 juli 1993, och under tiden\r\naccepterar vi propositionens förslag. Detta beror\r\npå att vi har människor som sitter i kommittéer som\r\nbehandlar det kommunala inflytandet, och vi\r\nräknar med att också de skall komma fram till\r\nnågonting och kanske kunna bidra till att\r\nförverkliga våra idéer.</pre><pre>Herr talman! Krispaketet har orsakat kaos i denna\r\ndebatt liksom i debatten om kommunalisering av\r\nlärarna. Jag tänker då på de 300 milj.kr. som skall\r\ntas från hemspråksundervisningen. Hur detta skall\r\ngå till nämns inte. Vi i miljöpartiet anser att det är\r\noerhört viktigt att garantera\r\nhemspråksundervisningens fortsatta existens och\r\natt se till att den får behålla sin status.</pre><pre>Ingen har hittills talat om komvux. Vi i miljöpartiet\r\ntycker att det är bra att man i betänkandet har\r\nföreslagit en s.k. gummibandsprincip. De\r\nkommuner som redan har byggt ut komvux\r\nordentligt skall inte bestraffas, utan de skall\r\nbelönas och få fortsätta med sin verksamhet. De\r\nsom vill bygga ut får göra det när de uppnått den\r\nkvalitet som behövs.</pre><pre>Miljöpartiet vill också betona att\r\ndistansundervisningen är oerhört viktig. Jag tänker\r\ndå på statens skola för vuxna. Det är ett oerhört bra\r\nsätt att komplettera sin skolutbildning när man\r\nblivit litet äldre och kan läsa på distans. Vi vill\r\ndärför slå ett slag för speciellt statens skola för\r\nvuxna i Härnösand, som arbetar tillsammans med\r\nutbildningsradion.</pre><pre>Sedan kommer jag till lärarna och fortbildningen.\r\nJag håller med Ann-Cathrine Haglund om att läget\r\när allvarligt när det gäller utformningen av\r\nlärarutbildningen. Strömhoppen från\r\nlärarutbildningen, och från skolan över huvud\r\ntaget, beror i hög grad på att lärarna känner sig\r\nutelämnade och att de får fel signaler. Ge lärarna\r\nfrihet att arbeta och arbetsglädje! Enbart\r\nelevkontakter räcker inte ett helt arbetsliv, utan det\r\när viktigt med meningsfull fortbildning. Därför har\r\nvi från miljöpartiet krävt att en lärare vart sjunde år\r\nskall ha rätt till en termins studier och yrkespraktik.\r\nVi har också sagt att det är viktigt att universiteten\r\noch högskolorna anordnar dessa\r\nfortbildningsinsatser.</pre><pre>När det gäller skolverkets lokalisering har\r\nmiljöpartiet liksom centern betonat att det är\r\nviktigt att utlokalisera verket. Både Rune Molin\r\noch Mona Sahlin har vid sina besök i\r\nVästernorrland sagt att Västernorrland skall\r\nprioriteras. Som vi vet ligger detta län mitt i\r\nSverige, och det finns en mycket stor framåtanda.\r\nDet finns i dag idéer om att placera ett universitet i\r\ndenna region. Jag tycker att det visar på kreativitet\r\noch framsynthet. Härnösand är en skolstad med\r\ntraditioner som skulle passa utmärkt som\r\nlokaliseringsort för skolverket. Vi i miljöpartiet\r\nställer oss därför bakom reservation nr 28.</pre><pre>Jag vill avslutningsvis yrka bifall till reservationerna\r\n3, 18, 28 och 34, men naturligtvis står vi i\r\nmiljöpartiet bakom alla våra reservationer vid\r\nutskottets betänkande.</pre><pre>Anf. 38 YLVA JOHANSSON (v) replik:</pre><pre>Herr talman! Jag håller inte med Eva Goe s om att\r\nvänsterpartiets syn på självförvaltande skolor och\r\nelevinflytande skulle ha särskilt stora likheter med\r\nden syn som högerpartierna företräder. Jag vill ta\r\nupp några punkter där våra åsikter skiljer sig\r\nkraftigt.</pre><pre>Den första är den rätt för den skola som så önskar\r\natt mäla sig ut ur det kommunala skolväsendet som\r\nsåväl folkpartiet som miljöpartiet har reserverat sig\r\ntill förmån för.</pre><pre>Den andra gäller det förslag om ett statsbidrag\r\nutformat som en elevpeng, vilket kommer att skapa\r\nstora orättvisor mellan elever.</pre><pre>Den tredje är att vi i vänsterpartiet inte vill att\r\nskolorna skall konkurrera om eleverna. Vi vill i\r\nstället ge eleverna möjlighet att ha inflytande på\r\nden skola där de går.</pre><pre>Anf. 39 EVA GOE S (mp) replik:</pre><pre>Herr talman! Om Ylva Johansson hade läst\r\nreservationen i utskottsbetänkandet, hade hon sett\r\natt där står att man i vissa kommuner diskuterar en\r\nutläggning av driften av en del av grundskolan, och\r\nman vill ha reda på i vilken juridisk form skolorna\r\nkan drivas i entreprenad. Det är detta som vi i\r\nmiljöpartiet har betonat, dvs. att de juridiska\r\nförutsättningarna härför skall utredas.</pre><pre>Jag vill än en gång betona att just självstyrande\r\nskolor, med en styrelse där föräldrar och personal\r\när engagerade är något som är bra. Skulle t.ex. inte\r\nen kooperativ skola i Drevdagen vara något som\r\npassar vänsterpartiet? Det blir ju självstyrande\r\nskolor med ett aktivt elevinflytande och där även\r\nföräldrarna verkligen är aktiva.</pre><pre>Anf. 40 YLVA JOHANSSON (v) replik:</pre><pre>Herr talman! Detta är ett litet märkligt\r\nresonemang. Nu är det plötsligt fråga om att de\r\nborgerliga förslagen handlar om att man vill ha\r\nengagemang och att människor skall vara\r\nengagerade och ha inflytande över skolan. Det är\r\nväl inte riktigt där som skiljelinjen går.</pre><pre>Anf. 41 EVA GOE S (mp) replik:</pre><pre>Herr talman! Det var i alla fall det jag trodde från\r\nbörjan. I tidigare reservationer från vänsterpartiet\r\nhar man inte haft med frågan om engagemang och\r\nfrihet att utforma arbetet. Det vi vill betona är att\r\nen skola av typen Drevdagen skall kunna\r\növerlämnas till en annan juridisk person. Detta är\r\nsådant som vi tycker att man skall utreda.</pre><pre>Andre vice talmannen anmälde att Ylva Johansson\r\nanhållit att till protokollet få antecknat att hon inte\r\nägde rätt till ytterligare replik.</pre><pre></pre><pre>Anf. 42 LARS GUSTAFSSON (s):</pre><pre>Herr talman! I riksdagsbehandlingen av\r\nproblemkomplexet om utveckling, styrning och\r\nansvar beträffande skolan kan det betänkande som\r\nbehandlas i dag ses som det tredje steget i en\r\nförändringsprocess. Det första steget var utskottets\r\nbetänkande om skolans utveckling och styrning,\r\nsom debatterades här i kammaren den 8 februari\r\n1989. Det utskottsbetänkandet var i huvudsak\r\nprincipiellt hållet.</pre><pre>Det andra steget i förändringsprocessen togs\r\ngenom utskottets betänkande om kommunalt\r\nhuvudmannaskap för lärare m.fl. Det betänkandet\r\ndebatterades här i kammaren den 8 december 1989.\r\nDen debatten skedde under betydande, och för vårt\r\nutskott ovanligt, publikt intresse. I\r\nutskottsbetänkandet föreslogs att den statliga\r\nregleringen av löne- och anställningsvillkor för\r\ntjänster som lärare, skolledare, biträdande\r\nskolledare och syofunktionärer skulle upphöra, och\r\ndet blev också riksdagens beslut.</pre><pre>Det tredje steget i förändringsprocessen tas i och\r\nmed detta utskottsbetänkande. Det innehåller\r\nförslag om ett nytt statsbidragssystem,\r\nansvarsfördelningen stat--kommun, uppföljning\r\noch utvärdering samt förändring av den statliga\r\nskoladministrationen. Det fjärde steget kommer\r\nsenare och innefattar förslag om riktlinjer för nya\r\nläroplaner. Beträffande gymnasieskolan och den\r\nkommunala vuxenutbildningen kommer förslag att\r\nläggas fram i början av 1991. När det gäller\r\ngrundskolan kommer förslagen något senare.</pre><pre>I detta betänkande finns 61 yrkanden som\r\nkammaren har att ta ställning till. Bland de 38\r\nreservationerna finns det bara 1\r\ntrepartireservation, från moderaterna, folkpartiet\r\noch miljöpartiet. I övrigt finns 11\r\ntvåpartireservationer och 26 enpartireservationer.\r\nDe flitigaste reservanterna är, inte oväntat,\r\nmoderaterna och folkpartiet, som är inblandade i\r\n20 resp. 13 reservationer. Slutsatsen av detta blir att\r\ndet finns mycket stabila majoriteter för alla förslag.</pre><pre>Utskottet har gjort 8 tillkännagivanden. De fem\r\nviktigaste är:</pre><pre>För det första att antalet lektorstjänster skall ha\r\nsamma omfång som nu för att\r\nforskningsanknytningen inte skall försvagas.</pre><pre>För det andra att det i läroplanen för grundskolan\r\nskall införas ett uttalande om att ca 25 elever skall\r\nvara riktmärke för klasstorlek. Jag kommer tillbaka\r\nmed kommentarer till detta senare.</pre><pre>För det tredje att man beträffande statsbidraget till\r\nkomvux skall ha en övergångsperiod för fyra år för\r\natt ge kommunerna tid att successivt anpassa sig till\r\nde nya förhållandena.</pre><pre>För det fjärde att uppföljningen av reformen skall\r\ngranskas av en parlamentarisk kommitté.</pre><pre>För det femte att fältorganisationen för\r\nuppföljning, utvärdering och tillsyn skall ligga\r\nunder skolverket.</pre><pre>Jag vill beträffande den sistnämnda punkten gärna\r\nstryka under det som Larz Johansson tog upp i sitt\r\ninlägg. Utskottet menar allvar med att det inte skall\r\nutpekas stationeringsorter och inte införas ett nytt\r\nled mellan skolverket och den kommunala nivån.</pre><pre>Jag kommer i det följande att relativt flitigt\r\nanvända mig av citat. Det är citat ur olika\r\ndokument, dels ur utskottsbetänkanden, dels ur\r\nandra dokument. Jag gör det för att belägga att\r\nflera av de reservationer som jag kommenterar\r\negentligen är tillgodosedda genom dessa\r\ndokument. Inte minst viktigt blir det när det gäller\r\natt kommentera ett antal av moderaternas och\r\nfolkpartiets reservationer.</pre><pre>Moderaterna har en reservation, nr 1, om\r\nlikvärdig utbildning. I den allmänna motiveringen\r\ntill 1 kap. 2 § första stycket skollagen vill\r\nmoderaterna att det skall anges att en likvärdig\r\nutbildning också skall innebära att alla elever skall\r\nha rätt att utvecklas maximalt efter sina\r\nförutsättningar.</pre><pre>Lagrummet föreslås få följande lydelse: ''Alla barn\r\noch ungdomar skall, oberoende av kön, geografisk\r\nhemvist samt sociala och ekonomiska förhållanden\r\noch ha lika tillgång till utbildning i det offentliga\r\nskolväsendet för barn och ungdom. Utbildningen\r\nskall inom varje skolform vara likvärdig varhelst\r\nden anordnas i landet.''</pre><pre>Den allmänna motiveringen till lagrummets andra\r\nmening, dvs. den som moderaterna vill göra ett\r\ntillägg till lyder: ''I lagen bör också fästas kravet att\r\nutbildningen inom varje skolform skall vara\r\nlikformig varhelst i landet den anordnas. I detta\r\nsammanhang vill jag framhålla att likvärdig inte\r\ninnebär likvärdig i betydelsen likadant. Tvärtom\r\nskall det, inom de ramar som statsmakterna ger,\r\nfinnas utrymme för anpassning av undervisningen\r\noch organisationen av utbildningen till behov hos\r\nolika elever och vid olika skolor.''</pre><pre>Det torde av jämförelsen framgå tydligt att\r\nmoderaternas yrkande redan är tillgodosett i\r\npropositionen. Det är alltså en helt onödig\r\nreservation. Till yttermera visso hänvisar utskottet\r\ntill Utbildningsplan för grundskolelärarlinjen från\r\nden 31 maj 1988. Låt mig citera tre ställen ur den\r\nutbildningsplanenen. Alla finns under avsnittet\r\nMål, karaktär och allmän inriktning.</pre><pre>''De studerande skall utbildas för verksamhet i en\r\nobligatorisk skola och i grundutbildning för vuxna,\r\nsom har till uppgift att ge varje individ oberoende\r\nav språlig, social och kulturell bakgrund,\r\nekonomiska eller andra villkor en likvärdig och\r\nlikformig utbildning.''</pre><pre>''Det är för läraren också fråga om att kontinuerligt\r\nstödja varje elevs utveckling.''</pre><pre>''De studerande skall få kunskaper om varför elever\r\nkan få svårigheter i skolan, liksom om vilka insatser\r\nskolan kan göra för att dels förebygga svårigheter,\r\ndels ge särskilt stöd åt elever med svårigheter. De\r\nstuderande skall också uppmärksammas på\r\nuppgiften att stimulera elever med särskilda\r\nförutsättningar.''</pre><pre>Det torde av citatet ur utbildningsplanen för\r\ngrundskolelärarlinjen framgå med önskvärd\r\ntydlighet att även i detta centrala dokument\r\nbeaktas aspekterna att stödja varje elevs\r\nutveckling.</pre><pre>Moderaterna har också en reservation, nr 2, om\r\nkunskaper och färdigheter. Jag måste faktiskt ta\r\nmig litet tid med den reservationen, eftersom\r\nuttrycket kunskaper och färdigheter spelar en stor\r\nroll i moderaternas förkunnelse. I motiveringen till\r\n1 kap. 2 § andra stycket skollagen vill moderaterna\r\natt det ''klarare bör anges att skolans viktigaste\r\nuppgift -- överordnad andra uppgifter -- är att ge\r\nalla elever goda kunskaper och färdigheter''.</pre><pre>Lagrummet föreslås få följande lydelse:\r\n''Utbildningen skall ge eleverna kunskaper och\r\nfärdigheter samt, i samarbete med hemmen, främja\r\nderas harmoniska utveckling till ansvarskännande\r\nmänniskor och samhällsmedlemmar. I utbildningen\r\nskall hänsyn tas till elever med särskilda behov.''</pre><pre>Den allmänna motiveringen till lagrummets första\r\nmening, dvs. den som moderaterna vill ändra lyder:\r\n''För barn- och ungdomsskolan är de viktigaste\r\nuppgifterna att ge kunskaper och färdigheter samt\r\natt verka fostrande tillsammans med hemmen.''</pre><pre>Litet längre ner i den allmänna motiveringen står:\r\n''Självfallet måste skolans fostran ske i samarbete\r\nmed de omyndiga elevernas vårdnadshavare. Det\r\när i första hand de som är ansvariga för barnens\r\nuppfostran, och skolans insats utgör ett stöd och\r\nkomplement.''</pre><pre>Moderaterna gör ett antal påståenden i reservation\r\n2. Ett påstående är att ''nu gällande läroplan kan\r\ntolkas så att skolans huvuduppgift -- att ge alla\r\nelever goda kunskaper och färdigheter -- inte blir\r\ntillräckligt central. Till detta bidrar de många andra\r\nkrav som ställs på skolan från olika håll.''</pre><pre>Som en första kommentar till detta kan man anföra\r\natt läroplanens avsnitt Mål och riktlinjer i andra har\r\nstycket följande lydelse: ''Det är en huvuduppgift\r\nför skolan att eleverna får goda kunskaper och\r\nfärdigheter. Skolan skall genom skolarbetet och i\r\nsamarbete med hemmen stimulera elevernas\r\nverksamhetslust och fostra dem till ansvar, till goda\r\narbets- och fritidsvanor och till ett demokratiskt\r\nhandlingssätt. Kunskaper, färdigheter, normer och\r\nvärderingar skall genom skolans försorg inte endast\r\nföras vidare från en generation till nästa utan även\r\naktivt bearbetas och vidareutvecklas.''</pre><pre>Nog måste det väl vara tillräckligt centralt att detta\r\nkonstaterande görs alldeles i början av läroplanen\r\nsom en inledning till avsnittet Mål och riktlinjer.\r\nDet är det egentliga första avsnittet. Så långt måste\r\nväl alla de som skall bruka läroplanen ha hunnit\r\nläsa och ta den till sig.</pre><pre>Vidare säger moderaterna att ett skäl till att\r\nhuvuduppgiften inte ses som tillräckligt central är\r\natt det har kommit så många krav på skolan från\r\nolika håll. Visst har det kommit krav på skolan.\r\nInte minst här i riksdagen väcks det varje år ett\r\ntjugotal motioner, bl.a. från moderat håll, med\r\nolika krav på nya ämnen, moment och teman.\r\nRiksdagen avslår ju det mesta av detta, så\r\nmoderaterna kan inte skylla på oss i utskottet.</pre><pre>De krav som reses på skolan från regional och lokal\r\nnivå får väl på vanligt sätt vägas mot de\r\nhuvuduppgifter skolan har. En del kanske är\r\nförenligt med dessa krav och kan tas in i skolarbetet\r\nom annat lyfts ut. Andra krav däremot får avvisas\r\nav tidsskäl eller relevansskäl. Nog borde väl\r\nskolledare, lärare och elever kunna klara ut detta.\r\nI detta avseende har ju åtminstone skolledare och\r\nlärare redan stor makt.</pre><pre>Moderaterna anser vidare att moment och\r\naktiviteter som är mindre viktiga skall tas bort. De\r\nframför dessutom påståendet att skolan i dag\r\nengageras i alltför mycket som bör ske på annan tid.\r\nDet skulle onekligen underlätta diskussionen, i\r\nvarje fall en meningsfylld sådan, om moderaterna\r\nville dels tala om vad det är för moment och\r\naktiviteter som är mindre viktiga och kan tas bort,\r\ndels ge anvisning om vad de anser borde ske på\r\nannan tid.</pre><pre>För att summera: Det måste enligt min mening\r\nanses tillräckligt dokumenterat att kunskaper och\r\nfärdigheter intar en central plats bland skolans\r\narbetsuppgifter. Uppgiften har sedan länge nämnts\r\nförst i skollagen och föreslås alltfort göra det. Det\r\ntalas om den i läroplanen som skolans\r\nhuvuduppgift, och den nämns även där först. När\r\ndet nu i den allmänna motiveringen till skollagen på\r\nden här punkten sägs, att de viktigaste uppgifterna\r\nför skolan är att ge kunskaper och färdigheter samt\r\natt verka fostrande tillsammans med hemmen och\r\natt det är hemmen som i första hand är ansvariga\r\nför barnens uppfostran och att skolan där är ett stöd\r\noch ett komplement, borde det ge en anvisning om\r\nhur ansvarstyngdpunkterna ligger som även\r\nmoderaterna borde begripa.</pre><pre>Till slut måste det dock sägas i det här\r\nsammanhanget att de två aspekter på skolans\r\nverksamhet som brukar kallas att undervisa och att\r\nfostra, i praktiken är svåra att skilja och ställa mot\r\nvarandra. Tidigare försökte man ofta göra det.\r\nFostran angavs som ''karaktärens utformande,\r\nkänslo- och viljelivets utveckling och de allmänna\r\npersonliga egenskapernas daning''. Undervisning\r\nangavs som ''bibringandet av kunskaper och\r\nfärdigheter''.</pre><pre>Senare diskussion om målsättningar har visat på det\r\nmindre lämpliga i denna tudelning. Undervisning\r\ninnebär ju i realiteten en påverkan på\r\npersonligheten och har således en fostrande effekt.\r\nFostran kan ju inte utövas utan något medium. I\r\nskolan är det naturligt att detta är undervisning.\r\nDärför rymmer fostran också en\r\nundervisningsaspekt. Om man betraktar\r\nundervisning och fostran på detta sätt, dvs. som två\r\ninteragerande aspekter av skolans verksamhet, blir\r\ndet inte lika självklart, som det tydligen är för\r\nmoderaterna, att ge det ena i absolut mening en\r\növerordnad ställning.</pre><pre>Det avsnitt i utskottets betänkande som har\r\nrubriken ''Vissa allmänna ansvarsfrågor, m.m.'' har\r\navsatt två reservationer och ett särskilt yttrande,\r\nrubricerade Lag om självstyrande skolor, m.m. Jag\r\nskall nu kommentera detta avsnitt.</pre><pre>Om moderaternas särskilda yttrande kan jag fatta\r\nmig kort. Moderaterna ställer ju i det här fallet upp\r\npå utskottsmajoritetens ståndpunkt att inte lagstifta\r\ncentralt utan att frågorna skall avgöras lokalt.\r\nDäremot har moderaterna i sitt särskilda yttrande\r\nkvar oron för att decentraliseringen skall stanna på\r\nkommunnivån och hos politikerna. Detta gick ju\r\nigen som ett eko i Ann-Cathrine Haglunds\r\nanförande här, jag vet inte hur många gånger. Jag\r\ntycker för min del att den oron är obefogad.</pre><pre>Jag går så över till att beröra reservation 3 av\r\nfolkpartiet och miljöpartiet. Det framgår att\r\nfolkpartiet har lämnat sin motionsståndpunkt om\r\natt det finns stor risk för en politikerstyrd skola, för\r\nden ståndpunkten upprepas inte i reservationen.\r\nReservanterna koncentrerar sig nu på en\r\nlagreglering av inflytandet för skolpersonal,\r\nföräldrar och elever, så att det skall garanteras. Det\r\när i mitt tycke väl djärvt av reservanterna att\r\nanvända så starka ord som garantera, när man vet\r\ninnebörden i ordet -- eller är det månne så att\r\nreservanterna inte vet det?</pre><pre>Jag vill göra den parentesen att Lars Leijonborg här\r\negentligen tog tillbaka sin gamla ståndpunkt, när\r\nhan också talade om att det finns risker för\r\npolitikerstyrd skola. Hans ord blev därvidlag ett\r\neko av vad Ann-Cathrine Haglund sade.</pre><pre>Alltnog, som Larz Johansson redan har påpekat,\r\nkommer längre fram i reservationen eftertankens\r\nkranka blekhet. Där medges ju att systemet med\r\nsjälvstyrande skolor kan hindra eller försvåra en\r\nkommunal skolpolitik enligt förpliktelserna\r\ngentemot skollagen. Det får alltså även i\r\nfolkpartiets kommunala värld finnas en kommunal\r\nskolpolitik. Det trodde man knappast, när man har\r\nläst alla litanior över den kommande\r\nkommunalpolitikerstyrda skolan, som skulle bli\r\nföljden av decentraliseringen och\r\nkommunaliseringen.</pre><pre>Reservanterna talar t.o.m. om att det lokala\r\nbeslutsfattandet vid skolenheter kan komma att stå\r\ni strid med allmänintresset, uttryckt i kommunala\r\noch statliga beslut. I sådana fall skall, enligt\r\nreservanterna, den lokala beslutsrätten kunna\r\ninskränkas.</pre><pre>Reservanterna har naturligtvis helt rätt i det sista de\r\nhär skriver, nämligen att allmänintresset måste ta\r\növer särintressena, när dessa två intressen\r\nkolliderar, och att en kommunal skolpolitik inte får\r\nhindras eller försvåras av ett system med\r\nsjälvstyrande skolor.</pre><pre>Med dessa inskränkningar blir det som\r\nreservanterna kallar garanti för personalens,\r\nföräldrarnas och elevernas inflytande detsamma\r\nsom kan härledas ur utskottsmajoritetens\r\nståndpunkt. Den ståndpunkten är nämligen\r\nföljande: Statsmakterna skall centralt enbart\r\nreglera dessa förhållanden genom stadgandet i\r\nskollagen, 1 kap. 2 § tredje stycket, som lyder:</pre><pre>''Verksamheten i skolan skall utformas i\r\növerensstämmelse med grundläggande\r\ndemokratiska värderingar. Var och en som verkar\r\ninom skolan skall främja aktning för varje\r\nmänniskas egenvärde och respekt för vår\r\ngemensamma miljö.''</pre><pre>När det gäller lagen om självstyrande skolor har\r\nockså vänsterpartiet en reservation. När Ylva\r\nJohansson här med emfas säger att utskottet är\r\nogint, vill jag påpeka för Ylva Johansson att det i\r\npropositionen, vilken utskottet ansluter sig till, står\r\nbl.a. följande: ''Även eleverna har berättigade krav\r\npå att få del av ett ökat lokalt inflytande.'' Det kan\r\nju inte direkt kallas för ogint.</pre><pre>Oenigheten mellan oss och vänsterpartiet gäller hur\r\ndet här skall åstadkommas. Propositionen och\r\nutskottet tror inte på centrala detaljregleringar. Jag\r\ntycker att Ylva Johansson skall ta sig en funderare\r\npå följande: Det har under många år gjorts försök\r\natt detaljreglera elevinflytande och\r\npersonalinflytande i olika slags föreskrifter, lagar\r\noch förordningar, och med olika slags konferenser.\r\nDen vägen för att ge inflytande för elever och\r\npersonal har inte visat sig vara särskilt lyckosam, i\r\nvarje fall inte när det gäller eleverna. Det tycker jag\r\natt man skall tänka på innan man bryter staven över\r\nutskottets ståndpunkt i det här avseendet.</pre><pre>När det gäller reservation 5 från moderaterna,\r\nfolkpartiet och miljöpartiet om fristående skolor\r\ntar jag nu inte upp en diskussion om nivån på\r\nstödet, eftersom det blir anledning att återkomma\r\ntill den frågan i samband med behandlingen av\r\nbudgetpropositionen. Jag noterar bara att man i\r\npropositionen säger att en översyn skall syfta till att\r\nnivåerna för fristående skolor blir mer jämförbara\r\nmed de kommunala.</pre><pre>När det sedan gäller formuleringen i skollagens 1\r\nkap. 3 § om de fristående skolornas ställning\r\njämfört med de kommunala skolornas har\r\nreservanterna invändningar. Lagrummet föreslås få\r\nföljande lydelse:</pre><pre>''Vid sidan av de skolformer som anordnas av det\r\nallmänna kan det finnas skolor som anordnas av\r\nenskilda fysiska eller juridiska personer (fristående\r\nskolor).''</pre><pre>Specialmotiveringen till lagrummet lyder: ''Med\r\nden utformning som regeln nu har fått markeras att\r\nde fristående skolorna är sidoordnade de\r\nskolformer som inom det offentliga skolväsendet\r\nför barn och ungdom anordnas av det allmänna,\r\ndvs. att utbildning vid en fristående skola i vissa fall\r\nkan ersätta utbildning inom någon av dessa\r\nskolformer.''</pre><pre>Reservanterna säger att de vill ha en formulering\r\nsom jämställer de fristående skolorna med de\r\noffentliga. Min fråga är: Kan två företeelser vara\r\nmera jämställda med varandra än att stå vid sidan\r\nav varandra och vara sidordnade?</pre><pre>Avsnittet om ett generellt bidrag till skolsektorn\r\nhar alstrat tre reservationer, en från moderaterna\r\noch folkpartiet, en från vänsterpartiet och en från\r\nmiljöpartiet. Av tidsskäl kommenterar jag bara\r\nmoderaternas och folkpartiets reservation. I den\r\nkräver man ett nytt förslag till statsbidrag som\r\nberäknas per elev och år, är lika stort för kommunal\r\noch fristående skola samt skall följa elevens val av\r\nskola. Detta är alltså kraven.</pre><pre>Larz Johansson har varit inne på detta förut och\r\nuttryckt sig på ett sätt som jag i stort sett kan\r\ninstämma i. Reservanterna utgår från -- som han\r\nockså påpekade -- att alla elever på grundskolan i\r\nen kommun kostar lika mycket per år och att alla\r\nelever i en kostnadsklass i gymnasieskolan kostar\r\nlika mycket per år. Det är ju, som Larz Johansson\r\nsade, inte alls fallet. Elever i olika stora klasser,\r\nelever boende på olika avstånd från skolan, elever\r\nboende i glesbygd/tätort, elever med\r\ninlärningssvårigheter, elever med annat\r\nhemspråk -- alla kostar olika, även om de bor i\r\nsamma kommun, går i samma skolenhet och i\r\nsamma årskurs.</pre><pre>Reservanterna tycks egentligen bara intressera sig\r\nför att bidraget skall vara lika stort för kommunala\r\noch fristående skolor. Men även om man löser det\r\nproblemet enligt reservanternas önskan så kvarstår\r\nju alla de avvägningar som jag nämnde, och\r\nåtskilliga fler -- jag tog bara några exempel.</pre><pre>Det är just den här kopplingen, att bidragen skall\r\nfölja elevens val av skola, som enligt min mening\r\ngör reservanternas förslag omöjligt. Enligt\r\nreservanterna måste ju genom den s.k.\r\nelevpenningsidén dessa elevbidrag bli manifesta och\r\nuppenbara sig som konkreta summor som skall\r\növerföras mellan olika skolenheter, inte bara\r\nmellan kommunala och fristående, utan också\r\nkommunala skolenheter sinsemellan, liksom också\r\nmellan en kommunal skola i en kommun och en\r\nkommunal skola i en annan kommun.</pre><pre>Det är i detta läge jag ställer frågan: När vi vet att\r\nelever kostar olika mycket, hur skall elevbidraget\r\nberäknas om man vill ta hänsyn till olikheter elever\r\nemellan? Jag utgår naturligtvis från att moderater\r\noch folkpartister som talar så mycket om individen\r\noch dess frihet, om hänsyn till individen och dess\r\nsärart, har tänkt på hur detta skall tillgodoses i\r\nderas system. Nu hade det faktiskt varit tiden och\r\nplatsen att närmare utveckla detta, men det hör vi\r\nmycket litet om.</pre><pre>När reservanterna skriver att bidraget skall följa\r\nelevens val av skola, är det ju för övrigt fel just nu,\r\nför inte ens moderater och folkpartister yrkar nu på\r\natt det är eleven som skall välja skola. De\r\naccepterar utan reservation utskottets skrivning i\r\ndetta avsnitt. Där står -- som har citerats förut här i\r\nkammaren: ''Utskottet anser att utgångspunkten\r\nför placering av elever vid skola inom kommunen\r\nskall vara elevens närhet till skolan. Kommunen\r\nskall emellertid enligt utskottets mening så långt\r\ndet är praktiskt och ekonomiskt möjligt tillgodose\r\nelevers och föräldrars önskan om placering vid viss\r\nskola.''</pre><pre>Jag skall inte kommentera det avsnittet mera; våra\r\nsynpunkter framgick av debatten tidigare här i dag.</pre><pre>Folkpartiet åberopar i reservation 19, om\r\nriktmärke för klasstorlekar, ett uttalande av\r\nutskottet från december 1989 i betänkandet om\r\nkommunalt huvudmannaskap för lärare. Det har\r\nockså varit föremål för debatt förut här, så jag skall\r\nfatta mig ganska kort.</pre><pre>Det är riktigt att vi nu inte knyter det riktmärket till\r\nstatsbidragsutformningen, och det beror på att det\r\nvisat sig omöjligt att med den nu valda\r\nstatsbidragsmodellen göra detta. Därför knyter vi i\r\nstället riktmärket till det nya förslaget till läroplan\r\nför grundskolan. Krångligare är inte det. Det\r\nväsentliga måste ändå vara, Lars Leijonborg, att\r\nriktmärket finns i något viktigt dokument som rör\r\nskolan.</pre><pre>Eftersom Lars Leijonborg återkommer gång på\r\ngång till den här punkten och kritiserar oss och\r\nvänsterpartiet, tycker jag att han skall fundera över\r\nen sak. Han säger att det tillförs inga resurser.\r\nFolkpartiet tillför ju heller inga resurser. Eftersom\r\nLars Leijonborg är så enveten på den här punkten,\r\nmåste jag säga att folkpartiet hade en gyllene chans\r\natt haka på vänsterpartiets yrkande, som finns i en\r\nreservation.</pre><pre>Lars Leijonborg höll faktiskt på att göra det, men\r\nhyggliga som vi är frågade vi om folkpartiet skulle\r\nreservera sig där också, och då hoppade Lars\r\nLeijonborg snabbt av. Det går att ändra på det här\r\ni kammaren och göra en vändning till. Om Lars\r\nLeijonborg inte gör det, tycker jag att han skall tala\r\ntyst om resurser. Det är möjligt att folkpartiet har\r\n700 à 800 miljoner att lägga på här. Men gör det då!</pre><pre>Sedan till reservation 21 av centern och folkpartiet,\r\nsom gäller gymnasieregionerna -- Lar Johansson\r\ntog upp detta förut. Reservanterna vill omedelbart\r\navskaffa gymnasieregionerna och låta varje\r\nkommun själv besluta om att anordna\r\ngymnasieskola. Utskottet anser att man på litet\r\nlängre sikt kan göra som reservanterna säger.\r\nDäremot anser inte utskottet att man omedelbart\r\nbör göra det. Huvudskälet är att kommuner med\r\nnyetablerade gymnasieskolor och därmed dryga\r\ninvesteringskostnader inte omedelbart skall kunna\r\nfå sin gymnasieskola starkt reducerad genom att\r\ngrannkommuner öppnar nya skolor. Vi tycker att\r\nen övergångstid skulle ge kommunerna i en\r\ngymnasieregion tid att förbereda sig för den fria\r\netableringen, som även utskottet anser att man på\r\nsikt bör tillåta, när man nu ändrar\r\nstatsbidragssystemet.</pre><pre>Reservanterna säger att de inte delar farhågorna\r\nsom kommit till uttryck i det här sammanhanget. Vi\r\ntycker icke förty att det finns sådana farhågor. De\r\nhar, för att ta ett exempel, manifesterat sig i ett brev\r\ntill utskottet från Åmåls kommun, där en\r\ngymnasierektor bedömer att det kan vara sannolikt\r\natt några grannkommuner skulle kunna starta egen\r\ngymnasieskola, och därför känner man sig hotad.\r\nDet är bakgrunden till att utskottets majoritet på\r\nden här punkten inte nu går så långt som\r\nreservanterna vill.</pre><pre>I reservation 30 yrkas avslag på propositionen när\r\ndet gäller att inrätta ett särskilt institut för\r\nhandikappfrågor inom skolväsendet. Det är väl\r\negentligen främst renodlingen av skolverkets\r\nuppgifter och koncentration på\r\nläroplansutveckling, tillsyn och utvärdering som\r\nhar gjort att utskottet ansett sig kunna acceptera\r\npropositionens förslag beträffande ett särskilt\r\nhandikappinstitut. Skolverkets arbete med\r\nläroplansutveckling, tillsyn och utvärdering skall\r\nsjälvfallet gälla också de handikappade eleverna.\r\nPå den punkten finns det ingen tveksamhet.\r\nUtskottet kan också se fördelar med att samordna\r\nlänsskolnämndernas stödorganisation,\r\nspecialskolorna och den del av SILs uppgifter som\r\nhar gällt handikappade, t.ex. produktion av\r\nspeciella läromedel.</pre><pre>Vi betonar också från utskottets sida att det nya\r\ninstitutet och det nya skolverket skall etablera ett\r\nnära samarbete som också borde borga för att de\r\nhandikappade eleverna inte kommer i en sämre\r\nsituation än nu utan snarast i en bättre.</pre><pre>Herr talman! Det här var några korta kommentarer\r\ntill en del av reservationerna. Jag har inte kunnat ta\r\nupp alla reservationer, för det medger helt enkelt\r\ninte tiden, utan jag ber med detta att få yrka bifall\r\ntill utskottets hemställan som helhet.</pre><pre></pre><pre>Anf. 43 ANN-CATHRINE HAGLUND (m)\r\nreplik:</pre><pre>Herr talman! Jag vill först säga att jag tycker att det\r\nvar bra att vi äntligen fick en debatt om innehållet\r\noch om begreppet likvärdig utbildning och om\r\nkunskaper och färdigheter. Det var bra att Lars\r\nGustafsson försökte reda ut vad man menar med\r\n''likvärdig'' och ''likvärdig utbildning''. Det visar att\r\ndet behövs en ganska omfattande bevisföring för att\r\nklarlägga vad man menar med ''likvärdig'', som i\r\npropositionen används i en mängd olika betydelser.\r\nDärtill kommer andras tolkning, skolöverstyrelsens\r\nt.ex.</pre><pre>Jag instämmer i mycket av det som Lars Gustafsson\r\nsade. Däremot anser jag inte att vårt krav är\r\ntillgodosett. Självklart skall skolan stödja varje\r\nelevs utveckling, men det är inte detsamma som att\r\nlåta varje elev utvecklas maximalt. Ett av\r\ngrundfelen med vår skola är ju att den inte har haft\r\ninriktningen att låta varje elev utvecklas maximalt\r\nefter sina förutsättningar.</pre><pre>Sedan tycker jag inte att det anges tillräckligt tydligt\r\natt skolans huvuduppgift är att ge kunskaper och\r\nfärdigheter och att denna huvuduppgift är\r\növerordnad andra uppgifter.</pre><pre>Att inte denna skolans överordnade uppgift klart\r\noch tydligt anges medför att det blir en sorts\r\ndubbelt budskap. Det är svårt för dem som är\r\nverksamma i skolan att tyda detta. Den\r\növergripande signalen måste vara klar i\r\nvalsituationer, för både lärare och skolledare, att\r\nhuvuduppgiften är att ge kunskaper och\r\nfärdigheter.</pre><pre>Ett resultat av att den signalen inte ges i dagens\r\nskola är stoffträngseln. Vi har krävt att ämnena\r\nskall ses över, att sådant som är mindre viktigt tas\r\nbort och att man när något nytt förs in skall ta bort\r\nnågot annat. Det är en utomordentligt grannlaga\r\nuppgift, men det är särskilt viktigt i en situation när\r\nman decentraliserar och avreglerar att det är klart\r\nutsagt att skolans huvuduppgift, överordnad andra,\r\när att ge kunskaper och färdigheter.</pre><pre>När det gäller våra synpunkter på fristående skolor\r\nvill jag understryka att det klart skall sägas att de\r\nskolorna är jämbördiga med andra. Det görs inte,\r\noch därav vår reservation och vårt krav på ett nytt\r\nlagförslag.</pre><pre>Till sist vill jag säga något om klasstorlekarna som\r\njag inte har kommenterat förut. Moderata\r\nsamlingspartiet har ett särskilt yttrande där vi anser\r\natt undervisningsgrupperna självfallet skall vara så\r\nsmå som möjligt men att detta är någonting som\r\nskall avgöras lokalt efter de olika\r\nförutsättningarna.</pre><pre>Anf. 44 LARS LEIJONBORG (fp) replik:</pre><pre>Herr talman! Det var bra att Lars Gustafsson\r\nnämnde vårt tillkännagivande om lektorer. Det hör\r\nockså till den här listan som gör att jag satte ett\r\nnågot högre betyg på utskottets betänkande än på\r\npropositionen.</pre><pre>När det gäller klasstorlekar finns i min\r\nargumentation ett drag av ''vad var det jag sa'' eller\r\n''betalt och kvitterat''. Nu fick vi här en prislapp på\r\nvad det kostar att minska klasstorlekarna, om man\r\ninte skall ta pengarna inom systemet: ungefär 800\r\nmiljoner.</pre><pre>Att jag är så envis med detta beror på att jag i ett\r\nantal debatter under de sista åren på 80-talet, när\r\njag drev tanken att det är möjligt att omfördela,\r\nfick höra att det är socialt oacceptabelt, för det\r\nkommer att drabba de svagaste eleverna för hårt.</pre><pre>Jag tänkte ägna huvuddelen av den här repliken åt\r\nfrågan om självstyrande skolor, för jag tycker att\r\nden är intressant. Vi är överens om att mera skall\r\nbestämmas lokalt. Det finns formuleringar om det\r\nbåde i propositionen och i utskottsbetänkandet.\r\nAtt det då emellanåt kan inträffa intressekonflikter,\r\ndet vet vi av verkligheten, och det är lätt att\r\nföreställa sig att det uppstår sådana i framtiden.\r\nFöräldrar, elever och lärare på en gymnasieskola\r\ntycker att verksamheten är ganska bra som den är.\r\nDen kommunala skolstyrelsen anser att\r\ngymnasieskolan skall tillföras en viss yrkesinriktad\r\nlinje därför att det vore bra för orten. Det är alltså\r\ntvå åsikter som står emot varandra. Jag tycker att\r\ndet inte är alldeles enkelt att tala om vilken av de\r\nbåda åsikterna som skall få göra sig gällande. Min\r\npoäng med en lagstiftning som ger stöd åt de lokalt\r\nverksamma är att sådana intressekonflikter på\r\nnågot sätt skall kunna överprövas. Jag ser framför\r\nmig att konflikter av den här typen får hanteras av\r\nt.ex. förvaltningsdomstol, där skolstyrelsen med\r\nsina politiska målsättningar och med stöd av\r\nlagstiftning driver sin uppfattning och där de lokalt\r\nverksamma med stöd av lagen om självstyrande\r\nskolor hävdar sin mening. Därefter får en tredje\r\npart slita tvisten. Vi kan polemisera om detta. Både\r\nsocialdemokraterna och t.ex. folkpartiet\r\nliberalerna strävar både i fråga om resurser och val\r\nav skola i en riktning som gör att dessa problem\r\nuppkommer. Det är därför riktigt med en positiv\r\ndialog.</pre><pre>Anf. 45 EVA GOE S (mp) replik:</pre><pre>Herr talman! Jag vill än en gång ta upp förslaget\r\nom att överlämna till en juridisk person, t.ex. en\r\nekonomisk förening där föräldrar ingår, att driva\r\nexempelvis en Montessoriskola eller annan\r\nfristående skola. Att utreda hur detta juridiskt skall\r\nkunna ske det bör väl inte vara farligt. Alla borde\r\nenligt betänkandet ha rätt att starta profilskolor.\r\nLars Gustafsson säger att vi inte kan få det bättre\r\noch att dessa fristående skolor skall stå sida vid\r\nsida. Men det finns ju fortfarande hakar kvar, och\r\nvi har genom vår reservation på denna punkt velat\r\npeka på dessa.</pre><pre>Som jag tidigare sade arbetar rätt många\r\nkommittéer, utredningar och beredningar, som\r\nskulle kunna se över också denna fråga. Vi behöver\r\nalltså inte arbeta fram något förslag här och nu.</pre><pre>Vår reservation nr 18 går ut på att förenkla\r\nstatsbidragssystemet genom att dela upp statens\r\nbidrag till kommunerna på dels ett\r\nutjämningsbidrag, dels en elevpeng, dels ett\r\nbarnomsorgsbidrag, som går till institutionerna.\r\nJag skulle gärna vilja ha en kommentar till det\r\nförslaget. Vi anser att det innebär en förenkling\r\njämfört med det nuvarande systemet, som\r\ninrymmer en hel del viktningsvariabler.</pre><pre>Anf. 46 YLVA JOHANSSON (v) replik:</pre><pre>Herr talman! Nu säger Lars Gustafsson att vi\r\nkanske är överens om att vi vill öka inflytandet.\r\nMen socialdemokraterna och vänsterpartiet skiljer\r\nsig åt när det gäller hur elevinflytandet skall öka.\r\nDet är något förvånande att utskottets ordförande\r\nnu anger detta skäl för att våra partier inte kunnat\r\nkomma överens i denna fråga. Vi i vänsterpartiet\r\nanger ju inte i vår motion eller reservation hur\r\nelevinflytandet skall öka. Anledningen härtill\r\ntrodde jag att jag hade klargjort i mitt anförande.\r\nVi tror inte att vi har några universallösningar. Men\r\njag anser att det borde vara möjligt att föra en\r\ndiskussion om hur elevinflytandet skall kunna ökas.\r\nDärför borde man kunna bifalla vårt yrkande att\r\nriksdagen skall begära ett förslag från regeringen.\r\nOckså i en decentraliserad skola måste det vara\r\nmöjligt att diskutera vad vi tycker är ett mycket\r\nallvarligt problem, nämligen den\r\nväldokumenterade bristen på elevinflytande. Man\r\nborde därför föreslå åtgärder för att underlätta och\r\nöka elevinflytandet. Detta skall inte förväxlas med\r\nen central reglering. Jag förstår uppriktigt sagt inte\r\nvarför Lars Gustafsson använder argument mot\r\ncentrala reglers begränsade betydelse för ett\r\nelevinflytande. Vi har inte föreslagit någon central\r\nreglering av hur elevinflytandet skall gå till. Vad vi\r\nhar föreslagit är att elevernas rätt till inflytande\r\nklart skall framgå av skollagen. Det gör vi eftersom\r\nvi anser att skollagen bör vara ett centralt\r\nrättesnöre för all verksamhet i skolan.</pre><pre>Jag vill upprepa vad jag sade i mitt anförande:</pre><pre>Riksdagen kan aldrig kommendera fram en bra\r\nskola. Det kommer till sist an på dem som har sin\r\ndagliga verksamhet i skolan. Men vi kan genom\r\nolika beslut försvåra eller underlätta en positiv\r\nutveckling i skolan.</pre><pre>Det är en sådan diskussion jag efterlyser, och jag\r\nhade hoppats att vi skulle ha kunnat komma\r\növerens om att inleda en sådan diskussion och\r\nutifrån den komma fram till de åtgärder som skulle\r\nkunna underlätta och öka elevinflytandet.</pre><pre>Anf. 47 LARS GUSTAFSSON (s) replik:</pre><pre>Herr talman! Till Ann-Cathrine Haglund vill jag\r\nsäga att jag citerade ganska mycket därför att jag\r\nville visa att de formuleringar som moderaterna har\r\ni sina reservationer och i ett särkskilt yttrande och\r\nformuleringarna dels i utskottsbetänkandet, dels i\r\nandra dokument som är viktiga i det här\r\nsammanhanget ligger oerhört nära varandra i vissa\r\navseenden. Jag förstår att jag inte kan övertyga\r\nAnn-Cathrine Haglund på den här punkten, utan\r\nhon får tycka att uttrycket ''att utvecklas maximalt\r\nefter sina förutsättningar'' är någonting annat än\r\nvad som står i dessa dokument. Min förhoppning är\r\nbara att vi genom en sådan här debatt för andra\r\nskall kunna påvisa skillnaderna i valörerna. Jag\r\ntycker nästan att vi närmar oss en semantisk\r\ndiskussion på den här punkten.</pre><pre>Det glädjer mig att Ann-Cathrine Haglund tonade\r\nned det annars så vanliga kulsprutemässiga\r\nhamrandet om hur dålig den svenska skolan är.\r\nHon gjorde det i varje fall i sin replik.</pre><pre>Låt mig sedan till Lars Leijonborg säga att det inte\r\nvar jag som satte upp någon prislapp. Jag bara\r\nkonstaterade att vänsterpartiet har en reservation,\r\ndär man anger den summa som partiet vill lägga på.\r\nDen summan var Lars Leijonborg nära att halka\r\npå. I sista stund vek han av, men han kan ju hoppa\r\npå den summan igen. Jag hade alltså inga\r\nprislappar, utan jag bara konstaterade att det finns\r\nen reservation som Lars Leijonborg kan ansluta sig\r\ntill om han kan få sitt parti bakom sig i fall han vill\r\nlägga på mellan 700 och 800 milj.kr.</pre><pre>Så till frågan om självstyrande skolor. Lars\r\nLeijonborg säger att lagstiftningen är ett stöd i det\r\nsammanhanget. Men om man jämför hela\r\nformuleringen i folkpartiets reservation med\r\nutskottets formulering finner man att det inte\r\nföreligger någon skillnad i sättet att förankra det\r\nhela. Folkpartiets förslag är inte säkrare, sett ur de\r\nberördas synpunkter, än utskottets formulering.\r\nDet tycker jag att man skall göra klart för sig.</pre><pre>Jag sade, Ylva Johansson, att försöken att\r\nlagreglera centralt inte varit särskilt framgångsrika.\r\nDet har erfarenheten visat, och det borde man\r\nkanske ta till sig. Den generella regleringen\r\nhänvisade jag till genom citatet ur skollagen om de\r\ndemokratiska grundvärderingarna. Det är det\r\ngenerella man kan säga centralt. Sedan får man på\r\nlokal nivå tolka lagen. Genom att det står i lag kan\r\ndet prövas i olika sammanhang. Det borde räcka i\r\nfråga om central reglering. Annars blir återigen\r\nallmänna formuleringar, som inte är särskilt mycket\r\natt hålla sig i när man kommer till den konkreta\r\nsituationen i skolan.</pre><pre>Anf. 48 ANN-CATHRINE HAGLUND (m)\r\nreplik:</pre><pre>Herr talman! Det är riktigt att Lars Gustafssson\r\ninte kan övertyga mig. Det är inte bara en\r\nsemantisk skillnad, utan det gäller frågan om att\r\nvara tydlig när man formulerar mål och vad skolan\r\nskall innehålla, hur läroplanerna skall utformas\r\nsamt vilka kunskaper och färdigheter eleverna skall\r\nfå, vilken kvalitet vi skall ha på skolan.</pre><pre>Jag håller förvisso med dem som sagt att det finns\r\nmycket fint i den svenska skolan. Det görs\r\nfantastiska insatser av elever och lärare och även av\r\nväldigt många föräldrar. Men det finns problem,\r\noch de flesta av problemen bottnar just i att man\r\ninte varit tillräckligt tydlig när det gäller skolans\r\nhuvuduppgift, dvs. att det inte ses som skolans\r\nhuvuduppgift att bibringa kunskaper och\r\nfärdigheter. Det är så väldigt mycket annat som\r\nskolan skall göra. Man får tecken på det när man\r\nundersöker lärarnas attityder till sitt arbete.\r\nLärarna talar då om stress och en känsla att inte\r\nhinna och orka med. Man märker att lärarna flyr\r\nyrket och lärarutbildningen inte är tillräckligt\r\nattraktiv. Det är precis detta det handlar om. När vi\r\nnu skall lägga ut ansvaret till verksamheten, är det\r\nsärskilt viktigt att man är tydlig på de här\r\npunkterna, så att det blir en klar signal om vad\r\nlärarna skall ägna sig åt i sitt arbete. Det är därför vi\r\nhar krävt en definition av begreppet ''likvärdighet''\r\noch att skolans huvuduppgift skall anges som\r\növerordnad, nämligen att bibringa kunskap och\r\nfärdigheter.</pre><pre>Anf. 49 LARS LEIJONBORG (fp) replik:</pre><pre>Herr talman! Jag anser att det kvarstår en skillnad\r\ni majoritetens och minoritetens skrivningar när det\r\ngäller de lokalt verksammas möjligheter att hävda\r\nsin rätt. Enligt Lars Gustafssons modell har den ena\r\nparten, kommunen, rätt att till sist avgöra vad som\r\nskall gälla. Enligt den modell som jag har anslutit\r\nmig till blir det två parter som får framföra sina\r\nåsikter. Även de lokalt verksamma har juridisk\r\nuppbackning, och sedan får en tredje part, t.ex. en\r\nförvaltningsdomstol, slita tvisten.</pre><pre>När det gäller de 800 milj.kr. som vpk föreslår i sin\r\nreservation minns jag inte riktigt den incidenten att\r\njag skulle ha varit på väg att ansluta mig till det\r\nförslaget. Det måste i så fall ha varit ett olycksfall i\r\narbetet. Vi har alldeles avgjort inte 800 milj.kr. att\r\ntillföra skolan. Vi har fullt upp med att diskutera\r\nhur vi skall ställa oss när Lars Gustafssons parti för\r\nfram förslag om besparing med samma summa på\r\nskolområdet.</pre><pre>Anf. 50 EVA GOE S (mp) replik:</pre><pre>Herr talman! Jag vill upprepa min fråga när det\r\ngäller det generella statsbidraget kontra en\r\nelevpeng. Vi har alltså föreslagit att det skall införas\r\nett generellt statsbidrag till kommunens hela\r\nverksamhet i form av ett utjämningsbidrag, vars\r\nstorlek blir beroende av kommunens skattekraft\r\noch struktur. Detta bidrag skall alltså täcka hela\r\nområdet. Dessutom skulle det utgå en elevpeng\r\nsom följer eleven till skolan, vare sig det är en\r\nkommunal, kooperativ eller fristående skola, som\r\när godkänd enligt skolplanen. Jag vill ha en\r\nkommentar till den idéen, som skulle förenkla hela\r\nstatsbidragssystemet.</pre><pre>Anf. 51 LARS GUSTAFSSON (s) replik:</pre><pre>Herr talman! Ann-Cathrine Haglund talade i sin\r\nsenaste replik mycket om att läroplanerna skall\r\nvara tydliga. Det blir ju tillfälle att återkomma till\r\nfrågan om läroplanerna senare, och därför tar jag\r\ninte upp den saken nu. Men kvar står att\r\nmoderaterna säger att eleverna skall ha rätt att\r\nutvecklas maximalt efter sina förutsättningar. I\r\nutbildningsplanen för grundskollärarlinjen står att\r\nman skall stödja varje elevs utveckling. Det är inte\r\nexakt samma formulering, men jag måste säga att\r\ndet är väldigt litet som skiljer på den punkten. Som\r\njag sade tidigare har jag inte för avsikt att försöka\r\növertyga Ann-Cathrine Haglund. Andra får väl\r\nbedöma vilka skillnader det finns i formuleringarna\r\nnär de får se dem in extenso.</pre><pre>Till Lars Leijonborg vill jag säga att med den totala\r\nformuleringen i folkpartiets reservation blir det till\r\nslut ändå kommunen som har rätt att avgöra hur\r\nman skall förhålla sig. Det framgick av de senare\r\nformuleringar som Lars Leijonborg har i sin\r\nreservation, att det till slut ändå är kommunen,\r\nallmänintresset, som tar över särintressena. Jag\r\ntycker därför att reservationen inte skiljer sig\r\nsärskilt mycket från utskottsmajoritetens\r\nståndpunktstagande.</pre><pre>Miljöpartiet säger i sin reservation att statsbidraget\r\nskall gå till skolan direkt. Jag vill i korthet säga till\r\nEva Goe s att det finns en del problem med detta.\r\nDet är bl.a. svårt att definiera vad en skolenhet är.\r\nJag kan hänvisa till ett tidigare\r\nutredningsbetänkande där man kom fram till att\r\ndetta inte är alldeles enkelt. Man måste också fråga\r\nsig om det finns nationell statistik på detta område\r\nsom gör det enkelt att skicka bidraget direkt till\r\nskolorna. Detta har att göra med en rad strukturella\r\nkriterier, som man på ett enkelt sätt måste kunna\r\nta fram utan att ha en omfattande byråkrati för att\r\ndefiniera detta. Det finns alltså en rad mycket\r\npraktiska hakar i miljöpartiets förslag. Det ser\r\nenkelt ut på papperet, när man säger att bidraget\r\nskall skickas direkt till skolan. Men man finner att\r\ndet inte är så enkelt om man tränger in i problemet.\r\nDet beror på svårigheten att begreppet\r\n''skolenhet''. Det är ett av skälen till att vi anser att\r\ndet inte finns någon möjlighet att gå den vägen.</pre><pre>Tredje vice talmannen anmälde att Lars\r\nLeijonborg, Eva Goe s och Ann-Cathrine Haglund\r\nanhållit att till protokollet få antecknat att de inte\r\nägde rätt till ytterligare repliker.</pre><pre></pre><pre>Anf. 52 Statsrådet GÖRAN PERSSON (s):</pre><pre>Herr talman! Jag skall inte kommentera utskottets\r\nbetänkande, för det har utskottets ordförande gjort\r\npå ett förtjänstfullt sätt. Däremot förtjänar\r\ndebatten som sådan en kommentar. Den har visat\r\npå en betydande enighet om den skolpolitik som\r\npropositionen representerar. Vi kommer på nästan\r\nalla punkter att få stöd av riksdagen för den linje\r\nsom läggs fast i propositionen.</pre><pre>Debatten har också varit bra på så sätt, att den visat\r\natt samstämmigheten om de här linjerna mycket väl\r\nkan ligga till grund för en politisk enighet också ute\r\ni kommunerna i den utveckling som vi nu har\r\nframför oss. Det är en styrka för skolan.</pre><pre>Den enigheten har ett undantag och har haft så\r\nunder väldigt många år. Det är moderata\r\nsamlingspartiet som medvetet ställer sig utanför.</pre><pre>Jag har följt skolpolitiken här i riksdagen sedan\r\n1979 och har haft tillfälle att lyssna till de\r\nanföranden som Ann-Cathrine Haglund brukar\r\nhålla, anföranden av samma slag som det hon höll\r\nockså i dag. Det är ett aggressivt tonläge, ett\r\nutdömande av skolans verksamhet, en\r\nsvartmålning av vad som sker runt om i vårt land\r\nvarje dag på 5 000 arbetsplatser.</pre><pre>Jag håller med Larz Johansson i det han sade om\r\natt den typen av beskrivning av vad som sker ute\r\ni skolorna verkligen inte bidrar till att locka unga\r\nbegåvade människor att välja läraryrket. Eftersom\r\nden beskrivningen dessutom i grunden är falsk,\r\nbidrar den också till någon typ till förakt av politik\r\noch politiker.</pre><pre>Debatten har ändå varit bra på så sätt, att ju längre\r\nden har framskridit desto mer dämpad har fru\r\nHaglund blivit. I sin sista replik sade hon ändå att\r\ndet sker väldigt mycket bra i den svenska skolan.\r\nJag hoppas att detta är någon typ av signal på en\r\npositionsförflyttning från moderata\r\nsamlingspartiets sida i den meningen att man\r\nrespekterar och värderar en arbetsinsats som så\r\nväldigt många människor dagligen utför i våra\r\nskolor. De är värda den respekten och\r\nuppskattningen. Först utifrån en sådan\r\nverklighetsbeskrivning kan vi gå vidare i ett\r\nreformverk. Det är det reformverket som vi har\r\ngett verktygen för i den här propositionen.</pre><pre>Jag har velat säga detta om debatten, eftersom\r\ndetta faktiskt är ett centralt politiskt faktum och en\r\niakttagelse som vi har kunnat göra under så lång tid\r\noch som tydligen också gäller för fortsättningen.\r\nModeraterna står isolerade, men om de vill ansluta\r\nsig är de välkomna. Deras högröstade linje gäller\r\ninte som en beskrivning av verkligheten.</pre><pre>För ett år sedan hade vi en annan debatt i den här\r\nkammaren. Då var det fullsatt på läktaren, och det\r\nvar fullsatt i plenisalen. Man hade satt upp\r\nkravallstaket utanför rikdagshuset. Det var\r\npartiledare i talarstolen, och min avgång krävdes\r\nbåde härifrån talarstolen och av skanderande\r\ntalkörer utanför rikdagshuset.</pre><pre>Vi tog då den pricipiella debatten och fattade det\r\nprincipiella beslutet om regleringen av lärarnas\r\ntjänster. Det blev en våldsam debatt, fylld av\r\növerdrifter och lögnaktiga påståenden, fylld med\r\nskrämsel och med beskrivningar av vad som\r\nkomma skulle, något som inte alls motsvarade\r\nverkligheten.</pre><pre>Det var några som orkade ta den debatten och som\r\ntyckte att den var värd att ta. Vi kan i dag, ett år\r\nsenare, konstatera att den debatten, när vi vunnit\r\nden, lade grunden för det vi nu gör i fråga om\r\nstatsbidragssystem, skoladministration,\r\nskollagstiftning och på en lång rad andra punkter.\r\nDet var inget tomt symbolbeslut, utan det var ett\r\nbeslut som rörde en av de sakligt fundamentala\r\nfaktorerna för att få till stånd en decentralisering av\r\nskolans verksamhet.</pre><pre>Då var det lätt för några att ställa sig vid sidan av\r\noch utnyttja det missnöje och den oro som fanns,\r\noch det gjorde man verkligen!</pre><pre>Jag brukar peka på att när den debatten väl var\r\nvunnen, så inträffade ungefär en månad senare den\r\nallmänna motionstiden i rikdagen. Vid\r\nmotionstidens utgång hade inget av de partier som\r\ni december månad beskrev kommunaliseringen\r\nsom en katastrof framställt något motionsyrkande\r\nom att beslutet skulle rivas upp. Man förbigick\r\ndetta med tystnad. Vad som i december var\r\nkatastrof och övergrepp, var i januari inte värt att\r\nnämnas. Tydligare än så kan inte defensiven\r\nbeskrivas, och tydligare än så kan inte\r\ninställsamheten mot mäktiga intressen på skolans\r\nområde beskrivas. Tidningen Skolvärlden har\r\nutomordentligt väl beskrivit detta mycket tragiska\r\npolitiska spel.</pre><pre>Nu är det ett år senare, och nu har vi enighet. Det\r\nvi lade fast som princip, det vi stakade ut som\r\nhandlingsprogram och som då våldsamt\r\nkritiserades och gjordes ned, det har vi nu enighet\r\nomkring: statsbidragssystemet,\r\nutvärderingsfrågorna, läroplansteorierna,\r\nskollagen och skoladministrationen. Detta är steg\r\ntvå i det här resonemanget, och där har vi i dag\r\nenighet.</pre><pre>Det känns naturligtvis bra när Lars Leijonborg står\r\nhär och säger att han ger propositionen godkänt\r\nbetyg. Det känns bra, men det hade varit bättre,\r\nLars Leijonborg, om vi från början hade fått se ett\r\nrakryggat uppträdande från folkpartiets sida. Då\r\nhade vi kanske kunnat gå ännu längre i den här\r\nprocessen.</pre><pre>Det hedrar en del av aktörerna i dagens debatt att\r\nde haft en rak och konsekvent linje genom hela\r\ndenna fråga. Skolpolitisk forskning kommer så\r\nsmåningom att visa vilka det har varit -- det är ingen\r\nstörre tvekan på den punkten.</pre><pre>Jag har rest mycket under det här året -- jag kände\r\nmig tvungen till det. På grund av den våldsamma\r\nkritik som i fjol riktades mot regeringsförslaget och\r\ninte minst mot min person sade jag att jag skulle\r\nresa ut och träffa lärarna och möta dem på landets\r\nskolor. Jag har under året gjort det. Jag har träffat\r\nmellan 25 000 och 30 000 lärare, och jag vågar påstå\r\natt jag har träffat samtliga landets skolchefer. Jag\r\nhar träffat de allra flesta skolledarna, hela den\r\nstatliga skoladministrationen. Jag har varit på\r\nmånga föräldramöten och på Hem och Skolas\r\nrikskonferenser. Jag har träffat skolstyrelsernas\r\nledamöter. När vi dragit principerna för fjolårets\r\nbeslut och dagens proposition har man överallt\r\nsagt: Det där är rätt, det har vi önskat oss länge, stå\r\npå dig och se till att det blir gjort.</pre><pre>Det har inte funnits några partigränser i det\r\nbudskapet. Det har varit folkpartister, moderater,\r\ncenterpartister och socialdemokrater. Över\r\npartigränserna har man kommit fram efter mötena\r\noch sagt: Stå på dig, det är rätt!</pre><pre>Den där opinionen känner naturligtvis även ni som\r\nsitter i riksdagen. Jag misstänker att ni också träffar\r\nfolk som arbetar ute på fältet. Då återstår inte\r\nsärskilt mycket annat som politisk taktik och\r\nstrategi för dem som var motståndare till den här\r\nprocessen än att försöka starta en annan debatt,\r\nglömma bort fjolårets debatt, dra ett streck över\r\nden. Jag förstår den uppläggningen.</pre><pre>För mig, som slet med debatten och som fick dra\r\nden ända hem tillsammans med hårt arbetande\r\npartikamrater i utskottet, med vänsterpartiet och\r\nmed goda argument från några centerpartister,\r\nkänns det angeläget att påminna om den.</pre><pre>Att nu folkpartiet och moderaterna gör\r\nskolpengsfrågan till den stora principiella frågan i\r\nden här debatten är heller inte särskilt förvånande.\r\nDet är ju den som skall skilja oss åt nu. För\r\nmoderaterna är detta ingenting nytt. Detta har\r\nlänge varit moderaternas paradfråga i\r\nskolpolitiken. Där har Ann-Cathrine Haglund gott\r\ninternationellt stöd -- hon är inte ensam. Det finns\r\nmånga konservativa ute i världen som sett detta\r\nsom möjligheten att utveckla skolan. Men att\r\nradikala liberaler, särskilt svenska folkpartister,\r\nsom har en stolt tradition när det gäller skapandet\r\nav den svenska skolan, nu skulle byta fot och\r\nbetrakta skolan som någonting som kan regleras\r\nmed den enklaste marknadsfilosofi, det är en\r\nnyhet. Dit har Lars Leijonborg manövrerat\r\nfolkpartiet, och där sitter partiet nu. Följer man\r\nden internationella debatten, vilket jag gör i min\r\negenskap av statsråd -- jag träffar mina kollegor på\r\nOECD-möten -- kan man notera vad som hänt ute\r\ni världen. Det som hänt är att den engelska\r\nskolministern, Thatchers man, när thatcherismen\r\nfallit, har deklarerat att resonemangen om en\r\nskolpeng, vouchers, inte är någonting som längre\r\ngäller -- den är inte praktiskt möjlig att hantera.\r\nMen när Thatcher går ut, går Westerberg in! Så ser\r\ndet ut, och det är tragiskt med tanke på att\r\nWesterberg här leds in i en fålla som allt fler överger\r\noch som är så fjärran från folkpartistisk tradition i\r\nskolpolitiken. Detta är Lars Leijonborgs bedrift,\r\noch den lär vi kanske få anledning att återkomma\r\ntill.</pre><pre>Lars Leijonborg borde fråga sig varför inte Ann-\r\nCathrine Haglund i dag åberopar framgångarna i\r\nEngland och i USA, för där har ju hennes\r\nskolpolitiska recept prövats. Vi har haft tio år av\r\nextrem högerpolitik i såväl USA som England.\r\nReagan och Thatcher har prövat sina idéer i\r\nskolpolitiken. Resulatet känner vi till. Det\r\namerikanska skolsystemet befinner sig i ett\r\nkatastrofalt tillstånd. En av de stora\r\ninrikespolitiska frågorna är hur man skall kunna\r\nrestaurera vad som har brutits ned. Det engelska\r\nskolsystemet uppvisar motsvarande tendens. Det\r\nsom för tio år sedan i den svenska högerns agitation\r\nvar framtidslanden och lyckorikena, USA och\r\nEngland, nämns nu aldrig i agitationen. Det som\r\nför tio år användes som exempel för den svenska\r\nskolpolitiken plockas nu aldrig fram. Varför? Jo,\r\ndärför att det har prövats och visat sig vara icke\r\nmöjligt att använda. Det har lett till mänskliga\r\ntragedier och fördärvandet av en\r\nungdomsgenerations utbildning. I det läge då vi alla\r\nvet detta kommer Leijonborg traskande och\r\nansluter sig. I samma ögonblick pläderar han\r\nfortfarande för, om jag förstod honom rätt, att vi\r\nskall hålla fast vid en statlig reglering av tjänsterna.\r\nFör alla som vet vad det handlar om, för alla de\r\nmånga skolmänniskor ute i landet som har följt den\r\nhär debatten och som förstår att den statliga\r\nregleringen representerar det stelt centralt\r\nfastställda och samtidigt möter resonemanget om\r\nen skolpeng, för alla dessa tänkande och\r\nreflekterande människor, är naturligtvis detta ett\r\npolitiskt och intellektuellt moras, som inte på något\r\nsätt låter sig sättas på pränt, möjligen slarvigt\r\nuttryckas i en talarstol.</pre><pre>Så är det, herr talman, och så blir det, om man låter\r\ntillfälliga opinioner leda sig. Detta är vad som hänt\r\ni den här frågan.</pre><pre>Det har inte varit lätt att driva den här linjen -- det\r\nmedger jag -- men det visar sig i dag, när vi kommit\r\ntill ett etappmål, att det har varit en riktig linje.</pre><pre>Skolan är och förblir en kultur- och\r\nkunskapsinstitution. Den låter sig inte styras och\r\nregleras som en enkel kvartersbutik. Detta inser\r\nhela den utvecklade världen. De som har prövat att\r\ngöra detta har fått överge receptet.</pre><pre>Skolpengen är fel tänkt. Det avslöjas inte minst av\r\nde frågor som Larz Johansson och Lars Gustafsson\r\nhar ställt. Det är en fröjd att lyssna till Larz\r\nJohansson när han tenterar Leijonborg och\r\nHaglund. Ingen fråga kan de svara på, inget besked\r\nhar de att ge annat än att detta på något sätt skulle\r\nvara marknadsekonomins förlängning in i\r\nskolsystemet. Men hur går det för dyslektikerna,\r\nsom Lars Leijonborg så varmt värnar om? Det kan\r\nhan inte svara på. Skolan är, som jag sade, en\r\nkunskaps- och kulturinstitution och den kan inte\r\noch skall inte regleras som en enkel kvartersbutik.\r\nSkolan är någonting annat, någonting viktigare.\r\nDetta säger jag som en politisk reflexion över vad\r\nvi har upplevt och sett.</pre><pre>Vad ligger framför oss? I vilket mönster passar det\r\nin som vi gör i dag? Hur ser skolpolitiken ut? Vilken\r\nstrategi har vi valt?</pre><pre>Herr talman! Jag har lagt upp något som jag har\r\nkallat för min dagordning. Där har jag tydligt talat\r\nom vilka saker som behöver göras för att vi skall få\r\ntill stånd en utveckling där vi håller samman\r\ngrundskola och gymnasieskola, där vi engagerar\r\nmänniskor som arbetar i den och där vi ger\r\nföräldrar och elever större utrymme att vara med\r\noch bestämma.</pre><pre>För att det skall åstadkommas och för att det skall\r\nvara en skola för alla i fortsättningen, behöver vi\r\ngöra förändringar i de stora tunga system som styr\r\nverksamheten. När vi har genomfört de\r\nförändringarna skall vi genomföra förändringar i\r\norganisation och innehåll. Det är en medveten\r\nstrategi, en långsiktig linje.</pre><pre>På dagordningen står naturligtvis inte bara\r\npropositioner. Där står också utredningar,\r\nregeringsbeslut och en del översynsarbete. Låt mig\r\nbara säga att jag ser några väldigt tydliga steg som\r\nhar tagits och ytterligare steg som kommer att tas,\r\nsom passar in i strategin och som riksdagen kommer\r\natt få hantera.</pre><pre>Först hade vi den skolproposition från februari\r\n1989 som Lars Gustafsson hänvisade till. Därefter\r\nkom kommunaliseringspropositionen som lade fast\r\nvad som skulle komma i nästa proposition i form av\r\nförändringar av olika styrfunktioner.</pre><pre>Nu kommer ansvarspropositionen som vi\r\nbehandlar i riksdagen i dag. Den tillhandahåller\r\ninstrument och redskap för en lokal utveckling av\r\nskolan. I februari kommer kunskapspropositionen,\r\nden som reglerar, skapar förutsättningarna och ger\r\ninnehållet åt gymnasieskola och vuxenutbildning.</pre><pre>Därefter, i stort sett samtidigt, följer ett\r\nresonemang i budgetpropositionen om kopplingen\r\nmellan förskola och skola som också blir möjlig att\r\ngenomföra till följd av den proposition vi tar\r\nställning till i dag. När de organisatoriska sakerna\r\när genomgångna kommer direktivet till\r\nläroplansöversynerna. Översynerna kan för en\r\ngångs skull göras i ett samlat grepp för förskola,\r\ngrundskola, gymnasieskola och vuxenutbildning.\r\nSå ser strategin och handlandet ut.</pre><pre>Självfallet möter man en och annan invändning när\r\nman lägger fast en så tydlig och snabbt driven\r\ndagordning. Det skall man inte nonchalera, men\r\nman får inte vid dessa tillfällen tveka om\r\ninriktningen av arbetet. Inriktningen är fastlagd.\r\nDet är det som gäller! Man får vara beredd att föra\r\ndebatt.</pre><pre>Sedan, herr talman, är det underbart att en och\r\nannan gång höra att någon begär votering. Då får\r\nvi veta vad majoriteten tycker. Sedan kan vi gå\r\nvidare. Så ser alltså strategin ut i fråga om\r\ninnehållet i det kommande arbetet och sättet att\r\ngripa sig an det: gå framåt, för debatt och begär\r\nvotering.</pre><pre>Det här skall också ses i samband med hur man\r\nutvecklar och förändrar den gemensamma sektorn.\r\nSkolan är en stor och viktig del av den\r\ngemensamma sektorn, vilket är något som de flesta\r\ni denna kammare sluter upp bakom. Den\r\ngemensamma sektorn är viktig för människors\r\nvälfärd och rikedom i den meningen att man skall\r\nleva ett rikt liv.</pre><pre>Den gemensamma sektorn är stor i Sverige. Vi har\r\nvalt att göra många saker gemensamt -- sådant som\r\nvi inte tycker att marknaden har löst på ett bra sätt\r\neller sådant som skall stå utanför de mekanismer\r\nsom marknaden representerar, nämligen förmågan\r\natt efterfråga beroende på egen ekonomisk styrka.\r\nDet är inte den egna ekonomiska styrkan som skall\r\nvara avgörande, utan behovet.</pre><pre>Alla har samma rättigheter, och alla har lika värde.\r\nDärför tycker vi att omsorg, vård och utbildning är\r\nsådana saker som vi alla har samma rätt till.</pre><pre>För den sakens skull har vi byggt upp dessa stora\r\noch högt kvalitativa verksamheter, men de skall\r\nockså förnyas och utvecklas. På det området har vi\r\nsett en del svårigheter. Vi har hamnat i ett läge då\r\nvi har haft svårigheter att se den nya vägen.</pre><pre>Det har ibland varit svårt att få gamla strukturer att\r\nförändras. Det har varit jobbigt att föra debatt med\r\npersonalorganisationer. Men skall dessa\r\ngemensamma verksamheter överleva och\r\nutvecklas, måste de också vara i takt med tiden och\r\nmotsvara de människors önskemål som använder\r\ntjänsterna. I samma ögonblick som en sådan\r\nsituation inte föreligger börjar dessa gemensamma\r\nverksamheter att falla sönder. Det gäller inte minst\r\nskolan.</pre><pre>Detta måste vi förstå. Den kunskapsuppbyggnad\r\nsom finns i befolkningen leder fram till ökade krav\r\npå inflytande -- både från professionella och\r\nuppdragsgivare, lärare och föräldrar. Detta i sin tur\r\ndriver besluten allt längre fram i organisationen.\r\nDet gäller såväl skolan som den gemensamma\r\nsektorn i övrigt. Det är den principiella\r\nutgångspunkten och det är detta det ytterst handlar\r\nom. För detta ändamål måste vi tillhandahålla\r\nredskapen och instrumenten.</pre><pre>Under 60- och 70-talen när det rådde ständig\r\nekonomisk tillväxt, satt vi i stora statliga\r\nutredningar och fördelade tillväxten. Denna\r\ntidigare strategi tror jag är svår att upprätthålla\r\nunder 90-talet. Det handlar om att göra andra saker\r\nän vad vi gör i dag, utan att kunna påräkna realt sett\r\nstörre resurser. Något av det vi gör i dag måste\r\nifrågasättas och överges.</pre><pre>Det är oerhört svårt att göra den typen av\r\ngranskning utifrån ett nationellt perspektiv. På\r\nvarje enskild anläggning -- skola, vårdhem eller\r\nliknande -- har man som professionell eller förälder\r\nsin egen uppfattning om vad det är som egentligen\r\nborde ändras eller justeras. Då låter sig inte den\r\nverksamheten utvecklas i och med att man lägger\r\nfast ett och samma beslut för hela landet vid ett och\r\nsamma tillfälle. Man måste tillhandahålla verktyget\r\nåt de människor som finns inom verksamheten att\r\nsjälva bedriva den typen av löpande utveckling och\r\nförnyelse av sektorn.</pre><pre>Däri ligger det nya, och det är det som är så svårt\r\nför många av oss att se. Vi håller fast vid traditionen\r\nom att utreda, statligt eller centralt, med gigantiska\r\nkommissioner.</pre><pre>Den gymnasieskola som vi skall förändra nästa år\r\nhar utretts, mina vänner, i 16 år! Jag tror inte att ett\r\nsådant tempo kommer att kunna hålla dessa\r\nverksamheter som vi representerar i frontlinjen av\r\nsamhällsutvecklingen, för att uttrycka mig milt.</pre><pre>Vi måste tillägna oss ett nytt sätt att förnya och\r\nförändra på. Vi måste bygga upp systemen på ett\r\nsådant sätt att de människor som arbetar inom\r\nverksamheten, får driva fram förändringar och\r\nberedas utrymme och möjligheter för sina idéer.\r\nDet påverkar statsbidragssystem och läroplaner\r\ndärför att samtidigt som denna frihet skall skapas,\r\nskall vi hävda det som är så viktigt för skolsektorn --\r\nnågon typ av nationell likvärdighet.</pre><pre>Var finns ramen? Var finns begränsningarna? Inom\r\nvilka gränser skall vi hålla oss? Det resonemanget\r\nfinns utvecklat i den proposition som vi behandlar i\r\ndag och resonemanget kommer att följas upp i\r\nläroplansöversynen som startar i vår.</pre><pre>Det svåra är alltså att åstadkomma lokal frihet och\r\nsamtidigt hävda nationell likvärdighet. Det är\r\nprecis som Lars Gustafsson sade -- likvärdighet är\r\nnaturligtvis inte samma sak som likhet. Det är inte\r\nlikhet vi åsyftar.</pre><pre>Det som är olika och på många sätt ser litet\r\nannorlunda ut, kan naturligtvis ändå vara\r\nlikvärdigt. Vi vet att innan den processen rullar är\r\ndet många mäktiga intressen som utmanas. Om vi\r\nsom politiker i dessa lägen ser som vår främsta\r\ninsats att väta fingret, sätta upp det i luften och\r\nkänna vartåt de starka intresseorganisationernas\r\nvindar blåser, kommer ingenting att förändras eller\r\nutvecklas. Så är det.</pre><pre>Nu lägger vi fram en ansvarsproposition. Sedan\r\nföljs den, vilket jag sade förut, av en\r\nkunskapsproposition. Där kommer vi, vilket\r\nriksdagen kan delges som information, att föra\r\nsamman gymnasiefrågorna med\r\nvuxenutbildningsfrågorna. Vi kommer att i en och\r\nsamma proposition föra dessa resonemang.</pre><pre>Vi gör det därför att vi inser att gymnasieskolan\r\nförbereder för vuxenlivet. Det är en frivillig\r\nskolform. Ungdomarna står inför ett helt liv med\r\nalla dess möjligheter. Familj, fritidsverksamhet,\r\nkulturaktivitet, arbetsliv, samhällsengagemang --\r\nallt detta skall ungdomarna förberedas för. Vi vet\r\natt de som vuxna kommer tillbaka till utbildning\r\nfem sex gånger därför att de tvingas till det när de\r\nbyter arbete. Om vi inte har en skola, ett\r\nutbildningsväsende, som står öppet för den vuxne\r\natt komma tillbaka till och få ny avstamp i kommer\r\nvi att bygga upp en situation som vidgar klyftorna i\r\nsamhället. Det är därför riktigt att koppla ihop\r\nresonemanget om vuxenlivets start i\r\ngymnasieutbildningen med den återkommande\r\nutbildningen som vi har talat så mycket om under\r\nså många år och försöka att göra verklighet av det\r\ngenom att låta gymnasieskolan vara en ryggrad\r\näven för den verksamheten. Det kommer vi att\r\nbeskriva i kunskapspropositionen.</pre><pre>Detta leder fram till lokala kunskapscentra som blir\r\nså viktiga både för att den enskilde individen skall\r\nkunna växa och för hembygden och regionen. Den\r\nplats i detta land som i nästa årtionde inte har\r\nmöjlighet att erbjuda en bra utbildning något så när\r\npå hemorten, kommer successivt att tappa alltmer\r\nav attraktion och kraft. Det måste vi inse.</pre><pre>Vi tänker också ta bort de sista kvarvarande\r\nformella gränserna mellan det gamla läroverket och\r\nyrkesskolorna genom att se till att de yrkesinriktade\r\nprogram som gymnasieskolan innehåller också blir\r\ntreåriga. Vi kommer också att se till att vi tar stora\r\ninnehållsmässiga grepp. Jag återkommer till dem\r\nnär jag skall tala om läroplansöversyner. Detta\r\nkommer in i kunskapspropositionen, som blir nästa\r\nsteg i den skolpolitiska reformeringen.</pre><pre>Det sker mycket just nu. Parallellt finns också ett\r\nresonemang om förskola och skola. I\r\nbudgetpropositionen kommer vi att utveckla\r\nkopplingen mellan förskolan och skolan. Genom\r\nbeslutet i dag kommer ni att göra skolan lik\r\nförskolan organisatoriskt. Förut har det förelegat\r\nen mängd hinder för samverkan mellan förskola\r\noch skola till följd av den statliga regleringen av\r\nskolan. Det har åtminstone upplevts och åberopats\r\nsom hinder. Ni undanröjer dem i dag.</pre><pre>Det är då naturligt att gå vidare och säga att\r\nförskola och skola egentligen är samma sorts\r\nverksamhet. Barnen utvecklas. De lär sig.\r\nSamtidigt med den processen behöver de också en\r\nsocial omsorg. På så sätt finns det all anledning att\r\nkoppla förskola och skola till varandra.</pre><pre>Det har funnits regler som har förhindrat detta i\r\nkommunerna. Det gäller socialtjänstlagens\r\nkonstruktion och en del gamla regler i skollagen,\r\nsom ni tar bort i dag. Kvarvarande regelverk som\r\nförhindrar detta tänker vi föreslå att ta bort i\r\nbudgetpropositionen. Därmed får vi möjlighet att\r\nha en gemensam kommunal organisation för\r\nförskola och skola. Man slipper revirgränser och\r\nden typ av resonemang som innebär att man tar\r\nbarnen ifrån förskolan och sätter dem i skolan. Det\r\när samma verksamhet.</pre><pre>Vi drar också upp riktlinjerna för en gemensam\r\nläroplan. Innehållet i förskolan är oerhört\r\navgörande för barnets skolgång och vuxenliv. Vi vet\r\natt mycket av språkutvecklingen sker i de tidiga\r\nförskoleåren.</pre><pre>I propositionen för vi också fram förslag till\r\nändringar i skollagen som möjliggör en flexibel\r\nskolstart för dem som vill och bedömer att det är\r\nlämpligt för deras barn. För dessa barn skall det\r\nvara möjligt att börja i skolan vid sex års ålder. Det\r\nbehövs naturligtvis en övergångsperiod för att\r\nkommunerna skall kunna få möjlighet att svara upp\r\nemot detta. Det ligger också i resonemanget.</pre><pre>Utredningen om skolbarnsomsorgen är inne i ett\r\nslutskede. Jag räknar med att man ganska snart\r\nskall få ett resultat som ytterligare anknyter den\r\nverksamheten till skolans område.</pre><pre>Vid läroplansöversynen kommer man bl.a. att utgå\r\nfrån det teoretiska resonemang som ligger i dagens\r\nbeslut. Ni talar om vikten av tydliga läroplaner och\r\nvikten av en koppling till lokala arbetsplaner och\r\nlokalt läroplansarbete. Ni lyfter fram lärarnas\r\nprofessionalism. Detta ingår i dagens proposition.</pre><pre>Det här följs sedan upp genom att vi vid ett och\r\nsamma tillfälle skall göra en gemensam översyn av\r\nskolformerna. Två stora frågor kommer att utöva\r\nen stark inverkan på den översynen och påverka\r\ninnehållet i skolans arbete och kravet på kunskap.\r\nDen ena är internationaliseringen i samhället. Vi\r\nblir alltmer integrerade med omvärlden. Det\r\nrymmer oerhörda möjligheter. Det är löftesrikt att\r\nse unga människors attityd till omvärlden. Det är\r\ninte Sverige som är arbetsfältet i framtiden. Det är\r\nvärlden. För att man skall klara det skärps\r\nnaturligtvis kravet på att alla har goda\r\nspråkkunskaper. Kravet på att man själv skall vara\r\nförankrad i sin egen kulturella bakgrund skärps\r\nockså. Det påverkar innehållet.</pre><pre>I innehållet ligger också de ekologiska\r\nfrågeställningarna. Vi vet att detta är den framtida\r\nstora överlevnadsfrågan. Talar man med en elva-\r\neller tolvåring i dag, inser man att de är helt klara\r\növer den här saken. En skola som inte förmår ge\r\nkunskaper som ger samband, överblick och\r\nberedskap för dessa barn att som vuxna\r\nmedborgare och konsumenter handla på ett sådant\r\nsätt att de agerar så att vi långsiktigt kan överleva\r\npå detta jordklot, kommer inte att vara trovärdig\r\noch ligitim. Det måste påverka innehållet, brett\r\nrakt över hela skolsystemet. Det ligger i\r\nläroplansresonemanget.</pre><pre>Det här är den skolpolitiska strategin. Det är den\r\nskolpolitiska dagordningen som vi har slagits\r\nintensivt för. Vi har debatterat den. Efter att ha rest\r\ni landet tycker jag att vi har fått en mycket bra\r\nuppslutning kring den. Skolan är viktig. Det som är\r\nviktigt är värt en strid.</pre><pre>Skolan skall vara en spjutspets -- som Olof Palme\r\nuttryckte det -- mot framtiden. Det som är en\r\nspjutspets måste ligga före. Det måste vara i takt\r\nmed tiden om det skall fungera som brytare. Vi\r\nmåste därför i vårt utvecklings- och\r\nförändringsarbete ha en ständigt pågående process\r\nså att skolan får den karaktären. En skola som är\r\nförankrad i 60- eller 70-talet kommer inte att\r\nfungera som spjutspets. Skolan skall vara\r\nförankrad i nuet och i framtiden. Man skall\r\nnaturligtvis dra nytta av erfarenheter av vad som\r\nhar hänt tidigare. Men detta måste vara\r\nutgångspunkten.</pre><pre>Jag tror att de stora statliga utredningarnas tid är\r\nförbi. Det är de som arbetar i skolan -- lärare och\r\nskolledare -- som tillsammans med elever och\r\nföräldrar som skall utgöra drivkraften. Lokala\r\npolitiker blir allt viktigare som samtalspartner i en\r\ndialog. Skolan är och förblir en samhällets\r\nangelägenhet också i fortsättningen. Den är allas\r\nvårt ansvar, inte bara föräldrars och lärares. Vi skall\r\nalla ta ansvar för skolan. Det avgör faktiskt vårt\r\nframtida liv och leverne.</pre><pre>Det är det här som det handlar om, och det är det\r\nhär som diskussionen har gällt. I detta perspektiv\r\nskall dagens proposition sättas in. Det är en viktig\r\nuppgift, men det är också en vacker uppgift.</pre><pre>Man är priviligerad när man får arbeta med skolan\r\noch med barn och ungdom. Det handlar om att vi\r\när med och fostrar en ny generation, ger den\r\nkunskaper, färdigheter, förhållningssätt och stil\r\nsom gör att den kan bygga en bättre värld än den vi\r\nhar byggt. Det är detta som är det vackra i skolans\r\nuppgift. Därför är det ett så oerhört privilegium att\r\nfå delta i en sådan debatt och få driva en sådan\r\ndiskussion. Därför sade jag förut att skolan är värd\r\nen strid. Skolan skall ha ett tydligt ledarskap. I det\r\nperspektivet passar dagens ansvarsproposition\r\nförträffligt in.</pre><pre></pre><pre>Anf. 53 ANN-CATHRINE HAGLUND (m)\r\nreplik:</pre><pre>Herr talman! Jag har följt Göran Perssons\r\nuppläggning av anförandena i kammaren sedan han\r\nblev skolminister. Han använder hela tiden samma\r\nstrategi och samma taktik. Den går ut på att sära ut\r\noss moderater och att anklaga oss för svartmålning.\r\nFolkpartiet varnas för att ha något samröre med\r\nmoderata samlingspartiet eftersom det bara skulle\r\nleda till elände. Han har ett politiskt förföriskt och\r\nflödande tal när han kritiserar oss. Han tillkänner\r\noss inga positiva synpunkter på dagens skola.</pre><pre>Jag behöver väl inte upprepa det igen: Det görs\r\nmycket fint i dagens skola, men det finns problem.\r\nOch de problem som finns är ju vad vi politiker är\r\nsatta att ta itu med.</pre><pre>Jag vill gärna hänvisa till en alldeles ny artikel som\r\nhar kommit i min hand. I nr 50 av Affärsvärlden\r\nskildrar Bo Södersten tillståndet i den\r\nsocialdemokratiska skol- och utbildningspolitiken.\r\nJag skulle vilja rekommendera skolminister Göran\r\nPersson att läsa den artikeln.</pre><pre>Så till kommunaliseringen. Skolministern\r\nkritiserade oss i borgerligheten för att vi inte\r\nupprepar vårt krav på att lärarna inte skulle\r\nkommunaliseras. Men det var ju så att denna\r\nkommunalisering redan var betald. Den var\r\nuppgjord med facket, och den betalades dyrt -- den\r\nvar t.o.m. inledningen till en regerings avgång. Att\r\nriva upp det beslutet var icke realistiskt, eftersom\r\npriset redan var betalt.</pre><pre>Även jag reser mycket ute i skolorna i vårt land och\r\ntalar med både elever, lärare och föräldrar. Jag\r\nmöter lärare som jobbar och sliter men som känner\r\nmissmod, inte minst efter förra årets debatt. De\r\nkänner också stress och stoffträngsel, och de är\r\noroade över undervisningen, över yrkets status och\r\növer lärarutbildningen. Men typiskt är att skall man\r\ndiskutera kvalitets- och innehållsfrågor -- det som\r\när det väsentliga -- så kan man inte debattera med\r\nskolminister Göran Persson, utan skall man\r\ndiskutera med utskottets ordförande, Lars\r\nGustafsson. Inte minst frågedebatten i går om\r\nutvärderingen av skolan visade att skolminister\r\nGöran Persson inte vill diskutera kvalitetsfrågorna.</pre><pre>Jag tror nog att Göran Persson har en strategi, men\r\nden är en strategi i fel ordning: först ta målen och\r\nläroplanen, sedan ändra i organisationen. Detta är\r\ndet grundläggande systemfel som Göran Persson\r\ngör. Vi måste naturligtvis först slå fast skolans mål\r\noch göra upp läroplaner som är tydliga och som\r\ntydligt anger skolans huvuduppgift: att ge kunskap.\r\nSedan skall vi ändra organisationen.</pre><pre>Anf. 54 LARS LEIJONBORG (fp) replik:</pre><pre>Herr talman! Det var nog länge sedan kammaren\r\nfick ta del av en så magnifik uppvisning i\r\nsjälvgodhet som den vi just har lyssnat till!</pre><pre>Jag funderar litet på vad dessa våldsamma\r\ntrumpetstötar är motiverade av -- är det för att ni\r\nsamtidigt håller på att anta vår politik på punkt\r\nefter punkt? Ni tar vår politik i betygsfrågan, ni tar\r\nvår politik i skolstartsfrågan, ni talar om\r\nprofilskolor och ni tar vår politik i\r\nstatsbidragsfrågan.</pre><pre>I Göran Perssons anförande fanns inte ett ord om\r\nden bitterhet och de samarbetsproblem som\r\nkommunaliseringsbeslutet föranledde, inte ett ord\r\nom de problem för Sverige som land som den\r\noffentliga lönerörelsen hösten 1989 har fört med\r\nsig.</pre><pre>Göran Persson talar om skolforskning. Jag måste\r\nsäga att jag med mycket stor tillförsikt ser fram\r\nemot den dag när forskare skall ta del av vad\r\nfolkpartiet har sagt i skolpolitiken de senaste åren.\r\nVi har nämligen hållit en mycket rak linje. Däremot\r\när det ett och annat faktum som glöms bort i Göran\r\nPerssons skildring av regeringens ''raka'' linje. Han\r\nför in Bengt Göranssons sista skolproposition i\r\nbilden, som om denna på något sätt var en\r\nbyggsten, men alla som var med minns ju att den\r\navförde kommunaliseringsfrågan -- en liten detalj\r\nsom Göran Persson glömde bort.</pre><pre>Jag tror också att framtidens -- och även dagens --\r\nforskare skulle ha åtskilligt att säga om Göran\r\nPerssons internationella rundmålning. För att bara\r\nta en detalj i detta sammanhang: Vouchers är\r\nmycket ovanligt i USA och förekommer såvitt jag\r\nvet knappast någonstans. Sanningen är väl den att\r\nman i de allra flesta länder nu med stort intresse\r\nprövar att ge större rätt för föräldrar att välja skola\r\noch mer av lokalt beslutsfattande.</pre><pre>Jag funderar också på vad Göran Persson menade\r\nnär han sade att skolan inte är någon kvartersbutik.\r\nSom jag var inne på i min replik till Lars\r\nGustafsson, torde detta vara ett problem också för\r\ner. Ni säger ju att föräldrar och elever skall få välja\r\nskola i större utsträckning. Om det nu inträffar, att\r\nmånga väljer en skola i stället för en annan, är det\r\nväl också för er ett problem hur resurser skall föras\r\nfrån den ena skolan till den andra? Då måste väl\r\nockså ni ha prislappar eller någonting liknande?</pre><pre>Det här är ett viktigt problem, som vi absolut inte\r\nbara talar om från talarstolar utan har brottats med\r\noch utvecklat i ett antal rapporter. Det vore bra om\r\nGöran Persson kunde föra en mera seriös\r\ndiskussion om de här viktiga frågorna.</pre><pre>Till sist vill jag ställa en fråga. Sollentuna kommun\r\nhar infört kommunal skolpeng. Anser\r\nskolministern att Sollentuna kommun betraktar\r\nsina skolor som kvartersbutiker?</pre><pre>Anf. 55 EVA GOE S (mp) replik:</pre><pre>Herr talman! Jag har svårt att förstå varför Göran\r\nPersson låter så gråtmild. I dag borde väl vara en\r\nglädjens dag, om man skall följa det paket som\r\nligger på bordet? För oss är det mycket glädjefullt,\r\neftersom en hel del har gått igenom. Ta t.ex.\r\nekologin -- nu har det blivit så verklighetsanknutet\r\natt man t.o.m. i skolorna skall få lära sig om miljön!\r\nDetta är ett krav som vi har drivit sedan långt innan\r\nvi kom in i riksdagen. Jag väntar med spänd\r\nförväntan på de mål och riktlinjer som jag efterlyste\r\nför ett år sedan.</pre><pre>Skolministern säger att undervisningen skall vara\r\nförankrad även i vår kultur. Därför tänker jag\r\nåterigen ställa frågan: Vad har hänt och vad\r\nkommer att hända med den kommunala musik-,\r\ndans- och kulturskolan? Eftersom den inte är\r\ndefinierad i det offentliga skolväsendet, finns en\r\nrisk för att den blir utdefinierad. Detta skulle jag\r\nvilja få ett konkret svar på.</pre><pre>Sedan undrar jag varför det skulle vara så orimligt\r\natt utlokalisera skolverket, när man utlokaliserat\r\ndet ena verket efter det andra: boverket, banverket\r\noch allt vad det heter. Att lägga ett skolverk mitt i\r\nSverige vore väl någonting att fundera på? Det är\r\nockså en fråga till Göran Persson.</pre><pre>Lars Gustafsson sade att det är svårt att ge\r\nstatsbidrag till skolan därför att det var svårt att\r\ndefiniera skolan. Därför frågar jag nu Göran\r\nPersson: Är det så svårt att veta vad en skolenhet\r\när? Skulle det inte gå att införa vårt statsbidrag,\r\nsom faktiskt tar hänsyn till att förskola och skola\r\nskall ses i ett sammanhang? Vi vill alltså ha ett\r\ngenerellt statsbidrag, som täcker de ekonomiska\r\nsvårigheter som finns i kommunerna och som följer\r\neleverna till institutionerna i både skola och\r\nbarnomsorg.</pre><pre>Göran Persson tycker att det är ett privilegium att\r\nfå jobba med skolan. Ja, det första jag sade från den\r\nhär talarstolen var att jag tycker det är ett verkligt\r\nprivilegium att vara lärare. Därför vet jag också hur\r\nlärarnas situation är. Ge dem arbetsfrihet och\r\narbetsglädje -- det är det viktigaste redskapet. Och\r\njag tycker faktiskt att Göran Persson är på god\r\nväg -- det berömmet vill jag ge.</pre><pre>När det gäller skolstart vid sex års ålder ser jag inte\r\natt problemet ligger i administrativa svårigheter,\r\nutan jag ser det ur pedagogisk synvinkel. Jag har\r\nvarit i England och sett hur skolorna fungerar där,\r\ndit barnen kommer när de är fem år. Men det är en\r\nhelt annan skolform. Därför vänder jag mig mot att\r\nman använder barnen som brickor i ett krispaket\r\noch slänger in dem i skolan. Jag vill att skolan skall\r\nanpassas till sexåringarna -- eller till femåringarna --\r\noch inte tvärtom.</pre><pre>Anf. 56 YLVA JOHANSSON (v) replik:</pre><pre>Herr talman! Jag har inget att invända mot\r\nskolministerns anförande, men jag skulle vilja\r\nställa en fråga.</pre><pre>Göran Persson sade så här: Vi skall ge verktygen till\r\ndem som finns ute i verksamheten för att förnya och\r\nförändra. Detta ställer jag gärna upp på, men jag\r\nvill fråga om skolministern bland dessa som ''finns\r\nute i verksamheten'' också ser den dryga miljonen\r\nelever. Vilka verktyg vill skolministern ge eleverna\r\nför att öka deras inflytande? Jag menar att det här\r\nmåste bli föremål för en central debatt och\r\nförhoppningsvis också för åtgärder.</pre><pre>Det finns i dag stora brister när det gäller\r\nutvärdering och uppföljning av skolan. Nu skall det\r\nbli ändring på det, och det är bra. Men när det\r\ngäller elevinflytandet -- speciellt inflytandet över\r\nundervisningen, det område som eleverna själva\r\nuppger att de helst vill ha inflytande över -- finns\r\nbristerna ganska väl dokumenterade. Dessa brister\r\nupprör mig och mitt parti, för vi menar att eleverna\r\nmåste ses som medarbetare i skolan. Elevernas\r\ninflytande och engagemang i undervisningen är av\r\ncentral betydelse för att man skall nå bra resultat i\r\nskolan.</pre><pre>Jag kan inte acceptera att detta stora problem får\r\nen så undanskymd för att inte säga osynlig plats i\r\nregeringens proposition. Jag vill fråga: Hur ser\r\nskolministern på elevernas roll i skolan? Är bristen\r\npå elevinflytande över huvud taget ett problem, och\r\nkan vi i så fall föra en diskussion om hur vi skall\r\nförsöka förbättra elevernas möjligheter att påverka\r\nundervisningen och sin egen arbetssituation?</pre><pre>Anf. 57 Statsrådet GÖRAN PERSSON (s)\r\nreplik:</pre><pre>Herr talman! Först vill jag vända mig till Ylva\r\nJohansson. Klarar vi inte ett vettigt elevinflytande,\r\nkommer vi inte heller att klara en bra skola. Det\r\nkommer att allt kraftigare understrykas. Särskilt\r\nkommer detta att märkas i gymnasieskolan. När vi\r\nframlägger vår proposition,\r\nkunskapspropositionen, nästa år, kommer dessa\r\nresonemang att vara centrala. Får eleverna inte en\r\nmöjlighet att vara med och utöva inflytande,\r\nkommer de att vända skolan ryggen. Det är jag\r\nalldeles övertygad om. Här finns en lång rad saker\r\nsom man kan och måste göra. Dem kan vi mycket\r\nväl diskutera. Vi har all anledning att vara kreativa.</pre><pre>Helt kort till Eva Goe s. 6-årsstart är en stor\r\npedagogisk fråga och en stor social fråga. Den låg\r\ni regeringens struktur- och sparpaket, gemenligen\r\nkallat krispaketet. Där pekade vi på stora\r\nförändringar i gemensam sektor, som skulle göra\r\natt vi får mer av välfärd för de resurser som vi sätter\r\nin. Någonting viktigare för barn och ungdom än att\r\nkoppla ihop skola och förskola, att de stora\r\npedagogiska och sociala verksamheterna\r\nsamverkar, har jag svårt att se. Det är oerhört\r\nviktigt för dem och därmed också för nationen. Det\r\nplatsar på så sätt väl i en diskussion om strukturen i\r\ngemensam sektor. Det är mot denna bakgrund som\r\nden frågan fanns med i det sammanhanget.</pre><pre>Ann-Cathrine Haglund klagar bittert. Hon har\r\nuppenbarligen inte bara hållit tal här i kammaren\r\nutan också lyssnat på andras. Hon fångar alldeles\r\nriktigt den politiska strategi som jag har valt och\r\nsom väl fru Haglund kan känna en viss bitterhet\r\növer. Men det är så, Ann-Cathrine Haglund, att ni\r\ni moderata samlingspartiet representerar en\r\nskolpolitisk tradition, som har gjort att ni i regel har\r\nstått utanför de breda uppgörelser som har träffats.\r\nDessa breda uppgörelser har i regel varit\r\nförankrade i det socialdemokratiska partiet, i\r\nfolkpartiet, i centerpartiet och av och till också i det\r\nkommunistiska partiet, i dag vänsterpartiet. Så har\r\ndet sett ut. När jag då har funnit att de mycket\r\nenkla marknadslösningar som moderaterna har\r\nstått och står för börjar vinna anklang hos de gamla\r\nskolliberalerna, har jag blivit bekymrad. Jag har\r\nägnat stor kraft och mycken möda åt att beskriva\r\neländet med den politik som moderaterna står för,\r\ni syfte naturligtvis att beskriva för folkpartisterna\r\nvad de är på väg att ge sig in i. Där har fru Haglund\r\nalldeles rätt fångat det budskap som jag står för.</pre><pre>Fru Haglund har i övrigt alltid varit möjlig att\r\nförutse. Det har varit min kritik av moderaterna.\r\nUnder stark press här i kammaren i dag har hon i\r\nnästan alla inlägg retirerat, skruvat ner tonen och\r\nbörjat säga att det finns också ett och annat som är\r\nbra i den svenska skolan. Ja, fru Haglund, den\r\nsvenska skolan ligger i världstopp. Vi jämför oss\r\nregelbundet med andra länder i OECD-kretsen. Vi\r\nhar ingenting att skämmas för -- tvärtom. Vi satsar\r\nmest av alla länder på vår ungdomsskola, och vi\r\nligger i topp också i det avseendet. De nationer och\r\nsystem med ''magnet schools'' som fru Haglund\r\nåberopade har minst av allt rosat marknaden i de\r\njämförelserna. Så är det, och det är bra om\r\nmoderaterna kommer till insikt om detta. Det är en\r\nutgångspunkt för den skolpolitiska debatt som vi\r\nhar all anledning att föra gemensamt, därför att det\r\när fakta.</pre><pre>Sedan finns det -- vilket jag inser och på intet sätt\r\nskall fördölja -- fel, bekymmer och brister också i\r\nden svenska skolan. Naturligtvis, konstigt vore det\r\nannars. Men dem kan vi aldrig angripa och hantera,\r\nom vi beskriver verkligheten på det negativa och\r\nfelaktiga sätt som moderaterna har gjort. Skall vi\r\nkomma framåt och kunna förändra, måste vi\r\nfaktiskt utgå från den verklighet som gäller och\r\nbeskriva de arbetsinsatser som görs av\r\nhundratusentals lärare i detta land. Så många är\r\ndet. Åtskilliga tusentals skolledare samt\r\nengagerade elever och deras föräldrar gör ett bra\r\narbete. Men det finns en del saker som förhindrar\r\ndem att göra det fullt ut, och det är dessa saker som\r\nvi nu försöker plocka bort.</pre><pre>Jag är glad över att Eva Goe s, Ylva Johansson,\r\nLarz Johansson och Lars Leijonborg i viss\r\nutsträckning har ställt sig bakom\r\nsocialdemokraternas linje i denna reformstrategi.\r\nJag är däremot litet bedrövad över att moderaterna\r\ninte kan komma ut från sin isolering, se till det\r\nkonstruktiva och föra en debatt. Sedan kan man\r\nbeskylla mig för att vara retorisk eller ägna mig åt\r\nvackert och fagert tal. Politik är också tal. Politik är\r\natt klä de tankar man bär och de visioner man har i\r\ntal, att vinna människor för sina idéer. Jag blir\r\noerhört smickrad om Ann-Cathrine Haglund\r\ntycker att det jag säger är vackert. Då börjar de\r\nidéer som jag representerar att tränga in också i\r\nhennes medvetande. Dit trodde jag inte att jag\r\nskulle kunna nå. Undrens tid är uppenbarligen inte\r\nförbi.</pre><pre>Till Lars Leijonborg vill jag säga att jag är kritisk\r\nmot folkpartiet och besviken. Lars Leijonborg har\r\ni sitt parti en lång rad representanter för en\r\nprogressiv skolpolitik: Gunnar Helén, Rodhe och\r\nBert Stålhammar, människor som många av oss\r\nsom arbetar med skolfrågor har känt stor beundran\r\noch respekt inför. De skulle aldrig komma på\r\ntanken att orientera sig mot kvartersbutikens ideal.\r\nDe skulle naturligtvis hålla fast vid kulturoch\r\nkunskapscentra. Detta leder fram till att de elever\r\nsom kommer dit alla skall ha lika rätt. De ser inte\r\nlikadana ut. De behöver olika stöd och stimulans.\r\nFör detta behövs en omfattande samhällelig\r\nverksamhet. Den måste vara olika, därför att\r\neleverna ser olika ut. De är individer, och dessa\r\nindivider kan inte förses med en och samma\r\nprislapp och skickas runt på någonting som man\r\ntror är en marknad. Där har ni inte kommit fram i\r\nert resonemang, och där återstår fortfarande för\r\nLars Leijonborg att bevisa att hans teorier skulle\r\nkunna fungera i praktiken. Lars Gustafsson och\r\nLarz Johansson har effektfullt markerat genom\r\nfrågor hur tung detta bygge är. Jag kan spä på\r\ngenom att säga: Koppla Lars Leijonborgs krav på\r\nskolpeng och marknadsorientering till hans\r\nsamtidiga vurm för en statlig reglering av tjänster,\r\noch ni ser det intellektuella och politiska moras som\r\nfolkpartiet har hamnat i när det gäller skolfrågorna.</pre><pre>Jag är också kritisk mot folkpartiet i den meningen\r\natt jag tycker att folkpartiet inte står för en linje.\r\nTydligast markeras detta av den partimotion som\r\nBengt Westerberg skrev under med anledning av\r\nbudgetproposition 1990 och som Lars Leijonborg\r\nutan blygsel har åberopat här i kammaren i dag.\r\nMan skriver så här om kommunaliseringsbeslutet:\r\n''Folkpartiet anser att beslutet att kommunalisera\r\nlärartjänsterna var olyckligt både i sak och i form.\r\nOm det mot förmodan skulle visa sig att det\r\npolitiska läget förändras så att beslutet kan rivas\r\nupp under vårriksdagen, kommer vi att medverka\r\ntill detta.'' Man har inget yrkande. Budskapet är:\r\nTar någon ett initiativ står folkpartiet till tjänst.\r\nMen folkpartiet tar inget initiativ.</pre><pre>Jag pressade Lars Leijonborg på detta i den\r\nallmänpolitiska debatten, och jag vill upprepa det\r\nigen. Jag tycker att detta på något sätt ger uttryck\r\nför en kluvenhet inför insikten om vad som är\r\nriktigt i utvecklingen. Om man väljer det riktiga,\r\nfår man en del problem med starka intressegrupper,\r\noch då hamnar man mitt emellan.</pre><pre>Folkpartiet är således kluvet -- såsom det brukar\r\nvara. På något sätt har man valt att ansluta sig till\r\nden som man för tillfället tror är starkast, och det\r\när trist och litet bedrövligt.</pre><pre>Så kommer Lars Leijonborg fram till det stora\r\nfyndet i den internationella debatten. Han säger\r\nnämligen att det inte finns några ''vouchers'' i USA.\r\nNej, det gör det inte, så där har Lars Leijonborg\r\nrätt. Det är i varje fall ovanligt med sådana. Man\r\nhar sådana på några håll på försök. Men Lars\r\nLeijonborg vill införa skolpeng i Sverige. Vad som\r\ninte duger i Reagans USA, det skall Lars\r\nLeijonborg alltså genomföra i Sverige. Och vad\r\nsom inte dög i Thatchers England, det vill Lars\r\nLeijonborg åstadkomma tillsammans med Ann-\r\nCathrine Haglund i Sverige. Det är ju det som\r\nkritiken gäller. Lars Leijonborg ger mig alltså rätt\r\npå den punkten.</pre><pre>Men förklara då, Lars Leijonborg, varifrån dessa\r\nnyliberala tankar kommer, hur de är förankrade\r\ninternationellt och hur de kan kopplas till en\r\nansvarsfull skolpolitik, som utgår från de elever\r\nsom faktiskt har det största behovet av samhällets\r\nstöd och hjälp! Hur skall dessa saker förenas? Det\r\nåterstår att göra, och däri ligger folkpartiets\r\ntillkortakommande.</pre><pre>Anf. 58 TREDJE VICE TALMANNEN:</pre><pre>Jag får meddela att anslag nu har satts upp om\r\natt detta sammanträde skall fortsätta efter kl.\r\n19.00.</pre><pre>Anf. 59 ANN-CATHRINE HAGLUND (m)\r\nreplik:</pre><pre>Herr talman! Jag retirerar absolut inte när det\r\ngäller det som jag har sagt tidigare i den här\r\ndebatten. Jag konstaterar att skolministern\r\nkommer med fagert tal. Men det är ett tal med\r\nmycket av självgodhet och med föga innehåll.</pre><pre>Jag kan känna bitterhet över att skoldebatten inte\r\nhandlar om kunskaper och kvalitet. Den handlar\r\nalltså inte om det som är det viktiga. Dessutom\r\nkänner jag besvikelse över att vårt lands\r\nskolminister inte vill föra den debatten. Han vill\r\ninte tala om innehållet, och han vill inte heller börja\r\nmed att först slå fast vad vi skall ha skolan till.</pre><pre>Är det bra t.ex. att vissa ämnen åsidosätts, som\r\nvetenskapliga rapporter i den internationella\r\nutvärderingen har utvisat? Och är det bra att vissa\r\nämnen -- samhällskunskap, religionskunskap och\r\nnaturorienterande ämnen i vissa delar -- åsidosätts?</pre><pre>Det är förståeligt att skolministern inte vill\r\ndiskutera dessa saker. Skolministern älskar ju att\r\nflytta om i organisationen. Han älskar att flytta om\r\nklossar och att flytta det politiska beslutandet från\r\nen politisk nivå till en annan.</pre><pre>Vidare kritiserar Göran Persson det här med\r\nmarknadslösningar. Men marknadslösningar\r\ninnebär att ansvaret flyttas ut till elever, föräldrar\r\noch lärare. Det handlar om att föräldrar och lärare\r\nskall ha den självklara rätten att välja skola.\r\nDessutom skall bidragen följa eleven till den skola\r\nsom har valts. Det är marknadslösningar. Det skall\r\nalltså vara en självklar rätt för föräldrar att\r\nbestämma vilken skola barnen skall gå i. Det gäller\r\nju att få det föräldraengagemang i skolan som är så\r\noerhört viktigt för barnen och som också är oerhört\r\nviktigt för utvecklingen av skolan. Det är alltså\r\nmarknadslösningar att låta elever, föräldrar och\r\nlärare få ta ett ansvar för och vara delaktiga när det\r\ngäller skolans utformning. För att vi skall kunna\r\nuppnå detta krävs det att skolans huvuduppgift --\r\njag tänker då på detta med kunskapen -- slås fast.\r\nVidare krävs det att vi får en lärarutbildning av hög\r\nkvalitet, en lärarutbildning som verkligen lockar\r\nmänniskor att genomgå denna. Det gäller ju att vi\r\nfår lärare till skolan. Det får inte vara den enorma\r\nbrist på lärare som i dag hotar.</pre><pre>Mot den bakgrunden har vi föreslagit att en\r\nkommission skall tillsättas som skall ha både att se\r\növer lärarutbildningen och att granska de förslag\r\nsom finns, bl.a. från oss moderater. Det gäller ju att\r\nförändra lärarutbildningen så, att både denna och\r\nläraryrket blir attraktiva.</pre><pre>Skolan skall vara en spjutspets, sade Göran\r\nPersson. Då vill jag säga: Ja, en spjutspets med\r\nkunskap och kompetens.</pre><pre></pre><pre>Anf. 60 EVA GOE S (mp) replik:</pre><pre>Herr talman! Ja, Göran Persson, jag har också en\r\nvision. Jag har en vision om en skola med skapande\r\noch kreativa människor, en skola där barnen\r\nutvecklas personligen, i sitt tänkande och\r\nintellektuellt, en skola med arbetsglädje samt en\r\nskola som är förankrad i verkligheten och där\r\nmiljön sätts i centrum. Jag skulle kunna fortsätta på\r\nden här listan över vad som är mina visioner.</pre><pre>Men även ett högt torn börjar vid marken. Jag\r\nfrågar därför ännu en gång: Hur går det med\r\nmusik-, dans- och kulturskolan? Kommer den att\r\nbli utdefinierad? Allt tal om att vi skall ha skapande\r\noch kreativa människor och om en förankring i\r\nkulturen låter mycket bra. Men vad kommer alltså\r\natt hända med musik-, dans- och kulturskolan?</pre><pre>Anf. 61 LARS LEIJONBORG (fp) replik:</pre><pre>Herr talman! Göran Persson har i dag fört in en\r\ngrad av demagogi, för att inte säga vulgaritet, i\r\nskoldebatten som vi hittills inte riktigt har varit\r\nvana vid. Det är ett häpnadsväckande slarv med\r\nbl.a. fakta i hans inlägg.</pre><pre>Göran Persson sade i sitt första inlägg att frågan om\r\nkommunalisering inte var värd att nämnas när det\r\ngäller de motioner som oppositionen har väckt i år.\r\nMen nu återger han att folkpartiet faktiskt\r\nbehandlade frågan i januari och i den motion som\r\nhar väckts med anledning av den nu aktuella\r\npropositionen. Jag har alls inte samma\r\nverklighetsbedömning, nämligen att\r\nkommunaliseringsbeslutet förra hösten var\r\nnödvändigt för det som vi nu skall besluta om. På\r\nden punkten håller jag i stället med Eva Goe s, som\r\ntidigare i dag har sagt att det naturliga när det gäller\r\ndetta med en kommunalisering av lärartjänsterna\r\nhade varit att också diskutera den saken i det här\r\nsammanhanget.</pre><pre>Vidare är även Göran Perssons historieskrivning\r\nbeträffande folkpartiet, som skulle vara på väg in i\r\nmoderaternas marknadsekonomiska gap, och\r\nbeträffande hans kamp för att rädda oss mycket\r\nohistorisk. Men folkpartiets nuvarande\r\nskolprogram, där de aktuella kraven finns med,\r\nantogs 1987. Då var Göran Persson fast förankrad\r\ni Katrineholms kommunalpolitik. Och då räddade\r\nhan oss inte från några käftar över huvud taget. Det\r\när litet synd att vi har fått den här tonen i debatten.\r\nDet finns ju ett antal sakliga problem som vi\r\ngemensamt har att lösa.</pre><pre>Nu när ni också -- under de här fanfarerna är ni ju\r\npå glid åt vårt håll och därom råder det väl inte\r\nnågot tvivel -- accepterar tanken att man i högre\r\ngrad skall låta elever och föräldrar välja skola,\r\nuppkommer problemet med hur det ekonomiska\r\nsystemet skall utformas i en sådan här skola.</pre><pre>Om en dyslektiker väljer en annan skola än den\r\nsom ligger närmast, skall denne, som det står i\r\nGöran Perssons dokument, när det är praktiskt och\r\nekonomiskt möjligt få gå någon annanstans.</pre><pre>Men då kvarstår följande fråga till Göran Persson:\r\nHur skall den mottagande skolan kompenseras\r\nekonomiskt? Det här är verkligen inte ett problem\r\nsom bara jag och Ann-Cathrine Haglund behöver\r\nfundera över, utan det är ett problem som de flesta\r\nav oss behöver fundera över -- möjligen med\r\nundantag av Ylva Johansson, eftersom hon här har\r\nsagt att hon gör en helt annan tolkning än vi andra\r\ntycks göra beträffande utskottets skrivning om\r\nrätten att välja skola.</pre><pre>Anf. 62 Statsrådet GÖRAN PERSSON (s)\r\nreplik:</pre><pre>Herr talman! Det må väl vara mig förlåtet om jag\r\npå något sätt kopplar ihop dagens debatt, som\r\ntydligen är en framgång med tanke på den\r\nproposition som jag har lagt fram, med det som var\r\nen förutsättning för fjolårets riksdagsbeslut och\r\nsom en del uppenbarligen försöker att förtränga.\r\nMen jag glömmer det aldrig -- det försäkrar jag.</pre><pre>Det var en oerhört hård strid, och det var\r\nnödvändigt att ta den. Det gjorde vi också, och vi\r\nvann. Men i det sammanhanget finns det anledning\r\natt peka på att det inte var alla som stod och som\r\ndessutom stod rakryggade.</pre><pre>Jag lyssnade på Ann-Cathrine Haglunds tal i dag.\r\nDet slutade den här gången med ett krav på en\r\nkriskommission för lärarutbildningen. I fjol var\r\ndet, som Larz Johansson sade, ett krav på en\r\nkriskommission för skolan -- en viss flexibilitet.</pre><pre>Jag kan dela Ann-Cathrine Haglunds oro på en\r\npunkt. Det gäller lärarförsörjningen långsiktigt.\r\nDär är jag naturligtvis öppen för alla konstruktiva\r\nförslag, exempelvis av den typ som centerpartiet\r\nhar lagt fram i sin motion. Detta är ett problem som\r\nvi måste lösa gemensamt. Om regeringen inte gör\r\nnågot, kommer naturligtvis kravet att växa sig\r\nstarkt på någon typ av parlamentarisk beredning.\r\nJag kan försäkra fru Haglund att hon ganska snart\r\nkommer att få en lång rad förslag från regeringen\r\nsamt medel anslagna i budgetpropositionen för att\r\nmöta den typen av insatser. Inte skall utskottet och\r\nriksdagen på den punkten behöva sakna\r\narbetsuppgifter, verkligen inte.</pre><pre>Jag återkommer till marknadslösningarna.\r\nHistorien var den, fru Haglund, att ni skulle\r\nförklara hur det skulle gå till. Jag njuter varje gång\r\nLarz Johansson jagar fru Haglund med de frågorna.\r\nDet är verkligheten personifierad av centern,\r\nförankrad ute i landets kommuner. Fru Haglund,\r\nmed stöd av Lars Leijonborg, har sin förankring i\r\nden nyliberala teorin. Då visar det sig, att när\r\nskrivbordets perspektiv inte längre gäller, utan det\r\nhandlar om enskilda elever och kommuner, kan fru\r\nHaglund inte svara. Det är därför vi kritiserar\r\nmarknadslösningarna. Det är därför de faller så\r\nplatt till marken. Det är så situationen ser ut.</pre><pre>Det här är allvarligt politiskt, för det befriar på\r\nnågot sätt politikerna från att vara kreativa,\r\nlyhörda och uppfinningsrika samt från att ta ansvar,\r\nför marknaden sägs ju lösa problemet. Det är\r\ndärför vi för debatten, för marknaden löser inte\r\ndessa bekymmer, den förvärrar dem. Det har vi sett\r\ni USA och England. Där har resonemanget också\r\nvarit kopplat till kravet på skattesänkningar, vilket\r\när moderaternas huvudnummer och den politik\r\nsom förs i landet i dag: Sänk skattetrycket, sänk\r\nskatterna! Det har Reagan gjort, det har Thatcher\r\ngjort. Vi ser resultatet i skolsystemet. Skolan är\r\nextremt kostsam. Vi har tyckt att det har varit värt\r\ndet. Sänk skattetrycket, sänk samhällsinkomsterna\r\noch ni måste göra stora besparingar. Då kommer\r\nförfallet.</pre><pre>Det går inte, fru Haglund, att ena minuten hävda\r\natt man företräder kvalitet och kunskap och i andra\r\nögonblicket ansluta sig till den typen av\r\nskattepolitisk profil. De hänger ihop. Det inser inte\r\nminst de som arbetar ute i skolan. Det är därför\r\nmoderaterna har så liten framgång med sin\r\nskolpolitik. Den vilar inte på den fasta grund som\r\nden borde vila på. Fru Haglund säger däremot att\r\nhon står fast. Hon sitter fast, vill jag säga, i ett\r\nperspektiv på skola och utbildning som är så till den\r\nmilda grad förenklat och förvanskat att det inte är\r\nförankrat i den verklighet alla vi andra\r\nuppenbarligen ser. Det är moderaternas dilemma.</pre><pre>Eva Goe s frågor om kulturella aktiviteter, frågor\r\nom profil på olika typer av skolor har behandlats\r\ntidigare och kommer att behandlas i\r\nläroplansresonemangen. Om vi likt dagens\r\nresonemang särskilt skall reglera olika typer av\r\nprofilskolor är en fråga som också kräver sitt svar.\r\nJag tycker inte det. Där tror jag att utskottet har\r\nhamnat rätt. Det vore fel, det vore att inrätta en\r\nlång rad skolformer som vi inte har anledning att\r\nreglera. Det skulle skapa nytt krångel och nya\r\nbekymmer.</pre><pre>Slutligen vänder jag mig till Lars Leijonborg. Jag\r\nhar fört den här debatten med Lars Leijonborg en\r\ngång förut. Jag begick då ett misstag som gjorde att\r\njag fick retirera och be om ursäkt. Ett sådant\r\nmisstag gör man bara en gång. Jag påstod vid det\r\ntillfället att kommunaliseringsfrågan inte ens\r\nnämndes under allmänna motionstiden. Men den\r\nnämndes, jag citerade det själv. Den här gången\r\nsade jag på det korrekta sättet. Det fanns inget\r\nyrkande från någon om att frågan återigen skulle\r\ntas upp. Det var det som var poängen. Då var det\r\nen riktig beskrivning.</pre><pre>Poängen består i, Lars Leijonborg, att ni bedrev en\r\nvåldsam agitation och kampanj i den här frågan, i\r\nden här kammaren, företrädda av partiledaren.\r\nMen ni orkade inte en månad senare föra era\r\nönskemål fram till ett yrkande, utan ni sade att om\r\nnågon annan tar upp frågan, kan vi från folkpartiet\r\nvara med och stödja. Då kom min lilla ironiska\r\neftersläng: Folkpartiet, till er tjänst. Den som för\r\ntillfället är starkast har att räkna med folkpartiets\r\nstöd. Det gäller tydligen också i skolpolitiken. Det\r\när något bedrövligt.</pre><pre>Om det är demagogi som jag ägnar mig åt kan vi\r\nalltid diskutera. Det vore kanske bra om Lars\r\nLeijonborg svarade på frågorna och redde ut\r\nbegreppen, hur man ser på marknadslösningar i\r\nskolsystemet, om det är förenligt med den\r\nklassiska, folkpartistiska skoltraditionen. Ser Lars\r\nLeijonborg inga bekymmer när han tittar tillbaka i\r\ntiden? Ser Lars Leijonborg inga bekymmer när han\r\ntittar ut över världen och ser vilka effekter den här\r\ntypen av lösningar har fått för skolsystemet? Finns\r\ndet ingenting som ringer till varning? När Thatcher\r\ngår ut ur skolpengsresonemanget, går det svenska\r\nfolkpartiet in. Är inte detta enkla konstaterande\r\nnågonting som borde få Lars Leijonborg och\r\nfolkpartiet att fundera på om man verkligen har valt\r\nrätt partner när man valt moderata samlingspartiet\r\ni den skolpolitiska debatten. Det är den frågan jag\r\nhar ställt och det är den som Lars Leijonborg\r\nundviker att svara på.</pre><pre>Sedan tar Lars Leijonborg upp frågan om\r\nkommunaliseringsbeslutet som förutsättning för\r\ndagens statsbidragsförändring. Där åberopar han\r\nEva Goe s som sakkunnig i den meningen att han\r\nskulle ha rätt i den tolkningen. Jag har stor respekt\r\nför Eva Goe s, men på den här punkten har faktiskt\r\nbåde Lars Leijonborg och hon fel. Dagens\r\nstatsbidragssystem, som kammaren snart tar\r\nställning till, och som Lars Leijonborg prisar, har\r\nvarit möjligt att lägga fram förslag om därför att vi\r\nhar tagit bort kopplingen att tjänster med\r\nkommunen som arbetsgivare skall vara statligt\r\nreglerade. Vi har tagit bort den kopplingen. Det\r\ngör det möjligt att lägga ut ett schabloniserat\r\nstatsbidrag till kommunerna. Det är verkligheten,\r\nden känner vi alla som under lång tid har jobbat\r\nmed skolfrågorna. Egentligen var det en litet fräck\r\ndragning att åberopa fru Goe s. Jag tror att också\r\nhon har den insikten. Inte ens där har i så fall Lars\r\nLeijonborg stöd. Det är min gissning.</pre><pre>Det sägs att vi skulle vara på glid mot folkpartiet.\r\nDet råder inget tvivel om att det finns positioner\r\nsom man skall överge. Jag skall inte på något sätt\r\nslå mig för bröstet och säga att allt vad vi gör har en\r\nspikrak linje från 30- och 40-talen fram till i dag.\r\nMan måste faktiskt våga byta position. Det har jag\r\naldrig gjort någon hemlighet av. Det tycker jag\r\nibland är god politik. Men det skall redovisas, och\r\nargumenten skall deklareras.</pre><pre>Jag har inför partikongressen drivit mitt parti till en\r\nannan ståndpunkt i betygsfrågan. Det är jag glad\r\nför. Det är ett bra beslut. Jag har drivit en linje\r\nbeträffande nya statsbidragssystem och\r\ndecentralisering, vilken är förankrad i en klassisk\r\nsocialdemokratisk syn på utveckling av offentlig\r\nsektor. Det är jag också glad för.</pre><pre>Lars Leijonborg har lett folkpartiet till Ann-\r\nCathrine Haglund och marknadslösningarna på\r\nskolområdet. Är han glad för detta och är\r\nfrisinnade och liberaler glada över den saken? Det\r\när det frågan gäller.</pre><pre>Det har varit en lång debatt, herr talman. Jag\r\ntycker att den har varit bra. Den visar att vi i\r\ngrunden, kring de stora frågorna, står enade, med\r\nett undantag. Det undantaget hoppas vi snart skall\r\nkomma på glid, som Lars Leijonborg sade, i rätt\r\nrikting.</pre><pre>Tredje vice talmannen anmälde att Ann-Cathrine\r\nHaglund och Lars Leijonborg anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 63 BIRGER HAGÅRD (m):</pre><pre>Herr talman! I förrgår högtidlighöll vi nobeldagen\r\ni det här landet. Som vanligt var det ett stort antal\r\namerikaner som kunde uppbära nobelpris. På en\r\nfråga hur det kom sig att amerikaner år efter år\r\ndominerar svarade den amerikanska ambassadören\r\natt det sannolikt beror på flexibiliteten i det\r\namerikanska systemet. Det amerikanska system\r\nsom Göran Persson utdömer som eländets elände\r\nproducerar år efter år fler nobelpristagare än något\r\nannat land. Kan det möjligtvis bero på att vi, i\r\nsynnerhet ni socialdemokrater, har satt\r\nmedelmåttan i högsätet? Det är medelmåttan som\r\nför er har blivit det stora idealet. Vi har hela tiden\r\nefterlyst mer kunskap och mer kvalitet i\r\nutbildningen för att vi också skulle kunna få ett\r\nsystem för högre utbildning och en\r\nforskarverksamhet som fungerar ordentligt.</pre><pre>Den självpåtagna rollen som Sankt Göran klär\r\nförvisso inte skolministern. Han talar här om sina\r\nutomordentliga förslag, som nu skulle segla\r\nigenom. Ja, det tror jag. Precis som Lars\r\nLeijonborg och Ann-Cathrine Haglund förut har\r\npåpekat är det ju förslag från moderaterna och\r\nfolkpartiet som i så stor utsträckning kommit att\r\nprägla propositionen. Det är det som är bra i\r\npropositionen. Det andra har vi rättat till i\r\nutskottet. Utskottets produkt har på det sättet\r\nkunnat bli en ganska hygglig sådan.</pre><pre>Det finns ytterligare två frågor som jag skulle vilja\r\ndiskutera just med anknytning till vad vi har rättat\r\ntill i utskottet. Den ena gäller lärarfrågan, där vi har\r\ntagit upp lektorernas roll. Utskottet har enigt sagt\r\natt det är av nationellt intresse att vi har\r\nforskarutbildade lektorer i gymnasietjänster.\r\nKommunerna har bara att rätta sig därefter. Men\r\nvarifrån skall vi ta dessa lektorer? Situationen är nu\r\nnärmast katastrofal. Den är krisartad. Därför\r\nbehövs en kriskommission, skolministern, som just\r\ntar upp lärarfrågan i hela dess vidd.</pre><pre>Jag vill påminna om att när skolöverstyrelsen\r\ngjorde en undersökning av lektorssituationen\r\n1985/86 kom man fram till att det fanns 2 916\r\nlektorstjänster. Då var 69 % av dessa besatta.\r\nÅtskilliga av lektorerna var i sin tur tjänstlediga för\r\nandra uppdrag. Man lyckades året 1986 besätta\r\nbara 32 % av de utannonserade tjänsterna. I dag är\r\nsituationen sämre. Vi vet att på sin höjd ungefär\r\nhälften av våra lektorat är besatta.</pre><pre>Det är bra att utskottet nu har tagit upp frågan. Det\r\när bra att utskottet har sagt att vi måste göra\r\nnågonting för att få en rättelse till stånd.</pre><pre>Den andra lärarfrågan gäller adjunkter, men den\r\nhar inte berörts här. Adjunkterna kommer\r\nuppenbarligen att försvinna ur bilden om inte\r\nförhandlarna, Kommunförbundet och lärarnas\r\norganisationer, enkannerligen Lärarnas\r\nriksförbund, kan driva igenom att den stolta gamla\r\ntitulaturen fortfarande skall finnas kvar. Det borgar\r\nför en kvalitet som vi inte kan vara utan men som\r\ndess värre nu i mångt och mycket har fått stryka på\r\nfoten. Det här med titulaturen är ju inte riksdagens\r\nproblem, men jag vill ändå beröra den för jag tror\r\natt det är en symbol som kan betyda mycket för\r\nskolans status i framtiden.</pre><pre>Så ytterligare några frågor som gäller den\r\nkommunala vuxenutbildningen. Vi moderater har\r\nvelat stryka under nödvändigheten av att man\r\npreciserar kommunens ansvar för\r\nvuxenutbildningen. Vi vill inte att vi i framtiden\r\nskall riskera att få en situation som liknar den som\r\nvi har på socialtjänstområdet. Det måste ytterst\r\nvara kommunen som bestämmer den totala\r\nomfattningen av den kommunala\r\nvuxenutbildningen.</pre><pre>Jag är glad över att den motion som bl.a. jag står\r\nbakom -- det finns andra motioner som gick i\r\nsamma riktning -- och där jag kräver en\r\növergångstid när det gäller fördelning av\r\nstatsbidrag har tillstyrkts. Utskottet har enhälligt\r\nkonstaterat att man inte kan tillämpa de nya\r\nbestämmelserna om statsbidrag omedelbart. Det\r\nskulle få förödande konsekvenser. I Vadstena,\r\nSöderköping, Mariestad och Linköping skulle\r\nvuxenutbildningen i ett enda nu halveras. Det är\r\ninte rimligt. I andra städer och kommuner skulle\r\nden skäras ned med en tredjedel eller kanske en\r\nfjärdedel. Samtidigt skulle den byggas ut i vissa\r\nandra kommuner. I t.ex. Jokkmokk skulle den\r\ntredubblas, i Sundbyberg mer än fördubblas och i\r\nHåbo på samma sätt, för att nu nämna några\r\nexempel. Det är som sagt inte rimligt. Kommuner\r\nsom alltså har byggt upp en god kommunal\r\nvuxenutbildning skall inte bestraffas. Utbildningen\r\nmåste finnas kvar. Andra kommuner kan inte på\r\nkort tid bygga upp en sådan utbildning att den blir\r\ntillfredsställande. Det föreslås en övergångstid på\r\nfyra år, och det är positivt.</pre><pre>Jag skulle tro att vi kommer att få som ett resultat\r\natt man omprövar de fem kriterier som nu skall\r\nfinnas för utdelande av statsbidrag i framtiden.\r\nVerkligheten når alltid i fatt socialdemokraterna\r\nförr eller senare. Det är bra om vi i så fall har\r\nkunnat ge riktmärket för hur verkligheten skall\r\nmötas.</pre><pre>Anf. 64 MARTIN OLSSON (c):</pre><pre>Herr talman! Nya statliga myndigheter bör\r\nlokaliseras utanför Stockholmsområdet. Det har\r\nriksdagen uttalat sig för för flera år sedan.\r\nSamtidigt sade man att Norrland och sydöstra\r\nSverige i första hand bör komma i fråga.</pre><pre>När regeringen lade fram sitt förslag om\r\navskaffande av skolöverstyrelsen och\r\nlänsskolnämnderna och i stället inrättande av ett\r\ncentralt skolverk var det därför naturligt för oss i\r\nVästernorrland att föreslå förläggning av den nya\r\nmyndigheten till den välbelägna gamla skolstaden\r\nHärnösand, som under en följd av år har drabbats\r\nav stort sysselsättningsbortfall och därmed stor\r\nbefolkningsminskning.</pre><pre>Jag har, herr talman, begärt ordet i denna debatt,\r\neftersom mitt namn står som första namn på en\r\nflerpartimotion med krav på denna lokalisering.\r\nMina medmotionärer från Västernorrland är Bo\r\nHolmberg, Sigge Godin och Roy Ottosson. Samma\r\nkrav på lokalisering till Härnösand framfördes i\r\ncenterns kommittémotion, som väcktes i anledning\r\nav propositionen. Inom centerns riksdagsgrupp\r\nhade vi alltså på ett tidigt stadium beslutat att\r\narbeta för en lokalisering till Härnösand och\r\ndärmed stödja det under 80-talet hårdast drabbade\r\nlänet och samtidigt följa det nämnda\r\nriksdagsuttalandet gällande lokalisering av nya\r\nstatliga myndigheter utanför Stockholmsområdet.</pre><pre>Västernorrlands läns befolkning har under 80-talet\r\nminskat med nära 8 000 personer. Det har jag haft\r\nanledning att säga många gånger från talarstolen.\r\nDet gör att Västernorrland drabbats av större\r\nbefolkningsminskning än något annat län under det\r\ngångna decenniet. Stora risker föreligger för att\r\ndenna negativa utveckling skall fortsätta. Under\r\nden gångna hösten har i länet aviserats många\r\nföretagsnedläggelser och många varsel har lämnats.\r\nLänet har utan tvivel stora utvecklingsmöjligheter,\r\nom erforderliga satsningar på infrastruktur skulle\r\ngöras och staten genom lokalisering av statlig\r\nverksamhet ville gynna länet. Tyvärr har vi inte\r\nhittills fått några löften som skulle innebära att de\r\nnödvändigaste behoven täcks. I en interpellation\r\nunder hösten tog jag upp både de akuta\r\nsysselsättningsproblemen och nödvändigheten av\r\ninsatser för att långsiktigt ge Västernorrland\r\nsamma utvecklingsmöjligheter som övriga län. Jag\r\nnämnde i interpellationen även frågan om\r\nskolverket och lämpligheten av att lokalisera det till\r\nHärnösand. Jag fick inget svar av industriministern.</pre><pre>Härnösands kommun är i allra högsta grad berörd\r\nav de nämnda svårigheterna för länet. Under 80-\r\ntalet har residensstaden Härnösand, som är\r\nsynnerligen beroende av offentlig verksamhet,\r\nförlorat ca 500 arbetstillfällen inom offentlig\r\nförvaltning. Vid kommande årsskifte kommer\r\nkommunen att drabbas extra hårt på grund av att\r\ndess största industri, Hagraf, med 250 anställda\r\nläggs ned.</pre><pre>Härnösand torde vara en av de mycket få\r\nresidensstäder som inte under 70- eller 80-talet\r\ntillförts ny statlig verksamhet. Lokalisering har\r\nuteblivit trots kommunens stora behov av ny\r\nverksamhet, trots att offentlig verksamhet minskat\r\nbetydligt där under 80-talet och trots att Härnösand\r\nbåde kommunikationsmässigt och ur övriga\r\nsynpunkter borde ha mycket goda förutsättningar\r\nför olika statliga verksamheter.</pre><pre>När det gäller lokalisering av det nya skolverket\r\nfinns det även anledning att erinra om att\r\nHärnösand är en klassisk skolstad med mycket lång\r\ntradition inom utbildningsområdet. Om vi ser\r\ntillbaka kan vi konstatera att det i Härnösand under\r\n200 år fanns det enda gymnasiet norr om Gävle.\r\nMan har en lång tradition även inom\r\nlärarutbildningen. Lärarutbildningen sker numera\r\nför övrigt på Sundsvall/Härnösands högskola.</pre><pre>Härnösand bör ha mycket goda förutsättningar att\r\nvara en lämplig lokaliseringsort för det nya\r\nskolverket. Inom Västernorrlands län är alla\r\nansvariga eniga om vikten av denna lokalisering.\r\nSom jag nämnde har vi inom centerns\r\nriksdagsgrupp helt ställt oss bakom detta krav.</pre><pre>Herr talman! När man tar del av\r\nutbildningsutskottets betänkande blir man dock\r\nbesviken, både som västernorrlänning och som\r\nförespråkare för att ny statlig verksamhet bör\r\nlokalisera, så att den bidrar till en regional balans i\r\nvårt land.</pre><pre>Utskottsmajoriteten skriver: ''En nödvändig\r\nförutsättning för att ett skolverk med nya\r\nverksamhetsformer skall kunna starta redan den 1\r\njuli 1991 är att skolverkets centrala del förläggs till\r\nStockholm, inte minst med hänsyn till att\r\nlokalfrågan bör vara löst på ett fullgott sätt vid\r\nverksamhetens start.''</pre><pre>Jag har i dag på förmiddagen talat med\r\nkommunalrådet Tord Oscarsson i Härnösand för\r\nhöra om det är riktigt att Härnösand inte skulle\r\nkunna ställa upp med lokaler. Jag fick uppgiften att\r\ndet finns lokaler och att man är i färd med att bygga\r\nlokaler som innehåller mer än 5 000 m2 kontorsyta.</pre><pre>Ett annat argument som utskottsmajoriteten anför\r\när följande: ''De samhällsekonomiska\r\nkonsekvenserna av en eventuell utflyttning samt\r\nhänsyn till den nuvarande personalens\r\nbosättningsort bör också vägas in vid bedömningen\r\nav lokaliseringsfrågan.'' Med detta resonemang kan\r\nman ju aldrig göra utlokaliseringar! Självfallet\r\nmåste man räkna med de positiva effekterna som\r\nen lokalisering får för en avfolkningsdrabbad ort.</pre><pre>Utskottet anser sig tydligen inte alls behöva ta\r\nhänsyn till en av riksdagen tidigare uttalad princip.\r\nJag måste säga att utskottsmajoritetens skrivning är\r\nett hårt slag mot de lokaliseringssträvanden som jag\r\nhoppades att det skulle finnas en majoritet för i\r\nriksdagen.</pre><pre>Varför tar regeringen och riksdagsmajoriteten inte\r\nett regionalpolitiskt ansvar? Regeringens\r\nrepresentant har lämnat kammaren.\r\nUtskottsmajoriteten består av socialdemokrater,\r\nmoderater, folkpartiet och vänsterpartiet. Varför\r\nvill man inte medverka till att Västernorrland och\r\nHärnösand får den här värdefulla lokaliseringen?\r\nVarför följer man inte riksdagens uttalade\r\nintentioner när det gäller ny statlig verksamhet?</pre><pre>Dess bättre har centern och miljöpartiet reserverat\r\nsig till förmån för en lokalisering till Härnösand. I\r\nreservationen framförs mycket värdefulla\r\nsynpunkter. Man erinrar om riksdagens uttalande\r\natt nya verk bör lokaliseras utanför\r\nStockholmsområdet. Dessutom bör man, framhålls\r\ndet, vid en sådan lokalisering väga in såväl\r\nregionalpolitiska som arbetsmarknadspolitiska\r\naspekter, samtidigt som man ser till att verket har\r\ngoda förutsättningar att fungera. Vidare\r\nkonstaterar man att Härnösand från dessa\r\nsynpunkter är en lämplig ort. Man hänvisar även till\r\natt moderna data- och telekommunikationer\r\nunderlättar en lokalisering till Härnösand, som ju\r\nhar goda kommunikationer med tåg och flyg.</pre><pre>Herr talman! Jag vill yrka bifall till reservation 28.</pre><pre>Jag vill återkomma till motionen som är\r\nundertecknad av representanter från, förutom\r\ncentern, tre andra partier.</pre><pre>Jag vill uppmana kammarens socialdemokrater att\r\nstödja förre civilministern Bo Holmberg som är en\r\nav motionärerna.</pre><pre>Jag vill uppmana folkpartisterna att stödja sin\r\nfrämste regionalpolitiske talesman Sigge Godin,\r\nsom också är en av undertecknarna.</pre><pre>Vidare har varken moderaterna eller\r\nvänsterpartisterna begärt en lokalisering till\r\nHärnösand, men jag vill uppmana även dem att\r\ntänka på det regionalpolitiska ansvaret som\r\nriksdagen skall ta vid alla beslut.</pre><pre>Därmed vill jag återigen yrka bifall till reservation\r\n28.</pre><pre>I detta anförande instämde Stina Eliasson (c).</pre><pre></pre><pre>Anf. 65 ULF MELIN (m):</pre><pre>Herr talman! Den detalj- och centralstyrning som\r\nhar präglat svenskt skolväsende har haft\r\nsocialdemokraterna som sin främste beskyddare.\r\nMan har ständigt byggt på regelverket, så att de\r\nsom verkar inom detta system har upplevt det som\r\nallt krångligare.</pre><pre>Under de senaste åren har vi äntligen fått en del\r\nförändringar på skolans område som är i rätt\r\nriktning. Då menar jag inte kommunaliseringen av\r\nden svenska lärarkåren. Detta beslut lider vi i vårt\r\nland fortfarande av. Nyss hörde jag statsrådet säga\r\natt han hade träffat 25 000--30 000 skolpolitiker,\r\nlärare och andra personer anställda inom skolan.\r\nAv dessa hade inte någon invänt mot detta beslut.\r\nDet är inte så lätt att göra invändningar till någon\r\nsom står i en talarstol eller är på konferens. Ute\r\nbland lärarna förekommer det dock fortfarande en\r\nstark kritik av och vånda inför detta beslut. Det\r\nborde även statsrådet vara medveten om. Även\r\nsocialdemokraterna har insett att det inte längre går\r\natt central- och detaljstyra en verksamhet som är så\r\nberoende av att personalen gör ett bra jobb.</pre><pre>Därför har man börjat tala om ett skolsystem där\r\nvi från riksdag och regering skall ange de mål och\r\nriktlinjer som skolan skall verka för. Det är bra,\r\nmen det är inte tillräckligt. Som vanligt tar\r\nsocialdemokraterna bara ett halvt steg i taget.\r\nVarför vågar man inte ta steget fullt ut och lita på\r\nskolans personal, lärare, elever och föräldrar?</pre><pre>Statsrådet Persson sade också att man i Sverige\r\nsatsar mest pengar per capita på utbildning än något\r\nannat industriland. Det är riktigt. Har vi då\r\nvärldens bästa skola? Når vi det bästa resultatet?\r\nTrots vår duktiga personal är det min uppfattning\r\natt vi inte gör det. Skälet till detta är att resurserna\r\ninte används på bästa sätt, beroende på den\r\ndetaljstyrning som styr skolans verksamhet.</pre><pre>I det fallet tar propositionen ett par steg i rätt\r\nrättning, om än inte tillräckligt många, när man nu\r\nlägger ut beslutandenivån på många väsentliga\r\nområden till den lokala skolstyrelsen. Här kommer\r\nde lokala skolpolitikerna att få en annan roll och\r\nmöjlighet att utforma den egna skolan. Nästa steg\r\nmåste bli att vi inför ett system med ett bidrag som\r\nföljer elevens val av skola.</pre><pre>I vårt land skall i stort sett alla elever ha samma\r\nutbildning i grundskolan. Det innebär att de\r\nhögpresterande liksom de svagpresterande\r\neleverna blir lidande. Ändå vet vi att vi som\r\nindivider är olika, men så skall det vara i\r\nsocialdemokratins Sverige. I något slags\r\njämlikhetsiver ser socialdemokraterna till att vi inte\r\ntar hand om våra elever på bästa sätt, vare sig de är\r\nteoretisk eller praktiskt lagda.</pre><pre>I söndagens Dagens Nyheter var det en intervju\r\nmed skolverkets nya chef Ulf P Lundgren som\r\nträffande sade så här om den svenska skolan:\r\n''Skolan måste ge varje elev möjlighet att bli duktig\r\npå någonting. Nu går många barn ut skolan och har\r\nlärt sig att de inte kan. Att kunna något ger en\r\nsjälvkänsla som gör det lättare att lära hela livet''.\r\nJag tycker att det ligger mycket i detta, samtidigt\r\nsom det är ett bra eller dåligt -- vilket man vill --\r\nbetyg över den likformiga svenska skolan.</pre><pre>Hade vi ett skolsystem som byggde mer på den\r\nenskilde eleven och som gav en större möjlighet till\r\ntillval kombinerat med skolor med olika profil,\r\noffentliga och fristående skolor, är jag övertygad\r\nom att vi dels gav våra ungdomar en mer adekvat\r\nutbildning, dels använde resurserna både bättre\r\noch effektivare. Vi skulle också med ett sådant\r\nsystem ta hand om eleverna på ett bättre sätt.</pre><pre>Det är bra att socialdemokraterna äntligen inser att\r\nvi måste bort från detaljstyrningen och i stället ge\r\nmer generella bidrag till skolväsendet. Men, och\r\ndet är ett stort men, utgångspunkten skall vara ett\r\nbidrag som följer elevers och föräldrars val av\r\nskola. Det missar dess värre majoriteten i\r\nutbildningsutskottet, och det beklagar jag. Om vi\r\nökade tilltron till eleverna och föräldrarna, vilket vi\r\nmoderater vill, skulle Sverige få ett antal nya\r\nfristående skolor. Det skulle leda till att de som vill\r\nstudera på en sådan skola också hade ekonomisk\r\nmöjlighet att göra det. Då styr inte plånboken.</pre><pre>Förutom valfrihet för eleverna så innebär systemet\r\nockså att det finns olika skolor med olika\r\npedagogik. Får vi denna mångfald inom\r\nutbildningsväsendet måste de olika skolorna ha en\r\nhög kvalitet på sin undervisning för att få eleverna\r\ntill att välja just den skolan. Det innebär att skolan\r\när i en ständig förändring, precis som det övriga\r\nsamhället.</pre><pre>Jag tycker att det är trist att majoriteten om en\r\nstund förmodligen kommer att säga nej till\r\nelevernas rätt att i en vidare bemärkelse välja\r\nskola -- jag är medveten om att utskottsmajoriteten\r\ntar ett steg i denna riktning men det är inte\r\ntillräckligt -- och ett bidragssystem som följer\r\neleven i dess val av skola i det beslut som vi strax\r\nskall fatta. Egentligen är jag inte särskilt förvånad.\r\nSocialdemokraterna är i många stycken nejsägare\r\ntill förnyelse av skolan. Där skall allt helst ske inom\r\ndet offentliga monopolets ram. Det är dess värre en\r\npolitik som varken gagnar våra elever eller vår\r\nskolpersonal.</pre><pre>Innan jag går in på ett par av våra reservationer vill\r\njag ta upp en fråga i betänkandet där utskottet har\r\ngjort en positiv förändring gentemot förslaget i\r\npropositionen. Det jag tänker på är förslaget om\r\nnya beräkningsregler för statsbidraget till\r\nkommunal utbildning för vuxna. Om förslaget gått\r\nograverat igenom i riksdagen hade det medfört\r\ndramatiska förändringar i den tilldelning av\r\nresurser som nu ges till kommunerna. En del\r\nkommuner med en välutvecklad vuxenutbildning\r\nskulle vara förlorare, medan de kommuner som i\r\ndag har ingen eller liten andel vuxenutbildning\r\nskulle vinna på förslaget. Detta är enligt vår\r\nuppfattning inte rimligt. Av det skälet har vi\r\nmoderater ställt oss bakom tillkännagivandet till\r\nregeringen om övergångsregler som innebär att\r\nomfördelningen av resurserna för kommunal\r\nutbildning för vuxna sker successivt under en\r\nfyraårsperiod och inom ramen för det totala\r\nbidragsbeloppet, trots att vi anser att det borde\r\nfinnas ytterligare kriterier.</pre><pre>Vi har föreslagit en annan modell för att motverka\r\ndessa negativa effekter. Beräkningsmodellen för\r\ndet nya statsbidragssystemet bör, enligt vår mening,\r\nvara utformat på det sättet att det också belönar\r\nkommuner som aktivt verkar för att rekrytera och\r\nmotivera vuxna för studier. Därför bör en form av\r\naktivitetsgrad vägas in som ett ytterligare kriterium\r\nför statsbidraget. Vi tycker inte heller att kriteriet\r\nmed inriktning mot kommunens arbetsmarknad är\r\nfullständigt. Om endast de anmälda arbetssökande\r\nräknas missar man utbildningsbehoven hos den\r\ngrupp vuxna som har anställning men som behöver\r\nförnya sin yrkeskompetens eller som behöver\r\nkvalificera sig för ett nytt yrke eller för mera\r\navancerade arbetsuppgifter. Man tar inte heller i\r\ndenna variabel hänsyn till utbildningsbehoven i\r\nkommuner med brist på arbetskraft och till\r\nnäringslivets efterfrågan på ny personal med\r\ngrundläggande yrkesutbildning och kompetens i\r\ntakt med den tekniska utvecklingen. Därför bör\r\narbetssökandekriteriet kompletteras med någon\r\nform av efterfrågekriterium.</pre><pre>Det faktum att kommunen uppbär statliga bidrag\r\nför vuxenutbildning innebär inte att utbildningen\r\nnödvändigtvis skall anordnas av det allmänna. I\r\nstället bör bidraget ses som en resurs som\r\nkommunen kan disponera på ett sådant sätt att de\r\nuppsatta målen nås och att resurserna används på\r\nett effektivt sätt. Andra arrangörer av utbildning\r\nskall, enligt vår uppfattning, ha likvärdiga\r\nmöjligheter att svara för den vuxenutbildning som\r\nkan förekomma i kommunen.</pre><pre>Enligt propositionen innebär den nya skollagens\r\n9 §, som även Birger Hagård berörde, ett\r\nlångtgående åläggande för kommunerna att\r\nnärmast utan begränsning svara för\r\nvuxenutbildning. Kravet ställs i relation till den\r\nenskildes önskemål med formuleringen: ''Det\r\noffentliga skolsystemet skall ge vuxna tillfälle att i\r\nenlighet med individuella önskemål komplettera\r\nsin utbildning.'' Vidare sägs att ''utbildningen inom\r\nvarje skolform skall vara likvärdig varhelst den\r\nanordnas inom landet''.</pre><pre>Genom att kommunens skyldighet relateras till\r\nindividuella önskemål finns det ingen övre gräns för\r\nkommunens åtagande. I praktiken föreslår\r\nregeringen här en lagstiftning som kan få samma\r\neffekt som socialtjänstlagen, dvs. definitionen av\r\ndet kommunala ansvaret kan komma att fastställas\r\nav domstol.</pre><pre>Slutligen, herr talman, måste 9 § formuleras om, så\r\natt utgångspunkten blir ett offentligt stöd för\r\nvuxenutbildning, men att kommunen är fri att själv\r\navgöra vilken omfattning den totala verksamheten\r\nskall ha.</pre><pre>Anf. 66 LAHJA EXNER (s):</pre><pre>Herr talman! Det har varit en lång och lärorik\r\ndebatt, särskilt för mig som har suttit här nästan\r\nsom katten bland hermelinerna, eftersom jag aldrig\r\nhar fått ta del av den svenska skolan.</pre><pre>I regeringens proposition om ansvaret för skolan\r\noch i utbildningsutskottets betänkande 4 behandlas\r\nmånga stora och grundläggande frågor som\r\nkommer att påverka skolan lång tid framöver. Jag\r\nhar, tillsammans med tre finsk- och svenskspråkiga\r\nkolleger, tagit upp frågan om statsbidraget till\r\nhemspråksundervisning i motion 1990/91:UbU22\r\noch har tagit del av utskottets behandling av denna\r\nmotion.</pre><pre>Invandrar- och minoritetsbarnens rätt till\r\nhemspråksundervisning har varit lagfäst sedan\r\n1976, och den har gett goda resultat i form av\r\ntiotusentals aktivt tvåspråkiga ungdomar. Många\r\nav dem har redan kommit ut i arbetslivet, och vi får\r\nen snabbt växande skara som utgör ett värdefullt\r\ntillskott av välutbildade två- eller flerspråkiga\r\nmedarbetare till vår arbetsmarknad. Dessa\r\nungdomar har dessutom god kännedom -- kalla det\r\ngärna kulturkompetens -- om flera kulturer, och det\r\nhar vi nytta av här hemma och i det snabbt växande\r\ninternationella samarbetet. Det är väl bara en\r\ntidsfråga innan vi kan få några av dem som\r\nledamöter i riksdagen, delegater i Europarådet\r\neller i FN.</pre><pre>Regeringen har nu föreslagit riksdagen\r\nförändringar i statsbidragsreglerna även för\r\nhemspråksundervisningen. Den föreslagna\r\nspecialresursen 2 skall ersätta nuvarande\r\nbidragsdelar till hemspråksundervisning och\r\nstudiehandledning på hemspråket,\r\nstödundervisning i svenska samt en proportionell\r\ndel av bidragen till socialavgifterna.</pre><pre>Vi motionärer har under årens lopp kunnat följa\r\nhemspråksreformens utveckling ganska ingående\r\noch är medvetna om den oro som den föreslagna\r\nändringen i statsbidragen har vållat ute bland\r\nelever, föräldrar och lärare. Vi motionärer inser\r\nnaturligtvis behovet av förenkling och bättre\r\nstyrning av statsbidragen, så att de verkligen ger\r\nmesta möjliga för pengarna och hamnar i\r\nkommuner och skolor där undervisning sker.</pre><pre>När vi har studerat propositionen och\r\nutskottsbetänkandet har vi funnit att en del frågor\r\nförblivit obesvarade. Jag vore tacksam om vi här i\r\nkammaren kan få dessa besvarade. Nu har\r\nstatsrådet varit tvungen att lämna riksdagen, men\r\nvi kanske kan få svar av utskottets talesman.</pre><pre>Hur kommer statsbidraget till de s.k.\r\nhemspråksklasserna att se ut i det nya\r\nbidragssystemet?</pre><pre>Vad händer med försöket med finskspråkig\r\nundervisning på högstadiet? Får denna tvåspråkiga\r\nundervisning del av specialresurs 2?</pre><pre>De inhemska minoriteternas och invandrarbarnens\r\ndeltagande i hemspråksundervisning beaktas,\r\nenligt propositionen, genom aktivitetsmåttet. När\r\nkommunen nu erhåller specialresurs 2 enbart för de\r\nelever som har minst en i utlandet född förälder\r\nuppstår frågan: Finns det risk för att kommunen\r\nnekar de elever som har ett annat hemspråk än\r\nsvenska hemspråksundervisning, trots att elevens\r\nbåda föräldrar är födda i Sverige? Vilka räknas i\r\ndetta sammanhang som inhemska minoriteter?</pre><pre>Hur kan vi styra användningen av specialresurs 2 till\r\nrätta skolor och elever i frikommuner och\r\nkommuner med kommundelsnämnder?\r\nErfarenheter från denna typ av kommuner pekar\r\npå att man måste vara extra noga med information\r\nom alla förändringar och, om möjligt, ha en ännu\r\neffektivare uppföljning, så att eleverna verkligen\r\nfår sin rätt till hemspråksundervisning.</pre><pre>Herr talman! Det är viktigt att vi får ett\r\nklarläggande på dessa punkter. Våra skolreformer\r\nfår inte strida mot de invandrar- och\r\nminoritetspolitiska målen: jämlikhet, valfrihet och\r\nsamverkan. Jag hoppas att det är möjligt att\r\nsamverka här i dag så att vi kan nå både de\r\nskolpolitiska målen och de invandrar- och\r\nminoritetspolitiska målen. Men för säkerhets skull\r\nyrkar jag bifall till vår motion.</pre><pre>I detta anförande instämde Erkki Tammenoksa (s).</pre><pre>Överläggningen var härmed avslutad.</pre><pre>\r\nBeslut</pre><pre>Utrikesutskottets betänkande UU11</pre><pre>Mom. 1 (ändrad svensk hållning i förhållande till\r\nkonflikten)</pre><pre>Utskottets hemställan bifölls med 275 röster mot\r\n38 för reservationen av Per Gahrton. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU4</pre><pre>Mom. 2 (kunskaper och färdigheter)</pre><pre>Utskottets hemställan bifölls med 254 röster mot\r\n61 för reservation 2 av Ann-Cathrine Haglund m.fl.</pre><pre>Mom. 3 (lag om självstyrande skolor m.m.)</pre><pre>Först biträddes reservation 3 av Lars Leijonborg\r\nm.fl. med 57 röster mot 19 för reservation 4 av Ylva\r\nJohansson. 238 ledamöter avstod från att rösta.</pre><pre>Därefter bifölls utskottets hemställan med 259\r\nröster mot 55 för reservation 3 av Lars Leijonborg\r\nm.fl.</pre><pre>Mom. 13 (kostnadsfri utbildning m.m.)</pre><pre>Utskottets hemställan bifölls med 293 röster mot\r\n19 för reservation 9 av Ylva Johansson. 1 ledamot\r\navstod från att rösta.</pre><pre>Mom. 20 (ett generellt finansiellt stöd till samtliga\r\nprimärkommuner för grundskola, gymnasieskola\r\noch kommunal utbildning för vuxna)</pre><pre>Först biträddes reservation 16 av Ann-Cathrine\r\nHaglund m.fl. med 93 röster mot 21 för reservation\r\n18 av Eva Goe s. 197 ledamöter avstod från att\r\nrösta.</pre><pre>Härefter bifölls utskottets hemställan med 197\r\nröster mot 103 för reservation 16 av Ann-Cathrine\r\nHaglund m.fl. 14 ledamöter avstod från att rösta.</pre><pre>Mom. 24 (riktlinjer för statsbidragssystemet i fråga\r\nom grundskolans specialresurser)</pre><pre>Utskottets hemställan -- som ställdes mot motion\r\nUb22 av Laija Exner m.fl. -- bifölls med\r\nacklamation.</pre><pre>Mom. 27 (planeringen m.m. av\r\ngymnasieutbildningen i fråga om gymnasieorter\r\noch gymnasieregioner)</pre><pre>Utskottets hemställan bifölls med 240 röster mot\r\n74 för reservation 21 av Larz Johansson m.fl.</pre><pre>Mom. 40 (lokalisering av det nya ämbetsverket för\r\nskolväsendet)</pre><pre>Utskottets hemställan bifölls med 243 röster mot\r\n68 för reservation 28 av Larz Johansson m.fl. 4\r\nledamöter avstod från att rösta.</pre><pre>Mom. 50 (syfte med och ansvar för fortbildningen)</pre><pre>Utskottets hemställan bifölls med 257 röster mot\r\n20 för reservation 34 av Eva Goe s. 38 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>\r\nMeddelande om samlad votering</pre><pre>Förste vice talmannen meddelade att\r\njordbruksutskottets betänkanden JoU15, JoU16\r\noch JoU19 skulle avgöras i ett sammanhang efter\r\navslutad debatt.</pre><pre></pre><pre>7 § Åtgärder mot miljöfarliga blybatterier</pre><pre>Föredrogs</pre><pre>jordbruksutskottets betänkande</pre><pre>1990/91:JoU15 Åtgärder mot miljöfarliga\r\nblybatterier (prop. 1990/91:36).</pre><pre>Anf. 67 IVAR VIRGIN (m):</pre><pre>Fru talman! Detta betänkande handlar om hur vi\r\nskall begränsa miljöproblemen från miljöfarliga\r\nblybatterier. Det kan till en början konstateras att\r\nregeringen inte har gjort sig någon särskild brådska\r\natt lösa detta allvarliga miljöproblem. Man har\r\nvisserligen startat provinsamlingar under 1989 och\r\n1990 och fått in en hel del batterier, men denna\r\nåtgärd hade kunnat vidtas mycket tidigare och fått\r\nen betydande effekt under 80-talet.</pre><pre>Nu föreslås en miljöavgift för att finansiera\r\ninsamlingen av miljöfarliga blyhaltiga batterier.\r\nDet påminner om den metod man använder när det\r\ngäller våra vanliga batterier. I den frågan hade de\r\nborgerliga partierna emellertid den uppfattningen\r\natt ett pantsystem var att föredra för att få effekt i\r\nsystemet och verkligen förbättra\r\nåtersamlingsresultaten.</pre><pre>Man kan i miljöfrågor använda olika ekonomiska\r\nstyrmedel. Miljöavgifter är en möjlighet. De\r\nborgerliga partierna kämpade egentligen under\r\nhela 80-talet för att få den idén placerad på kartan\r\noch lyckades så småningom att få detta accepterat,\r\noch nu har vi miljöavgifter på en del områden. Men\r\ndet måste ändå sägas att socialdemokraternas\r\nmotstånd mot detta ekonomiska styrmedel har\r\nvarit mycket hårt.</pre><pre>Man kan vidare tänka sig miljöstimulanser. Det\r\nbästa exempel vi har på detta är väl den\r\nskatterabatt vi hade för bilar fram till år 1989 under\r\nden tid vi väntade på obligatoriet. Det ekonomiska\r\nstyrmedlet hade en betydande effekt och stod i\r\nsjälva verket för en betydande miljöinsats.</pre><pre>Ett tredje instrument är ett pantsystem som kan\r\nanvändas för att återcirkulera miljöfarligt material\r\neller helt enkelt för att minska resursanvändningen\r\ni samhället. Det råder väl inget tvivel om att de\r\npantsystem vi har för glas och aluminiumburkar har\r\nvisat sig utomordentligt framgångsrika. Vi har fått\r\nhöga återanvändningstal och har på detta sätt\r\nkunnat minska resursåtgången i samhället och\r\nminska miljöproblemen av de produkter det är\r\nfråga om.</pre><pre>Det vi i dag debatterar, nämligen blybatterier, är\r\ndefinitivt en miljöfarlig produkt. Allvarliga\r\nmiljöeffekter kan uppstå om batterierna handhas\r\npå ett sätt som inte är ansvarsfullt, dvs. om de\r\nhamnar på soptippar där blyet urlakas under en\r\nlängre tid och förstör sjöar och vattendrag. Detta är\r\nalltså ett problem som måste åtgärdas.</pre><pre>Moderata samlingspartiet har i detta fall haft\r\nuppfattningen att pantsystem är det system som är\r\natt föredra för att åstadkomma denna\r\nåteranvändning. Det handlar om att ge den\r\nenskilde en ordentlig stimulans att återlämna bil-\r\neller båtbatterier i samband med nyinköp så att de\r\nverkligen kommer tillbaka och tas om hand på ett\r\nansvarsfullt sätt. Vi har alltså den uppfattningen att\r\ndet bör finnas ett pantsystem för att få detta system\r\natt fungera väl.</pre><pre>Jag kan konstatera att folkpartiet talar om\r\nstimulans för att få människor att lämna tillbaka\r\ndessa batterier. Men det är mer fråga om att man\r\nskall kunna stimulera återlämnandet av batterier\r\ngenom olika typer av tävlingsbidrag eller på annat\r\nsätt när dessa miljöavgifter kommer in.\r\nCenterpartiet har en reservation som handlar om\r\nåtervinningspremie, och det är för mig mycket\r\nlikartat ett pantsystem. Jag skulle vilja säga att det\r\ni praktiken är ett pantsystem.</pre><pre>Man kan konstatera att de borgerliga partierna har\r\nen samsyn i denna fråga, men vi har kommit fram\r\ntill något olika lösningar. Moderata\r\nsamlingspartiets förslag är att man sätter en pant\r\nsom relateras till batterivikten. Den tas ut av\r\ngrossisten och förs till en speciell fond. De\r\nåterförsäljare som försäljer bilbatterier skall också\r\nvara skyldiga att ta emot förbrukade batterier och\r\nåterbetala den pant som kunden har erlagt. För ett\r\nvanligt bilbatteri kan det handla om i\r\nstorleksordningen 50 kr. för att åstadkomma denna\r\nstimulans till återlämnande av batterierna. Det\r\nråder inget tvivel om att det i ett sådant system kan\r\nuppkomma underskott i början när systemet\r\nsjösätts. För detta ändamål har vi tänkt att pengar\r\nskall tas ur bilskrotningsfonden.</pre><pre>Vi är rädda för att det system som majoriteten nu\r\nfastnat för, som är ett miljöavgiftssystem, kommer\r\natt ge ett lågt insamlingsresultat på längre sikt. Jag\r\nanser att utvecklingen när det gäller insamling av\r\nordinarie batterier visar att man får en god effekt i\r\nbörjan, men att ointresset så småningom blir större\r\nför att verkligen återlämna batterier. Även där\r\nskulle vi sannolikt få ett bättre resultat genom ett\r\npantsystem. Det finns väl anledning att återkomma\r\ntill det.</pre><pre>Vi tycker alltså att det system som majoriteten har\r\nfastnat för är ett halvfärdigt system. Jag är av den\r\nuppfattningen att en borgerlig regering bör snabbt\r\nlägga fram ett förslag där pantsystemet sätts i sjön\r\npå detta viktiga område. Jag yrkar bifall till\r\nreservation 6 i det aktuella betänkandet.</pre><pre>Anf. 68 SÖREN NORRBY (fp):</pre><pre>Fru talman! Bly och vissa blyföreningars skadlighet\r\nför människors hälsa är väl känt. Det anses t.ex. att\r\nromarrikets nedgång och fall delvis kan ha berott\r\npå att akvedukterna, vattenledningarna, var\r\nutförda i bly. Då var det genom vattnet som\r\nmänniskor fick i sig bly.</pre><pre>Blylödda konservburkar förekom förr i tiden med\r\nsannolika hälsoeffekter. Det talas om att\r\nmedlemmarna av en polarexpedition omkom\r\nallesammans rakt upp och ner. Det visade sig bero\r\npå blyförgiftning från de konservburkar de hade\r\nmaten i. Då var det alltså genom maten som\r\nmänniskor fick i sig bly.</pre><pre>Senare har den tekniska utvecklingen bidragit med\r\nmera raffinerade metoder att tillföra oss människor\r\nbly. Jag har naturligtvis den blyhaltiga bensinen i\r\ntankarna -- eller i tanken. Nu var det genom den\r\nluft vi andas som blyet tillfördes. Den metoden är\r\nunder avveckling, men den kommer att finnas kvar\r\nmånga år ännu.</pre><pre>Den mest omfattande blyanvändningen svarar\r\nblybatterier för. Även där handlar det om\r\nhälsorisker. Veterinärrapporten om att kor som\r\nslickat i sig blysalter från ett batteri som stod\r\nuppställt i beteshagen blev blyförgiftade och måste\r\nnödslaktas talar ett tydligt språk. En annan\r\nalarmerande uppgift var den som kom från\r\nGöteborg om oförklarligt höga blyhalter i\r\nrökgaserna från sopförbränningsanläggningen i\r\nSävedalen. Detta fortgick tills man upptäckte att\r\nfrån småbåtshamnarna och\r\nbåtuppläggningsplatserna i regionen\r\ntranporterades allt avfall blandat i containrar som\r\ntippades rakt ner i förbränningsugnen, dvs. även\r\n3 000--4 000 blybatterier varje år.</pre><pre>Blybatterierna innehåller också svavelsyra som\r\ndelvis kommer ut i naturen. Här torde det röra sig\r\nom ett par tusen ton per år eller några procent av\r\nall den svavelsyra som drabbar Sveriges miljö.</pre><pre>Insamlandet av kasserade blybatterier lönade sig\r\nrent ekonomiskt fram till mitten av 80-talet. Ett\r\nbatteri kunde ha ett värde av 5--10 kr. när\r\nkonsumenten lämnat det tillbaka till en\r\nbensinstation. När sedan blypriset på\r\nvärldsmarknaden sjönk och batteriskrotet\r\nsamtidigt klassades som miljöfarligt avfall under\r\nkommunalt monopol och med särskilt\r\ntransporttillstånd, ökade transportkostnaderna\r\nsom följd, och plötsligt blev de gamla batterierna\r\nen ekonomisk och miljömässig belastning.\r\nInsamlingsgraden sjönk ända ner till ungefär 60 %\r\nav den ursprungliga volymen. Upp till 400 000\r\nbatterier per år samlades inte in utan lagrades på\r\nolämpliga sätt eller hamnade på soptippar, dvs.\r\nunder från miljösynpunkt oacceptabla\r\nförhållanden. Ett tillkommande problem var att\r\nmänniskor i allmänhet inte visste var de kunde göra\r\nav med sina gamla batterier.</pre><pre>I det här läget började ett utredningsarbete inom\r\nnaturvårdsverket, och batteri- och\r\nskrotbranscherna bildade ett särskilt företag,\r\nReturbatt, som i mars 1988 begärde pengar ur\r\nbilskrotningsfonden för att snabbt sätta igång en\r\ninsamlingskampanj. Regeringen fattade beslutet\r\nom en sådan kampanj först i början av 1989,\r\nvarigenom dyrbar tid förlorades. Den kampanjen\r\ngav bra resultat och förlängdes t.o.m. 1990.\r\nUtgångsläget i kampanjen var att enbart i hushållen\r\ni Sverige kunde det uppskattningsvis finnas 800 000\r\ngamla blybatterier. Det fanns sannolikt ännu fler\r\nbatterier lagrade på soptippar, verkstäder,\r\nbensinstationer, jordbruk, skrotupplag och\r\nliknande. Kanske hälften av detta ''lager'' är nu\r\ninsamlat. Det finns alltså mycket kvar att hämta\r\ngenom fortsatt insamling. Därför är det nödvändigt\r\natt under några år ytterligare kräva en högre\r\ninsamlingsnivå än de 95 % som propositionen\r\nföreslår, så att vi kan beta av det som finns lagrat.</pre><pre>Fru talman! Jag yrkar därför bifall till reservation 4\r\nom insamlingsnivåer.</pre><pre>Samtidigt skrev naturvårdsverket i mars 1988 till\r\nregeringen och föreslog en långsiktig lösning av\r\nbatteriinsamlingen. Efter en snabb\r\nremissbehandling tog sedan regeringen två och ett\r\nkvarts år på sig för att få fram en proposition, som\r\nnära ansluter sig till naturvårdsverkets förslag. Det\r\när en senfärdighet som än en gång visar att\r\nregeringen inte är beredd att ge förtur åt viktiga\r\nmiljö- och avfallsfrågor.</pre><pre>För att nu inte riskera en ytterligare försening har\r\nvi från folkpartiet liberalernas sida avstått från att\r\nupprepa vårt och riksdagens gamla krav på pant på\r\nblybatterier. I stället har vi valt att driva på förslaget\r\nom 125 % återvinning de två närmaste åren. Det\r\ninnebär inte att vi släpper idén om pant som\r\nstyrmedel, men vi ser att i detta speciella fall krävs\r\ndet ytterligare utredningar. Vi tror att miljön mår\r\nbättre av en högre insamlingsnivå än av ytterligare\r\nväntan på regeringsförslag. Ett pantsystem är inte\r\nhelt okomplicerat, med bl.a. betydande\r\nkontrollproblem. Nu skall det i praktiken, fru\r\ntalman, inte bli mer än ett års väntan med hänsyn\r\ntill att det är val nästa år -- som också Ivar Virgin\r\nnyss antydde.</pre><pre>Miljöavgifter är ett styrmedel som aktualiseras i\r\nsammanhanget. Från folkpartiet liberalernas sida\r\nvill vi säga att äntligen har alla slutit upp bakom\r\ntanken på användning av miljöavgifter som\r\nstyrmedel. Ekonomiska styrmedel består inte bara\r\nav avgifter utan även annat, t.ex. subventioner eller\r\nbidrag, dvs. den metod som har tillämpats i den\r\ntillfälliga insamlingsverksamhet med blybatterier\r\nsom nu har pågått i snart två år.</pre><pre>Avgifter kan ha olika funktioner. De kan vara\r\nstyrande. De kan vara finansierande, som i det här\r\naktuella fallet, eller utgöra en del av skattebasen.\r\nVi skall alltså ha klart för oss att de ekonomiska\r\nstyrmedlen är mer än miljöavgifter, och\r\nmiljöavgifter kan ha olika funktioner.</pre><pre>Vi har från folkpartiet liberalernas sida också\r\nanfört en del synpunkter på teknikupphandling\r\nsom ett styrmedel för att utveckla nya batteri- och\r\nstarttekniker. Vi tänker oss då att man samordnar\r\nde olika intressenter som är stora kunder på\r\nbatterimarknaden. Det kan vara statliga verk,\r\nkommunala trafikföretag och liknande. Dessa\r\nsamordnar sina kravspecifikationer på batterierna,\r\ntalar om för batteribranschen att de t.ex. om två år\r\nkräver att de batterier de köper skall ha halva\r\nvikten mot de nuvarande. Om fem år skall\r\nbatterierna dessutom ha dubbla energitätheten.\r\nOm tio år kan de kräva att det skall finnas helt nya\r\nbatterityper och helt nya startsystem för\r\nförbränningsmotorer. Upphandlingen kan sedan\r\ndelvis samordnas, men det är inget absolut krav.\r\nDet viktiga är att tillverkarna vet att det finns en\r\ngaranterad avsättning för de nya produkter de tar\r\nfram inom ramen för ett sådant\r\nteknikupphandlingssystem. Styrelsen för teknisk\r\nutveckling kan mycket väl hålla ihop ett sådant\r\nsamordnat arbete. Utskottet avvisar inte den\r\nmodellen. Därför yrkar jag av arbetstekniskt skäl\r\ninte bifall till reservationen.</pre><pre>Folkpartiet liberalerna har också tagit upp frågan\r\nom insamlings- och informationsmetoder i\r\nsammanhanget. Även här har vi en skrivning från\r\nutskottet som inte avvisar vårt förslag. Det vi här\r\nredovisar är något som man skulle kunna kalla en\r\nmorot som vanliga konsumenter behöver för att\r\nstimuleras att lämna tillbaka sina gamla batterier.</pre><pre>Fru talman! Jag vill ta upp ytterligare en delfråga.\r\nEnligt propositionens förslag skall de avgifter som\r\ninflyter i ett sådant system läggas in i det som kallas\r\nbatterifonden hos riksgäldskontoret.</pre><pre>Det låter väldigt fint med en fond. Man tänker sig\r\nnågonting där pengar redovisas och där pengar\r\nplaceras räntebärande. Detta är vad vi alla\r\nförutsätter. Jag skulle nu vilja ha ett besked från\r\nregeringspartiets företrädare i den här debatten:\r\nKommer batterifondens pengar att placeras\r\nräntebärande? Det verkar vara en självklar fråga,\r\nmen jag ställer den mot bakgrund av att\r\nbilskrotningsfonden, som ju har använts för viktiga\r\nmiljövårdande uppgifter när det gäller den\r\nbatteriinsamling som nu pågår, inte har pengarna\r\nplacerade på räntebärande konto. På det sättet har\r\nsedan ungefär tio år landets bilägare, som ju\r\nfaktiskt äger pengarna i den här fonden, gått miste\r\nom över 300 milj.kr. i räntor.</pre><pre>Bilskrotningsfonden består i dag av 228 milj.kr. Det\r\nborde ha varit 539 milj.kr., som skulle ha kunnat\r\nanvändas för viktiga miljövårdande uppgifter. Men\r\nmedlen finns inte därför att riksgäldskontoret inte\r\nhar placerat pengarna räntebärande.</pre><pre></pre><pre>Anf. 69 LENNART BRUNANDER (c):</pre><pre>Fru talman! Nu diskuterar vi åtgärder mot\r\nmiljöfarliga blybatterier. Att bly inte är särskilt bra\r\nvet vi alla, och vi skall försöka se till att det inte\r\nkommer in i näringskedjorna och i ekosystemen --\r\nför då skapar det bekymmer.</pre><pre>Sören Norrby sade här att romarna kanske kom på\r\nobestånd därför att de drack vatten med bly i, och\r\natt sjöfarare fick bly i sig genom mat i blylödda\r\nkonservburkar. När Sören Norrby sade detta, kom\r\njag att tänka på att det faktiskt ännu i dag finns\r\nblylödda konservburkar i svensk handel. Det är ett\r\nbekymmer som vi också borde tänka på i det här\r\nsammanhanget. Detta tas inte upp nu, och jag skall\r\ninte tala om det vidare, men jag vill bara konstatera\r\natt det är så.</pre><pre>Det har här diskuterats om vi skall ha pantsystem\r\neller inte. Som Ivar Virgin sade tidigare, är ju de\r\nborgerliga partierna överens om att vi skall ha ett\r\npantsystem. Vid åtminstone ett par tillfällen har vi\r\nfått riksdagsuttalanden om att vi skall ha ett\r\npantsystem, och regeringen har fått ett uppdrag i\r\ndetta syfte. Men regeringen har i stället valt att göra\r\nupp med batteribranschen om andra åtgärder --\r\nförst när det gäller de små batterierna och sedan\r\nockså när det gäller de nu aktuella batterierna, som\r\när litet större.</pre><pre>Från centerpartiets sida har vi i det här\r\nsammanhanget valt att förorda\r\nåterlämningspremie, som i princip är ett\r\npantsystem. Skillnaden är ganska liten. Man får\r\nbetalt för att man lämnar tillbaka ett batteri som\r\nhar använts. En avgift motsvarande premien tas ut\r\nvid försäljningen. Skillnaden är ju att de batterier\r\nsom finns i handeln också kommer in på det här\r\nsättet.</pre><pre>Det mål som regeringen har för sitt förslag är att\r\nman skall få in 95 % av batterierna. Det kan väl i\r\noch för sig vara bra, men egentligen borde målet\r\nvara 100 % -- det är ju det mål som vi skall arbeta\r\nför.</pre><pre>Sedan kan man naturligtvis, som folkpartiet gör i\r\nsitt förslag, säga att vi i början borde ha in 125 %,\r\nför att vi också skall få in alla gamla batterier. Men\r\njag förutsätter att regeringen, när den lagt fram sitt\r\nförslag, har utgått från att vi skall ha in 95 % av de\r\nbatterier som kommer ut i handeln. Regeringen har\r\ninte bekymrat sig så mycket för de batterier som\r\nfanns ute hos konsumenterna. Det är en stor brist i\r\nsammanhanget, och det är därför som vi har sagt att\r\nen återlämningspremie borde tillkomma.</pre><pre>Regeringen tror ju inte riktigt själv på sitt förslag,\r\nför i propositionen skriver man att om inte det som\r\nman har föreslagit går bra, så skall man i nästa\r\nomgång tillämpa systemet med\r\nåterlämningspremie. Vi tycker att det hade varit\r\nriktigt att ta till det med en gång.</pre><pre>Men vi tycker också att man borde styra\r\nutvecklingen mot bättre batterier -- mot batterier\r\nsom inte innehåller bly och som inte är så\r\nmiljöfarliga -- genom att ha styrande avgifter.\r\nEnligt vad vi har fått reda på finns det alternativ --\r\nnickel-hydridbatterier och litiumbatterier. Man\r\nskulle kanske också kunna tänka sig andra\r\ntändsystem, och andra system över huvud taget för\r\nmotorerna, så att man kom ifrån batterierna med\r\nbly, som är till besvär för miljön, för människor och\r\nnaturligtvis också för djur. Men det har inte varit\r\nmöjligt att få majoritet för detta synsätt. En\r\nmajoritet i riksdagen har ändå klart för sig att\r\nstyrande miljöavgifter är någonting som är värt att\r\nanvända, och en väg att nå fram till renare och\r\nbättre miljö och renare varor.</pre><pre>Fru talman! Jag skall inte bli långrandigare i detta\r\nsammanhang. Det har sagts mycket, och vi har\r\ndiskuterat dessa frågor tidigare. När det gäller pant\r\neller inte pant är ståndpunkterna klara. Regeringen\r\nhar inte fullföljt de uppdrag man har fått av\r\nriksdagen. Man har gått andra vägar för att nå\r\nsamma mål i och för sig. Men jag tror att det hade\r\nvarit bättre om man hade valt det system som\r\nriksdagen uttalade sig om tidigare. När riksdagen\r\nden gången fattade beslut, så fanns det ett system\r\nsom Nordiska rådet hade låtit utarbeta i fråga om\r\npant på batterier.</pre><pre>Fru talman! Dessa saker tar vi nu upp i\r\nreservationerna 7 och 9. Jag inskränker mig här till\r\natt yrka bifall till reservation 9.</pre><pre>Anf. 70 ANNIKA ÅHNBERG (v):</pre><pre>Fru talman! Marknadsmekanismerna i praktiken\r\nskiljer sig från marknadsmekanismerna i teorin på\r\nså vis att de inte fungerar. Just miljöproblemen är,\r\ntycker jag, mycket tydliga exempel på hur\r\nmarknadsmekanismerna inte förmår att på ett\r\nriktigt sätt hantera svåra problem. Här har vi en\r\nproduktion av batterier som, enligt vad vi alla vet,\r\npå lång sikt är förödande för vår jord, för oss själva\r\noch för kommande generationer. Men\r\nmarknadsmekanismerna förmår inte styra bort från\r\nanvändningen av dessa batterier. Det behövs ett\r\nstarkt samhälle, som griper in och på olika sätt\r\nkorrigerar dessa marknadsmekanismer. Denna\r\nsamhällsstyrning kan naturligtvis vara av många\r\nolika slag. Det kan vara lagar, förordningar,\r\nkontroll, tillsyn och även ekonomiska styrmedel.</pre><pre>Andra talare här har kommenterat att\r\npropositionen har dröjt mycket länge och att det,\r\nnär förslaget kommer, är miljöavgift och inte pant\r\nsom föreslås. Jag delar uppfattningen att det viktiga\r\nnu är att det i praktiken händer någonting, och att\r\ndet är att föredra att pröva det här systemet med\r\navgifter framför att skicka tillbaka förslaget och be\r\nom ett nytt förslag, vilket ytterligare skulle försena\r\nden här processen.</pre><pre>Dessutom tror jag att miljöavgifter har en fördel,\r\nnämligen att de kan vara något enklare att\r\nadministrera. Att bygga upp ett pantsystem kan\r\ninnebära en mer byråkratiskt krånglig hantering.</pre><pre>Kanske är jag också mer optimist än en del av de\r\ntidigare talarna här. Jag tror nämligen att det inte\r\nmåste vara ett personligt ekonomiskt incitament för\r\natt människor skall vara beredda att lämna tillbaka\r\nbatterier. Jag tror faktiskt att miljömedvetenheten\r\ni vårt samhälle i dag är så pass stark att människor\r\nav hänsyn till miljön mycket väl kan tänka sig att\r\nvara med och lämna tillbaka de här batterierna utan\r\npantavgiften.</pre><pre>Utan tvivel är det kostsamt att ha denna\r\nåtervinning, att ta hand om de här batterierna.\r\nRåvarupriserna sjunker. Ökade krav på\r\nmiljöhänsyn vid hanteringen gör att den blir\r\nkostsam. Därför behövs denna miljöavgift för att\r\nfinansiera arbetet med insamling och\r\nomhändertagande.</pre><pre>Vi tycker alltså att det i alla fall är bra att någonting\r\näntligen händer när det gäller de blyhaltiga\r\nbatterierna.</pre><pre>Det är en formulering i betänkandet som kommer\r\nfrån propositionen och som jag tycker är väl värd\r\natt lägga på minnet. ''Åtgärder för att\r\nanvändningen av miljöfarliga blybatterier på sikt\r\nskall kunna upphöra'' står det. Alldeles riktigt, det\r\när dit vi måste komma, att vi över huvud taget inte\r\nanvänder sådana batterier.</pre><pre>Vi delar från vänsterpartiets sida helt och fullt den\r\ninställningen, men vi är mycket tveksamma till om\r\ndet som föreslås i propositionen och som utskottets\r\nmajoritet ansluter sig till verkligen räcker. Det är\r\nmycket mycket vagt, därför att en miljöavgift på de\r\nbefintliga batterierna kan inte på något sätt vara\r\ntillräcklig för att få till stånd den utvecklingen. Det\r\nbehövs ett mer intensivt arbete med att ta fram\r\nalternativ.</pre><pre>Miljöministern skrev i propositionen att hon har för\r\navsikt att tillsätta en utredning för att följa upp och\r\nutvärdera teknikutvecklingen i fråga om alternativa\r\nbatterityper. Det är i klartext ingenting annat än att\r\nman skall sammanställa det som redan finns gjort.\r\nVi menar från vänsterpartiets sida att det är helt\r\notillräckligt. Vad som behövs är ökade insatser, mer\r\nresurser till forskning och till utveckling av\r\nalternativ. Vi tycker då att det rimliga sättet att\r\nfinansiera de åtgärderna är att göra miljöavgiften\r\nhögre än vad regeringen har tänkt sig.</pre><pre>Det framgick inte av propositionen, men det kom\r\nfram vid utskottsbehandlingen att man tänker sig\r\nett stort engagemang från ideella organisationer,\r\nfrån föreningslivet, i arbetet med att samla in\r\nbatterier. Jag tycker att det är mycket bra. Jag tror\r\nockså att det finns ett stort intresse hos\r\nföreningslivet att delta i det arbetet.</pre><pre>Men i naturvårdsverkets utredning, som ligger till\r\ngrund för propositionen, talas det hela tiden bara\r\nom en aktör. Det talas om ett bolag som skulle\r\nadministrera den här hanteringen, och det föreslås\r\natt i detta bolag skall branschintressen vara\r\nrepresenterade, återvinningsföretagen osv. Med\r\nutgångspunkt i det begränsade förslaget har vi i\r\nvänsterpartiet tyckt att det är väldigt viktigt att även\r\nmiljöintressena blir representerade i bolaget.</pre><pre>Eftersom det också i naturvårdsverkets utredning\r\nsägs att det är regeringen som skall forma villkoren\r\nför hur bolaget skall arbeta och i vilka former, har\r\nvi från vänsterpartiet tyckt att det vore lämpligt att\r\nriksdagen till regeringen skickade med tanken att\r\nmiljöorganisationerna skall vara representerade i\r\nåtervinningsbolaget. Utskottets majoritet\r\navstyrker det yrkandet med i mitt tycke mycket\r\nmärkliga motiveringar. Det skall bli intressant att få\r\nförklarat vad som egentligen är skälet till att man\r\nvill avslå detta, som vi ser det, självklara krav.</pre><pre>Fru talman! Jag vill med detta säga att vi från\r\nvänsterpartiets sida står bakom de reservationer\r\nsom jag har undertecknat, och jag vill särskilt yrka\r\nbifall till reservationerna 2, 10 och 12.</pre><pre>Anf. 71 KAJ LARSSON (s):</pre><pre>Fru talman! Regeringen har lagt fram en\r\nproposition som heter 1990/91:36, om åtgärder mot\r\nmiljöfarliga blybatterier. Förslaget innehåller\r\nåtgärder -- hur man skall hantera och omhänderta\r\nuttjänta batterier, informationskampanj och\r\nfinansiering -- men också en utredning för att få\r\nfram alternativa batterier och alternativa\r\nstartsystem.</pre><pre>Det har riktats kritik här i dag mot att det har dröjt\r\nlänge, innan regeringen har kommit med förslag.\r\nJag lyssnade på Ivar Virgin, som sade att en\r\nborgerlig regering skall ändra på det här. Jag tycker\r\natt det är att ta ut segern litet väl tidigt. Vi skall först\r\nha ett val, Ivar Virgin. Majoriteten i utskottet har\r\ntillstyrkt propositionens förslag.</pre><pre>Bly är ett problem för naturen, för bly bryts inte\r\nned. Den årliga användningen av bly i Sverige är ca\r\n30 000 ton. Därav går ca 22 000 ton åt för\r\ntillverkning av batterier. I Sverige används det i dag\r\ncirka en miljon startbatterier till bilar och båtar.\r\n75 % av dessa tillverkas i Sverige och resten\r\nimporteras.</pre><pre>Under åren 1989--1990 har det bedrivits en\r\ninsamlingskampanj som har haft till syfte att både\r\ninformera och stimulera människor att lämna\r\nuttjänta batterier till insamling och bortforsling till\r\nåtervinningsanläggningen.</pre><pre>Förra året, 1989, kom det till Boliden-Bergsöö\r\ndrygt 26 000 ton batteriskrot. Detta motsvarar nära\r\nen och en halv miljon batterier. Denna siffra skall\r\ndå jämföras med att det såldes ca en miljon nya\r\nbatterier.</pre><pre>Innan försöksperioden startade 1989 var det endast\r\n60 % av batterierna som kom till\r\nåtervinningsverket Boliden-Bergsöö. Resterande\r\nbatterier, alltså 400 000, var så att säga ute på vift,\r\noch man kan ställa sig frågan var dessa blivit av.\r\nSvaret är att en stor del säkert är nedgrävda i gamla\r\nsoptippar, och eftersom bly inte bryts ned så är det\r\nbegripligt att detta är till stor skada för naturen.</pre><pre>Därmed kan konstateras att det har funnits många\r\nuttjänta batterier stående som säkert inte hade\r\nblivit omhändertagna om inte\r\ninsamlingskampanjen startat. Pengar för\r\ninsamlingskampanjen togs ur bilskrotningsfonden.\r\nInsamlingen har fortsatt under detta år som också\r\nvisar på ett gott resultat.</pre><pre>Men nu är det dags att gå från kampanj till ett\r\npermanent system. Målsättningen för ett\r\npermanent system skall vara att insamlingsnivån\r\nskall vara över 95 %.</pre><pre>En landsomfattande kampanj skall genomföras för\r\natt upplysa människor hur viktigt det är att\r\nblybatterier omhändertas och, om så inte sker,\r\nvilka effekter detta får på naturen. Men det\r\nkommer också att vara viktigt att informera om hur\r\ninsamlingen sker, var batteriet skall lämnas, osv.\r\nDet kommer att bli naturvårdsverket som får\r\nansvaret för denna informationsverksamhet.</pre><pre>Finansieringen av såväl information som insamling\r\noch oskadliggörande av batterierna skall ske genom\r\natt en avgift uttas på varje nytillverkat eller\r\nimporterat batteri. Avgiften skall betalas efter\r\ndebitering från statens naturvårdsverk.</pre><pre>Eftersom blybatterier klassas som miljöfarligt\r\navfall är det i dag kommunerna som ensamt har\r\nansvaret och skyldighet att insamla och\r\ntransportera blybatterier. Tillstånd för transport\r\nskall ges av länsstyrelsen.</pre><pre>Enligt naturvårdsverket försvårar denna procedur\r\nen rationell hantering. Av den anledningen föreslås\r\natt det kommunala monopolet slopas för insamling\r\nav blybatterier. Därmed försvinner inte\r\nkommunens ansvar. Även när\r\nblybatteriinsamlingen blir permanent kommer det\r\natt vara kommunens angelägenhet att ansvara för\r\nhanteringen av miljöfarliga blybatterier i samhället.</pre><pre>På sikt skall vi försöka komma ifrån denna typ av\r\nbatterier. Därför kommer en utredning att tillsättas\r\nför att följa upp och utvärdera teknikutvecklingen\r\ni fråga om alternativa batterityper och alternativa\r\nstartsystem för bilar och båtar.</pre><pre>Detta är det huvudsakliga innehållet i regeringens\r\nförslag. Vid behandling i utskottet har majoriteten\r\nav utskottet ställt sig bakom förslaget. Till\r\nbetänkandet har fogats 12 reservationer, och jag\r\nskall kommentera några av dessa.</pre><pre>I reservation nr 1 från folkpartiet och reservation\r\nnr 2 från vänsterpartiet anser båda partierna att det\r\nbör satsas mer på teknisk utveckling och forskning.</pre><pre>I rapporten Begränsningsuppdraget, som\r\nkemikalieinspektionen överlämnade till regeringen\r\ni juni 1990, anges att det internationellt finns en\r\nomfattande utveckling av alternativ till blybatterier\r\noch att användningen av blybatterier på sikt skall\r\nupphöra. Regeringen anser att det är viktigt att\r\ngenom en utredning följa upp vad som händer på\r\nområdet och söka dra nytta av de internationella\r\nerfarenheterna.</pre><pre>Att påbörja egen forskning innan man kartlagt vad\r\nsom pågår internationellt kan leda till onödigt\r\ndubbelarbete. Först alltså kartläggning av den\r\nutveckling som pågår, sedan eventuellt beslut om\r\nytterligare forskning!</pre><pre>Vänsterpartiet säger i reservation 3 att insamling\r\noch transport av blybatterier enligt utskottets\r\nmening inte är förenligt med det ökade ansvar för\r\navfallet som ålades kommunerna enligt riksdagens\r\nbeslut våren 1990. Jag påstår att detta är fel.</pre><pre>Kommunerna har det övergripande ansvaret för\r\nplanering och översikt av allt avfall, t.ex. att göra\r\nen avfallsplan som gäller från den 1 januari 1991.\r\nI detta ansvar ingår också ansvaret för miljöfarliga\r\nblybatterier. Dessutom har den som yrkesmässigt\r\nhanterar miljöfarliga batterier skyldighet att ta\r\nemot sådana, när de är uttjänta.</pre><pre>Vissa avfallsslag, som går att avgränsa och som har\r\nen egen marknad i Sverige, är lämpade för\r\nundantag från det kommunala monopolet, dels för\r\natt göra det möjligt att tillverkaren/importören\r\nlever upp till producentansvaret, dels för att\r\nkommunerna behöver avlastas arbete där så är\r\nmöjligt.</pre><pre>I dag tas blybatterierna huvudsakligen om hand av\r\nReturbatt, ett företag som ägs av två\r\nbatteritillverkare/importörer,\r\nåtervinningsföretaget Boliden-Bergsö i\r\nLandskrona samt skrotbranschen.</pre><pre>Detta bolag har bildats för att underlätta insamling,\r\ntransport samt återvinning av och dessutom\r\ninformation om batterier. Bolagets verksamhet\r\ntäcker både tillverkning, insamling och återvinning\r\nav blybatterier, dvs. hela varans livslängd.</pre><pre>Insamlingsnivån, som folkpartiet tar upp i\r\nreservation 4, behöver inte, Sören Norrby,\r\nfastställas till 125 % de första två åren -- den ligger\r\nredan på den nivån. Branschen bedömer inte att det\r\nfinns så många batterier kvar efter två år att nivån\r\nockså i fortsättningen kan ligga på denna höga nivå.\r\nDet finns därför inte anledning till ytterligare\r\ndetaljstyrning. Regeringen har sagt att om\r\ninsamlingsnivån framöver inte kommer att ligga på\r\n95 % är regeringen beredd att införa ett pantsystem\r\nför att ytterligare stimulera insamlingen.</pre><pre>Vidare kan sägas till folkpartiet angående\r\nreservation 5 om stimulans av insamlingsarbetet att\r\nnuvarande system, där kostnaderna för\r\ninsamlingen täcks, fungerar bra. Ytterligare\r\nekonomiska stimulanser behövs inte.</pre><pre>Idrottsorganisationer och andra kan ansöka om\r\nbidrag till insamlingsarbete, om de kan visa att de\r\nkan sköta det på ett sätt som är ofarligt för hälsa och\r\nmiljö. Det kan t.ex. gälla idrottsföreningar.\r\nPengarna är med andra ord inte förbehållna\r\nföretaget Returbatt. Returbatt får ansöka om\r\nmedel precis som andra.</pre><pre>Stora krav måste dock ställas om man lämnar ut\r\ninsamling av miljöfarligt avfall till organisationer\r\nsom inte är specialister på att ta om hand\r\nmiljöfarligt avfall.</pre><pre>Avgiften på blyfarliga batterier skall täcka\r\nkostnaden för insamling och omhändertagande\r\nmen även information. Det är alltså inte något som\r\nkan liknas vid en punktskatt, som moderaterna\r\nanser i reservation 6. Avgiften innebär helt enkelt\r\natt tillverkaren tar sitt producentansvar, dvs. tar\r\nkostnaden för att det som tillverkas också\r\nomhändertas när användningsperioden för varan är\r\nslut. Och, som jag tidigare har sagt, ett pantsystem\r\nkan övervägas om man inte når minst 95 %\r\ninsamling.</pre><pre>Till centern och som svar på reservation 7 vill jag\r\nsäga att den utredning som regeringen skall tillsätta\r\noch som jag tidigare berättat om får till uppgift att\r\nfölja och utvärdera teknikutvecklingen för\r\nalternativa batterityper och alternativa startsystem.\r\nSyftet att påskynda utvecklingen och framför allt\r\nanvändningen av miljövänliga alternativ tycker jag\r\ndärmed uppnås.</pre><pre>I reservation 8 från miljöpartiet föreslås att\r\nmiljöavgift skall uttas och placeras i den\r\nkemikaliefond som miljöavgiftsutredningen\r\nföreslagit och användas till utveckling av mer\r\nmiljöanpassade alternativ till blyackumulatorer.</pre><pre>Den kemikaliefond som det talas om finns inte! Det\r\när bara ett förslag från en utredning. Beslut kan\r\nalltså inte fattas om att placera pengar i den fonden.</pre><pre>Vidare kräver miljöpartiet i reservation 11 att lagen\r\nom avgifter för miljöfarliga batterier bör inarbetas\r\ni övrig miljölagstiftning. Miljöskyddskommittén har\r\ni uppdrag att se över alla miljölagar och kan alltså\r\nredan enligt sina direktiv göra detta. Därför behövs\r\ninga pekpinnar från riksdagen i detta fall.</pre><pre>Vänsterpartiet kräver i reservation 12 att\r\nmiljöorganisationerna skall vara representerade i\r\nföretaget -- Returbatt -- som skall organisera\r\ninsamlingsverksamheten. Jag lyssnade på Annika\r\nÅhnbergs anförande och efterlyser en kommentar.\r\nDet är inte givet, Annika Åhnberg, att Returbatt\r\nskall ha batteripengarna. Returbatt är ett\r\nfristående företag som, precis som alla andra, får\r\nansöka om bidrag från batterifonden. Eftersom\r\nReturbatt är ett fristående företag kan regeringen\r\neller riksdagen inte föreskriva vilka som skall sitta i\r\ndess styrelse.</pre><pre>Fru talman! Den skrivning som majoriteten i\r\nutskottet gjort i betänkandet JoU15 är bra, och jag\r\nyrkar bifall till hemställan i detta betänkande och\r\navslag på reservationerna.</pre><pre></pre><pre>Anf. 72 IVAR VIRGIN (m) replik:</pre><pre>Fru talman! Jag konstaterar att\r\nsocialdemokraterna nu accepterar miljöavgifter,\r\nvilket jag måste erkänna i och för sig är ett fall\r\nframåt.</pre><pre>Vi som är starka anhängare till marknadsekonomin\r\nhar för länge sedan insett att marknadsekonomin\r\npå miljöområdet behöver ett\r\nkorrigeringsinstrument, och ett sådant har vi angett\r\ni form av miljöavgifter eller skattestimulanser. På\r\ndet område som vi just nu debatterar är min\r\nuppfattning att ett pantsystem är det helt\r\növerlägsna systemet för att åstadkomma en hög\r\nmiljöeffekt. Erfarenheten från andra system tycker\r\njag visar att det verkligen är så. Med ett pantsystem\r\nfår man en mycket hög återlämningssiffra till\r\nfromma för miljön. Jag tror att det var centerpartiet\r\nsom en gång hänvisade till en utredning i Lund som\r\nvisade att pantsystem hade den effekten. Just på\r\ndetta område måste det ekonomiska styrmedlet\r\npant vara att föredra. Jag kan försäkra Kaj Larsson\r\natt det trots dessa insatser finns kvar en mängd\r\nbatterier, i garage, båthus och på andra håll.</pre><pre>Rent allmänt kan jag säga att det kommer att bli\r\nutomordentligt svårt att av den statistik som vi får\r\nfram de närmaste åren kunna dra några som helst\r\nslutsatser. De tidigare insamlingsoperationerna kan\r\nha medfört att så många batterier ute på\r\nmarknaden har återlämnats att siffran mycket väl\r\nkan komma att sjunka. Den saken kan man alltså\r\ninte vara helt säker på. Däremot kan man vara\r\nsäker på att ett pantsystem har en överlägsen\r\nfunktion vad gäller återlämningsgraden. Därför är\r\ndet systemet definitivt att föredra.</pre><pre>Anf. 73 LENNART BRUNANDER (c)\r\nreplik:</pre><pre>Fru talman! Kaj Larsson säger att ett pantsystem\r\när överlägset. Jag tycker det hade varit bättre om\r\nregeringen hade fått fram ett system med hjälp av\r\nvilket man säkert kunde säga att batterierna\r\nlämnades in. Då hade den återlämningspremie som\r\ndet talas om i propositionen varit ett bra och riktigt\r\nalternativ.</pre><pre>Kaj Larsson säger vidare att det skall göras en\r\nutredning som undersöker alternativ till\r\nblybatterier, och det låter framåtsyftande.\r\nEgentligen är det bedrövligt att det förslaget läggs\r\nfram i den här propositionen. Den utredningen\r\nborde naturligtvis ha varit klar med sitt arbete när\r\npropositionen skrevs. Då hade man kunnat peka på\r\nvilka möjligheter som finns och därmed skapa de\r\nförutsättningar som behövs för att de alternativa\r\nsystemen skall kunna användas. Det var ju inte för\r\nskojs skull som riksdagsmajoriteten 1988 gav\r\nregeringen i uppdrag att inrätta ett pantsystem för\r\nbatterier -- det var för att blybatterier skulle\r\nmönstras ut eller, om de användes, i varje fall\r\nlämnas in. I det läget skulle regeringen ha agerat\r\nsnabbt och tillsatt en utredning som hade kunnat ha\r\nde här alternativen klara redan nu.</pre><pre>I det sammanhanget sade statsministern att\r\nsocialdemokratiska partiet skulle bli ett miljöparti.\r\nVi väntar fortfarande på det -- det skulle inte vara\r\nså tokigt.</pre><pre>Sedan tog Kaj Larsson upp kommunernas roll när\r\nman nu tar bort det kommunala monopolet och\r\nsade att det är störande för att insamlingen skall\r\nfungera väl. Han framhöll det som något slags\r\nbedrift att man nu lägger fram det förslaget. Det är\r\ninte länge sedan vi här i riksdagen fattade beslut om\r\nmotsatsen. Vid det tillfället hade vi från\r\ncenterpartiet reservationer, och det hade även\r\nandra partier. Vi förutsade att det skulle komma att\r\nfungera precis så, inte bara på batteriområdet utan\r\näven på andra områden, men nu är det här det\r\nområde där vi konfronteras med det. Då sade man\r\nfrån socialdemokraterna att det här var ett bra\r\nförslag. Det var egentligen ganska onödigt. Hade\r\nman följt vårt förslag till lösning av problemet när\r\nvi för ungefär ett år sedan fattade beslut om\r\navfallspolitiken hade det fungerat.</pre><pre>Anf. 74 ANNIKA ÅHNBERG (v) replik:</pre><pre>Fru talman! Jag förstår inte hur Kaj Larsson kan\r\nvara nöjd med det som sägs i propositionen och det\r\nsom utskottsmajoriteten har kommit fram till när\r\ndet gäller åtgärder för att få fram alternativ. Det\r\nfinns ingen som helst rimlig proportion mellan det\r\nangivna målet -- att användningen av de här\r\nbatterierna skall upphöra -- och de anvisade\r\nmedlen, nämligen att miljöministern har för avsikt\r\natt någon gång, ovisst när, tillsätta en utredning\r\nsom skall se över vad som redan är gjort på andra\r\nhåll i världen. Det är så uppenbart när man hör det\r\natt detta är bara tomma ord.</pre><pre>Varför har vi inte i Sverige ett mer utvecklat arbete\r\nnär det gäller att ta fram alternativ? Varför måste vi\r\ngå till andra delar av världen? Borde inte just ett\r\nland som Sverige, industriellt avancerat, ligga långt\r\nframme just när det gäller avancerad\r\nmiljöteknologi och när det gäller att ta fram t.ex.\r\nalternativ till batterier? Är inte i själva verket\r\nbristen på stimulans till forskning och utveckling\r\nkring det här ett viktigt skäl till att vi nu måste gå\r\nutomlands för att se vad man har åstadkommit där?</pre><pre>När det gäller det kommunala monopolet vill jag\r\nsäga att vi från vänsterpartiets sida inte är benägna\r\natt peta i definitionen av miljöfarligt avfall och\r\nundanta än det ena än det andra. Redan när vi i\r\nvåras i riksdagen behandlade den stora\r\navfallspropositionen framförde vi från\r\nvänsterpartiets sida att man borde se över hela\r\nbegreppet miljöfarligt avfall, som i dag över huvud\r\ntaget inte utgår från om avfallet verkligen är\r\nmiljöfarligt eller inte utan utgår från var avfallet\r\nproduceras -- om det produceras i industrin är det\r\nmiljöfarligt, slänger vi det i soptunnan hemma är\r\ndet inte miljöfarligt. I en sådan översyn av\r\nhelhetsbegreppet miljöfarligt avfall kan man också\r\nta upp den här frågan, men vi tycker att det är fel\r\nsätt att arbeta på att bryta loss den och undanta den\r\nfrån det kommunala monopolet.</pre><pre>När det till sist gäller företaget Returbatt tycker jag\r\natt det är mycket märkliga och ologiska svar man\r\nfår. Företaget finns. Dess arbete är av en helt annan\r\nkaraktär än små ideella organisationers. Man kan\r\ninte jämställa dem med varandra och säga att\r\nReturbatt får ansöka precis som alla andra och att\r\ndet inte är säkert att företaget får några pengar.\r\nMen det är ju därför bolaget är bildat! Det är\r\nväldigt konstigt att då först medverka till att bolaget\r\nbildas i det uttalade syftet att ta hand om\r\ninsamlingsarbetet och att ansvara för\r\ninformationskampanjerna. Jag tycker att det är ett\r\nmycket konstigt svar. Eftersom Returbatt redan\r\nfinns och är en dominerande aktör borde det vara\r\nsjälvklart, tycker jag, att man ger den etablerade\r\nmiljörörelsen representation i bolagets styrelse.\r\nOch eftersom det är regeringen som i avtal med\r\nbolaget reglerar avgiftens nivå och liknande borde\r\nman i avtal också kunna reglera detta.</pre><pre>Anf. 75 SÖREN NORRBY (fp) replik:</pre><pre>Fru talman! Kaj Larsson säger att det inte finns\r\nbatterier så det räcker för en insamlingsnivå på\r\n125 % under de närmaste två åren. Jodå, det finns\r\nvisst batterier så det räcker! Fråga villaägarna här i\r\nlandet, fråga båtägarna här i landet, fråga\r\nlantbrukarna här i landet! De kan ställa upp så det\r\nräcker till både 125 och 150 % om de mobilieras\r\nfullt ut.</pre><pre>Det behövs inte ytterligare stimulanser, säger Kaj\r\nLarsson, för att få fram de här batterierna. Det är\r\nsjälvklart att om man inte anser att det behövs\r\nytterligare stimulanser kan man inte nå upp till\r\n125 %. Men om man sätter in rätt\r\nstimulansåtgärder, nämligen dem som gör att de\r\nhär kategorierna plockar fram sina batterier och\r\nframför allt får reda på vad de skall göra med dem,\r\nkommer de batterierna fram.</pre><pre>Det är alldeles uppenbart att Returbatt i framtiden\r\nkommer att spela en avgörande roll i det här\r\narbetet. Det innebär att det kommer att bli den\r\ndominerande aktören. Men jag ser det som\r\nfullständigt självklart att Returbatt har ett intresse\r\nav att exempelvis samverka med ideella\r\norganisationer för att på så sätt plocka fram de\r\nbatterier som finns ute i villagarage, på\r\nbåtuppläggningsplatser och vad det kan vara.</pre><pre>När det sedan gäller den tekniska utvecklingen\r\nfrågar jag mig: Har det satsats en krona på att\r\nutveckla nya batterityper här i landet? Det är ju\r\ntacknämligt att man säger att man i det fortsatta\r\narbetet kan beakta de synpunkter som folkpartiet\r\nhar på användning av teknikupphandling som ett\r\nhjälpmedel i sammanhanget.</pre><pre>Man åberopar i debatten här utredningen om\r\nmiljöfarligt avfall. Den har just haft sitt första\r\nsammanträde. Vi vet alltså ännu inte så mycket om\r\nvad som kommer att hända där. Men en sak vet vi\r\nmed stor bestämdhet, och det är att det avgörande\r\nproblemet är att definiera när någonting är avfall.\r\nDet är alltså en definitionsfråga: När blir\r\nåtervinningsråvaran avfall? Det är inte alldeles\r\nenkelt att definiera det när det gäller enskilda\r\nmänniskors avfall -- det visar sig på en rad olika\r\nområden.</pre><pre>Kaj Larsson tog inte upp den fråga jag ställde om\r\nränta på de pengar som hamnar i batterifonden.\r\nSkall regeringen förvalta de pengarna lika uselt som\r\nman har förvaltat bilskrotningsfondens pengar\r\nunder många år, dvs. ingen ränta alls? Skall staten\r\nalltså tjäna räntan på den här fonden, som har\r\nskapats av miljöskäl?</pre><pre>Jag vill slutligen, fru talman, peka på information\r\nsom ett viktigt styrmedel. När det gäller att få\r\nmänniskor att ställa upp är det bättre att människor\r\när motiverade än att de är kommenderade. För att\r\nbli motiverad behöver man information.</pre><pre>Anf. 76 KAJ LARSSON (s) replik:</pre><pre>Fru talman! Det har ju talats mycket om att ett\r\npantsystem skulle vara ett välsignande instrument\r\nnär det gäller insamlingen av blybatterier. Vi har\r\nhaft en kampanj nu i två år som har fungerat väldigt\r\nbra. Resultatet har i alla fall blivit bra. Det fungerar\r\npå det viset att man från bilskrotningsfonden får 17\r\nkr. per batteri. Det som kommer att gälla framöver\r\ninnebär ingen förändring av det. Det systemet har\r\nnu i två år visat ett mycket bra resultat, och varför\r\nskulle det inte kunna fortsätta med det? Varför\r\nskulle resultatet framöver inte bli lika bra? Varför\r\nmåste man omedelbart införa en form av\r\npantsystem?</pre><pre>Jag tycker inte att man i detta läge skall gå in för\r\nett pantsystem, men jag håller dörren öppen, Ivar\r\nVirgin. Om det skulle visa sig att det här inte blir\r\nbra kan man tänka sig att titta närmare på ett\r\npantsystem.</pre><pre>Lennart Brunander tog upp det kommunala\r\nmonopolet. Jag har i mitt anförande betonat att det\r\ninte innebär någon förändring av vad vi tidigare har\r\nsagt. Det är kommunerna som har det totala\r\nansvaret för miljöfarligt avfall.</pre><pre>Sören Norrby har efterlyst svar när det gäller räntan\r\npå fondernas medel. Jag skall vara ärlig och säga att\r\njag i dag inte kan svara på det. Jag utgår från att det\r\nskall kunna utgå ränta, men jag vågar inte lova det\r\neller bestämt säga att det blir så.</pre><pre>När det gäller stimulans är svaret till Sören Norrby\r\ndetsamma. Jag tycker att det inte behövs någon\r\nstimulans när man två år i rad haft ett bra resultat.</pre><pre>Annika Åhnberg tog återigen upp frågan om\r\nrepresentation i styrelsen i Returbatt. Jag försökte\r\nbeskriva att det företagets styrelse är som ett privat\r\nföretags styrelse; vi i riksdagen kan inte gå in och\r\nsäga att den och den skall sitta i styrelsen -- det är\r\nen omöjlighet.</pre><pre>Fru talman! Därmed tror jag att jag har tagit upp\r\nde flesta av de synpunkter som har framförts.</pre><pre></pre><pre>Anf. 77 LENNART BRUNANDER (c)\r\nreplik:</pre><pre>Fru talman! Ivar Virgin sade att pantsystemet eller\r\nen återlämningspremie inte är något välsignande\r\nsystem. Men uppenbarligen räknar regeringen\r\nändå med att det skulle kunna vara det, eftersom\r\ndet skulle kunna frälsa regeringen, om det system\r\nsom man nu föreslår inte skulle fungera. I sådant\r\nfall skulle man kunna tillgripa det, och det är alltså\r\nett bättre system än det man nu har.</pre><pre>Jag fick inget svar av Kaj Larsson på frågan varför\r\nman inte redan nu har en färdig utredning om\r\nalternativ till blybatterier. Frågan är ju inte ny; den\r\nhar varit aktuell länge. Hela batterifrågan har varit\r\naktuell och diskuterats här gång på gång. Man\r\nborde ha haft detta klart nu och inte behövt säga att\r\nfrågan skall utredas.</pre><pre>Anf. 78 IVAR VIRGIN (m) replik:</pre><pre>Fru talman! Det är, Kaj Larsson, alltid bra med\r\nöppna dörrar. Det håller jag med om, och det är\r\nglädjande att regeringen ändå kan tänka i de här\r\nbanorna. Det är bara tråkigt att tanken inte\r\nfullföljdes på det sättet att man omedelbart satte\r\npantsystemet i sjön.</pre><pre>Jag är helt övertygad om att pantsystem faktiskt\r\nockså har en annan egenskap som gynnar miljön.\r\nPantsystemet i sig ger en stark stimulans till teknisk\r\nutveckling. I den mån som aktörerna på den här\r\nmarknaden tycker att detta system är besvärligt och\r\nkostar arbetsinsatser, kommer intresset för\r\nbatterityper som inte har dessa egenskaper och som\r\ninte är pantbelagda att öka. Jag tycker faktiskt att\r\ndet är tråkigt att behöva konstatera att vi inte har\r\npant på normala batterier. Om vi hade haft det är\r\njag övertygad om att vi skulle ha fått en mycket\r\nsnabb utveckling mot batterier som gjorde att vi\r\ninte behövde ha ett pantsystem, helt enkelt därför\r\natt de i sig var miljövänliga. Detta är en mycket\r\nviktig funktion, som gäller nästan alla ekonomiska\r\nstyrmedel, men i fråga om pantsystemet tror jag att\r\ndet gäller i ovanligt hög grad.</pre><pre>Om vi ser litet framöver kan det här problemet bli\r\naccentuerat, nämligen om elbilen införs. Då får vi\r\nsäkerligen ett ökat antal batterier att ta hand om.</pre><pre>Vissa remissvar av tyngre karaktär förordar ändå\r\nett pantsystem, det gäller bl.a. LOs och\r\nkonsumentverkets remissvar. Jag skulle tro att det\r\nbakom remissvaren där man förordar ett\r\npantsystem ligger en betydande tankemöda för att\r\nfå fram de system som man tycker är bäst ur\r\nmiljösynpunkt.</pre><pre>Anf. 79 SÖREN NORRBY (fp) replik:</pre><pre>Fru talman! Kaj Larsson säger att bidraget till\r\nReturbatt med 17 kr. per batteri har gett bra\r\nresultat. Varför skulle det då inte fungera bra\r\nframöver också, frågar Kaj Larsson och menar att\r\ndet inte behövs någon ytterligare stimulans. Det\r\ndär låter ju bestickande, ända till dess man funderar\r\nett snäpp till och upptäcker att vad Returbatt\r\negentligen har sysslat med är att skumma grädden\r\nav marknaden. Man har tagit hand om de gamla\r\nbatteriupplag som funnits på bensinstationer,\r\nbilverkstäder, skrotupplag osv. Men nu är denna\r\nmarknad i stort sett avbetad, och det är vad\r\nReturbatt med stor framgång har åstadkommit\r\nunder de här två åren.</pre><pre>Nu gäller det att ta nya tag och hitta på nya\r\nstimulansinstrument och nya idéer för att nå de\r\nenstaka batterier som finns i kanske en halv miljon\r\nvillagarage i landet eller hos tiotusentals\r\nlantbrukare som kanske har 10, 15 eller 20 batterier\r\nvar men som hittills inte har nåtts av en ordentlig\r\ninformation. Jag återkommer därmed till frågan\r\nom informationen som styrmedel. Det är mycket\r\nbetydelsefullt att vi utvecklar styrinstrumenten i det\r\nhär sammanhanget, och det gör vi inte genom att\r\ntitta i backspegeln utan att genom att se framåt.</pre><pre>Jag har en del egna erfarenheter av den här typen\r\nav batteriinsamlingar. Alldeles entydigt är den\r\nreaktion som jag har mött från många människor\r\nsom kommit med sina gamla batterier: Vad bra att\r\ndet ordnats en sådan här insamling, för förut har jag\r\ninte haft en aning om var jag skulle göra av mina\r\ngamla batterier. Det kom en pensionär med ett\r\nbatteri på cykelns pakethållare. Han kom tillbaka\r\ngång på gång, eftersom han hade flera batterier\r\nhemma i sitt garage men inte någon bil längre.</pre><pre>Jag har massor av spännande och intressanta\r\nerfarenheter från ett stort antal sådana insamlingar\r\nsom jag har varit med om. Ibland har insamlingarna\r\nskett med intensiv medverkan av\r\nidrottsorganisationer. Det har varit just sådana\r\nklubbar och föreningar som i sin verksamhet\r\narbetar mycket med batterier, dvs.\r\nmotororganisationer och liknande. De har ställt\r\nupp, och de har fått en slant för varje insamlat\r\nbatteri. Ungdomarna deltog i insamlingen och\r\nlärde sig vad miljövård i praktiken är för någonting,\r\nsamtidigt som de bidrog till finansieringen av sin\r\negen idrottsverksamhet.</pre><pre>Den sortens ideella insatser skall vi satsa på även i\r\nframtiden.</pre><pre>Sedan tackar jag Kaj Larsson för ett ärligt besked\r\nnär det gäller räntan på den här batterifonden. Det\r\nvar ett ärligt besked och en vetlig kommentar. Jag\r\nhoppas att vi tillsammans skall kunna se till att de\r\nhär pengarna blir räntebärande och att vi på samma\r\nsätt skall kunna arbeta för att få även\r\nbilskrotningsfondens pengar räntebärande. De här\r\npengarna är litet grand av grädden på moset när det\r\ngäller viktiga återvinnings- och miljövårdsinsatser i\r\ndet här landet.</pre><pre>Anf. 80 ANNIKA ÅHNBERG (v) replik:</pre><pre>Fru talman! Kaj Larsson sade i sin replik ingenting\r\nmer om detta med ökad satsning på forskning och\r\nutveckling. Det förstår jag så väl, för med hedern i\r\nbehåll hade han inte kunnat göra mycket annat än\r\natt instämma i det jag sade, och det vill han tydligen\r\ninte göra, åtminstone i den här församlingen. Jag\r\nhoppas att Kaj Larsson har desto mer att säga till\r\nkamraterna i regeringen, så att vi kan få en\r\nproposition som innehåller ett förslag om\r\nordentliga satsningar på forskning och utveckling\r\nkring alternativa batterier.</pre><pre>Det är fånigt att vi skall behöva en så lång och tjatig\r\ndiskussion om företaget Returbatt. Detta är ju en\r\nrelativt enkel fråga, och jag förstår faktiskt inte det\r\nenvisa socialdemokratiska motståndet på den här\r\npunkten.</pre><pre>I naturvårdsverkets utredning heter det:</pre><pre>''Ett för ändamålet särskilt bolag -- Returbatt --\r\nföreslås administrera systemet -- -- --. Kravet på\r\nReturbatts verksamhet bör vara att inom en\r\ntvåårsperiod från det att systemet trätt i kraft nå en\r\nkontinuerlig insamlingsnivå överstigande 90 %.</pre><pre>I Returbatt bör ingå de branscher som berörs av\r\nförslaget dvs. batteritillverkare, batteriimportörer,\r\nskrotbranschen, återvinningsföretag m.fl.''</pre><pre>Det är alltså det statliga myndigheten\r\nnaturvårdsverkets synpunkter på hur det här\r\nbolaget skall vara uppbyggt och vad det skall göra.\r\nDå kan jag inte förstå varför det skulle vara så\r\norimligt att även miljörörelsen hade säte i detta\r\nbolags styrelse för att kunna vara med och arbeta\r\nmed dessa oerhört viktiga informationskampanjer.\r\nMiljörörelsen har en lång och gedigen erfarenhet av\r\nhur man når ut med bra information just i\r\nmiljöfrågor. Jag kan inte förstå det här envisa\r\nmotståndet. Jag tycker att Kaj Larsson åtminstone\r\nborde kunna säga att man skall tänka över saken\r\noch fundera på om detta inte skulle kunna vara en\r\nbra idé. Det finns inte någon anledning till att det\r\nföreligger partiskiljande motsättningar i denna\r\nfråga.</pre><pre>Anf. 81 KAJ LARSSON (s) replik:</pre><pre>Fru talman! Först vill jag vända mig till Ivar Virgin.\r\nHan är envis när det gäller pantsystemet. Han tror\r\nän en gång att det är pantsystemet som skall lösa\r\nhela problematiken.</pre><pre>Som jag ser det är inte problemet så stort i dag. Jag\r\ntycker inte att Ivar Virgin skall vara så låst vid\r\ndetta. Jag har sagt i talarstolen här i dag att om det\r\nvisar sig att de goda resultat vi har uppnått under\r\ntvå år inte håller i sig, är vi öppna för att pröva ett\r\npantsystem.</pre><pre>Man skall också vara medveten om, Ivar Virgin, att\r\ndet också är byråkratiskt att införa ett pantsystem.\r\nDet innebär merarbete osv., och jag trodde inte att\r\nIvar Virgin var en sådan vän av byråkrati.</pre><pre>Sören Norrby verkar veta allt. Han vet att det finns\r\nbatterier i garage, i lador osv. När batteribranschen\r\ngör den bedömningen att det inte finns flera\r\nbatterier kvar vet Sören Norrby hur det förhåller\r\nsig: Det står ett batteri här och ett annat där och\r\ntillsammans blir de många batterier. Jag litar\r\nfaktiskt på branschens bedömning i det här fallet.</pre><pre>Glöm inte heller, Sören Norrby, den information\r\nsom finns i förslaget om att man skall fortsätta att\r\ngå ut och informera människor om hur viktigt det\r\när att batterier kommer i rätta händer när de är\r\nuttjänta.</pre><pre>Till sist talar Sören Norrby om att idrottsföreningar\r\noch liknande skall ta hand om batterierna. Jag har\r\nsjälv arbetat inom idrottsföreningar och min\r\nuppfattning är att vi skall vara rädda om\r\nidrottsfolket. Jag vill använda dessa människor till\r\natt fostra och ta hand om vår ungdom -- inte till att\r\nragga batterier!</pre><pre>Satsning på utveckling är ju någonting som vi\r\nkommer att fortsätta med, Annika Åhnberg. Som\r\njag har sagt kommer en utredning att tillsättas. Jag\r\ntycker att det är naturligt att man börjar med att\r\ntitta på vad som finns i dag, och man har kommit\r\nganska långt internationellt sett på detta område.\r\nMan bör summera de olika bitarna innan man\r\nkastar sig in på forskning och utveckling. Jag tycker\r\natt det är rätt naturligt att man klarar av detta\r\nproblem först.</pre><pre>Det har framförts kritik som går ut på att\r\nutredningen skulle ha kommit till stånd långt\r\ntidigare. Det kvittar naturligtvis vad regeringen\r\ngör. När utredningar kommer till stånd är det alltid\r\nför sent och fel på något sätt. Det har jag vant mig\r\nvid här i riksdagen.</pre><pre>Till sist, Annika Åhnberg, Returbatts styrelse är en\r\nprivat styrelse. Vi kan inte sätta oss på den. Jag\r\nbedömer det så att det skulle vara bra om det blev\r\nkonkurrens för att inte Returbatt blev ensamt på\r\nmarknaden om att samla in batterier.</pre><pre>Jag har ingenting emot att fler företag gör det. De\r\nfår naturligtvis ansöka om pengar från insamlingen\r\nprecis som Returbatt. Vi kan inte sitta här och säga\r\natt den ena eller andra personen skall sitta i\r\nReturbatts styrelse.</pre><pre>Anf. 82 MARIANNE SAMUELSSON\r\n(mp):</pre><pre>Fru talman! Miljöpartiet de gröna har tidigare\r\nföreslagit att ett pantsystem skall införas för\r\nblybatterier. Detta kan lämpligen utformas som ett\r\nmiljöavgiftsbaserat inlämningspremiesystem.</pre><pre>Med regeringens förslag saknar man möjligheter\r\natt lägga styrande miljöavgifter på blybatterier.\r\nEndast avgifter för att direkt täcka kostnader för\r\nomhändertagande kan tas ut.</pre><pre>Vi anser att möjligheterna att ta ut avgifter bör\r\nutökas. En styrande miljöavgift på blybatterier bör\r\ntas ut. Pengarna bör användas till att ta fram mer\r\nmiljöanpassade alternativ till blyackumulatorer.</pre><pre>Detta är angeläget eftersom det fortfarande saknas\r\nbra alternativ i handeln. Pengarna skulle kunna tas\r\nin till den kemikaliefond som\r\nmiljöavgiftsutredningen har föreslagit.</pre><pre>Miljöskyddskommittén arbetar bl.a. med en\r\nsamordning av miljölagstiftningen. Det är olyckligt\r\nmed en uppsplittring av miljölagstiftningen i alltför\r\nmånga lagar eftersom det försvårar tillämpningen.</pre><pre>Små lagar, som t.ex. den som föreslås i\r\npropositionen, är därför olämpliga.\r\nMiljöskyddskommittén bör därför få i uppdrag att\r\narbeta in lagen i annan miljölagstiftning.</pre><pre>Fru talman! Jag vill yrka bifall till reservation 8 och\r\n11.</pre><pre>Jag vill också kommentera något av det Kaj\r\nLarsson sade. Han har rätt i att kemikaliefonden\r\ninte finns ännu. Det utesluter inte att den kommer\r\natt finnas så småningom och förhoppningsvis kan\r\nman då lägga det i denna fond.</pre><pre>Kaj Larsson sade också att det inte behövdes några\r\npekpinnar från riksdagen. Om det inte skall\r\nbehövas några pekpinnar från riksdagen vill det nog\r\ntill att regeringen kommer med betydligt snabbare\r\noch radikalare idéer på miljöområdet. Det måste ju\r\nhända någonting.</pre><pre>I propositionen återfinns egentligen inget förslag\r\nom hur man skall utveckla alternativen. Trots att\r\ndet nämns i inledningen, finns det bara en kort bit\r\nom att saken skall utredas och att man därefter skall\r\nåterkomma i frågan. Det hade varit väldigt bra om\r\nman redan här hade kunnat lägga in ett förslag om\r\nstyrande avgifter så att det verkligen hade hänt\r\nnågonting i fråga om alternativen.</pre><pre>Överläggningen var härmed avslutad.</pre><pre>(Beslut skulle fattas efter 9 §.)</pre><pre>8 § Miljöprojektet Göteborg</pre><pre>Föredrogs</pre><pre>jordbruksutskottets betänkande 1990/91:JoU16\r\nMiljöprojekt Göteborg (Skr. 1990/91:6).</pre><pre>Anf. 83 RUNE THORÉN (c):</pre><pre>Fru talman! Snart är det på dagen tre år sedan som\r\nregeringen tillkallade en delegation med uppgift att\r\ninitiera och samordna åtgärder för att göra\r\nHisingen i Göteborgs kommun väsentligt renare\r\ninom en 10-årsperiod. Delegationen har sedermera\r\npresenterat sitt betänkande Miljöprojekt\r\nGöteborg. Och det är detta som nu föranleder\r\nregeringen att i en skrivelse till riksdagen låta oss ta\r\ndel av de åtgärdsförslag som där ges.</pre><pre>Jag vill först konstatera att det nu har gått tre år av\r\nde tio år som angavs i uppdraget. Det är viktigt att\r\nkomma ihåg detta eftersom många åtgärder måste\r\nplaneras i mycket god tid för att så småningom ge\r\neffekt. Ett bra exempel på detta är satsningar på\r\ninfrastrukturen i form av en utbyggd järnväg.</pre><pre>Miljöprojekt Göteborg har arbetat mycket aktivt.\r\nDe stora punktutsläppen i Göteborg har studerats,\r\nsåsom raffinaderierna, hamnen, Volvo m.fl.,\r\ndärutöver har avfallshanteringen och trafiken varit\r\nde stora delarna i miljöprojektets arbete.</pre><pre>Det är just på dessa punkter som vi från centern\r\nanser att riksdagen bör reagera på den skrivelse\r\nsom vi i dag har att ta ställning till. Vi anser således\r\natt statsmakterna skall ta ett större ansvar bl.a. när\r\ndet gäller att kontrollera de stora punktutsläppen,\r\ndvs. ge länsstyrelsen större möjligheter till bättre\r\nkontroller.</pre><pre>På samma sätt menar vi att statsmakterna måste ta\r\nstörre ansvar när det gäller avfallshanteringen.\r\nMan kan genom ekonomiska styrmedel se till att de\r\nblir mera lönsamt att sortera avfall. Detta har vi\r\ngett uttryck för i reservation 1 resp. reservation nr\r\n7. Centern står självklart bakom dessa i sin helhet\r\nmen med den ordning vi numera har\r\nbeslutsordningen här i kammaren avstår jag från att\r\nhemställa om bifall på dessa två reservationer.</pre><pre>Fru talman! Jag vill slutligen ta upp den fråga som\r\nsåväl miljöprojekt Göteborg som många andra\r\nutredningar kommit fram till är det allvarligaste\r\nmiljöproblemet i Göteborg -- biltrafiken. Som\r\nframgår av betänkandet så har utöver miljöprojekt\r\nGöteborg också storstadstrafikkommittén\r\nbehandlat detta liksom den av regeringen tillsatte\r\nförhandlingsmannen i Göteborgsregionen Ulf\r\nAdelsohn. Alla kommer fram till att det är ett stort\r\nmiljöproblem med den tilltagande biltrafiken och\r\natt bästa åtgärden är att få en bättre kollektivtrafik.</pre><pre>Utskottet avstår ifrån att ta ställning i dessa viktiga\r\nfrågor. Enligt vår mening bör riksdagen ta fasta på\r\nvad som sägs i skrivelsen angående\r\ntrafikproblemen och även uttrycka en mening om\r\nvad man bör göra för att åtgärda dessa.</pre><pre>Enligt centerns mening är det tre saker man kan\r\ngöra. Det ena är att se till att samhällsplaneringen\r\när sådan att vi hellre minskar behovet av trafik när\r\nvi planerar bostäder, arbetsplatser och service än\r\natt som många gånger sker ökar behovet av trafik.\r\nEn ytterligare åtgärd är att förbättra drivmedlen för\r\nbilarna. Katalytisk avgasrening var en åtgärd, en\r\nannan är att börja använda inblandning av etanol.</pre><pre>Regeringen har här underlåtit att satsa på detta\r\nbränsle vilket är helt obegripligt. En inhemsk\r\nproduktion som samtidigt ger våra storstäder en\r\nbättre miljö. Vi anser i vår reservation nr 1 att\r\nregeringen skyndsamt skall vidta åtgärder för att\r\nstimulera detta inhemska bränsle.</pre><pre>Den tredje åtgärd som jag vill ta upp är naturligtvis\r\nsatsningen på kollektivtrafiken. För Göteborgs\r\nvidkommande gäller det pendeltrafiken i regionen,\r\nspårvägstrafiken inne i Göteborg och naturligtvis\r\näven fortsatta förbättringar i framkomligheten för\r\nbusstrafiken i Göteborg. Detta är åtgärder som är\r\noerhört viktiga för att man skall kunna få en bättre\r\ntrafiksituation i Göteborg.</pre><pre>Man kan undra vad detta har att göra med oss i\r\nriksdagen. Är det inte Göteborgs och\r\nGöteborgsregionens egen sak att hantera? Men\r\nsom framgår av såväl skrivelsen från Miljöprojekt\r\nGöteborg som av andra utredningar är man överens\r\nom att det är statens ansvar att svara för\r\nsatsningarna i infrastrukturen. I regeringens\r\nskrivelse framhålls också den påbörjade satsningen\r\npå järnvägen, bl.a. västkustbanan.</pre><pre>Fru talman! Jag tycker att man inom utskottet med\r\nansvar för miljöfrågor är alltför flat. Man talar om\r\ndenna blygsamma satsning samt om att man inom\r\nregionen först måste komma överens om någon\r\nform av trafikplanering. Vad är nu detta?</pre><pre>I regionen är man överens om att en satsning måste\r\nske på det västsvenska järnvägsnätet. Det har\r\nbetydelse för en effektivare godstrafik och kommer\r\nstarkt att medverka till en avlastning av vägnätet\r\nrunt Göteborg och på gatorna i själva Göteborg. En\r\nframtida satsning på snabbtåg på samtliga linjer\r\nkommer att medföra en annan struktur på\r\nflygtrafiken och minska såväl personbils- som\r\nbusstrafiken, t.ex. mellan Göteborg och Malmö\r\nsamt Göteborg och Oslo.</pre><pre>Det antyds emellanåt att en utbyggnad av\r\nVästkustbanan mellan Göteborg och Malmö inte\r\nskulle vara färdig förrän in på 2000-talet. Om så är\r\nfallet är det helt förödande ur miljösynpunkt. Det\r\när skrämmande att det utskott som har ansvar för\r\nmiljön inte reagerar på detta utan bara hänvisar till\r\natt miljöministern har sagt att man skall återkomma\r\nmed en samlad bedömning längre fram.</pre><pre>Från centerns sida anser vi att riksdagen i stället bör\r\ntala om vilka satsningar som bör göras, eftersom\r\nregeringen så totalt har underlåtit detta under ett\r\nstort antal år. Vi anser att riksdagen skall ge\r\nregeringen till känna vad vi har sagt om behovet av\r\nsatsningar på kollektivtrafiken i Västsverige.</pre><pre>Pendeltrafiken skulle få helt andra villkor om man\r\nhade dubbelspår på samtliga fem järnvägslinjer.\r\nOm man sedan också ser till att den regionala\r\nspårtrafiken blir genomgående i Göteborg skulle\r\nstandarden höjas betydligt. Det skulle bli ett ännu\r\nmer attraktivt alternativ till bilen som färdmedel,\r\ninte minst vid arbetsresor men även i övrigt i\r\nregionen.</pre><pre>Regionen och Göteborg får själva svara för\r\nkostnaderna för att köpa in tåg och spårvagnar. Det\r\när stora investeringar som man är beredd att göra.\r\nSjälva spåren måste dock anses tillhöra\r\ninfrastrukturen, och för denna skall staten svara.\r\nDet tar tid innan en sådan här planering blir\r\ngenomförd och får effekt. Det är därför viktigt att\r\nvi så snart som möjligt får beslut i dessa viktiga\r\nfrågor.</pre><pre>Miljöprojekt Göteborg har tio år på sig. Av dessa\r\nhar tre redan gått. Med den takten, fru talman, som\r\nprojektet fortskrider föreligger stor risk att det inte\r\nhinner hända mycket på de återstående sju åren\r\nheller.</pre><pre>Från centerns sida har vi en klar uppfattning om\r\nvad som behöver göras. Det behövs inte flera\r\nutredningar. I första hand skall man i stället ge\r\nbanverket tillräckligt med investeringsmedel och\r\nfatta nödvändiga beslut för att nå den effekt som\r\nMiljöprojekt Göteborg talar om.</pre><pre>Med anledning av vad jag nu har sagt ber jag att få\r\nyrka bifall till reservation nr 2 i jordbruksutskottets\r\nbetänkande nr 16.</pre><pre>Avslutningsvis vill jag tillägga att finansministern\r\nsnart lägger fram budgeten för kommande år. Jag\r\nhoppas att det i densamma återfinns rejäla anslag\r\nför investeringar i kollektivtrafiken på västkusten.\r\nI annat fall är det på gränsen till politiskt bedrägeri\r\natt tillsätta sådana utredningar som Miljöprojekt\r\nGöteborg, storstadstrafikkommittén eller statliga\r\nförhandlare om inte regeringen är beredd att följa\r\nupp dessa utredningar med rejäla\r\ninvesteringsanslag.</pre><pre></pre><pre>Anf. 84 ANNIKA ÅHNBERG (v):</pre><pre>Fru talman! Göteborgsregionen har många stora\r\noch svåra miljöproblem. Det beror på att det finns\r\nmånga verksamheter lokaliserade till det området\r\nsom ger upphov till miljöproblem. Det beror också\r\npå att regionen får ta emot en stor del\r\nluftföroreningar som kommer från andra länder.</pre><pre>Det var därför mycket befogat när Miljöprojekt\r\nGöteborg tillsattes. Många och stora förhoppningar\r\nknöts till projektet om att man skulle arbeta med\r\nmiljöproblemen på ett nytt sätt. Det gjorde man\r\nockså. Man arbetade sektorsövergripande i många\r\navseenden. Man arbetade med myndigheter och\r\nprivata företag. Man utnyttjade den gedigna\r\nkunskap som finns hos fackföreningsrörelsen, och\r\nman gick över många gränser som ett\r\nutredningsarbete annars sällan passerar. Man\r\nåstadkom också många konstruktiva dellösningar.</pre><pre>Ändå kan man i dag höra ganska många som lever\r\noch bor i den här regionen uttrycka en besvikelse\r\növer att så litet har hänt som människor påtagligt\r\nkan uppleva, om man t.ex. bor på Hisingen. För\r\nbara några dagar sedan kunde vi på nytt läsa i\r\ntidningarna om att man hade inversion. Ett tjockt,\r\ngråbrunt, smutsigt lufttäcke lade sig som ett lock\r\növer regionen.</pre><pre>Det här beror självfallet på att många av de\r\nproblem som påvisades i Miljöprojekt Göteborg\r\noch som tas upp i den utmärkta sammanställning\r\nsom utredningen har gjort, inte kan lösas på det\r\nlokala planet. Det krävs övergripande lösningar.\r\nDet krävs förändrad miljölagstiftning och insatser\r\nfrån regeringen och riksdagen.</pre><pre>När det gäller ett av de viktigaste\r\nproblemområdena som även föregående talare tog\r\nupp, trafiken, behövs det resurser från statens sida\r\nför att man skall kunna göra en satsning på\r\nkollektivtrafiken. Jag delar den uppfattning som\r\nRune Thorén framförde. Det känns mycket\r\nbeklämmande att från jordbruksutskottet lämna ett\r\nbetänkande där man inte obönhörligt kräver att\r\ndessa resurser skall satsas på denna region. Man\r\nnöjer sig med vaga uttalanden från regeringen om\r\natt man skall återkomma i den frågan.</pre><pre>Det finns en risk för att den entusiasm som\r\nmänniskor kände när Miljöprojekt Göteborg\r\nstartade över att man nu på ett nytt sätt och mera\r\nresolut och handgripligt skulle göra något åt\r\nmiljöproblemen, förbyts i resignation och\r\nuppgivenhet över att det bara blev ytterligare en\r\nutredning och ytterligare en bunt papper att lägga\r\npå hyllan.</pre><pre>Därför hade det varit angeläget att riksdagen i dag\r\nskulle ha markerat att om man tillsätter en sådan\r\nutredning -- vilket i sig är ett outtalat löfte -- skall\r\nman också vidta de nödvändiga åtgärderna som\r\nutredningen kommer fram till. När man tillsatte\r\nden utredningen borde det ha följts av nödvändiga\r\nresurser. Det borde riksdagen i dag ha fattat beslut\r\nom och ställt som krav till regeringen.</pre><pre>Fru talman! Jag vill yrka bifall till vår reservation nr\r\n3, som handlar om behovet av resurser för\r\nutbyggnad av kollektivtrafiken.</pre><pre>Jag sade att Miljöprojekt Göteborg kommer med\r\nmånga förslag till lösningar som sträcker ut sig vitt\r\noch inte är lokala. Det avspeglas också i\r\nbetänkandet, där man kan finna reservationer på så\r\nvitt skilda områden som befogenheten att besluta\r\nom hastighetsbegränsning lokalt och\r\nnödvändigheten av att införa principen om den\r\nomvända bevisbördan i miljölagstiftning. Det finns\r\növer huvud taget många krav och förslag om ökade\r\nanslag och om förändrad lagstiftning.</pre><pre>Vid utskottshanteringen tyckte jag att en hel del av\r\ndessa förslag lämpligen borde ha behandlats i ett\r\nannat sammanhang och yrkade därför inte bifall till\r\nett antal reservationer. Jag kommenterade i stället\r\ni särskilda yttranden att jag delar de krav som förs\r\nfram i reservationerna, men inte tyckte att det var\r\nlämpligt att reservera sig. Nu har jag, för att tala i\r\nklartext, fått bakläxa på detta från min grupp, som\r\ntycker att det skapar oklarhet om vi inte yrkar bifall\r\ntill de reservationer som innehåller ståndpunkter\r\nsom vi i andra sammanhang har framfört. Jag vill\r\ndärför, fru talman, passa på att markera att vi också\r\nansluter oss -- även om jag nu inte yrkar bifall -- till\r\nreservationerna nr 5, 6, 8, 9, 11 och 12.</pre><pre>Jag vill dock yrka bifall till vår reservation nr 3 som\r\nhandlar om kollektivtrafiken och även till\r\nreservation nr 10. Denna reservation innehåller ett\r\nförslag som framfördes i rapporten från\r\nMiljöprojekt Göteborg om att Göteborgsregionen\r\nskulle bli ett miljöskyddsområde. Om det skulle bli\r\nett miljöskyddsområde, öppnar det helt andra\r\nmöjligheter att göra något åt miljöproblemen\r\nspeciellt i denna region. Det ger större\r\nbefogenheter att fatta speciella beslut för denna\r\nregion.</pre><pre>Det här kravet framförde Miljöprojekt Göteborg i\r\nsin utredning. Vi från vänsterpartiets sida tycker att\r\ndet är beklagligt att regeringen inte har tagit fasta\r\npå detta förslag och tagit upp det i sin proposition\r\ntill riksdagen utan avvisar detta utan att egentligen\r\ngöra några kommentarer eller ens förklara varför.\r\nMan förklarar inte heller hur man anser att de\r\nresultat som var avsikten med att göra\r\nGöteborgsregionen till ett miljöskyddsområde på\r\nannat sätt skulle kunna uppnås.</pre><pre>Fru talman! Jag yrkar alltså särskilt bifall till\r\nreservationerna 3 och 10. Därutöver står vi från\r\nvänsterpartiets sida bakom de reservationer vi har\r\nundertecknat, och därutöver dem som jag nyss\r\nräknade upp.</pre><pre>Anf. 85 CLAES ROXBERGH (mp):</pre><pre>Fru talman! Miljöprojekt Göteborg skapades för\r\natt lösa Göteborgs och speciellt Hisingens,\r\nmiljöproblem. Delegationen har mycket riktigt\r\ntagit fram en rad bra förslag, men på grund av\r\nbristande politisk vilja hos regeringen och hos\r\nutskottsmajoriteten är det tveksamt om de\r\nnödvändiga politiska besluten blir verklighet.\r\nSatsningarna saknas.</pre><pre>Sämst har det blivit på trafikområdet. De av\r\nregeringen och utskottsmajoriteten föreslagna\r\nåtgärderna kommer knappast att göra Hisingen\r\nväsentligt mycket renare på tio år. För detta krävs\r\nett helt batteri av mer långtgående och delvis helt\r\nandra åtgärder, som inkluderar kraftiga\r\nekonomiska styrmedel som kan ge effekt på kort\r\nsikt, t.ex. kommunala miljöavgifter.</pre><pre>Luften i Göteborg är eländig. Till på köpet räknar\r\nman med en 5-procentig tillväxt av biltrafiken per\r\når. Detta kommer att leda till att utsläppen ökar\r\näven om vi inför katalysatorer på varenda bil. Detta\r\nskulle innebära att vi år 2010 skulle ha 25 % större\r\nkväveoxidutsläpp än i dag.</pre><pre>För att få bättre luft i Göteborg krävs mycket stora\r\ninsatser både för spårvägen och för den regionala\r\ntågtrafiken. Tyvärr har dock kollektivtrafiken\r\nsystematiskt missgynnats när statens anslag till\r\ntrafiken har fördelats -- trots Miljöprojekt\r\nGöteborg. Det har på senare tid dragits i gång nya\r\nvägprojekt -- Säröleden är ett exempel -- trots att\r\nde pengarna borde ha satsats på kollektivtrafiken i\r\nstället.</pre><pre>Biltrafiktillväxten är störst mellan Göteborg och\r\nkranskommunerna. Därför är det oerhört viktigt\r\natt kollektivtrafiken in till Göteborg förstärks. Till\r\nGöteborg leder som alla vet järnvägar från\r\nUddevalla, Vänersborg, Alingsås och Kungsbacka,\r\nmen endast en är i dag utnyttjad för\r\npendeltågstrafik. För att få till stånd en effektiv\r\npendeltågstrafik krävs att Bohusbanan och\r\nBoråsbanan rustas upp samt att utbyggnaden till\r\ndubbelspår fortsätter utan avbrott på\r\nvästkustbanan. Dessutom krävs ökade anslag till\r\nlänstrafiken.</pre><pre>Men vad har resultatet varit? Jo, i det s.k.\r\nkrispaketet minskade regeringen i stället anslagen\r\ntill länstrafiken och den interregionala trafiken!\r\nMan går alltså tvärtemot vad man borde göra. Kan\r\ndetta vara miljöpolitik? Nej, det passar att avge bra\r\nmiljölöften i samband med att man drar i gång\r\nsådant som Miljöprojekt Göteborg, men sedan\r\ndrar man ner dessa pengar.</pre><pre>Västpendeln måste förverkligas i full omfattning,\r\noch då måste det till mera pengar från statens sida.</pre><pre>Statsbidrag bör också kunna utgå för en större del\r\nav investeringarna vad gäller spårväg, och även för\r\ntrådbussinvesteringar.</pre><pre>Miljöpartiet de gröna har tidigare föreslagit ett\r\nsärskilt investeringsprogram för miljövänlig\r\nkollektivtrafik. Under en tioårsperiod bör staten\r\nsatsa 15 miljarder, utöver andra anslag till bl.a.\r\njärnvägsinvesteringar. Det bör bli 500 milj. kr. per\r\når.</pre><pre>Vi anser också att anslagen till investeringar i\r\njärnvägsnätet bör flerdubblas. Vi har tidigare\r\nföreslagit att 65 miljarder anslås till ändamålet\r\nunder 90-talet. Första året bör nivån kunna vara 2,5\r\nmiljarder kronor, vilket vi föreslog för 1990/91.\r\nMed dessa investeringar, tillsammans med ökade\r\nanslag till köp av persontrafik på järnväg -- som\r\nregeringen i stället skär ned -- skulle man kunna\r\nuppnå en förbättrad miljösituation i Göteborg.</pre><pre>Storstadskommunerna och staten måste dela på\r\nkostnader för utbyggnaden av kollektivtrafik.\r\nMotivet till detta är att för att vi skall få en hyfsad\r\nmiljösituation måste huvuddelen av minskningen\r\nav biltrafiken ske i storstäderna. Detta innebär att\r\ndet måste komma till stånd restriktioner mot\r\nbilismen, t.ex. i form av regionala\r\ndrivmedelsavgifter och områdesavgifter. Dessa\r\navgifter kan samtidigt vara en finansieringskälla för\r\nkollektivtrafiken. Men även om en del statliga\r\nmedel kan användas för att förbättra\r\nkollektivtrafiken, måste kommunernas\r\nbeskattningsrätt utvidgas, så att\r\nfinansieringsmöjligheterna ytterligare ökas genom\r\nt.ex. bilavgifter, miljöavgifter och lägesskatt för\r\nkommunala fastigheter.</pre><pre>För att förbättra situationen i miljöskyddsområdet\r\nGöteborg bör dieseldrivna fordon och bensindrivna\r\nfordon utan effektiv avgasrening snarast möjligt\r\navvecklas. En storsatsning på alternativ som är\r\nbättre ur miljösynpunkt bör omgående sättas i gång\r\nmed statligt stöd. Senast 1995 bör\r\nmiljöskyddsområdet Göteborg vara stängt för\r\ndieselfordon och bensinfordon utan effektiv rening.</pre><pre>Omprövning av stora punktkällor bör intensifieras,\r\nsom Miljöprojekt Göteborg har föreslagit.\r\nNaturvårdsverket bör omedelbart begära\r\nomprövning och samtidigt agera så att man når den\r\nmålsättning som skisserats i miljöprojektet.\r\nDessutom måste kommunen få rätt att begära\r\nomprövning av koncessionsvillkoren. Större krav\r\nmåste också ställas i lagstiftningen genom att man\r\nvid koncessionsprövningen utgår från vad naturen\r\noch människan tål. I dag utgår man i stället från vad\r\nsom är ekonomiskt möjligt för branschen.</pre><pre>Göteborg måste förklaras vara miljöskyddsområde\r\npå det sätt som delegationen föreslår. Regeringen\r\ngår inte på den linjen, och utskottet kan heller inte\r\ntänka sig den. Det uppdrag som regeringen senare\r\nämnar ge naturvårdsverket är inte tillräckligt.\r\nKommunen bör vidare få möjlighet att på egen\r\nhand utfärda generella föreskrifter inom\r\nmiljöskyddsområdet. Det bör också klargöras i\r\nmiljöskyddslagen att det inom miljöskyddsområdet\r\nskall kunna utfärdas föreskrifter som ställer mer\r\nlångtgående krav än vad som normalt är möjligt\r\nmed stöd i miljöskyddslagens nuvarande\r\ntillåtlighetsregler.</pre><pre>Dagens miljölagstiftning utgår huvudsakligen från\r\natt kontrollera enskilda punktutsläpp. Trafikens\r\nmiljöeffekter regleras över huvud taget inte.\r\nMiljölagstiftningen klarar därför inte av att\r\nbegränsa den totala miljöbelastningen i ett område.\r\nDen totala belastningen består ju av summan av\r\nolika punktutsläpp, utsläpp från ''rörliga källor'',\r\nbilar, diffusa utsläpp, t.ex. från jordbruket, och\r\nutsläpp från punktkällor.</pre><pre>Det är därför nödvändigt att införa\r\nmiljökvalitetsnormer, som fastlägger den kritiska\r\nbelastningsgränsen i ett område och tar med\r\nsamtliga föroreningskällor. För att få ett system\r\nmed miljökvalitetsnormer att fungera effektivt\r\nbehöver de kopplas till en möjlighet att arbeta med\r\nrättsligt bindande genomförandeplaner -- planer\r\nsom skall följas.</pre><pre>Göteborg är ett typiskt problemområde, med\r\nutsläpp från en mängd olika källor, där problemen\r\ninte har kunnat klaras av med dagens\r\nmiljölagstiftning. Miljöskyddskommittén bör därför\r\nfå klara direktiv om att kvalitetsnormer i\r\nkombination med genomförandeplaner bör införas\r\ni miljölagstiftningen. Det är en förutsättning för att\r\nvi skall kunna reda upp sådana problem som finns i\r\nGöteborg och även i andra delar av landet.</pre><pre>Både kemikalieinspektionen och kommunerna har\r\ni dag otillräckliga resurser för att kontrollera alla\r\nnya kemikalier. Principen om den omvända\r\nbevisbördan, dvs. att den som tillverkar eller\r\nimporterar en produkt skall visa att den inte är\r\nalltför farlig för hälsa och miljö, finns med i\r\nförarbeterna till kemikalielagstiftningen. Det\r\ninnebär egentligen att den redan bör tillämpas. Om\r\nden omvända bevisbördan skrivs in i lagen om\r\nkemiska produkter, kommer det att klargöras att\r\nden verkligen gäller fullt ut, och den blir lättare att\r\ntillämpa för tillsynsmydigheterna. Lagen bör därför\r\nändras på det sätt som miljödelegationen har\r\nföreslagit.</pre><pre>Miljödelegationen föreslår vidare att\r\nsubstitutionsprincipen skall skrivas in i lagen om\r\nkemiska produkter. Detta är redan genomfört,\r\neftersom miljöpartiet de gröna fick stöd av\r\nriksdagen för ett motionsyrkande. Här är i stället\r\ndet viktiga att substitutionsprincipen tillämpas fullt\r\nut, dvs. finns det en ofarligare kemikalie skall de\r\nsom använder den farliga kemikalien tvingas att gå\r\növer till att använda den ofarligare.</pre><pre>Lagen om kemiska produkter skiljer sig från\r\nmiljöskyddslagen genom att den gäller hela kedjan\r\nfrån tillverkning till använding och\r\navfallshantering. Det är en brist att inte lagen om\r\nkemiska produkter tillämpas redan vid\r\nkoncessionsprövning enligt miljöskyddslagen. Om\r\nlagen om kemiska produkter tillämpades vid\r\ntillståndsgivningen skulle koncessionsnämnden\r\nkunna ta hänsyn även till andra miljöeffekter än\r\ndem som direkt orsakas av tillverkningen.\r\nLagstiftningen bör därför ändras så att även lagen\r\nom kemiska produkter tillämpas vid\r\ntillståndsprövningen.</pre><pre>Miljödelegationen har föreslagit att transporter till\r\noch från tillståndspliktig och transportintensiv\r\nverksamhet skall prövas enligt miljöskyddslagen.\r\nRegeringen menar i sin skrivelse att den\r\nprövningen redan görs genom att lokaliseringen\r\nsker enligt 4 § miljöskyddslagen. Ja, möjligheten\r\natt pröva finns men utnyttjas inte, och prövningen\r\nblir otillräcklig. Därför måste större hänsyn tas till\r\ntransporterna vid koncessionsprövningen.\r\nMiljölagstiftningen bör ändras enligt delegationens\r\nförslag, och miljöskyddskommittén bör får\r\ntilläggsdirektiv om att utforma förslaget.</pre><pre>Miljöpartiet de gröna står bakom sina\r\nreservationer. Jag yrkar bifall till reservationerna 4,\r\n6 och 10.</pre><pre>Anf. 86 INGE CARLSSON (s):</pre><pre>Herr talman! Jag skall också försöka spara tid.</pre><pre>Miljösituationen i södra och västra Sverige är\r\nallvarlig, och ön Hissingen i Göteborg är ett av de\r\nmest utsatta områdena i Sverige när det gäller\r\nutsläpp av luftföroreningar. Det kan vi alla vara\r\növerens om.</pre><pre>Av det skälet beslöt regeringen den 17 december\r\n1987 att utse en delegation med uppgift att initiera\r\noch samordna åtgärder för att göra Hisingen i\r\nGöteborgs kommun väsentligt renare inom en\r\ntioårsperiod.</pre><pre>I jordbruksutskottets betänkande 1990/91:JoU16,\r\nMiljöprojekt Göteborg, behandlas regeringens\r\nskrivelse 1990/91:6, vari regeringen bereder\r\nriksdagen tillfälle att ta del av de åtgärdsförslag som\r\nlämnats av delegationen för Miljöprojekt Göteborg\r\noch uppföljningen av dess förslag.</pre><pre>Utskottsmajoriteten har ingen erinran mot denna\r\nredovisning. Jag vill på utskottsmajoritetens vägnar\r\nframföra ett tack till medlemmarna i delegationen\r\nför ett bra jobb.</pre><pre>De motioner som väckts av centern, miljöpartiet\r\noch vänsterpartiet med anledning av skrivelsen\r\ngäller till största delen sådana frågor som riksdagen\r\nkommer att behandla mer ingående i den\r\nmiljöpolitiska propositionen våren 1991.</pre><pre>Ett antal av motionerna och de 14 reservationerna\r\när redan åtgärdade. Jag skall motivera\r\nutskottsmajoritetens yrkande om avslag på\r\nsamtliga reservationer.</pre><pre>När det gäller reservation 1 av centern och\r\nvänsterpartiet, som handlar om stora punktkällor\r\nm.m., kan utskottsmajoriteten för sin del inte se\r\nnågon motsättning mellan miljöministerns\r\nuttalande och reservanternas synpunkter i detta\r\navseende. Jag ber er därför förklara vad som skiljer\r\noss åt.</pre><pre>Som framgår av skrivelsen har miljöministern\r\nunderstrukit det angelägna i att utsläppsvillkoren\r\nför de företag som påverkar miljön i området kan\r\nskärpas kraftigt i samband med omprövningen av\r\nvillkoren enligt miljöskyddslagen. Vidare har\r\nredovisats hur regeringen i några\r\nkoncessionsärenden fastställt strängare krav för att\r\nminska användningen och utsläppen av\r\nlösningsmedel från vissa anläggningar i Göteborg.</pre><pre>Utskottsmajoriteten delar miljöministerns\r\nuppfattning att miljöarbetet bör drivas intensivt\r\noch att ny reningsteknik, råvarusnålare metoder\r\noch miljövänligare kemikalier utnyttjas i\r\nproduktionen. Flertalet av de problem som\r\ndelegationen pekar på kommer också att behandlas\r\ni den miljöpolitiska propositionen våren 1991.</pre><pre>I reservationerna 2--7 behandlas olika trafikfrågor.\r\nUtskottsmajoriteten anser i likhet med\r\nmiljöministern att trafiken är ett av storstädernas\r\nstora miljöproblem och att utsläppen från trafiken\r\nbehöver minskas kraftigt. För att uppnå detta krävs\r\nbl.a. en utbyggd och konkurrenskraftig\r\nkollektivtrafik. Jag vill framhålla att skrivelsen\r\ninnehåller en utförlig redovisning av de åtgärder\r\nsom vidtagits resp. planeras för att lösa trafik- och\r\nmiljöproblemen, främst i storstäderna.</pre><pre>För att förbättra trafiken och livsmiljön i våra tre\r\nstorstäder har tre förhandlare presenterat förslag\r\nom situationen i Göteborg, Stockholm och Malmö.\r\nRegeringen har aviserat att den kraftigt bidrar med\r\nmedel för att lösa en del av de stora trafik- och\r\nmiljöproblem som har uppstått i våra storstäder.</pre><pre>Jag vill tillägga att de mer övergripande frågorna\r\nom trafik och miljö m.m. i huvudsak kommer att\r\nbehandlas i samband med den miljöpolitiska\r\npropositionen våren 1991.</pre><pre>Att som centerpartiet i dess reservation 2 nu\r\nspecificera åtgärder för närmare 50 miljarder\r\nkronor för att komma till rätta med\r\ntrafikmiljöproblemen i Göteborg är inte särskilt\r\nbegåvat. Hur skall centerpartiet finansiera alla\r\nprojekten? Har centern övergivit målsättningen att\r\nhela Sverige skall leva?</pre><pre>I reservation 5 från miljöpartiet föreslås att\r\nkommunerna i Göteborgsregionen ges rätt att\r\nsänka hastigheten. Jag vill upplysa Claes Roxbergh\r\nom att kommunerna enligt nu gällande regler kan\r\nbesluta om lokala hastighetsgränser för vissa vägar\r\nom det är motiverat av hänsyn till trafiksäkerheten,\r\nframkomligheten eller miljön.</pre><pre>Övriga reservationer under avsnittet trafik avstyrks\r\nmed bl.a. motiveringen att frågorna kommer att\r\nbehandlas i den miljöpolitiska propositionen och\r\nfår en mer ingående sakbehandling.</pre><pre>Centerpartiet tar i sin reservation 7 upp problemen\r\nmed de växande avfallsmängderna. Jag vill upplysa\r\nom att jordbruksutskottet i betänkande JoU:16 i\r\nsamband med behandlingen i våras av regeringens\r\nförslag om vissa avfallsfrågor anförde att avfallets\r\nvolym och farlighet måste minska samtidigt som\r\nbehandlingen av det avfall som ändå uppkommer\r\nförbättras.</pre><pre>Utgångspunkterna för det fortsatta arbetet med att\r\nminska mängden avfall och avfallets farlighet skall\r\nenligt riksdagsbeslutet vara följande:</pre><pre>Produktionsmetoderna måste utvecklas med\r\nutgångspunkt i sparsamhet med råvaror och\r\nåtervinning av använt material. Sparsamhet,\r\nhushållning och återanvändning skall vara\r\ngrundläggande principer för vårt utnyttjande av\r\nnaturresurser och inriktningen av vår\r\nvaruproduktion.</pre><pre>Återanvändning måste därför vara en ledande\r\nprincip. Varorna måste vara anpassade till\r\nmiljökraven redan från början.</pre><pre>Det är alltså producenten som skall ansvara för att\r\nvarorna får en miljöanpassad utformning och för att\r\nden restprodukt som en vara lämnar i form av avfall\r\nkan tas om hand på ett från miljö- och\r\nresurssynpunkt riktigt sätt.</pre><pre>Efter det att delegationen för Miljöprojekt\r\nGöteborg presenterat sina förslag har\r\nkemikalieinspektionen och statens naturvårdsverk\r\nav regeringen fått i uppdrag att ta fram förslag till\r\nlämpliga åtgärder för att begränsa användningen av\r\nhälso- och miljöskadliga ämnen.</pre><pre>Detta uppdrag har nyligen presenterats för\r\nregeringen. Eftersom detta nu remissbehandlas\r\nåterkommer miljöministern i denna fråga. Jag vill\r\nockså påpeka att miljöavgiftsutredningen har\r\navgett förslag om ekonomiska styrmedel på\r\navfallsområdet.</pre><pre>Denna fråga kommer också att behandlas i den\r\nmiljöpolitisika propositionen våren 1991.</pre><pre>Miljöpartiet har i reservation 8 förslag om\r\nytterligare resurser till kemikalieinspektionen.\r\nRiksdagen har för innevarande budgetår beslutat\r\nom resursförstärkningar motsvarande fyra tjänster\r\nsamt 500 000 kr. för vissa konsultinsatser.</pre><pre>Behovet av ytterligare resurser kommer att prövas\r\ni samband med nästa års budgetförslag.</pre><pre>I reservation 9 från miljöpartiet tas kravet\r\nbeträffande den omvända bevisbördan upp. Denna\r\nreservation är helt onödig med tanke på att\r\nriksdagen så sent som den 24 oktober avslog ett\r\nmotionsyrkande från miljöpartiet som var identiskt\r\nmed dagens yrkande. Kemikalieutredningen har ju\r\nföreslagit att principen beträffande den omvända\r\nbevisbördan skall föras in i lagen om kemiska\r\nprodukter. Det förslaget bereds för närvarande i\r\nregeringskansliet.</pre><pre>Vänsterpartiet och miljöpartiet föreslår i\r\nreservation 10 att Göteborgsregionen förklaras som\r\nmiljöskyddsområde. Men ingen av de tre berörda\r\nkommunerna -- Göteborg, Partille och Mölndal --\r\ntillstyrker det här förslaget. Utskottsmajoriteten\r\ninstämmer i dessa kommuners, liksom också\r\nmiljöministerns, överväganden i denna fråga.</pre><pre>Miljöministerns förslag är att naturvårdsverket\r\nskall få i uppdrag att utarbeta branschöversikter\r\noch allmänna råd för vissa branscher, så att arbetet\r\nkan underlättas för myndigheter i\r\nGöteborgsregionen liksom för andra större\r\ntätorter.</pre><pre>Ett annat motiv är att miljöskyddskommittén skall\r\nbelysa möjligheten att ändra miljöskyddslagen så,\r\natt regeringen får möjlighet att utfärda generella\r\nnormföreskrifter för vissa specificerade\r\nverksamheter.</pre><pre>Jag yrkar avslag på reservationen.</pre><pre>I tre reservationer behandlas frågor om\r\nlagstiftning, tillsyn och kontroll.</pre><pre>Av den aktuella skrivelsen framgår att delegationen\r\nföreslår flera ändringar i miljöskyddslagen.\r\nFörslagen har överlämnats till\r\nmiljöskyddskommittén, som ägnar särskild\r\nuppmärksamhet åt de frågor som tas upp i\r\nreservationerna. Kommittén kommer att avge sitt\r\nförsta betänkande inom en mycket snar framtid.</pre><pre>Herr talman! Delegationen har lagt ned ett\r\nomfattande arbete och presenterat en rad förslag\r\ntill åtgärder.</pre><pre>Målet för delegationen och dess uppdrag har varit\r\natt åstadkomma ett renare Hisingen under loppet\r\nav tio år. Det är vår plikt att möjliggöra att\r\nförslagen blir konkreta beslut.</pre><pre>Den socialdemokratiska regeringen kommer därför\r\natt i den kommande miljöpropositionen presentera\r\nflertalet av delegationens förslag.</pre><pre>Förslagen kommer att innebära radikalt\r\nförbättrade livsvillkor för hisingsborna och vara till\r\nglädje för hela regionen.</pre><pre>Jag yrkar bifall till hemställan i jordbruksutskottets\r\nbetänkande 16 och avslag på samtliga\r\nreservationer.</pre><pre></pre><pre>Anf. 87 ANNIKA ÅHNBERG (v):</pre><pre>Herr talman! Inge Carlsson efterlyste i början av\r\nsitt anförande förklaringar till att det finns\r\nreservationer när det gäller villkoren för stora\r\npunktkällor. Inge Carlsson hänvisade till att den\r\nambition som miljöministern ger uttryck för inte\r\nskiljer sig från den ambition som kommer till\r\nuttryck i den aktuella reservationen. Ja, det är sant.\r\nMen anledningen till att reservationen framställdes\r\när -- åtminstone enligt oss i vänsterpartiet -- att vi\r\ntyckte att den ambition som miljöministern ger\r\nuttryck för i ord inte stämmer överens med vad som\r\ni praktiken händer. Det är mycket riktigt så som det\r\nstår i propositionen, nämligen att omprövningar nu\r\npågår beträffande många stora punktkällor. Vi i\r\nvänsterpartiet tycker inte att man när det gäller\r\ndessa omprövningar har levt upp till den höga\r\nambition som det talas om. Vi tycker alltså inte att\r\ntillräckligt höga krav har ställts med tanke på vad\r\nsom är tekniskt möjligt att åstadkomma i dag. Nu,\r\nliksom alltför ofta annars, låter man företagens\r\nekonomi gå före miljökraven.</pre><pre>Inge Carlsson säger att mycket av det som man har\r\nmotionerat om kommer att behandlas till våren i\r\nsamband med den miljöpolitiska propositionen och\r\natt det därför inte finns någon anledning att ta upp\r\ndessa krav i det här sammanhanget. Men då måste\r\njag fråga: Vad är avsikten med att regeringen nu\r\nkommer med den här skrivelsen till riksdagen om\r\nMiljöprojekt Göteborg om man har för avsikt att gå\r\nMiljöprojekt Göteborg till mötes och man tänker\r\ngöra det i samband med den miljöpolitiska\r\npropositionen till våren? Visserligen brukar vi\r\nklaga över att man ofta kommer för sent, att man\r\ndröjer för länge från regeringens sida. Men den här\r\ngången hade vi kanske föredragit att den här\r\nredogörelsen hade lämnats till våren och att man då\r\nkonkret hade visat vilka av förslagen som man är\r\nberedd att stödja.</pre><pre>Det kan inte hjälpas, men misstanken dyker upp att\r\nanledningen till att man kommer med den här\r\nskrivelsen nu är att man så att säga vill ha betat av\r\nhanteringen av Miljöprojekt Göteborg.</pre><pre>Visserligen har Inge Carlsson lovat att förslagen\r\nskall tas upp i vårens miljöproposition. Jag hoppas\r\nverkligen att så blir fallet. Det skall alltså bli\r\nspännande att se om de förslag finns med i nämnda\r\nproposition till våren som har framförts i\r\nMiljöprojekt Göteborg. Jag utgår från att Inge\r\nCarlsson, om förslagen inte finns med i nämnda\r\nproposition, kommer att motionera därom.</pre><pre>När det gäller miljöskyddsområdet tror jag att ett\r\nviktigt skäl kan vara att miljöskyddsområdet med\r\ndagens bestämmelser innebär ökade befogenheter\r\nför regeringen. Om mera av dessa befogenheter att\r\nvidta strängare åtgärder när det gäller miljön låg på\r\ndet lokala planet, skulle säkert intresset från\r\nberörda kommuners sida vara större om man där\r\nhade ett större inflytande över vad detta med ett\r\nmiljöskyddsområde skulle innebära i form av\r\nökade restriktioner. En väg att gå vore kanske att\r\nfundera över om inte kommunerna kunde få dessa\r\nbefogenheter.</pre><pre>Anf. 88 CLAES ROXBERGH (mp) replik:</pre><pre>Herr talman! Man kan undra varför motionerna i\r\nsamband med Miljöprojekt Göteborg och den\r\naktuella skrivelsen så mycket handlar om trafiken\r\noch lagstiftningen. Svaret blir naturligtvis att det är\r\npå dessa områden som problemen finns. Det är\r\nalltså trafiken och miljölagstiftningen som är\r\nproblemet. Den svenska miljölagstiftningen läcker\r\nnämligen som ett såll.</pre><pre>På grund av miljölagstiftningen är det omöjligt att\r\nangripa de största utsläppen i Göteborg.</pre><pre>När det gäller detta med koncessionsprövningen\r\nvill jag säga följande. Ja visst, det sker en\r\nomprövning. Men det går för långsamt. Dessutom\r\nställer man, enligt vårt förmenande, felaktiga krav.\r\nMan utgår från den bästa tekniken, från vad som\r\när ekonomiskt möjligt för ett medelstort företag i\r\nbranschen och från vad som är miljömässigt\r\nmotiverat.</pre><pre>Men man utgår inte från vad naturen tål, något som\r\ndet egentligen borde vara självklart att man gjorde.\r\nMan borde alltså utgå från vad göteborgaren och\r\nmiljön i Göteborg tål. Dessutom är det bara\r\npunktkällorna, de fasta utsläppen, som prövas på\r\ndet här viset.</pre><pre>Nej, det behövs en förändring av lagstiftningen.\r\nDet behövs kvalitetsnormer, och kommunen bör\r\ninte själv bestämma om det skall vara fråga om ett\r\nmiljöskyddsområde eller inte. Utsläpp över en viss\r\nnivå bör automatiskt leda till att det blir fråga om\r\nett miljöskyddsområde. Då tvingas man göra upp\r\ngenomförandeplaner, som visar hur det skall gå till\r\natt ändra på situationen.</pre><pre>Hela Sverige skall naturligtvis leva. Men jag skulle\r\nvilja säga att utvecklingen i storstadsregionerna i\r\ndag innebär att man delvis tar död på resten av\r\nlandet. En vettig utveckling för storstadsregionerna\r\noch ett stopp när det gäller den framtida\r\nexpansionen skulle skapa möjligheter för övriga\r\ndelar av landet.</pre><pre>Beträffande hastighetsbegränsningen är det\r\nnaturligtvis så, att kommunen har möjlighet att\r\ninföra hastighetsbegränsning på vissa vägar. Men\r\ndet finns ett antal vägar för vilka den möjligheten\r\ninte gäller. Jag känner till ett antal fall i Göteborg --\r\nom jag nu inte är felunderrättad -- där det inte har\r\ngått att ändra hastighetsgränsen.</pre><pre>Anf. 89 RUNE THORÉN (c):</pre><pre>Herr talman! Inge Carlsson efterlyste vad som\r\nskiljer våra reservationer från majoritetens förslag.</pre><pre>I reservation 1 tycker vi att länsstyrelserna skall ha\r\nmer pengar, så att de kan sköta kontrollen på ett\r\nnödvändigt sätt.</pre><pre>I reservation 7 tycker vi att regeringen skall satsa\r\nmer pengar på ekonomiska styrmedel. Det nämnde\r\nInge Carlsson själv.</pre><pre>I reservation 2 har vi nämnt etanol. Vi tycker att\r\nutvecklingen har gått alltför långsamt. Det är inte\r\nbara vi som tycker så utan många andra. I utlandet\r\nhar man kommit ett bra stycke längre än vi i\r\nSverige.</pre><pre>Jag skall ändå vara positiv på en punkt, Inge\r\nCarlsson. Jag tar honom på allvar då han säger att\r\nden kommande miljöpropositionen behandlar de\r\nflesta av de frågor som vi har tagit upp. Äntligen,\r\näntligen. Jag hoppas verkligen att det också anvisas\r\nmedel. Jag har många gånger förut från denna\r\ntalarstol försökt att förklara att jag som gammal\r\nkommunalkamrer vill skilja på investeringar och\r\nfinansiering. Jag kan förstå att det kan vara\r\nbekymmersamt att i ett kortare perspektiv\r\nfinansiera allt. Men det är viktigt, Inge Carlsson, att\r\nvi blir överens om att vissa projekt behövs.\r\nFörslagen som gäller Västsverige innebär ju kanske\r\ninte i sig att hela landet skall leva, vilket jag tycker\r\natt det skall göra. Men titta på vad\r\njärnvägsinvesteringarna ger. De går t.o.m. utanför\r\nlandet. Sträckningen Göteborg--Oslo ligger inte\r\nbara i Sverige. Göteborg--Stockholm, Göteborg--\r\nMalmö, Göteborg--Karlstad, Göteborg--\r\nJönköping -- utmed den linjen fortsätter man på\r\nGötalandsbanan nästan förbi hemma hos Inge\r\nCarlsson, alltså Linköping--Norrköping--\r\nGöteborg--Kalmar. Allt detta är viktiga saker att\r\nsatsa på ur miljösynpunkt. Det ger minskad\r\nlastbilstrafik och minskad biltrafik på många\r\nställen. Det ger minskad nationell flygtrafik. Det\r\nhar oerhört stor betydelse, inte bara ur\r\nGöteborgsperspektiv.</pre><pre>Jag har däremot sagt, Inge Carlsson, att när vi har\r\nbyggt ut dessa järnvägar, får vi också möjligheter\r\ntill en bättre pendeltrafik i Göteborg. Men ur\r\nGöteborgs synpunkt, vilket Miljöprojektgruppen\r\nhar sagt, är det viktigt att trafiken avlastas lastbilar\r\noch bussar. Men vi behöver också ge pendeltrafiken\r\nriktiga förutsättningar. Det är det vår motion tar\r\nfram.</pre><pre>Jag hoppas verkligen, om Inge Carlsson inte är\r\nberedd att ändra inställning vid beslutet här i dag,\r\natt han och regeringen står vid löftet att det i den\r\nkommande miljöpropositionen äntligen skall\r\nkomma både pengar till och förslag om att dessa\r\nprojekt räknas upp. Jag kommer att nogsamt följa\r\närendet.</pre><pre>Anf. 90 INGE CARLSSON (s):</pre><pre>Herr talman! Till Annika Åhnberg kan jag säga att\r\nde flesta av de förslag som har redovisats i\r\nskrivningen och som vi har behandlat i utskottet är\r\nsådana förslag som kommer i miljöpropositionen\r\nvåren 1991. Jag tror att ni kan vara lugna på den\r\nfronten.</pre><pre>Det som skiljer oss åt, Rune Thorén, är att ni kräver\r\nmer pengar. Jag ställde en fråga: Hur skall ni\r\nfinansiera era förslag, en utbyggnad av\r\nkollektivtrafiken, som kommer att kosta mellan 50\r\noch 60 miljarder kronor? Vi socialdemokrater har\r\nett ansvar för hela landet. Det verkar som om\r\ncenterpartiet har givit upp och inte vill vara med om\r\ndet längre. Jag kan inte lova att vi i förslaget i\r\nmiljöpropositionen kan åstadkomma den här\r\nmängden pengar. Det är skälet till att jag har yrkat\r\navslag.</pre><pre>När det gäller de stora punktkällorna förstår jag\r\nfortfarande inte vad som skiljer oss åt. Ligger\r\nskillnaden i att ni kräver att länsstyrelsen skall få\r\nmer pengar? Är det bara den skillnaden, tycker jag\r\nfaktiskt att vi kan vara överens. Pengar till de här\r\nolika åtgärderna kommer naturligtvis att anslås i\r\nbudgetpropositionen.</pre><pre>Överläggningen var härmed avslutad.</pre><pre>(Beslut skulle fattas efter 9 §.)</pre><pre>9 § Prisregleringsavgifterna m.m.</pre><pre>Föredrogs</pre><pre>jordbruksutskottets betänkande</pre><pre>1990/91:JoU19 Tilläggsbudget 1.</pre><pre>Anf. 91 INGVAR ERIKSSON (m):</pre><pre>Herr talman! Jordbruksutskottets betänkanden\r\n1990/91:19 behandlar tilläggsbudget 1 i\r\nstatsbudgeten för innevarande budgetår, den del\r\nsom berör jordbruksdepartementets område.</pre><pre>I juni 1990 fattade riksdagen beslut om ny\r\nlivsmedelspolitik. Beslutet innebar en avreglering\r\nav svenskt jordbruk, förberedelser för en ökad\r\ninternationalisering, dock inom ramen för ett\r\nbibehållet gränsskydd. Gränsskyddet kan sänkas,\r\nmen i samma takt som i omvärlden. Ömsesidighet\r\nskall gälla för att skapa rättvisa\r\nkonkurrensförutsättningar.</pre><pre>Uppslutningen kring det livsmedelspolitiska\r\nbeslutet var stor. Samtliga riksdagspartier, utom\r\nmiljöpartiet, stod bakom beslutet. Den breda\r\nuppslutningen kring beslutet var viktig och\r\nvärdefull och borde skapa förutsättningar för en\r\nlångsiktigt hållbar jordbrukspolitik.</pre><pre>Det livsmedelspolitiska beslutet var en\r\nkompromiss. Vi moderater tvingades därför att\r\navstå från en del av våra ursprungliga förslag. Som\r\nexempel kan nämnas att vi föredragit större insatser\r\nav olika stimulansåtgärder i syfte att varaktigt föra\r\narealer ur livsmedelsproduktionen. Det skulle\r\nsnabbare leda till bättre balans också inom\r\nspannmålsproduktionen, lägre exportkostnader\r\noch bättre lönsamhet.</pre><pre>Om avregleringen skall kunna genomföras på ett\r\nframgångsrikt sätt fordras att tydliga och klara\r\nsignaler sänds till jordbruksnäringen. Tyvärr kan\r\nkonstateras att det fortfarande, snart sex månader\r\nefter beslutet, på flera områden råder oklarhet och\r\noro ute bland lantbrukarna om vad som gäller.</pre><pre>De kommande åren blir avgörande för den svenska\r\njordbruksnäringens fortsatta utveckling. Det\r\njordbrukspolitiska beslutet måste leda till att nya\r\nproduktionsalternativ etableras. Skall\r\nomställningen lyckas måste riksdagens\r\njordbrukspolitiska beslut i grunden ligga fast. Där\r\nbrister i informationen till lantbrukarna nu råder,\r\nmåste regering och berörda myndigheter snabbt ge\r\nklara besked.</pre><pre>Beslutet innebar bl.a. att det av staten\r\ngaranterade inlösenpriset på spannmål successivt\r\nskulle trappas ned. Detta skulle, såvitt\r\nomställningen blir framgångsrik, dock kunna\r\ninnebära en prisnivå med bibehållen lönsamhet.\r\nÅrets spannmålsskörd har dock blivit större än\r\nberäknat. Den första november beslutade\r\nregeringen därför att medge jordbruksnämnden att\r\nhöja prisregleringsavgiften på handelsgödsel och\r\nbekämpningsmedel med hela 30 %. Höjningen av\r\nprisregleringsavgiften syftade till att täcka\r\nunderskottet i spannmålsregleringen. Det har\r\nockså blivit utskottets förslag. Detta leder till att\r\nlantbrukarna nu drabbas av avgiftshöjningar som\r\ntvingar dem att betala ytterligare 120 milj. kr. om\r\nåret till spannmålsregleringen.</pre><pre>I propositionen, med förslag om tilläggsbudget,\r\nframhölls att ''finansieringen av underskottet i\r\nspannmålsregleringen bör belasta de jordbrukare\r\nsom producerar spannmål, dvs. som bidragit till\r\növerskottsproduktionen och fått del av\r\nmerintäkterna.''</pre><pre>Vi moderater vänder oss mot detta resonemang.\r\nRiksdagen fastställde inlösenpriset för spannmål då\r\nvi tog beslutet om livsmedelspolitiken. Den av\r\nutskottet nu förordade höjningen innebär ett avsteg\r\nfrån riksdagsbeslutet. Dessutom kommer\r\nhöjningen av prisregleringsavgiften att drabba alla\r\nde lantbrukare som använder bekämpningsmedel\r\noch handelsgödsel. Detta innebär att även\r\nlantbrukare som inte odlar spannmål kommer att\r\ntvingas bekosta underskottet i\r\nspannmålsregleringen. Detta är orättfärdigt.\r\nPotatisodlare, betodlare och lantbrukare med gräs-\r\noch vallodlingar kommer nu också att drabbas av\r\nden höjda avgiften. Vi anser att höjningen innebär\r\natt jordbruksnäringens villkor förändras i\r\nförhållande till de villkor som gällde då riksdagen\r\nfastställde jordbruksbeslutet. Ytterligare en pålaga\r\ndrabbar näringen.</pre><pre>Jag vill i sammanhanget notera vad majoriteten i\r\nmiljöavgiftsberedningen sade i sitt slutbetänkande.\r\nMan menar där att några större förändringar i\r\navgiftssystemet inte skall göras. Man bör vara\r\nförsiktig. Man sade också när det gäller\r\nbekämpningsmedlen att den osäkerhet som har\r\nredovisats talar mot att införa alltför höga avgifter\r\noch att man därför bör vara försiktig.</pre><pre>Herr talman! Jordbrukarna har i samband med\r\nriksdagens omställningsbeslut i våras fått en klar\r\nsignal om en långsiktig politik. Nu ändrar man på\r\ndet. Det är därför mycket förvånande att\r\nregeringen nu gett dessa nya signaler och helt\r\nplötsligt, mot alla tidigare givna signaler, avsevärt\r\nhöjer prisregleringsavgifterna på handelsgödsel och\r\nbekämpningsmedel.</pre><pre>Vi anser att denna åtgärd strider mot möjligheterna\r\natt inleda en harmonisering med EG. I ett läge då\r\nEES-förhandlingarna går mot sitt slut och Sverige\r\nnu tar de första stegen till ett medlemskap i EG\r\nbeslutar regeringen om nya avgifter på jordbrukets\r\nområde, som försämrar vår konkurrenssituation\r\ngentemot framför allt EG-länderna. Detta är\r\nolyckligt och skadligt för möjligheterna att klara\r\nanpassningen till omvärlden.</pre><pre>Prisregleringsavgiften på handelsgödsel och\r\nbekämpningsmedel bör därför sänkas till den\r\ntidigare nivån, dvs. den nivå som gällde innan\r\nregeringen kom med sitt beslut den 1 november\r\n1990.</pre><pre>Riksdagen borde med denna bakgrund besluta att\r\nden rörliga kredit som statens jordbruksnämnd\r\ndisponerar för ändamålet inom\r\njordbruksregleringen och regleringen av\r\nsockernäringen höjs så att den täcker underskottet.</pre><pre>Herr talman! Jag yrkar bifall till reservation 2 i\r\nbetänkandet undertecknad av oss moderater och\r\nockså av centerpartister som i utskottet anslutit sig\r\ntill vårt yrkande.</pre><pre>Anf. 92 KARL ERIK OLSSON (c):</pre><pre>Herr talman! För tämligen exakt ett halvår sedan\r\nfattade riksdagen ett beslut om en ny\r\nlivsmedelspolitik. Detta beslut innebar, som Ingvar\r\nEriksson nyss har sagt, att vi i motsats till vad som\r\ntidigare varit brukligt i riksdagen beslutade om\r\nspannmålspriser att gälla de närmaste fyra åren,\r\npris på 1,30 kr., 1,15 kr., 1 kr. och 90 öre. Det här\r\nvar en uppgörelse mellan samhället och bönderna\r\ninför en förestående mycket omfattande förändring\r\nav jordbrukspolitiken, en förändring som kommer\r\natt vara påfrestande i väldigt många sammanhang.\r\nI det här läget krävs det naturligtvis att de besked\r\nsom ges från riksdag och regering står sig från det\r\nena året till det andra. När vi uppnådde en bred\r\nenighet i jordbruksutskottet inför beslutet sade vi\r\natt det var väldigt viktigt. När vi har denna enighet\r\nkan vi lita på att beslutet håller, inte bara från ett\r\når till ett annat utan också från en valperiod till en\r\nannan.</pre><pre>Det har varit en ovanligt bra skörd, det är sant.\r\nJordbruksministern säger i propositionen att den\r\nhär skörden kombinerad med ovanligt låga\r\nvärldsmarknadspriser gör att underskottet i\r\nspannmålskassan ökar. Det leder till betydande\r\nproblem när det gäller finansieringen. Så säger\r\njordbruksministern att det här skall jordbrukarna\r\nvara med om att betala.</pre><pre>\r\nEn mycket viktig del i jordbruksreformen var att\r\nman skulle gå från ett regleringssystem till ett\r\nsystem där jordbrukarna blir mer företagare. I\r\nföretagandet ligger att man får ta den skörd det blir.\r\nNu lägger man fram ett förslag att höja\r\nregleringsavgiften på handelsgödsel och\r\nbekämpningsmedel därför att skörden var bra.</pre><pre>Jag tycker att en intressant fråga att ställa sig, eller\r\negentligen att ställa till regeringspartiet och\r\nutskottsmajoriteten, i det här sammanhanget är:\r\nOm det hade blivit en mindre skörd än normalt,\r\nhade man i så fall i det läget sänkt\r\nregleringsavgifterna? Om det nästa år skulle bli en\r\nmindre skörd än normalt, kan vi då förvänta oss att\r\nman drar ner regleringsavgifterna, kanske under\r\nden nivå som vi har i år? För det är väl på det viset\r\nman skall se det hela? Men det här är mest\r\nhypotetiskt, för då har vi avskaffat\r\nregleringsavgifterna. Då är regleringsavgiften en\r\nmiljöavgift som det inte går att ändra på.</pre><pre>Det här är måhända inte någon jättefråga. Det\r\nhandlar om 120 miljoner per år som kommer att\r\nligga kvar in i framtiden och därmed naturligtvis bli\r\ntill mer pengar. Men principiellt är den viktig,\r\ndärför att den innebär att tilltron till regeringen när\r\ndet gäller att stå fast vid principerna i det\r\njordbrukspolitiska beslutet minskar än mer. Det är\r\ndärför som vi från centern, för att man i alla fall\r\nskall ha tilltro till riksdagen, vill i reservation 1 slå\r\nfast att det här är ett avsteg från riksdagsbeslutet\r\nom livsmedelspolitiken. Jag yrkar bifall till\r\nreservation 1. Jag tycker att denna princip är det\r\nviktigaste.</pre><pre>Vidare yrkar jag bifall till reservation 2, som\r\negentligen är en följd av den förra, innebärande att\r\navgiften, om man inte tycker att den skall höjas,\r\nborde ligga på den nivå som den tidigare låg på.</pre><pre></pre><pre>Anf. 93 HÅKAN STRÖMBERG (s):</pre><pre>Herr talman! Jag tycker inte att man är uppriktig\r\nnär man från reservanternas sida hävdar att en\r\nhöjning av gödselmedelsavgifterna för att täcka de\r\nökade kostnaderna för ett överskott av spannmål\r\ninnebär ett avsteg från den stora\r\njordbruksuppgörelse som träffades i våras. Det\r\nfinns ingenstans skrivet, det vill jag upplysa\r\nreservanternas företrädare om, att det inte skulle\r\nvara möjligt att i vissa situationer höja eller sänka\r\ngödselmedelsavgifterna. Det kan man göra utan att\r\ndet skall betraktas som ett avsteg från\r\njordbruksuppgörelsen i våras. Jag känner en\r\nmycket stor tillfredsställelse över att vi enhälligt\r\nkunde ro jordbruksreformen i land i riksdagen, om\r\nvi bortser från miljöpartiet. Jag tycker att det är\r\nväldigt viktigt att -- utskottets ordförande sade det\r\nockså -- vi håller fast vid den. Då får man inte gå ut\r\nmed anklagelser och hävda att vi nu försöker gå\r\nifrån den. Det är väldigt viktigt som sagt att vi håller\r\nfast vid den.</pre><pre>Om det nu skulle vara, som ni säger, ett avsteg,\r\nvarför pekade ni inte i samma reservation på att\r\nockså regeringen har gjort ett avsteg från\r\nriksdagsbeslutet. Det sades också att man inte\r\nskulle ställa ytterligare budgetmedel till förfogande\r\nför spannmålsreglering under innevarande\r\nbudgetår. Men nu ställs en räntefri rörlig kredit till\r\njordbruksnämndens förfogande för att täcka\r\nkostnaderna. Det belastar självfallet statsbudgeten\r\nytterligare.</pre><pre>Nu till saken: Om det nu visar sig att kostnaderna\r\nför att sälja årets skörd är ca 1 000 miljoner mer än\r\nvad man har beräknat, därtill till största delen\r\nberoende på att vi har fått en ökad\r\nspannmålsvolym, att vi har fått en bra skörd, då\r\nmåste det finnas någon som tar hem vinsten. Vem\r\när det? Det är ju Sveriges spannmålsodlare, som\r\nkan sälja sin spannmål till ett i förväg fastställt pris,\r\noavsett hur stor volymen är. Det är då man skall\r\nsälja i andra hand som problemen uppstår. Det har\r\nvarit det stora problemet under en lång rad av år\r\noch egentligen ledde till att vi måste se över hela vår\r\njordbrukspolitik och hela regleringssystemet. Jag\r\nvill inte påstå att ni som företräder reservanterna\r\nskulle tala i egen sak, men nog tillhör ni båda\r\nvinnarna på grund av den goda skörden. Är det då\r\ninte rättvist att också vinnarna är med och betalar\r\nen del av kostnaderna för överskottet och att man\r\ninte bara lägger över dessa på konsumenterna?</pre><pre>Herr talman! Jag vill med det anförda yrka bifall till\r\nutskottets hemställan och avslag på\r\nreservationerna.</pre><pre>Anf. 94 KARL ERIK OLSSON (c):</pre><pre>Herr talman! Det är naturligtvis riktigt att\r\nkostnaderna för exporten ökar mycket om\r\nexporten, med rådande världsmarknadspriser,\r\nökar. Men det är inte det vi talar om, utan det vi\r\ntalar om är att beslutet innebar att regeringen skulle\r\nta ansvaret för att exportera spannmålen under den\r\nhär perioden. Då skall man inte i efterhand\r\ndiskutera detta med denna grupp och säga: Var nu\r\nföretagare, ta chanser och risker.</pre><pre>Håkan Strömberg vågade inte svara på den fråga\r\nsom jag ställde i mitt första anförande: Hade\r\nregeringen sänkt den här avgiften om skörden hade\r\nblivit liten? Jag har mycket svårt att tro att\r\nregeringen hade gjort det.</pre><pre>Jag skall göra en kommentar om den rent formella\r\nfrågan. Det som regeringen har gjort är inte\r\nformellt oriktigt. På den punkten kan jag hålla med\r\nHåkan Strömberg. Däremot är det moraliskt och\r\nprincipiellt förkastligt.</pre><pre>Anf. 95 INGVAR ERIKSSON (m):</pre><pre>Herr talman! Detta innebär ett principiellt avsteg,\r\nHåkan Strömberg. Regeringen har gjort detta\r\navsteg trots att den har bundit upp sig i det\r\nbetänkande som vi kompromissade om. Det tycker\r\njag att man bör ha klart för sig. Jag vill också erinra\r\nom vikten av att jordbruksnäringen genom de här\r\nökade avgifterna belastas med ytterligare ökade\r\nkostnader som sedda i konkurrensperspektivet när\r\ndet gäller omvärlden är mycket olyckliga. Vi\r\nbetecknar det som mycket allvarligt att man under\r\nden här perioden ökar kostnaderna ytterligare och\r\ndessutom säger att det drabbar just dem som\r\nproducerat överskottet. Men det drabbar de facto,\r\nHåkan Strömberg, många andra bönder som inte\r\nproducerar spannmål.</pre><pre>Anf. 96 HÅKAN STRÖMBERG (s):</pre><pre>Herr talman! Jo, utskottets ordförande, vi talar om\r\natt vi mot tidigare beräkningar och prognoser har\r\nfått en betydligt större spannmålsskörd i år än vi\r\nhade räknat med och de problem som det innebär\r\natt sälja ut detta på världsmarknaden när det är så\r\nlåga priser där. Då måste regeringen på något sätt\r\nhandla. Vi ställer krav på att regleringskassan skall\r\nsälja ut spannmål. Vi ställer också krav på att\r\njordbrukarna skall ha sin del. Men när det uppstår\r\nbrist i kassan måste man på något sätt komma till\r\nrätta med denna brist.</pre><pre>Jag vill svara på Karl Erik Olssons fråga att det är\r\nhelt klart, att om vi hade fått en dålig\r\nspannmålsskörd i år och inte hade haft någon\r\nexportvolym, hade vi kunnat sänka\r\nförmalningsavgiften. Nu vill jag inte påstå att hela\r\ndenna förmalningsavgift skulle ha gått till\r\njordbrukarna, eftersom konsumenterna är med och\r\nbetalar. Då tycker jag att man åtminstone borde\r\ndela på detta. Samma sak görs när budgetmedel tas\r\ni anspråk för att täcka räntekostnader för rörliga\r\nkrediter. Då tar skattebetalarna och\r\nkonsumenterna en del. Men jag vill än en gång säga\r\natt det inte är mer än rätt att också vinnarna i årets\r\nskörd tar sin del, eftersom det är helt klart att det\r\när lönsamt för jordbrukarna om de får en bra skörd.\r\nMen vi skall dessutom komma ihåg att det också är\r\nberoende av handelsgödselmedel och kväve som\r\nanvänds på de åkrar där man odlar spannmål. Ni\r\nhar ju i andra sammanhang föreslagit att vi skall\r\ninföra miljöavgifter. Varför säger ni då nej när en\r\nsådan införs beträffande jordbruket. När det gäller\r\nvåra vattendrag är ju kväveläckagen i jordbruket\r\nden största föroreningskällan.</pre><pre>Anf. 97 KARL ERIK OLSSON (c):</pre><pre>Herr talman! Det är ju uppenbart att lönsamheten\r\nblir bättre för jordbruket om skörden blir stor. Det\r\nbehöver vi inte diskutera i riksdagen. Det är en\r\nsjälvklarhet. Men vad vi diskuterar i riksdagen är\r\nde regler som vi fastlade i beslutet för ett halvår\r\nsedan och som skulle gälla under den här perioden.\r\nNu utnyttjar regeringen egentligen ett hål som vi\r\ninte observerade och som vi inte diskuterade den\r\ngången. Vi täppte inte till hålet, och därför säger\r\njag att regeringen formellt inte har gjort något fel,\r\nmen den har gjort en förändring som inte var\r\nförutsedd i beslutet. Jag tror att det är mycket\r\nosäkert om regeringen hade gått åt andra hållet,\r\nHåkan Strömberg. Så väl tror jag mig känna\r\njordbruksministern och regeringen på den\r\npunkten.</pre><pre>Anf. 98 INGVAR ERIKSSON (m):</pre><pre>Herr talman! Vi anser att riksdagens beslut måste\r\nföljas. Det är därför som vi har motionerat och\r\nprotesterat mot regeringens handling. Vi menar att\r\ningenting är viktigare än att upprätthålla\r\ntrovärdigheten just i den viktiga\r\nomställningsprocess som svenskt jordbruk nu står\r\ninför. Därför vill jag än en gång understryka vikten\r\nav att sådana förslag inte upprepas.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande jordbruksutskottets\r\nbetänkanden 1990/91:JoU15, JoU16 och JoU19.</pre><pre>Jordbruksutskottets betänkande 15</pre><pre>Mom. 2 (handlingsprogram för utveckling av\r\nmiljövänligare typer av batterier)</pre><pre>Utskottets hemställan bifölls med 279 röster mot\r\n18 för reservation 2 av Annika Åhnberg. 8\r\nledamöter avstod från att rösta.</pre><pre>Mom. 4 (insamlingsnivåer)</pre><pre>Utskottets hemställan bifölls med 242 röster mot\r\n53 för reservation 4 av Bengt Rosén m.fl. 10\r\nledamöter avstod från att rösta.</pre><pre>Mom. 6 (lagförslaget)</pre><pre>Utskottets hemställan bifölls med 246 röster mot\r\n60 för reservation 6 av Sven Eric Lorentzon m.fl.</pre><pre>Mom. 7 (styrande miljöavgifter m.m.)</pre><pre>Utskottets hemställan bifölls med 242 röster mot\r\n39 för reservation 8 av Marianne Samuelsson. 26\r\nledamöter avstod från att rösta.</pre><pre>Mom. 8 (återvinningspremie)</pre><pre>Utskottets hemställan bifölls med 266 röster mot\r\n38 för reservation 9 av Karl Erik Olsson och\r\nLennart Brunander. 2 ledamöter avstod från att\r\nrösta.</pre><pre>Mom. 10 (inarbetande av lagen i övrig\r\nmiljölagstiftning)</pre><pre>Utskottets hemställan -- som ställdes mot\r\nreservation 11 av Marianne Samuelsson -- bifölls\r\nmed acklamation.</pre><pre>Mom. 11 (miljöorganisationernas representation)</pre><pre>Utskottets hemställan bifölls med 288 röster mot\r\n18 för reservation 12 av Annika Åhnberg.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU16</pre><pre>Mom. 2 (utbyggnad av kollektivtrafiken m.m.)</pre><pre>Först biträddes reservation 3 av Annika Åhnberg\r\nmed 28 röster mot 20 för reservation 4 av Marianne\r\nSamuelsson. 259 ledamöter avstod från att rösta.</pre><pre>Härefter biträddes reservation 2 av Karl Erik\r\nOlsson och Lennart Brunander med 44 röster mot\r\n38 för reservation 3 av Annika Åhnberg. 225\r\nledamöter avstod från att rösta.</pre><pre>Slutligen bifölls utskottets hemställan med 233\r\nröster mot 75 för reservation 2 av Karl Erik Olsson\r\noch Lennart Brunander.</pre><pre>Mom. 4 (områdesavgifter och miljöavgifter m.m.)</pre><pre>Utskottets hemställan bifölls med 270 röster mot\r\n37 för reservation 6 av Marianne Samuelsson.</pre><pre>Mom. 8 (Göteborgsregionen som\r\nmiljöskyddsområde)</pre><pre>Utskottets hemställan bifölls med 268 röster mot\r\n38 för reservation 10 av Annika Åhnberg och\r\nMarianne Samuelsson.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU19</pre><pre>Mom. 1 (uttalande om innebörden av riksdagens\r\nlivsmedelspolitiska beslut)</pre><pre>Utskottets hemställan bifölls med 241 röster mot\r\n36 för reservation 1 av Karl Erik Olsson och\r\nLennart Brunander. 32 ledamöter avstod från att\r\nrösta.</pre><pre>Mom. 2, 3 och 5 (sänkning av\r\nprisregleringsavgifterna, m.m.)</pre><pre>Utskottets hemställan bifölls med 212 röster mot\r\n97 för reservation 2 av Karl Erik Olsson m.fl.</pre><pre>Mom. 4</pre><pre>Utskottets hemställan bifölls.</pre><pre>\r\nBeslut om samlad votering</pre><pre>Beträffande de på föredragningslistan närmast\r\nupptagna ärendena, skatteutskottets betänkanden\r\nSkU6, SkU7 ocoh SkU8, näringsutskottets\r\nbetänkanden NU12, NU16 och NU17,\r\nkonstitutionsutskottets betänkande KU18 samt\r\nfinansutskottets betänkande FiU8, beslöt\r\nkammaren på förslag av talmannen, att de fick\r\nföretas till avgörande i ett sammanhang sedan\r\ndebatten i alla dessa ärenden avslutats.</pre><pre>\r\nAjournering</pre><pre>Kammaren beslöt kl. 18.10 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>10 § Fastighetstaxering av lantbruk</pre><pre>Föredrogs</pre><pre>skatteutskottets betänkande</pre><pre>1990/91:SkU6 Fastighetstaxering av lantbruk\r\n(prop. 1990/91:47).</pre><pre>Anf. 99 KNUT WACHTMEISTER (m):</pre><pre>Herr talman! Aldrig någonsin har så stor osäkerhet\r\nrått inför en fastighetstaxering som inför 1992 års\r\ntaxering av lantbruk. Osäkerheten beror\r\nnaturligtvis på den avreglering av jordbruket som\r\nbeslutades i våras och som kommer att väsentligt\r\npåverka lönsamhet, prissättning och efterfrågan.\r\nHur detta kommer att påverka det marknadsvärde\r\nsom ligger till grund för det taxeringsvärde som\r\nskall åsättas en jordbruksfastighet vet vi nu, i slutet\r\nav 1990, inte mycket om. Det naturliga, logiska och\r\nrättvisa vore att uppskjuta taxeringen till 1996, då\r\nsituationen har klarnat. Eftersom marknadsvärdet\r\nskall baseras på försäljningarna andra året före\r\ntaxeringsåret skulle 1996 års taxeringsvärde\r\ngrundas på prisnivån 1994. Vid den tidpunkten kan\r\nman klart utläsa hur avregleringen har påverkat\r\nmarknaden.</pre><pre>Herr talman! Med det sagda yrkar jag bifall till\r\nreservation nr 1.</pre><pre>Enligt min uppfattning är det som inte står i den\r\nproposition som utgör bakgrund till detta\r\nbetänkande intressantare än det som står där. Det\r\nsom står i propositionen rör vissa ändringar i\r\nvärderingsförfarandet samt några förenklingar för\r\nde mindre lantbruksenheterna. Däremot finns inte\r\nnågra som helst förslag med anledning av\r\njordbrukets avreglering, och detta är\r\nanmärkningsvärt. Speciellt finns det anledning att\r\nkritisera att inga förslag finns när det gäller att\r\nfastställa det marknadsvärde som skall ligga till\r\ngrund för taxeringsvärdet. Liksom tidigare skall\r\nmarknadsvärdet beräknas i första hand med\r\nledning av det genomsnittliga prisläget under andra\r\nåret före taxeringsåret, i detta fall alltså 1990.\r\nSjälvfallet måste, enligt min uppfattning, alldeles\r\nspeciellt efter avregleringen, större hänsyn tas till\r\nen fastighets avkastningsförmåga än till ett\r\nmarknadsvärde, som alltså har fastställts tidigare.</pre><pre>Skälen härtill är flera:</pre><pre>1.  Avkastningsvärdering används vid prövning av\r\nförvärvstillstånd enligt jordförvärvslagen.</pre><pre>2.  Köpeskillingsstatistiken som används för att\r\nräkna fram marknadsvärdet är osäker i och med att\r\nen liten del av jorden och skogen omsätts på öppna\r\nmarknaden. Detta gäller speciellt skog, där förvärv\r\nofta har karaktären av köp av rotpost.</pre><pre>3.  En annan svaghet med denna statistik är att\r\nsläktköp undantagits, trots att de oftast är baserade\r\npå en seriös beräkning av fastighetsvärdet.</pre><pre>4.  Denna köpeskillingsstatistik gäller för 1990,\r\nnästan ett halvt år innan avregleringen beslutades\r\nav riksdagen.</pre><pre>Det är fullkomligt givet att denna avreglering måste\r\nmedföra prisfall på fastigheterna, något som också\r\nnoteras i vårens proposition om\r\nlivsmedelspolitiken. Även skatteutskottets\r\nmajoritet tillstår detta, men lika litet som\r\nregeringen vill man ta hänsyn till detta självklara\r\nskäl när det gäller att få fram ett rättvisande\r\ntaxeringsvärde.</pre><pre>Om man nu inte vill gå med på någon lättnad, som\r\nborde ha föranletts av jordbrukets avreglering,\r\nborde man åtminstone i logikens namn medverka\r\ntill ökade möjligheter för omtaxering. Någon\r\nlättnad av nuvarande regler har alltså inte skett.\r\nFortfarande kan särskild fastighetstaxering ske om\r\nfastighetens beskaffenhet påtagligt ändrats. Vi har\r\nemellertid beklagligtvis inte fått gehör för det\r\nganska självklara kravet på att sjunkande\r\nmarknadsvärde skulle vara en tillräcklig grund för\r\nomtaxering. Att omställningen kan ske under en\r\nföljd av år understryker ytterligare detta krav.</pre><pre>Det finns anledning att kommentera ytterligare\r\nnågra punkter i betänkandet. Det har framkommit\r\natt småhus med tomtmark som ingår i\r\nlantbruksenhet betalas med ett högre pris än om\r\nsmåhus och tomt hade varit en självständig enhet.\r\nDetta förhållande föreslås i propositionen få ge fullt\r\nutslag i det nya taxeringsvärdet. Att denna\r\nprisskillnad får slå igenom fullt ut anser vi vara\r\nfelaktigt av två skäl:</pre><pre>1.  Prisskillnaden beror säkerligen i stor\r\nutsträckning på det förhållandet att kostnaderna\r\nför reparation och underhåll av bostad på\r\njordbruksfastighet hittills varit avdragsgilla men\r\nfr.o.m. kommande årsskifte inte är det.</pre><pre>2.  Ett underskott på jordbruksfastighet är t.o.m. i\r\når kvittningsbart mot tjänsteinkomst, en regel som\r\nnu försvinner, till stor nackdel för många\r\ndeltidsjordbrukare. Avdragsmöjligheten har\r\nnaturligtvis verkat prishöjande.</pre><pre>Det är också anmärkningsvärt att propositionen\r\ninte tar upp de problem som avregleringen med\r\nföljande omställning kommer att medföra när det\r\ngäller fastställande av ägoslag. Stora belopp\r\nkommer att betalas ut för åkermark som ställs om\r\ntill annan produktion än livsmedel. Denna\r\nåkermark måste då få en annan klassificering, och\r\ndå också sänkt taxeringsvärde. Som exempel kan\r\nanges att åkermark som ställs om till permanent\r\nbetesmark inte får tillföras gödningsmedel.\r\nDärmed kommer denna mark att ha en väsentligt\r\nsämre växtkraft. Sådan mark borde inte klassas\r\nsom åkermark, även om det är formellt riktigt att\r\nden går att plöja -- något som är en förutsättning för\r\natt mark skall klassas som åker.</pre><pre>Avslutningsvis kan jag nämna att vår sista\r\nreservation, nr 10, tar upp kravet på att ej genom\r\nen alltför kraftig höjning av taxeringsvärdet\r\nförsvåra eller omöjliggöra bevarande av viktiga\r\nkulturbyggnader.</pre><pre>Herr talman! För tids vinnande yrkar jag bifall till\r\nblott reservationerna 6 och 8, förutom till\r\nreservation 1.</pre><pre>Anf. 100 LEIF OLSSON (fp):</pre><pre>Herr talman! Det är obestridligen, som\r\nskatteutskottet skriver i sitt betänkande 6,\r\njordbruksfastigheternas tur att taxeras 1992, som\r\nett sista steg i den allmänna fastighetstaxering i vårt\r\nland som riksdagen har beslutat om.</pre><pre>Folkpartiet liberalerna har inte motionerat när det\r\ngäller frågan om uppskov med fastighetstaxering\r\nför jordbruksfastigheter. Men vi ställer ändå upp\r\nbakom reservation 1 tillsammans med moderaterna\r\noch centern. Det huvudsakliga skälet, herr talman,\r\ntill att även vi vill vänta något med denna taxering\r\när den stora osäkerhet inför den närmaste\r\nframtiden som svenskt jordbruk känner i dag,\r\nnågot som också Knut Wachtmeister har nämnt.\r\nDet gäller lönsamhetsfrågorna över huvud taget\r\noch omställningsproblemen i samband med\r\navregleringen inom jordbruket -- en avreglering\r\nsom nu praktiskt taget alla är eniga om måste ske.\r\nDet gäller naturligtvis också utformningen av\r\nframtida arvs- och förmögenhetsbeskattning, där\r\nfrågetecknen är många, och det stora prisfall som\r\nsannolikt kan befaras inträffa inom de allra\r\nnärmaste åren.</pre><pre>Eftersom taxeringsvärdet skall grundas på\r\nmarknadsvärdet två år före taxering, kan det\r\ninnebära att en redan hårt pressad\r\nnäringsverksamhet belastas med taxeringsvärden\r\nsom helt plötsligt ligger alldeles för högt och\r\nframför allt medför en ytterligare försämring av\r\nlönsamheten i jordbruksnäringen.</pre><pre>Herr talman! När det gäller de s.k. släktköpen har\r\nregeringen i proposition 1990/91:47 föreslagit att\r\ndessa köp generellt inte skall ingå i den prisstatistik\r\nsom skall ligga till grund för taxering. Folkpartiet\r\nliberalerna kan inte acceptera detta synsätt rakt\r\növer. Visst finns det släktköp där just släktskapet\r\npåverkar priset, men det finns också, som för övrigt\r\nSvenska jordägareförbundet hävdar i sitt remissvar,\r\nmånga släktköp där priset av olika skäl förvisso är\r\nfullt jämförbart med priset för utomstående\r\nköpare. Det finns ingen som helst anledning att\r\nutesluta släktköp med normala priser från\r\nprisstatistiken.</pre><pre>Herr talman! I vår kommittémotion har vi också\r\nuppmärksammat den kommande\r\nfastighetstaxeringens inverkan på\r\nskogsvårdsavgiften, som ju är direkt relaterad till\r\ntaxeringsvärdet, eller rättare sagt till\r\nskogsbruksvärdet. Det är ytterst viktigt att den\r\nkommande taxeringen av lantbruk inte automatiskt\r\nhöjer skogsvårdsavgiften. Jag utgår från att\r\nutskottet med sin skrivning avser att, som det heter,\r\nnoga följa detta. En smyghöjning av\r\nskogsvårdsavgiften genom taxeringsvärdet får bara\r\ninte ske. Avgiften borde snarare sänkas, men det\r\nfår vi återkomma till i annat sammanhang.</pre><pre>Herr talman! Jag yrkar bifall till reservation 1.</pre><pre>Anf. 101 ROLF KENNERYD (c):</pre><pre>Herr talman! Vi tillämpar sedan 1988 ett system för\r\nfastighetstaxering som innebär att dels\r\nkommersiella fastigheter utom lantbruk, dels\r\nsmåhus, dels lantbruk taxeras med två års intervall\r\nmellan resp. grupp av fastigheter. Vi får på det\r\nsättet ett sexårigt omdrev mellan taxeringarna.\r\nEnligt denna turordning står nu\r\nlantbruksfastigheter i tur att taxeras år 1992. Det är\r\ndetta som nu föreliggande betänkande behandlar.\r\nDet här taxeringsvärdet på fastigheter ligger bl.a till\r\ngrund för ett antal skatter och avgifter.</pre><pre>Avsikten med taxeringarna är att anpassa\r\ntaxeringsvärdena till marknadsprisförändringarna\r\nför att bl.a ge ett rättvisande underlag för dessa\r\nskatter och avgifter. I allmänhet sker en\r\nkontinuerlig höjning av fastighetspriserna till följd\r\nav den allmänna inflationen, ofta t.o.m. mer än\r\ninflationen. I allmänhet kan man alltså säga att det\r\nvid taxeringstillfället påräknas en fortsatt\r\nvärdestegring i förhållande till det nyåsatta\r\ntaxeringsvärdet.</pre><pre>Det förhåller sig av allt döma annorlunda när det\r\ngäller utvecklingen av priserna på\r\nlantbruksfastigheter. Skälen till detta är flera. Men\r\nde står främst att finna i de förändrade skatteregler\r\nsom vi redan har tagit beslut om och i viss mån även\r\ni aviserade förändringar av skatteregler framför allt\r\npå förmögenhetsområdet. De står också att finna i\r\nden hårdhänta omstrukturering som jordbruket\r\nstår inför och delvis redan har inlett. Även\r\nskogsbruket står i dag inför icke enbart\r\nkonjunkturella utan även strukturella\r\nlönsamhetsproblem.</pre><pre>Mot den bakgrunden finns det goda skäl att i\r\nnuvarande turbulenta situation avvakta med\r\ntaxeringen av lantbruksfastigheter till dess att\r\nsituationen har stabiliserats. Detta föreslås också i\r\nett flertal motioner från samtliga oppositionspartier\r\nutom miljöpartiet.</pre><pre>Miljöpartiet anslöt sig dock omedelbart till kravet\r\nom uppskov under utskottsbehandlingen.\r\nVänsterpartiet anslöt sig dock efter viss betänketid\r\nå andra sidan till propositionsförslaget, och\r\nresultatet blev således att utskottet med smalaste\r\nmöjliga majoritet nu biträder regeringsförslaget. Vi\r\nbeklagar detta och har reserverat oss mot beslutet.</pre><pre>Herr talman! Jag yrkar i detta sammanhang bifall\r\ntill reservation 1 i detta hänseende. Jag\r\nrekommenderar den till genomläsning och därav\r\nföljande anslutning till densamma. Denna\r\nrekommendation är i och för sig allmängiltig, men\r\nden är framför allt riktad till vänsterpartister för\r\nbeaktande.</pre><pre>Om kammaren ändå beslutar i enlighet med\r\nutskottsmajoritetens förslag har vi funnit anledning\r\natt föreslå förändringar gentemot\r\nregeringsförslaget på några punkter. Det gäller\r\nsläktköpenspåverkan på köpeskillingsstatistiken,\r\nsom berördes här tidigare, det gäller möjligheterna\r\ntill jämkning och det gäller olika hektarpriser\r\nberoende på arealens storlek. Bevekelsgrunderna\r\nför de här erinringarna framgår av reservationerna\r\n5, 7 och 9. Jag vill här endast framhålla det ologiska\r\noch helt orimliga förhållandet att små arealer skall\r\nbelastas med ett högre hektarpris än större arealer.\r\nDärför vore det av intresse om Bruno Poromaa ville\r\nutveckla skälen för denna åtgärd ytterligare.</pre><pre>Herr talman! För övrigt anser vi att\r\nskogsvårdsavgiften bör förgöras.</pre><pre>Anf. 102 BRUNO POROMAA (s):</pre><pre>Herr talman! Det betänkande som vi behandlar här\r\ni kammaren och det beslut som vi i dag kommer att\r\nfatta -- förhoppningsvis ett bifall till utskottets\r\nhemställan i dess helhet -- är en fortsättning på den\r\nbeslutsprocess som egentligen inleddes redan 1985,\r\ndå riksdagen beslutade att dela upp den allmänna\r\nfastighetstaxeringen på följande sätt.</pre><pre>Det skulle ske med början 1988 för hyreshus och\r\nindustrienheter, två år senare, år 1990 -- alltså i år --\r\nför småhusenheter och sedan till sist om två år,\r\n1992, för lantbruksenheter inkl. bostäder på dessa.\r\nDen allmänna fastighetstaxeringen skulle därefter\r\nåterkomma vart sjätte år i samma ordning. Det\r\nbetyder att exempelvis hyreshusen blir föremål för\r\nny taxering nästa gång 1994.</pre><pre>Till detta betänkande, som är föranlett av\r\nregeringens proposition om vissa frågor inför 1992\r\nårs allmänna fastighetstaxering av\r\nlantbruksenheter, fogats totalt tio reservationer. Av\r\ndessa svarar moderaterna, som sig bör, för de\r\nflesta. Om riksdagen i dag skulle bifalla någon av\r\nde två första reservationerna om uppskov med\r\ntaxeringen skulle den fina systematiken, som jag\r\nredogjorde för inledningsvis, brytas. De borgerliga\r\npartierna har nämligen en gemensam reservation i\r\nvilken de yrkar att fastighetstaxeringen skjuts upp\r\nmed fyra år från år 1992 till år 1996. Miljöpartiet\r\ndäremot anser att ett uppskov med två år är\r\ntillräckligt.</pre><pre>Utskottsmajoriteten anser att de reservanter som\r\npläderar för ett uppskov, oavsett om det är frågan\r\nom två eller fyra år, starkt överdriver de svårigheter\r\nsom de förväntade höjningarna av\r\ntaxeringsvärdena kommer att medföra för\r\njordägarna. Som reservanterna känner till\r\ngenomfördes den sista allmänna\r\nfastighetstaxeringen år 1981. De marknadsvärden\r\nsom låg till grund för denna taxering är milt sagt\r\ninaktuella, som jordbruksutskottet också säger i sitt\r\nyttrande.</pre><pre>Vi begärde via utredningstjänsten uppgifter från\r\nlandbruksstyrelsen på prisutvecklingen för jord-\r\noch skogsbruksfastigheter från år 1981 fram till det\r\nsista mätbara året, 1989. Det var faktiskt intressant\r\natt studera dessa siffror. Om man utgår från ett\r\nindex på 100 för år 1981 visar sig det här talet vara\r\noförändrat fram till år 1983. År 1981 var det således\r\n100, år 1982 var det 101 för att återigen vara 100 år\r\n1983. Det är först från år 1984 som prisutvecklingen\r\nökar i en accelererande takt varje år fram till år\r\n1989. Det året har indextalet så gott som\r\nfördubblats och låg då på 199.</pre><pre>Herr talman! Jag anser inte att reservanternas\r\nresonemang håller. Trots de senaste årens tal om\r\navregleringar, om förändringar på skatteområdet\r\noch mycket annat har prisutvecklingen varit den\r\nrakt motsatta mot vad ni säger i reservationerna.\r\nBara under det sista året -- från 1988 till 1989 -- steg\r\nindextalet med 32 enheter. Jag drar den slutsatsen,\r\nav de uppgifter som jag erhållit från\r\nlantbruksstyrelsen, att det icke är de synpunkter\r\nsom ni redovisar i reservationerna som kan\r\nförorsaka ett prisfall på jordbruksfastigheter. Det\r\när helt enkelt, tyvärr måste jag säga det, en ny\r\nborgerlig regering som kan göra det. Slutligen när\r\ndet gäller prisutvecklingen på jord- och\r\nskogsbruksfastigheter visar det sig att denna varit\r\nnästan exakt densamma som för småhus som\r\nupptaxerats i år.</pre><pre>Även om jag vet att det är en omöjlighet att\r\növertyga er, vill jag ändå peka på några andra\r\nnegativa effekter av en uppskjuten taxering. Ett\r\ntillmötesgående av miljöpartiets reservation skulle\r\ninnebära ett skattebortfall på drygt 1,2 miljarder\r\nkronor i löpande priser för statskassan. Ett\r\ntillmötesgående av den borgerliga reservationen\r\nskulle innebära att skattebortfallet skulle uppgå till\r\ndrygt 2,5 miljarder kronor. Ett uppskov skulle\r\nockså medföra administrativa nackdelar för såväl\r\nskatteförvaltningen som lantmäteriverket.</pre><pre>Vi ville visa vår generositet vid utskottets\r\nbehandling och tog därför in en ventil i skrivningen.\r\nDär förutsätter vi att regeringen följer den\r\nutveckling som ni ängslas för och skyndsamt lägger\r\nfram förslag till åtgärder, om det visar sig att\r\navvecklingen av jordbruksregleringen medför ett så\r\navsevärt prisfall att 1992 års taxeringsnivå ej\r\nframstår som acceptabel. Faktum var att vi trodde\r\natt ni skulle acceptera denna skrivning. Ni räknar\r\nju själva med att ha en borgerlig regering efter\r\nnästa val. Jag vill fråga er om ni inte tror ens på en\r\nsådan regering.</pre><pre>Herr talman! Jag har kanske uppehållit mig alltför\r\nlänge vid reservationen om uppskjutning av\r\ntaxeringen, men det är av lätt förståeliga skäl.\r\nFrågan om uppskov av taxeringen är såvitt jag kan\r\nse den viktigaste i hela betänkandet. Därför\r\ninskränker jag mig till att helt kort beröra de andra\r\nreservationerna.</pre><pre>Frågor likartade dem som tas upp i reservation nr 3\r\nbehandlades i våras. Regeringen har för avsikt att\r\ngöra en översyn, vilket också har aviserats i en\r\ntidigare proposition.</pre><pre>I reservation nr 4 om särskild fastighetstaxering\r\nframkommer ingenting nytt som skulle föranleda\r\nen annan uppfattning från utskottsmajoritetens\r\nsida. Frågan har också tidigare prövats av utskottet.</pre><pre>I reservation nr 5 om släktköp görs gällande att det\r\nendast är vid sådana köp som det görs korrekta\r\nbedömningar av fastighetens värde. Man kan då\r\nfråga sig vilka bedömningar som görs när\r\nfastigheter säljs på den öppna markanden.\r\nUtskottsmajoriteten anser nu liksom tidigare att\r\ndet pris som de fria marknadskrafterna fastställer\r\nbör ligga till grund för fastighetstaxeringen, och\r\ningenting annat.</pre><pre>Vad sedan beträffar reservation nr 7 om jämkning\r\nanser utskottsmajoriteten att dessa synpunkter kan\r\ntillgodoses inom ramen för de nuvarande\r\nbestämmelserna.</pre><pre>När det gäller reservationerna om arealens\r\nstorlek vill jag säga att det framlagda förslaget\r\nkommer att bli mer rättvist än de tidigare. Det\r\nkommer framtiden säkerligen att utvisa.</pre><pre>Till reservation nr 10 om kulturbyggnader, den sista\r\nreservationen, vill jag säga att det frågor som där\r\nauktualiseras redan är uppmärksammade.</pre><pre>Herr talman! Jag vill avslutningsvis yrka bifall till\r\nutskottets hemställan i dess helhet, vilket också\r\ninnebär ett yrkande om avslag på samtliga\r\nreservationer.</pre><pre>Anf. 103 KNUT WACHTMEISTER (m)\r\nreplik:</pre><pre>Herr talman! Låt mig först och främst säga till\r\nBruno Poromaa att ett eventuellt regeringsskifte till\r\nkommande höst inte har någon som helst betydelse\r\nför den fråga som vi nu diskuterar. Det gäller att få\r\nen rättvis beskattning av jordbruksfastigheter och\r\ningenting annat.</pre><pre>Bruno Poromaa sade inledningsvis att vi överdriver\r\nsvårigheterna. Men samtidigt säger han att\r\nskatteutskottets majoritet har skrivit att regeringen\r\nuppmärksamt måste följa utvecklingen och ingripa\r\nom det visar sig att det blir orimliga taxeringar. Jag\r\ntycker att dessa två uttalanden talar emot varandra.</pre><pre>\r\nDet är inte bara jordbrukets avreglering som är\r\nskälet till att vi kräver att 1992 års fastighetstaxering\r\nuppskjuts. Det finns många andra förhållanden\r\nsom spelar in, exempelvis begränsningsreglerna när\r\ndet gäller förmögenhetsskatten. Vill Bruno\r\nPoromaa hålla med mig om att det s.k. 30-\r\nprocentsregeln bör vara kvar?</pre><pre>Sedan till frågan om skogsvårdsavgiften. Anser\r\nBruno Poromaa att skogsvårdsavgiften åtminstone\r\nbör sänkas i samma takt som taxeringsvärdena\r\neventuellt höjs? Det finns ytterligare en\r\nskattefråga, och det är avdragsrätten. Fr.o.m. den\r\n1 januari får man inte dra av ett underskott på\r\njordbruksfastighet mot en inkomst av tjänst. Det\r\nförorsakar tiotusentals deltidsjordbrukare mycket\r\nstora skatteförluster.</pre><pre>Självfallet måste jordbrukets avreglering ha en\r\ninverkan. Jag förstår inte när Bruno Poromaa säger\r\natt vi överdriver på den punkten. Om man sänker\r\nett spannmålspris från 1:40 kr. till 90 öre på några\r\nfå år måste detta få näst intill förödande verkningar\r\nför många jordbruksfastigheter, samtidigt som alla\r\nandra kostnader stiger. För bara någon timma\r\nsedan konstaterades att jordbruksnämnden hade\r\nbeslutat att höja gödselmedelsavgifter och\r\navgifterna på bekämpningsmedel med inte mindre\r\nän 120 milj. kr. på ett år.</pre><pre>Slutligen undrar jag hur Bruno Poromaa kan anse\r\natt de omtaxeringsregler som gäller duger bra, när\r\nen omställning kan ske under flera år och man då\r\ninte får ta hänsyn till en sjunkande avkastning för\r\natt få fastigheten omtaxerad. Det är bara om driften\r\nläggs om på vissa sätt som detta går. Det går\r\ndäremot inte om man måste bibehålla nuvarande\r\nodlingar men med betydligt sämre lönsamhet. Då\r\nskulle man alltså inte få begära omtaxering.</pre><pre></pre><pre>Anf. 104 ROLF KENNERYD (c) replik:</pre><pre>Herr talman! Med hänvisning till regulariteten\r\ninom ramen för det beslut som riksdagen fattade år\r\n1985 om taxeringen konstaterar Bruno Poromaa att\r\nbeslutet nu skall fullföljas utan hänsyn till\r\nnytillkommande omständigheter. Han försökte att\r\nunderbrygga sitt resonemang genom att hänvisa till\r\nköpeskillingstatistik t.o.m. år 1989.</pre><pre>Det är ett faktum att vi först år 1990 kan se\r\neffekterna av de förändrade omständigheterna.\r\nOm Bruno Poromaa hade itts att undersöka den\r\nutveckling som vi redan nu kan se på\r\nlantbruksnämnderna och på lantbruksstyrelsen,\r\ndvs. hur priserna har påverkats under 1990, skulle\r\nhan ha funnit belägg för att stödja\r\nreservationslinjen. Nu får framtiden utvisa hur det\r\nblir på den här punkten. Vi gör uppenbarligen olika\r\nbedömningar i detta hänseende, eller i varje fall\r\nolika bedömning beträffande graden.</pre><pre>När det gäller olika regeringars möjligheter att\r\nparera de förändrade förutsättningarna framöver,\r\nmåste jag tillstå att jag sätter större förhoppningar\r\ntill en kommande regering än till den nuvarande.</pre><pre>Bruno Poromaa motiverade den nu föreslagna\r\ntaxeringen med att den leder till ökade\r\nskatteintäkter, och han framlägger t.o.m. olika\r\nkalkyler för de reservationer som avgivits. Jag inser\r\natt det skulle föra för långt att i kammaredebatten\r\nredovisa underlaget för dessa kalkyler, men jag vill\r\ngärna markera att jag skulle se med stor\r\ntillfredsställelse på om jag efter det att debatten är\r\navslutad kunde få ta del av det kalkylunderlag som\r\nledde fram till dessa summor.</pre><pre>Jag vill slutligen upprepa min fråga om olika\r\ntaxeringsvärden per hektar beroende på arealens\r\nstorlek: Vari ligger logiken bakom detta förslag?</pre><pre>Anf. 105 LEIF OLSSON (fp) replik:</pre><pre>Herr talman! Bruno Poromaa säger att vi starkt\r\növerdriver svårigheterna i denna problematik. Jag\r\ntror faktiskt inte att vi gör det. Det är just detta att\r\nindex har fördubblats på 80-talet som är den\r\noroande faktorn med det skattesystem och det\r\nsystem för att fastställa taxeringsvärdena som vi\r\nhar. Om vi får ett starkt prisfall under de närmaste\r\nåren, vilket är troligt, kommer taxeringsvärdena att\r\npåverka mycket snett.</pre><pre>År 1996 är ett lämpligt årtal, eftersom det betyder\r\natt 1994 års priser blir utgångspunkt för taxeringen.\r\nVi bör då också troligen bättre kunna bedöma hur\r\nprisutvecklingen på jordbruksfastigheter kommer\r\natt se ut framöver. Det gäller på något sätt att här\r\nmota Olle i grind.</pre><pre>Att skattebortfallet skulle bli så eller så många\r\nmiljoner per år med reservationernas förslag\r\nifrågasätter jag på många sätt. För det första vet vi\r\ninte hur taxeringsutfallet blir innan taxeringen är\r\ngenomförd, men framför allt är det inte något\r\nvidare starkt argument om resultatet visar att det\r\nskulle bli en orättvis beskattning. Varken jag eller\r\nBruno Poromaa vill ha en beskattning som inte är\r\nrättvis. Jag utgår ifrån att vi alla vill ha en\r\nbeskattning som är så rättvis som möjligt. Vi\r\nriskerar att inte få det på detta område om vi i dag\r\nbifaller propositionen.</pre><pre>Det är naturligtvis bra att utskottet skriver att\r\nregeringen skall följa utvecklingen och vidta\r\nåtgärder osv. Men det är just precis vad vi\r\nreservanter vill med vår reservation nr 1. Varför\r\ninte följa den linjen? Då skulle man lösa detta\r\nproblem. Jag tycker att utskottets skrivning snarare\r\nbekräftar att vi har rätt i vår reservation.</pre><pre>När det sedan gäller släktköpen säger Bruno\r\nPoromaa att vi har påstått att det endast är vid\r\nsådana köp som man gör rätt bedömning av\r\nfastighetens värde. Jag har i varje fall inte påstått\r\ndet. Jag har sagt att man skall väga bort de släktköp\r\ndär priset har påverkats av släktskapet. Andra köp,\r\nsom ligger inom normala lägen, skall naturligtvis\r\nsom alla andra köp få påverka prisnivån när det\r\ngäller att fastställa taxeringsvärden.</pre><pre>Anf. 106 BRUNO POROMAA (s) replik:</pre><pre>Herr talman! Detta uttalande gjorde\r\nutskottsmajoriteten helt enkelt för att uppnå\r\nenighet i skatteutskottet, Knut Wachtmeister.\r\nMajoriteten i utskottet har också ett visst ansvar,\r\noch det ansvaret ligger i att man bör eftersträva\r\nstörsta möjliga enighet. Men det verkar vara helt\r\nomöjligt att övertyga er, oavsett om detta\r\nresonemang pågår i utskottet eller här i kammaren.\r\nNi är helt enkelt omöjliga att övertyga om det rätta\r\ni detta förslag.</pre><pre>När det sedan gäller skogsvårdsavgifterna vill vi\r\navvakta den skogspolitiska utredningens resultat\r\ninnan vi tar slutgiltig ställning till den frågan.</pre><pre>Jag är mycket intresserad av att få veta en sak, och\r\njag har också gjort antydningar i den riktningen.\r\nOm det nu är så, att riksdagen avslår er reservation,\r\nkommer då en borgerlig majoritet i denna\r\nkammare efter höstens val att genomföra denna\r\nframflyttning av taxeringen? Hur skall ni då göra\r\nom den genomsnittliga värdestegringen det år ni\r\nskall genomföra fastighetstaxeringen är tredubblad\r\ni förhållande år 1981?</pre><pre>Sedan vill jag gärna säga följande till Knut\r\nWachthmeister. Moderata samlingspartiet hade\r\ntidigare en partiledare som ägnade sig åt\r\nvadslagning. Beträffande den fortsatta\r\nvärdestegringen är jag inte alls orolig för en sådan\r\nutveckling som ni befarar. Det är tack vare de\r\ngenerösa skatteregler som vi har i detta land som\r\ndenna värdestegring kommer att fortgå. Jag kan i\r\nlikhet med er tidigare partiledare slå vad om detta,\r\nmen i motsats till honom kommer jag att vinna\r\nvadet.</pre><pre>Rolf Kenneryd kan vända sig till\r\nfinansdepartementet, där man har gjort\r\nberäkningar av det framtida skattebortfallet vid ett\r\ntillmötesgående av era reservationer. Ni sätter inte\r\nnågon större tilltro till de siffror som presenteras.\r\nJag vet inte om det finns någon mening i att ge er\r\ndessa redovisningar. Ni sätter hur som helst inte\r\nnågon större tilltro till de siffror som redovisas.</pre><pre>Anf. 107 KNUT WACHTMEISTER (m)\r\nreplik:</pre><pre>Herr talman! Bruno Poromaa sade att\r\nutskottsmajoriteten hade skrivit in en passus om att\r\nregeringen noga måste följa utvecklingen. Bruno\r\nPoromaa hävdar att den har skrivits in för att\r\nförsöka få enighet i utskottet.</pre><pre>Tror ni inte själva på vad vi har skrivit? När ni nu\r\ninte fick hela utskottet med er hade ni kunnat ändra\r\npå den första skrivningen.</pre><pre>Bruno Poromaa vill slå vad. Men han vill inte svara\r\npå de två frågor som jag ställde till honom tidigare.\r\nÄr det hans uppfattning att den s.k. 30-\r\nprocentsregeln skall tillämpas när det gäller\r\nförmögenhetsskatten? Anser han att\r\nskogsvårdsavgiften bör sänkas åtminstone så\r\nmycket att den parerar de väntade högre\r\ntaxeringsvärdena?</pre><pre>Jag har en fråga till som jag också vill ha svar på.\r\nJag sade i mitt första anförande att det inte är riktigt\r\natt den höjning av köpeskillingarna som har sket för\r\nsmåhus på lantbruksfastighet skall slå igenom fullt\r\nut. Skälet till att jag inte vill att den skall slå igenom\r\nfullt ut är dels att man inte längre kommer att ha\r\navdragsrätt för kostnader för reparationer och\r\nunderhåll på bostad i jordbruksfastighet, dels att ett\r\nunderskott inte längre är avdragsgillt mot en\r\ntjänsteinkomst.</pre><pre>Anser inte Bruno Poromaa att dessa två ändringar\r\nhar påverkat prissättningen på de småhus som finns\r\npå jordbruksfastighet?</pre><pre>Anf. 108 ROLF KENNERYD (c) replik:</pre><pre>Herr talman! Jag vill kort och gott anmäla intresse\r\nför vadslagningen. För att en sådan skall vara\r\nmöjlig erfordras dock vissa preciseringar. Jag skulle\r\nvilja föreslå att vi ses utanför kammaren efter\r\ndebatten. Då kanske det också kan bli möjligt att ta\r\ndel av svaret på den fråga jag framställde och som\r\njag hittills inte har fått något svar på.</pre><pre>Anf. 109 BRUNO POROMAA (s) replik:</pre><pre>Herr talman! Jag återgår till taxeringarna.\r\nSmåhusen har fått nya taxeringsvärden. Det har\r\ninneburit väsentliga förhöjningar. Men det var ändå\r\nfråga om helt andra siffror än vad många av er\r\ntidigare försökte göra gällande. Var är rättvisan i att\r\nägare av stora hemman och stora förmögenheter\r\nskall beskattas enligt en minst sagt inaktuell\r\nvärdering? Det är trots allt marknadsvärdet som\r\nligger till grund även för småhustaxeringen. Ni\r\nhyllar ju marknadskrafterna. Men blir det negativa\r\neffekter för er vill ni ha något annat.</pre><pre>Knut Wachtmeister gör gällande att vi inte tror på\r\nvad vi har skrivit i betänkandet. Det gör vi visst. Vi\r\ntror på varenda bokstav som vi har skrivit i\r\nbetänkandet. Vi vill med skrivningen att regeringen\r\nskall följa utvecklingen och öppna en ventil så att ni\r\ninte skall behöva vara så oroade. Det finns faktiskt\r\nutrymme för ett visst prisras med tanke på den\r\nkraftiga prisstegring som skett på\r\njordbruksfastigheter under senare år. Ni kan vara\r\nhelt övertygade om att detta kommer att fortsätta.</pre><pre>Andre vice talmannen anmälde att Knut\r\nWachtmeister anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 110 ANNIKA ÅHNBERG (v):</pre><pre>Herr talman! En mycket tydligt uttalad avsikt med\r\nden nya livsmedelspolitiken har varit att få ned de\r\nför höga värdena på jordbruksfastigheter. Det har\r\nsagts att det av samhället under 80-talet beviljade\r\njordbruksstödet har kapitaliserats i\r\njordbruksfastigheterna och lett till icke realistiska\r\nvärden på dessa . Ett syfte med den förändrade\r\njordbrukspolitiken skulle vara att få dessa\r\norealistiska värden att falla till en mera rimlig nivå.</pre><pre>Mot den bakgrunden är det märkligt att höra Bruno\r\nPoromaa så självsäkert uttala sig om att det inte\r\nkommer att inträffa. Tvärtom, värdena på\r\njordbruksfastigheterna kommer enligt honom att\r\nfortsätta att stiga. Som partner i denna vadslagning\r\nskulle jag vilja rekommendera jordbruksminister\r\nMats Hellström, som såvitt jag vet inte delar denna\r\nuppfattning, att delta. Jag vet inte om det är på det\r\nsättet ni brukar lösa era problem i regeringspartiet.\r\nDet är mycket ologiskt att inför ett beslut bestämt\r\nhävda denna uppfattning att värdena skall falla men\r\nlitet senare i ett annat beslut inte låtsas om det utan\r\nhävda motsatsen.</pre><pre>Jag kan inte här och nu bedöma realismen i\r\nbebeloppet 2,5 miljarder kronor. Det äår inte heller\r\nredovisat i betänkandetn. Men om det är sant att\r\ndet handlar om 2,5 miljarder i förlorade\r\nstatsinkomster, handlar det också om 2,5 miljarder\r\ni ökade utgifter för en näring som är mycket trängd.</pre><pre>Den svenska jordbruksnäringen består av 100 000\r\njordbruksföretag, varav 20 000--30 000 är\r\nheltidsjordbruk. Jag tror inte att det är någon\r\növerdrift att påstå att vi har en jordbruksnäring i\r\ndagens läge som är hårt trängd och som är mycket\r\nbräcklig. För många jordbruksföretag kan minsta\r\nlilla utgiftsökning i det läget vara det som stjälper\r\nlasset. Skall vi nu räkna på inkomster till staten hit\r\noch dit, undrar jag just vad det skall betyda i\r\nförlorade inkomster om vi över huvud taget inte har\r\nnågra jordbruksföretag kvar att beskatta -- för att\r\ninte tala om de förluster det skulle innebära för den\r\nsvenska landsbygden, infrastrukturen osv.</pre><pre>Det riktigt allvarliga är att detta visar på en mycket\r\nnonchalant attityd från samhällets sida i\r\nförhållande till jordbruket. Det är en näring som\r\nman inte bryr sig så mycket om och som inte är så\r\nviktig. Ibland får man en känsla av att\r\nregeringspartiet tror att mat bara är något som kan\r\ninhandlas i affärerna och faktiskt inte inser att\r\nmaten också måste produceras. Vill vi ha ett\r\nsvenskt jordbruk -- vilket jag trodde vi var överens\r\nom -- måste man faktiskt också se till att det har\r\ndrägliga förhållanden.</pre><pre>Jag är övertygad att om socialdemokraterna ville\r\nskulle vi kunna tillsammans kunna finna en\r\nskattebas som är mer bärkraftig och som skulle\r\nkunna kompensera för det inkomstbortfall som här\r\nuppstår.</pre><pre>Jag har under den allmänna motionstiden väckt en\r\nmotion som just tar upp kravet på att skjuta upp\r\nfastighetstaxeringen när det gäller jordbruket till\r\n1996. Med det vill jag yrka bifall till reservation 1 i\r\nbetänkandet.</pre><pre>Anf. 111 GÖSTA LYNGÅ (mp):</pre><pre>Herr talman! Jag vill först beklaga att jag av en\r\nmiss inte kom med i bokningen för utskottsrundan.\r\nNu vill jag vid detta tillfälle yrka bifall till\r\nreservation 2. Jag är med i tre av reservationerna i\r\nbetänkandet, och de är alla bra. Men reservation 2\r\när den jag yrkar bifall till. Jag vill förklara varför\r\nden är så pass bra att jag rekommenderar alla att\r\nrösta för den.</pre><pre>Argumentet att avreglering för jordbruket kommer\r\natt medföra prisfall kan vara bra. Vi vet inte exakt,\r\noch det är just osäkerheten som gör att vi skall\r\navvakta någon tid. Att vi nödvändigtvis skall\r\navvakta fyra år så att nästa taxering skulle baseras\r\npå 1994 års värde och genomföras 1996 har jag inte\r\nfunnit några övertygande argument för. Det är\r\nkanske någon metafysisk tilltro till skottår.</pre><pre>Den cykel man har talat om i taxeringen är på sex\r\når, inte fyra år eller två. Men ett uppskov på två år\r\ngör att man ser vad det gäller.</pre><pre>Herr talman! Jag är litet grand chockerad, dock inte\r\növer de summor som Bruno Poromaa nämnde,1,2\r\nresp. 2,5 miljarder. Jag kan tro att de är riktiga.\r\nDäremot är jag chockerad över det faktum att de\r\ninte var med i det ursprungliga underlaget för beslut\r\ni utskottet.</pre><pre>Vi får i skatteutskottet vara noggranna, även om\r\ndet rör sig om i de stora budgetarna relativt små\r\nsiffror som miljarder. De bör finnas med i\r\nunderlaget till beslutet. Jag tror alltså att de är\r\nriktiga. Jag håller med Annika Åhnberg om att en\r\ninkomst för staten motsvarar en utgift för\r\nlantbrukarna. Det hela måste övervägas. Är\r\nutgiften rimlig? Är det rimligt att öka\r\ntaxeringsvärdet? Är det rimligt att vänta två år tills\r\nman ser vilka de verkliga värdena är?</pre><pre>Jag anser reservation 2 vida överlägsen de två andra\r\nförslagen, dvs. förslagen i betänkandet och i\r\nreservation 1. De övriga reservationerna har redan\r\nkommenterats till fullo av andra.</pre><pre>Anf. 112 BRUNO POROMAA (s):</pre><pre>Herr talman! Det var Gösta Lyngå själv som i\r\nskatteutskottets behandling efterlyste dessa siffror.\r\nVi lät då finansdepartementet ta fram dem. Jag vet\r\ninte om Gösta Lyngå var med på sammanträdet när\r\ndessa siffror presenterades.</pre><pre>Jag tycker att resonemanget nästan bara handlar\r\nom konsekvenserna för de aktiva jordbrukarna.\r\nJag vill göra gällande att det trots allt är en liten\r\ndel. Skogsbruket är också med. Skall de stora\r\nskogsbolagen, som äger stora fastigheter i\r\nNorrlands inland, också behandlas så generöst från\r\nriksdagens sida? Jag tycker att det vore en otroligt\r\nstor orättvisa.</pre><pre>När vi behandlade den här frågan i skatteutskottet,\r\nsade Gösta Lyngå att han kände sympati för\r\nframflyttning av taxeringen. Som jag nämnde också\r\ni huvudanförandet, har propositionen varit på\r\nremiss till jordbruksutskottet, och där var det inte\r\nnågon större sympati från miljöpartiets sida. Men\r\nnågonting hände på sträckan mellan\r\njordbruksutskottet och skatteutskottet.\r\nSympatierna för en framflyttning växte och nådde\r\nsin kulmen.</pre><pre>Jag hoppas att de sympatierna nu är i avtagande.\r\nDet skulle Gösta Lyngå kanske bäst visa genom att\r\navstå från att stödja reservation 1.</pre><pre>Anf. 113 GÖSTA LYNGÅ (mp):</pre><pre>Herr talman! Bruno Poromaa har alldeles rätt i att\r\ndet var på mitt yrkande som siffrorna togs fram.\r\nOm jag inte hade yrkat det, hade siffrorna inte varit\r\nkända, och då hade vi fattat beslut utan att känna\r\ntill hur många miljarder det kostar. Jag vet inte om\r\ndet hade varit bättre på det viset.</pre><pre>Frågan om jag skall stödja reservation 1 kanske inte\r\nkommer upp. Det kan nämligen vara så att\r\nreservation 2 vinner, och i så fall är det ju en\r\ninaktuell fråga.</pre><pre>Anf. 114 LARS BÄCKSTRÖM (v):</pre><pre>Herr talman! Inom vänsterpartiets grupp i\r\nskatteutskottet har vi berett den här frågan, och det\r\nhar inte varit helt okomplicerat. Det har funnits\r\nbärande skäl för olika hanteringar av ärendet. Inom\r\nvårt parti har vi lyssnat på de argument som har\r\nframförts av ledamoten Annika Åhnberg, och\r\nmånga av oss har känt stor sympati för och funnit\r\nstor bärighet i hennes tankar. Dock finns det också\r\nståndpunkter, som ledamoten Poromaa har\r\nredogjort för och som jag inte behöver upprepa,\r\nsom talar för att en taxering bör genomföras.</pre><pre>Det finns en skrivning i betänkandet som gör att\r\nman slipper slå vad och i stället kan vänta och se på\r\nverkligheten. På s. 44 i utskottets betänkande står\r\ndet: ''Samtidigt förutsätter utskottet att regeringen\r\nnoga följer utvecklingen och skyndsamt lägger fram\r\nförslag till åtgärder om det visar sig att avvecklingen\r\nav jordbruksregleringen medför ett så avsevärt\r\nprisfall att 1992 års taxeringsnivå ej framstår som\r\nacceptabel.''</pre><pre>Jag har mycket bestämda åsikter i frågan om vilken\r\nregering vi skall ha i höst -- inte bara förhoppningar\r\nutan även ett mått av prognos -- att vi inte skall ha\r\nen folkparti-moderatministär. Men oavsett vilket,\r\nfinns det majoritet för att denna skrivning skall\r\ngälla. Med den kan vi alltså vara tämligen\r\nförvissade om att vi slipper slå vad utan att vi kan\r\nstödja oss på riksdagsbeslut. Det tror jag är en\r\nsäkrare grund att stå på.</pre><pre>Anf. 115 ROLF KENNERYD (c):</pre><pre>Herr talman! Bruno Poromaa berörde i sin replik\r\ntill Gösta Lyngå fastighetstaxeringens påverkan på\r\nbolagsinnehav. Jag kan i vart fall inte så här rätt upp\r\noch ner se vilken koppling det kan ha. Bolagen\r\nbetalar vad jag känner till varken\r\nförmögenhetsskatt eller andra skatter eller avgifter\r\nsom är direkt relaterade till taxeringsvärdet.</pre><pre>Jag vill med anledning av det ställa frågan till Bruno\r\nPoromaa: På vilket sätt menar Bruno Poromaa att\r\ndenna koppling finns mellan bolagens innehav och\r\nde nya taxeringsvärdena?</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre></pre><pre>11 § Omprövningsregler vid uppbörd av skatter\r\noch avgifter</pre><pre>Föredrogs</pre><pre>skatteutskottets betänkande</pre><pre>1990/91:SkU7 Omprövningsregler vid uppbörd av\r\nskatter och avgifter (prop. 1990/91:46).</pre><pre>Anf. 116 HUGO HEGELAND (m):</pre><pre>Herr talman! Kammaren gör ett intryck lika ödsligt\r\nsom en öken. Samma intryck fick jag för övrigt när\r\njag höll mitt jungfrutal här hösten 1982. Då kom jag\r\natt tänka på en väldigt vacker bok av en fransk\r\nförfattare, Antoine de Saint-Exupéry, som heter\r\nDen lille prinsen, Le petit prince. Han säger på ett\r\nställe att öknen blir vacker därför att den rymmer\r\nen källa. På liknande sätt kan man säga att även\r\nkammaren blir vacker, när den rymmer en ledamot.</pre><pre>En som har bidragit till ett sådant förskönande\r\nintryck är ingen mindre än Knut Wachtmeister, som\r\nen gång hade förmånen att vara ensam med\r\ntalmannen och tjänstgörande personal. Han hade\r\nhoppats på en liknande erfarenhet i kväll, men i det\r\navseendet har han blivit djupt besviken.</pre><pre>Nu skall vi dessutom tala om omprövningsregler vid\r\nuppbörd av skatter och avgifter. I propositionen\r\nföreslås nya regler på det området, bl.a. i fråga om\r\nomprövning och överklagande. Vi har från vårt håll\r\nnågra invändningar, därför att vi gärna vill\r\ntillgodose rättssäkerhetssynpunkter. Vi tycker att\r\nman tar litet för lättvindigt på en del problem i detta\r\nsammanhang, och det kommer fram i reservation.</pre><pre>Tillsammans med centerpartiet, som för övrigt var\r\ninitiativtagare i frågan, delar vi inte uppfattningen\r\natt de skattskyldiga skall hållas i ovisshet\r\nbeträffande uppbördsbeslut ända upp till två år.\r\nDärför yrkar vi i reservation nr 1 att man i stället\r\nsom tidsgränser skall ha sex månader efter\r\nutgången av det kalenderår under vilket\r\nuppbördsåret har gått ut resp. tolv månader efter\r\nutgiftsåret. Jag instämmer i den reservationen, som\r\nGörel Thurdin sedan kommer att yrka bifall till.</pre><pre>I reservation 2, som tar upp vissa tidsfrister för\r\növerklagande från det allmänna, vill vi också att\r\nriksdagen skall ta hänsyn till de rättigheter som den\r\növerklagande bör tillgodoses. Därför yrkar vi att\r\ntidsgränsen för överklagande av det allmänna till\r\nden skattskyldiges eller arbetsgivares nackdel också\r\nbör vara sex månader enligt uppbördslagen och tolv\r\nmånader enligt lagen om uppbörd av sociala\r\navgifter från arbetsgivare.</pre><pre>Vi har också en tredje reservation, om\r\nställföreträdares ansvar. Vi vänder oss mot det sätt\r\natt utvidga ställföreträdares betalningsansvar som\r\nföreslås i propositionen. T.o.m. domstolsverket\r\nanser att frågan bör utredas ytterligare, innan man\r\ntar ställning. Vi anser därför att frågan bör utredas\r\noch belysas ytterligare i ett större sammanhang och\r\natt det då bör göras överväganden med hänsyn till\r\nolika fordringars ställning i konkurs, innan\r\nriksdagen fattar beslut i denna fråga.</pre><pre>Slutligen reservation 4, som gäller avdrags- och\r\nuppgiftsskyldighet beträffande vissa\r\nuppdragsersättningar. Där är vi moderater\r\nensamma, och den reservationen yrkar jag därför\r\nomgående bifall till. Vi anser att tiden sedan länge\r\när mogen att avskaffa den särskilda\r\nuppgiftsskyldighet som ålades småhusägare och\r\nlägenhetsägare hösten 1982. Den har alltsedan dess\r\nvarit utsatt för kritik, och vi kan där hänvisa till vad\r\nutskottet skriver på s. 46.</pre><pre>Utskottet erinrar om att även finansdepartementet\r\ni en promemoria, Ds 1988:59, beträffande F-\r\nskattebevis anser reglerna vara mycket diskutabla\r\noch att man därför inom regeringskansliet\r\növerväger att så snart det blir möjligt lägga fram\r\nförslag för riksdagen på grundval av den\r\npromemorian.</pre><pre>Vi tycker att det är rätt självklart att man bör\r\navvakta denna beredning innan riksdagen tar\r\nställning. Därför yrkar jag som sagt bifall även till\r\nden reservationen.</pre><pre>Anf. 117 GÖREL THURDIN (c):</pre><pre>Herr talman! Betänkandet ser litet och behändigt\r\nut och skulle kanske inte behöva föranleda någon\r\nlängre utläggning. Men det är ett betänkande som\r\när litet symptomatiskt för den socialdemokratiska\r\nregeringspolitiken. Vi har här återigen ett bevis på\r\natt man sätter rättssäkerheten på undantag, att\r\nmyndighetsutövandet får gå före individens\r\nmöjligheter till ekonomisk planering.</pre><pre>Jag måste säga att det är inte första gången vi möter\r\ndet här. Jag har så många års erfarenhet av\r\ntaxeringsarbete att jag vet hur utsatta människor\r\nmånga gånger är i taxeringssammanhang. Dels är\r\ndet väldigt svårt för dem att förstå hur skattesystem\r\när uppbyggda -- vi får hoppas att det blir litet\r\nenklare framöver -- dels har de inte samma\r\nmöjligheter att göra utredningar som\r\nmyndigheterna har.</pre><pre>Jag tycker inte att myndigheterna i dag är betjänta\r\nav att lägga ärenden på hög ända in på nästa period\r\nför att kunna se om det eventuellt finns någonting\r\nsom man kan anklaga den skattskyldige för. Jag\r\ntycker att myndigheten borde vinna på att klara av\r\närendena så fort som möjligt och se till att man har\r\ntid att ägna åt de nya taxeringar som uppstår varje\r\når.</pre><pre>Jag yrkar bifall till reservation nr 1. Vi\r\ncenterpartister står bakom tre reservationer;\r\ntillsammans med moderaterna har vi velat markera\r\nrättssäkerhetsperspektivet, kanske för den lilla\r\nmänniskan i förhållande till den stora myndigheten.</pre><pre>Det finns ett avsnitt som handlar om\r\nställföreträdares ansvar och som också är typiskt\r\nför den socialdemokratiska regeringspolitiken när\r\ndet gäller rättssäkerheten och när det gäller att sätta\r\nföre möjligheten att få ut skattemedel, oavsett om\r\nman får ut dem från den det berör eller från någon\r\nannan -- det spelar ingen roll, bara man får ut det\r\nman har tänkt sig. Så kan vi ju inte ha det i\r\nsamhället att det skall vara den ledande principen,\r\nutan det är rätt människor som skall bli utsatta. Det\r\nfinns så mycken kritik mot det här förslaget att jag\r\ninte förstår att man har tvingat igenom det.</pre><pre>Även här finns en brasklapp, en mening som vi\r\nbörjar bli ganska vana vid i skatteutskottet,\r\nnämligen att utskottet förutsätter att regeringen\r\nnoggrannt följer tillämpningen av den nya\r\nbestämmelsen och, om utvecklingen ger anledning\r\ntill det, återkommer till riksdagen med nya förslag.\r\nI det förra betänkandet om fastighetstaxeringen har\r\nutskottsmajoriteten t.o.m. sagt att regeringen utan\r\natt riksdagen gör något särskilt tillkännagivande\r\nskall återkomma till riksdagen om utvecklingen ger\r\nanledning till det. Man är tydligen litet mer oroad i\r\ndet här betänkandet än i det förra betänkandet.</pre><pre>Det kan i och för sig vara bra att det finns nyanser i\r\nde här skrivningarna från socialdemokraternas\r\nsida. Men jag tycker ändå att det är beklämmande\r\natt man hela tiden hårdrar det. Och det är inte vi\r\nsom är omedgörliga, utan det är faktiskt en\r\nmajoritet i skatteutskottet som är ganska\r\nomedgörlig när det gäller att över huvud taget\r\ndiskutera olika saker i samband med\r\nskattereformer och de lagregleringar som\r\neventuellt behöver ändras. Jag tycker att det är\r\nsynd att vi så ofta skall behöva läsa meningar om att\r\nvi skall följa en utveckling och om den blir negativ\r\nvidta åtgärder -- det är nästan så att man förutsätter\r\natt den skall bli negativ.</pre><pre>Jag yrkar alltså bifall till reservation nr 1.</pre><pre>Anf. 118 TORSTEN KARLSSON (s):</pre><pre>Herr talman! Jag har inga litterära citat att föredra.\r\nJag tänker fatta mig mycket kort och ägna\r\nutskottsbetänkandet hela mitt intresse.</pre><pre>Betänkandet i dess helhet är ganska kortfattat. Jag\r\nhar inte för avsikt att ge mig in i någon större\r\nredovisning av det, utan jag skall ägna min\r\nuppmärksamhet åt reservationerna. Jag yrkar\r\nnaturligtvis avslag på samtliga.</pre><pre>Görel Thurdin talade om vad som var\r\nsymptomatiskt för socialdemokraterna. Jag vet inte\r\nom skillnaderna i ståndpunkter mellan oss -- i det\r\nhär fallet är skillnaderna sex månader resp. ett år --\r\när så stora att man kan åberopa dem.</pre><pre>När det gäller den första reservationen föreslår\r\ncentern och moderaterna nämligen nämligen att\r\nman skall ändra tidsgränserna till sex månader efter\r\nutgången av det kalenderår under vilket\r\nuppbördsåret har gått ut resp. tolv månader efter\r\nutgiftsåret. I anslutning till detta vill man att\r\ntaxeringslagen skall förändras och anpassas till de\r\nnya bestämmelserna.</pre><pre>Så sent som i våras beslutade vi om en ny\r\ntaxeringslag. I stort sett handlar det här om en\r\nanpassning till de reglerna, så vi har redan\r\nbehandlat de här reglerna när vi angivit\r\ntidsgränserna.</pre><pre>Den andra reservationen är en konsekvens av den\r\nförsta. Jag ber att få yrka avslag på båda.</pre><pre>Den tredje reservationen, om ställföreträdares\r\nansvar, gäller ett utvidgat ansvar för den person\r\nsom företräder den juridiska personen.\r\nAnledningen till förslaget är helt och hållet att man\r\nskall undvika skattefusk i sammanhanget. Vi har ju\r\ni betänkandet förklarat att skulle det visa sig att\r\nförhållandena här kommer att fungera på ett\r\notillfredsställande sätt är vi på det klara med att den\r\nhär frågan måste ses över. Det är bara det att vi har\r\nlitet större förtroende för regeringen än vad\r\nexempelvis centern har i det här sammanhanget.</pre><pre>Den fjärde reservationen gäller också ett förslag\r\nsom är något av en teknisk anpassning till den nya\r\nskattereformen. Vi vet att det föreligger en\r\npromemoria som behandlar de här frågorna,\r\nnämligen DS 1988:59. Man tar där upp frågan om\r\nreglerna för skatter och sociala avgifter, och man\r\nföreslår bl.a. i själva promemorian att\r\nuppbördsskyldigheten skall upphävas. Man anger\r\näven i propositionen att den är föremål för\r\nbehandling i regeringskansliet och att det ganska\r\nsnart kommer att föreligga förslag från regeringen.\r\nJag tror att det då är angeläget att avvakta den\r\nprövning som just nu sker i regeringskansliet innan\r\nman tar ställning. Därför, herr talman, yrkar jag\r\navslag på samtliga reservationer och bifall till\r\nutskottets hemställan.</pre><pre>Anf. 119 GÖREL THURDIN (c):</pre><pre>Herr talman! Torsten Karlsson säger att\r\nsocialdemokraterna har förtroende för regeringen.\r\nDå säger jag att vi i centerpartiet har förtroende för\r\nindividen -- därför tycker vi att politiken skall\r\navspegla ett sådant förtroende för individen. Vi har\r\nbedömt att det kan räcka med sex månader som\r\nplaneringstid för myndigheten, och det för att man\r\nskall tvingas vidta åtgärderna så fort som möjligt,\r\nom man nu tycker att det finns någonting att ta itu\r\nmed, och för att individen skall ha möjlighet till en\r\nrimlig planering.</pre><pre>När det gäller ställföreträdares ansvar talade\r\nTorsten Karlsson om att det gäller att undvika\r\nskattefusk. Vi från centern tycker nog också att\r\nman skall försöka utforma reglerna så att man inte\r\ninbjuder till skattefusk. Å andra sidan föreslår ju ni\r\nen generalklausul. Ni kan ju därför komma åt dem\r\nsom fuskar, om ni skulle vilja det, även om ni inte\r\nkan det enligt de här reglerna. Jag förstår inte\r\nvarför ni måste bygga in dubbla spärrar för\r\nindividerna. Det visar bara att ni har förtroende för\r\nregeringen men inte för individen.</pre><pre>Anf. 120 HUGO HEGELAND (m):</pre><pre>Herr talman! Jag begärde ordet med anledning av\r\ndiskussionen om socialdemokraternas förtroende\r\nför regeringen. Jag vill fästa uppmärksamheten på\r\natt Torsten Karlsson faktiskt sade att\r\nsocialdemokraterna har ''litet större förtroende''\r\nför regeringen än centerpartiet. Med en så blygsam\r\ninställning hos socialdemokraterna har jag svårt att\r\nfortsätta repliken.</pre><pre>Anf. 121 TORSTEN KARLSSON (s):</pre><pre>Herr talman! Det vi diskuterar i fråga om reglerna\r\när bara en avvägning om dessa skall gälla för sex\r\nmånader eller ett år. Därför är det inte mycket att\r\nstrida om. Vi fattade dessa beslut redan i våras när\r\nvi beslutade om den nya taxeringslagen.</pre><pre>Vi har också förtroende för individen, men jag tror\r\nändå att det måste finnas regler som individer får\r\nrätta sig efter för att vi skall kunna få ordning i den\r\nhär typen av frågor. Det tror jag även att\r\nindividerna tjänar på.</pre><pre>Alla individer drabbas ju inte av dessa regler.\r\nSkulle svårigheter uppstå finns det ju\r\nprövningsmöjligheter.</pre><pre>När det gäller frågan om juridisk person får vi väl\r\nutgå ifrån att om det inte skulle fungera,\r\nåterkommer regeringen i frågan.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>12 § Upphävande av lagen om\r\ndubbelbeskattningsavtal med Tyska Demokratiska\r\nRepubliken m.m.</pre><pre>Föredrogs</pre><pre>skatteutskottets betänkande</pre><pre>1990/91:SkU8 Upphävande av lagen om\r\ndubbelbeskattningsavtal mellan Sverige och Tyska\r\nDemokratiska Republiken m.m. (prop.\r\n1990/91:57).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 18 §.)</pre><pre></pre><pre>13 § Statliga företag</pre><pre>Föredrogs</pre><pre>näringsutskottets betänkande</pre><pre>1990/91:NU12 Statliga företag (prop. 1990/91:30).</pre><pre>Anf. 122 ISA HALVARSSON (fp):</pre><pre>Herr talman! I NU 12 behandlas bl.a. ett förslag\r\nfrån regeringen, i vilket man föreslår riktlinjer för\r\nriksdagens medverkan vid beslut om försäljning av\r\naktier som innehas av det nya statliga\r\nförvaltningsbolaget Fortia.</pre><pre>Från folkpartiet liberalernas sida motsatte vi oss i\r\nvåras bildandet av det statliga förvaltningsbolaget.\r\nDärför yrkar vi nu också avslag på denna\r\nproposition som föreslår vissa befogenheter för\r\ndetta statliga förvaltningsbolag.</pre><pre>Liberalismen bygger på marknadsekonomi och\r\nenskilt ägande. För folkpartiet liberalerna är det\r\nviktigt att sprida makt och inflytande. Genom fri\r\nföretagsamhet och enskild äganderätt bör det\r\nekonomiska inflytandet fördelas till så många\r\nindivider som möjligt. Ägandet i näringslivet skall\r\nspridas, inte kollektiviseras och koncentreras.</pre><pre>Ett spritt ägande och mindre koncentrerad makt är\r\nett mål i sig för en liberal samhällsutveckling. Vi\r\ntillmäter individen betydelse som enskild person,\r\noch inte enbart som del av ett kollektiv eller grupp,\r\nsom skall föra hennes eller hans talan och placera\r\nen oidentifierbar andel i kollektiva medel.</pre><pre>Den socialdemokratiska regeringen har fört en\r\npolitik som bidragit till kollektivisering och\r\nkoncentration av ägandet. Medan det enskilda\r\nägandets andel av näringslivet trendmässigt\r\nminskar så ökar institutioner, företag och fonder sin\r\ndel.</pre><pre>Löntagarfondernas införande 1983 är det mest\r\nflagranta exemplet på detta.</pre><pre>Det utbredda statliga ägandet av alla möjliga slag\r\nav verksamheter är ett exempel på koncentration.\r\nDe mindre försök till försäljning av delar av de\r\nstatliga företagen som gjorts under senare år har\r\ngenomförts på ett sådant sätt att institutioner,\r\nandra storföretag och bankernas storkunder\r\ngynnats, i stället för de anställda och allmänheten.</pre><pre>Ett spritt enskilt ägande och en fri konkurrens utgör\r\ngrundstenarna för en vital ekonomisk politik. Man\r\nkan utan vidare säga att all erfarenhet visar att ett\r\nprivat, decentraliserat ägande och företagande är\r\nden bästa grunden för ett ökat välstånd.</pre><pre>I reservation nr 1 framför vi krav på en privatisering\r\nav statliga företag. Dessa krav bygger på en\r\ngemensam motion från folkpartiet liberalerna,\r\nmoderata samlingspartiet och centerpartiet.</pre><pre>Vi menar från dessa partier att stora delar av den\r\naffärsverksamhet som bedrivs av staten i verks-\r\neller bolagsform bör kunna avyttras.\r\nVerksamheterna skulle då utsättas för\r\nmarknadsmässig konkurrens som skulle befrämja\r\neffektivitet och bättre anpassning till\r\nkonsumenternas behov.</pre><pre>Försäljningen av statliga företag måste ske i sådana\r\nformer att det främjar en ökad spridning av\r\naktieägandet. Det är därför viktigt att valet av\r\nförsäljningsmetod anpassas till de olika objekt man\r\nskall sälja, men också till det läge som råder vid\r\ntidpunkten för avyttrandet.</pre><pre>Procordias introduktion på Stockholms Fondbörs\r\när ett exempel på hur en försäljning absolut inte\r\nskall gå till. Där fick i praktiken institutionerna en\r\nförköpsrätt. Den lilla pott som blev över fördelades\r\nav banker och fondkommissionärer till deras\r\nstörsta kunder.</pre><pre>Vi menar att en betydande del av de statliga\r\nföretagen kan säljas direkt till den stora\r\nallmänheten genom börsen. Erfarenheterna från\r\nStorbritannien och Frankrike visar att man på det\r\nviset kan sprida aktieägandet till ett mycket stort\r\nantal småsparare.</pre><pre>För det krävs dock omfattande information riktad\r\ntill allmänheten. Det pekar också på att man kan\r\nsälja samtliga aktier till enskilda anställda så att helt\r\nlöntagarägda företag skapas.</pre><pre>De statliga försäljningarna får inte heller ges en\r\nsådan volym att möjligheterna stryps för andra\r\nföretag som vill utnyttja riskkapitalmarknaden som\r\nfinansieringskälla. Vi föreslår en\r\nutförsäljningsvolym på i storleksordningen 15--20\r\nmiljarder kronor på tre år.</pre><pre>Regeringen bör enligt vår mening utarbeta ett\r\nförslag till plan för försäljning av statliga företag.</pre><pre>Herr talman! Jag står givetvis bakom samtliga de\r\nreservationer som folkpartiet liberalerna har\r\navgivit till detta betänkande men för att spara\r\nkammaren nöjer jag mig med att yrka bifall till\r\nreservation nr 1.</pre><pre>Anf. 123 KJELL ERICSSON (c):</pre><pre>Herr talman! Det är egentligen gamla bekanta\r\nfrågor vi diskuterar när vi nu har att behandla dels\r\nen proposition om vissa befogenheter för ett nytt\r\nförvaltningsbolag, dels 1990 års skrivelse för de\r\nstatliga företagen och de motioner som väckts i\r\nanledning härav. Detta har vi diskuterat vid flera\r\ntillfällen tidigare i kammaren.</pre><pre>Det finns då vissa fundamentala utgångspunkter\r\nnär vi debatterar dessa frågor. En sådan\r\nutgångspunkt är att ett spritt ägande och en fri\r\nkonkurrens är viktiga ingredienser i en vital\r\nekonomisk politik.</pre><pre>Statens främsta uppgift skall vara att dra upp\r\nramarna för näringspolitiken och även att på olika\r\nsätt medverka och stimulera till en positiv\r\nutveckling i näringslivet. Man behöver därför inte\r\näga företag eller bedriva näringsverksamhet. Det\r\nsköts bättre av privata intressen.</pre><pre>En privatisering av statliga företag skulle innebära\r\nen klar vitalisering av vår ekonomi och vårt\r\nnäringsliv. Verksamheter skulle utsättas för\r\nmarknadsmässig konkurrens. Detta skulle med all\r\nsannolikhet leda till både en bättre effektivitet och\r\nen bättre anpassning till kundernas behov och\r\nönskemål.</pre><pre>Från de borgerliga partiernas sida har vi vid\r\nupprepade tillfällen drivit kravet på att mycket\r\nstora delar av den affärsverksamhet som i dag\r\nbedrivs i verk- eller bolagsform skall utförsäljas. Vi\r\nanser att ett realistiskt mål bör vara en utförsäljning\r\ni storleksordningen 15--20 miljarder under en\r\ntreårsperiod. Valet av försäljningsmetoder och\r\naktuella objekt kräver noggranna överväganden.\r\nVi anser därför att regeringen bör utarbeta ett\r\nförslag till en plan för försäljning av statliga företag\r\ni enlighet med de riktlinjer som har dragits upp i\r\nden borgerliga motionen.</pre><pre>Försäljning av företag bör ske på ett sådant sätt att\r\nman främjar spridning av ägandet. Denna\r\nförsäljning måste också ske med anpassning till\r\nrådande marknadsläge.</pre><pre>Med utgångspunkt ifrån vad jag nu har anfört anser\r\njag inte att det finns skäl för riksdagen att anmoda\r\nregeringen att utarbeta ett samlat program för de\r\nstatliga företagens uppgifter och funktion. Jag\r\nyrkar därför bifall till reservation nr 1.</pre><pre>När det gäller riksdagens medverkan vid beslut om\r\naktieförsäljning anser vi att det inte behövs några\r\nnya riktlinjer beträffande det statliga\r\nförvaltningsbolagets befogenheter att avyttra aktier\r\nutan riksdagens hörande.</pre><pre>Vi vill ha en omfattande utförsäljning av statliga\r\nföretag. Om denna försäljning skulle kunna\r\nkomma till stånd har förvaltningsbolaget ingen\r\nfunktion att fylla längre.</pre><pre>Jag vill också något beröra Celcius Industrier. Den\r\nsvenska krigsmaterielindustrin står nu inför\r\nbetydande omstruktureringar. Här bör även den\r\nmilitära fartygsproduktionen inräknas. Staten har\r\nsom ägare till Celciuskoncernen även ansvar för att\r\nKarlskronavarvet AB och Kockums AB får en\r\ngynnsam lösning av sina strukturfrågor. Därför\r\nanser vi att regeringen bör ge dessa företag ett\r\nägarförhållande som bättre tillgodoser företagens\r\nutvecklingsmöjligheter och som samtidigt\r\nmedverkar till en omstrukturering av svensk\r\nförsvarsindustri.</pre><pre>När det gäller Svensk Kärnbränslehantering AB\r\nvill jag bara säga att vi från centerns sida inte har\r\nnågot emot att det sker en information om\r\nkärnkraftsavfallets hantering. Vi har ju redan\r\nsådan avfall, och man måste naturligtvis ta hand om\r\ndetta. Informationen skall dock inte vara så\r\nutformad att den uppfattas som en plädering för\r\nkärnkraft.</pre><pre>Slutligen, herr talman, vill jag bara säga ett par ord\r\nom Swedegas AB. Om vi nu bygger ut ett\r\nrikstäckande naturgasnät där det kommer att ske\r\nen storskalig introduktion av naturgas, kommer\r\ndetta helt naturligt att både försvåra och förhindra\r\nett större utnyttjande av biobränslen.</pre><pre>Vi håller nu på med energiöverläggningar mellan\r\nsocialdemokraterna, folkpartiet och centern.\r\nBioenergin kommer att utgöra en mycket viktig\r\ndel. Vi måste nu ge biobränslena den rätta chansen.\r\nDärför bör vi vara försiktiga med en alltför kraftig\r\nutbyggnad av naturgasen.</pre><pre>Anf. 124 LARS NORBERG (mp):</pre><pre>Herr talman! Än så länge är vi inte med i EG, och\r\nän så länge har riksdagen möjligheter att på ett\r\nkraftfullt sätt påverka näringspolitiken i landet.\r\nKapitalets totala frihet att röra sig över landets\r\ngränser har visserligen begränsat möjligheterna till\r\nen självständig politik. Avviker vi från vad som är\r\nkutym i våra viktigaste konkurrentländer måste vi\r\nnaturligtvis noggrant analysera våra åtgärder.</pre><pre>Grundläggande när det gäller näringspolitiken är\r\nenligt min mening att vi befinner oss i en situation\r\ndär den ekologiska katastrofen i världen förvärras\r\nför varje år. Det är industrivärldens industriella\r\nprocesser -- inkl. det industrialiserade jordbruket --\r\nsom tillsammans med den slösaktiga\r\nresurskonsumtion som de rika länderna hänger sig\r\nåt som är huvudproblemet och som leder till att\r\nvärlden blir allt fattigare. Det är nämligen en\r\nfullständigt falsk föreställning att världen blir rikare\r\ngenom den industriella utveckling som pågår.\r\nVärlden blir i stället allt fattigare.</pre><pre>Naturresurser uttöms. Biologiska arter dör ut med\r\nen förfärande hastighet. Skogsskövlingen fortgår.\r\nTillgången till odlingsbar jord och rent vatten\r\nminskar både absolut men framför allt per capita.\r\nSpannmålsproduktionen stagnerar. Tillgången på\r\nfisk i världshaven minskar. Vi har i dessa fakta en\r\ngrundläggande orsak till den världsvida inflationen.\r\nEn växande mänsklighet skall dela på sinande\r\nnaturtillgångar. Logiskt sett leder det till att priset\r\ngår upp.</pre><pre>Detta är enligt min och miljöpartiets uppfattning en\r\nnödvändig bakgrund till varje diskussion om hur vi\r\nskall utveckla vårt näringsliv. Mot den bakgrunden\r\nter sig frågan om huruvida ett antal industrier skall\r\nägas av staten eller av enskilda som en sekundär\r\nfråga.</pre><pre>Sverige har ingen stor statlig industrisektor.\r\nTidigare politikergenerationer både på höger- och\r\nvänsterkanten har sett ett värde i att staten äger\r\nvissa företag, framför allt sådana som är grundade\r\npå långsiktigt värdefulla naturtillgångar. Det gäller\r\nframför allt skog och malm.</pre><pre>Det finns kanske ibland skäl att sälja ut sådana\r\ntillgångar. Vi i miljöpartiet menar t.ex. att skogen\r\nkan bli bättre skött om den ägs av ägare som bebor\r\noch arbetar med sitt skogsinnehav. Erfarenheten av\r\nstorskaligt statligt ägande antyder att det tenderar\r\natt bli mindre effektivt än privat. Samtidigt blir utan\r\ntvivel fördelningen av förmögenheten jämnare om\r\nhela folket äger en tillgång än om den är privatägd,\r\ndå ägandet tenderar att koncentreras till vissa\r\npersoner eller grupper.</pre><pre>Jag förstår inte riktigt Isa Halvarssons argument att\r\nde statliga aktiebolagen skulle bli mera utsatta för\r\nkonkurrens om de privatiserades. Jag tror att de\r\nbefinner sig i en konkurrenssituation som är fullt\r\njämförbar med de privata företagens situation i\r\nallmänhet. Centern säger att man genom\r\nprivatiserande uppnår ett spritt ägande. Låt oss\r\nemellertid anta att man säljer ut ASSI. Jag vet inte\r\nhur länge det kommer att dröja innan ASSI hamnar\r\ni en av de två stora skogsgrupper som för\r\nnärvarande finns i landet. Det finns väl undantag\r\nfrån spritt ägande. Det är kanske mera en\r\ntrosföreställning än en på verkligheten grundad\r\nuppfattning.</pre><pre>Vi konstaterar sålunda att staten äger industrier\r\noch att ägande ger makt och ansvar. Frågan är hur\r\ndetta ansvar skall skötas.</pre><pre>Staten har alltid ett ansvar för alla företag i landet,\r\nnämligen som normgivare. Den ekologiska krisen\r\nmåste leda till att staten talar om för företagen vad\r\nsom är acceptabelt och vad som måste minskas eller\r\nelimineras. Staten har både lagstiftningsmakten\r\noch den ekonomiska makten via skatter, avgifter\r\noch bidrag. Detta är statens viktigaste uppgift när\r\ndet gäller företagen. Jag kan inte se någon uppgift\r\nsom skulle vara viktigare för ett näringsutskott än\r\natt diskutera hur den industriella verksamheten\r\nskall bedrivas så att utarmningen av jorden bromsas\r\nliksom den ekologiska krisen.</pre><pre>När det gäller de statliga företagen har staten ett\r\ndubbelt ansvar. Även där gäller naturligtvis den\r\nnormgivande makten. De statliga företagen skall\r\nlyda under samma regler och lagar och betala\r\nsamma skatter som de enskilt ägda företagen.\r\nStaten har dessutom en ägarmakt och ett\r\nägaransvar. Miljöpartiet har ställt frågor om den\r\nstatliga företagspolicyn tidigare i ett antal motioner.\r\nVi ställer dessa frågor i år igen. Åter har vi mötts av\r\nsamma tystnad från utskottets och regeringens sida.\r\nVi trodde förr att en dialog var demokratins livsluft,\r\nmen vi har uppenbarligen missförstått något -- eller\r\nockså saknas demokrati.</pre><pre>När det gäller de statliga företagen finns det\r\nanledning att diskutera ekonomisk demokrati inom\r\nföretagen och frågan om ägandets anonymitet.\r\nStora privata koncerner och transnationella företag\r\när ofta mycket anonymt ägda. De statliga företagen\r\när på intet sätt bättre. Där sitter en tjänsteman på\r\nindustridepartementet eller något annat\r\ndepartement och röstar för staten samtliga aktier.\r\nMan kan knappast tänka sig någon anonymare\r\nägarfunktion än denna. Riksdagens inflytande är\r\nmarginellt när det gäller de statliga företagen. Vi\r\nhar också ställt frågan om man på något sätt kan\r\nbegära att de statliga företagen skall vara\r\nföredömen när det t.ex. gäller hänsynstagande till\r\nmiljö, ekologi och inte minst arbetsmiljö.</pre><pre>Det är ur dessa utgångspunkter som vi i miljöpartiet\r\nvelat diskutera den statliga företagsamheten. Förra\r\nåret tog vi upp till diskussion ASSIs\r\nproduktprogram som vi ansåg helt felinriktad ur\r\nekologisk synpunkt. Anmärkningen hjälper dess\r\nvärre även i år, även om vi i vår motion inte har\r\nberört ASSI. Det är ett företag som ser som sin\r\nhuvuduppgift att expandera marknaden för\r\nengångsförpackningar, gärna klorblekta. Detta\r\nbidrar till energi- och resursslöseriet i världen.</pre><pre>Inom Procordia kan vi finna åtskilliga exempel på\r\nprodukter som ur ekologisk synpunkt måste\r\nifrågasättas. I själva verket borde man kunna\r\nbegära att de statliga företagen skulle befinna sig i\r\nfrämsta ledet när det gäller miljövänlig produktion.\r\nDe skulle kunna vara pionjärer för att i praktiken\r\ngenomföra livscykelbegreppet i produktionen och\r\nden livscykelspecifikation som vi tidigare har\r\ndiskuterat. De skulle frivilligt kunna införa\r\nmiljöredovisning i sina årsberättelser. Det är frågor\r\nsom vi för någon vecka sedan diskuterade här i\r\nkammaren och som de partier som i valrörelsen\r\nkallade sig miljöpartier tydligen inte begrep eller\r\nstruntade i. Därigenom dementerade de definitivt\r\npåståendet om sitt miljöintresse.</pre><pre>Miljöpartiet har omnämnt ett antal företag som\r\nsysslar med speciellt miljöfarlig eller ekologiskt\r\nolämplig verksamhet inom den statliga sektorn:\r\nStudsvik AB, SAKAB, Svensk\r\nKärnbränslehantering och Swedegas. Vi har också\r\nuttalat att krigsmaterieltillverkningen bör avskiljas\r\nfrån Celsius industrier och ställas direkt under\r\ndepartementets kontroll. Krigsmaterieltillverkning\r\nbör enligt vår uppfattning inte betraktas som en\r\nindustriell verksamhet vilken som helst som skall\r\nverka på marknadens villkor, utan snarare som ett\r\nnödvändigt ont som skall stå under strikt\r\ndemokratisk kontroll. Samma sak gäller egentligen\r\nde fyra bolag som jag har nämnt. Studsviks och\r\nSKBs verksamhet skall inriktas på en\r\nkärnkraftsavveckling, som i varje fall senast skall\r\nvara klar år 2010 men som enligt miljöpartiets\r\nuppfattning kan vara klar betydligt tidigare. Att\r\ndessa företag inriktar sig på en fortsatt utveckling\r\nav något som svenska folket i folkomröstning har\r\nförkastat är enligt vår uppfattning både dumt och\r\nomoraliskt.</pre><pre>Naturligtvis håller jag med centern om att en saklig\r\ninformation från bolaget är helt acceptabel. Tyvärr\r\nhar SKB ingalunda fungerat så, utan den\r\ninformationsverksamhet som man på ett effektivt\r\noch dyrbart sätt har bedrivit i landet har varit så\r\ninriktad att det har varit uppenbart att man velat\r\npropagera för fortsatt användning av kärnkraft.</pre><pre>Att expandera användningen av fossilgas anser vi\r\nockså vara förkastligt. Det kommer att låsa fast\r\nlandet i ett beroende av ett nytt fossilt bränsle,\r\nsårbart och importerat. Att satsa miljarder på detta\r\när att stjäla resurser från de energiformer som vi\r\nenligt tidigare riksdagsbeslut skall satsa på:\r\ninhemsk förnybar energi. Att ett statligt företag\r\nmedverkar till detta finner vi beklagligt. Här borde\r\nstaten ingripa med sitt ägaransvar för att dra ned på\r\nverksamheten, som dessutom leder till\r\nkoldioxidutsläpp om det införs ett nytt fossilt\r\nbränsle.</pre><pre>Vad så gäller SAKAB skall jag fatta mig kort.\r\nStaten måste förbjuda producerandet av avfall som\r\ninte kan destrueras eller återvinnas, dvs. förbjuda\r\nde produkter som alstrar sådant avfall vid\r\ntillverkning eller användning eller skrotning. Vi\r\nmåste äntligen lära oss att världens framtid kräver\r\nett kretsloppstänkande.</pre><pre>Slutligen har vi anmärkt på att Nordiska Satellit AB\r\nägnar sig åt en verksamhet som ökar den andliga\r\nmiljöförstöringen i landet. Vi anser att staten borde\r\nsöka en bättre användning för satelliten Tele X.</pre><pre>En viktig fråga som vi berör bland principfrågorna\r\nvad gäller de statliga företagen är frågan om statliga\r\nmonopol. Eftersom jag skall föra en\r\ninterpellationsdebatt med industriministern kring\r\ndetta den 11 januari nästa år avstår jag från\r\nkommentarer i dag.</pre><pre>Herr talman! Jag yrkar bifall till reservationerna 2,\r\n3, 7, 13, 14 och 16.</pre><pre>Anf. 125 ISA HALVARSSON (fp) replik:</pre><pre>Herr talman! Jag kan inte hålla med Lars Norberg\r\ni hans kritik mot den informationsverksamhet som\r\nSvensk Kärnbränslehantering AB har bedrivit. Jag\r\nhar själv varit i Oskarshamn och sett både Sigyn och\r\nmellanlagret clab där. Som jag ser det bedriver\r\nmiljöpartiet en oseriös skrämselpropaganda.\r\nUtställningen i fråga var enligt min mening både\r\nsaklig och instruktiv. Den visade också att SKB på\r\nett seriöst och professionellt sätt handhade dessa\r\nfarliga insatsvaror liksom avfallet från\r\nkärnkraftsverken. Som svensk tycker jag att man\r\nkan känna sig tillfredsställd och trygg med det sätt\r\nvarpå Svensk Kärnbränslehantering handlägger\r\ndessa svåra frågor.</pre><pre>Vi i folkpartiet liberalerna är motståndare till att\r\ndet sker en utbyggnad av ett rikstäckande\r\nnaturgasnät under de närmaste åren. Det skulle\r\nförsvåra eller t.o.m. förhindra ett bredare\r\nutnyttjande av biobränslena. Dessa frågor skall\r\nenligt vår mening avhandlas i samband med\r\ndiskussionen om energipolitiken.</pre><pre>Att miljöpartiet inte förstår vitsen med att försälja\r\nstatliga företag samt att ha en fri näringsverksamhet\r\noch en fri näringspolitik i Sverige har vi tidigare sett\r\nexempel på.</pre><pre>Anf. 126 LARS NORBERG (mp) replik:</pre><pre>Herr talman! Vi vill gärna ha en fri näringspolitik,\r\nIsa Halvarsson. Men den statliga sektorn i Sverige\r\när förhållandevis liten och utgör inget större\r\nproblem. Vi kan mycket väl tänka oss att vissa delar\r\nav denna statliga sektor försäljes. Isa Halvarsson\r\npåstår att det skulle förbättra konkurrensen, vilket\r\njag har svårt att förstå. De statliga företagen inom\r\nProcordia, exempelvis Pripps eller Sarakrogarna,\r\nkonkurrerar på tämligen lika villkor med ett antal\r\nprivata företag i landet. Att en försäljning av\r\nstatliga företag skulle få någon större effekt på\r\nkonkurrensen förstår jag alltså inte. Isa Halvarsson\r\nkan kanske förklara för mig hur det ligger till.</pre><pre>Saklig information om kärnkraften och\r\nkärnkraftsavvecklingen hänger naturligtvis till en\r\ndel samman med vad man tror och anser om\r\nkärnkraften. Det är lätt att påverkas av sin\r\npersonliga inställning till denna teknik och dess\r\nrisker. Samtidigt kan jag hålla med Isa Halvarsson\r\nom att staten och industrin tack vare\r\nkärnkraftsmotståndarnas idoga arbete för en bättre\r\npolitik än andra länder när det gäller att ta ansvar\r\nför både riskerna och avfallet. Vi har ju sett\r\nskräckexempel i öst. Jag vågar påstå att vi står oss\r\ngott jämfört med länder som England och USA.\r\nDär finns förskräckliga exempel på nonchalans vad\r\ngäller kärnkraftshantering.</pre><pre>Anf. 127 ISA HALVARSSON (fp) replik:</pre><pre>Herr talman! Jag tror att alla i Sverige är\r\nintresserade av en säker hantering av dessa farliga\r\nämnen. Själv har jag inte alls varit en ivrig\r\nkärnkraftsförespråkare, men jag måste säga att jag\r\nblev imponerad av det sätt som Svensk\r\nKärnbränslehantering arbetade.</pre><pre>Vad så gäller statens roll inom näringspolitiken vill\r\njag säga så här: Om staten agerar på den marknad\r\ndär man själv sätter upp spelreglerna uppstår\r\nuppenbara risker för en osund konkurrens. Det blir\r\nmotstridiga lojaliteter, och det uppkommer\r\nverkligen risker för snedvridna\r\nkonkurrensförhållanden mellan privata och statliga\r\nföretag. Det står enligt min mening helt klart att det\r\nskall vara så mycket privat och spritt ägande som\r\nmöjligt.</pre><pre>Anf. 128 LARS NORBERG (mp) replik:</pre><pre>Herr talman! Visst förstår jag att Isa Halvarsson\r\nblev imponerad när hon besökte Oskarshamn. Men\r\nden saken skall vi kanske inte fortsätta att\r\ndiskutera.</pre><pre>En stark ägare, och en sådan är ju staten, kan\r\nnaturligtvis alltid påverka situationen för sina\r\nföretag. Men jag skulle vilja få mer konkreta\r\nexempel på hur statligt ägda företag leder till\r\nminskad konkurrens.</pre><pre></pre><pre>Anf. 129 RUNE JONSSON (s):</pre><pre>Herr talman! Riksdagen beslöt i maj i år att statens\r\naktier i tio bolag skulle överföras till ett särskilt\r\nförvaltningsbolag med namnet Fortia. På initiativ\r\nav riksdagen föreslår nu regeringen i proposition\r\n1990/91:30 vissa riktlinjer för i vilka fall riksdagen\r\nskall höras innan förvaltningsbolaget kan fatta\r\nbeslut om försäljning av aktier i bolagen.\r\nRiktlinjerna innebär bl.a. att riksdagens\r\nställningstagande skall inhämtas om Fortia tänker\r\nfrånhända sig röstmajoriteten i något av bolagen\r\neller att Fortias andel i något av de nu delägda\r\nbolagen sjunker så att de inte längre överstiger en\r\ntredjedel. Utskottsmajoriteten anser att\r\nregeringens förslag till tillgodoser de krav som\r\nriksdagen har ställt. Jag yrkar bifall till utskottets\r\nförslag.</pre><pre>De borgerliga partierna tar åter upp frågan om\r\nprivatisering av de statliga företagen. Vår\r\ninställning är fortfarande att det skall finnas en\r\nstatlig företagssektor som en motvikt till de privata\r\nmaktgrupperna. Eftersom denna fråga, som vi ser\r\ndet, inte i något avseende tillförts något nytt sedan\r\nden senast behandlades, ber jag att få hänvisa till\r\ntidigare debatt och beslut här i riksdagen. Det var\r\nfaktiskt så sent som i våras. Jag yrkar således avslag\r\npå reservationerna 1 och 4.</pre><pre>Vad så gäller regeringens redogörelse för de statliga\r\nföretagen samt kraven från centerpartiet och\r\nmiljöpartiet om att en principdeklaration om de\r\nstatliga företagens mål och riktlinjer skall redovisas\r\nmed vissa mellanrum, anser vi att det räcker med\r\natt regeringen i ärenden om särskilda företag och i\r\nnäringspolitiska propositioner tar upp dessa frågor\r\ntill behandling. Det skedde så sent som i våras då\r\nregeringen i den näringspolitiska propositionen\r\ndiskuterade motiven för de statliga företagen. Jag\r\nyrkar därmed avslag på reservation 7.</pre><pre>Jag yrkar också avslag på reservationerna 8 och 9\r\nsom handlar om Celsius Industrier AB,\r\nKarlskronavarvet och Kockums. Jag vill kortfattat\r\nhänvisa till beslutet här i riksdagen i våras och till\r\ndebatten förra månaden med anledning av\r\nbetänkandet NU10 om krigsmaterielindustrin.</pre><pre>Vad så gäller frågan om hur Tele-X-satelliten skall\r\nnyttjas hänvisar jag till att det för närvarande pågår\r\növerläggningar mellan Satellitaktiebolaget och\r\nRymdaktiebolaget. Ett avtal kommer inom kort att\r\nundertecknas. Avsikten är att Satellitaktiebolaget\r\nskall ha ägaransvaret och utöva kontroll över hur\r\nsatelliten skall användas. Jag yrkar avslag på\r\nreservation 10.</pre><pre>Låt mig i sammanhanget peka på utskottets\r\nskrivning där vi framhåller hur viktigt det är att\r\nkontakterna med Polen och de baltiska staterna\r\nfullföljs så att Tele-X-satelliten nyttjas för att utöka\r\ntelekommunikationerna.</pre><pre>Herr talman! I övrigt hänvisar jag till utskottets\r\nskrivning och yrkar bifall till hemställan i\r\nbetänkandet samt avslag på samtliga reservationer.</pre><pre>Anf. 130 LARS NORBERG (mp) replik:</pre><pre>Herr talman! Rune Jonsson anser att det har getts\r\nett svar på frågan om den statliga företagspolicyn.\r\nVi i miljöpartiet har ett antal gånger ställt flera\r\nfrågor kring detta. Vi hade hoppats att antingen\r\nfrån regeringen eller från utskottsmajoriteten få\r\nsvar på våra konkreta frågor. Dessa kan kort\r\nsammanfattas så här: Vilken principiell skillnad ser\r\nregeringen mellan affärsverk och aktiebolag? Hur\r\nskall regelsystemet för dessa företagstyper skilja sig\r\nåt? Kan andra krav ställas på statliga företag än på\r\növriga företag? Skall statliga företag utgöra ett\r\nföredöme i fråga om miljö, affärsmoral etc.? Skall\r\nstatens innehav av företag användas för att främja\r\nekonomisk demokrati? Har staten ett särskilt\r\nansvar för krisbranscher i en vikande ekonomi? Det\r\när konkreta frågor som jag inte anser att vi har fått\r\nett samlat och konkret svar på.</pre><pre>Jag kommer att lämna riksdagen i och med att\r\ndenna treåriga mandatperiod löper ut. Under snart\r\ntre år har jag drivit en fråga utan att få något\r\nkonkret svar. Det är beklagligt. Av åldersskäl\r\nkommer jag inte att ställa upp som kandidat som\r\nledamot i riksdagen under ytterligare\r\nmandatperiod.</pre><pre>Anf. 131 KJELL ERIKSSON (c) replik:</pre><pre>Herr talman! Rune Jonsson och jag representerar\r\ntvå olika ideologier, och det är inte konstigt att han\r\nmotsätter sig en försäljning av statliga företag. Själv\r\ntror jag att en försäljning av statliga företag innebär\r\nen vitalisering av vårt näringsliv. Det är inget\r\nsjälvändamål för staten att äga företag. Det är\r\nbättre att skapa gynnsamma förutsättningar och bra\r\nramar för svenskt näringsliv att kunna verka. På det\r\nviset sprider man också ägandet och engagerar fler\r\nmänniskor. Det blir därmed mer aktivitet runt om i\r\nvårt land. Jag tror alltså att det vore mycket bra för\r\nvår ekonomi och för vårt näringsliv om fler företag\r\nkunde privatiseras.</pre><pre>Det är helt onödigt att tillåta förvaltningsbolaget\r\nFortia att sälja aktier. Om statliga företag säljs ut så\r\nbehövs inte detta företag. Verksamheten kan\r\nskötas bra ändå.</pre><pre>Därmed yrkar jag avslag på utskottets förslag i\r\ndetta fall.</pre><pre>Anf. 132 RUNE JONSSON (s) replik:</pre><pre>Herr talman! Låt mig först säga följande till Lars\r\nNorberg. I de näringspolitiska propositionerna\r\nbrukar man behandla just de frågor som Lars\r\nNorberg här berör beträffande företagspolicy. Men\r\ndet sker inte i samband med redogörelser för de\r\nstatliga företagens verksamhet.</pre><pre>Kjell Ericsson konstaterar att vi har olika\r\nuppfattningar, och det är alldeles riktigt. Vi tycker\r\natt de statliga företagen tillsammans med\r\nkooperativa företag spelar en roll som motvikt till\r\nden stora andelen privata företag. Vi anser således\r\natt de statliga företagen spelar en roll i det\r\nindustripolitiska arbetet.</pre><pre>Anf. 133 LARS NORBERG (mp) replik:</pre><pre>Herr talman! Jag förmodar att Rune Jonsson\r\ntänker på de rader i den näringspolitiska\r\npropositionen som handlar om statligt företagande.\r\nMen där finns inga konkreta svar på de frågor som\r\nvi har ställt, t.ex. om hur man ser på de s.k.\r\nnaturliga monopolen. Vad är kriteriet för om en\r\nstatlig verksamhet skall bedrivas i verksform eller i\r\naktiebolagsform? Vilka principiella skillnader leder\r\ndet till i fråga om demokratisk insyn osv.? Det finns\r\nett stort antal frågor som vi har ställt men inte fått\r\nsvar på.</pre><pre>Anf. 134 KJELL ERICSSON (c) replik:</pre><pre>Herr talman! Det är bra med många aktörer inom\r\nnäringspolitiken. Det är också bra att det finns\r\nsåväl enskilda som kooperativa företag. Det är\r\ninget självändamål att ha statliga företag. Man kan\r\nt.ex. få anställda i företagen och många andra att\r\nköpa aktier och på det viset sprida ägandet. Det\r\ntror jag är en bra injektion för vår ekonomi och för\r\nvårt näringsliv.</pre><pre>Anf. 135 PER WESTERBERG (m):</pre><pre>Herr talman! I näringsutskottets betänkande 12\r\nbehandlar man riktlinjerna för hur det nya statliga\r\nkonglomeratet Fortia skall kunna få sälja aktier i\r\nsina dotter- och intressebolag. Fortia är ju det\r\nholdingbolag som skall ta hand om det statliga\r\naktieägandet. Det är kanske ett mer fantasifullt\r\nnamn än det gamla Statsföretag AB, men i övrigt är\r\nprinciperna ungefär desamma.</pre><pre>Vi i de tre borgerliga partierna tycker inte att det\r\nfinns några motiv för att ge sådana riktlinjer. Det\r\nräcker egentligen med en enda riktlinje, nämligen\r\natt de statliga företagen skall säljas och ge en så stor\r\nägandespridning som möjligt. På det sättet kan vi\r\ndessutom få mer kompetenta ägare till de statliga\r\nföretagen än vad dessa i dag har. Det kan medföra\r\nen dualism mellan ägare och företagsledning, något\r\nsom har visat sig medföra en betydligt bättre\r\nutveckling än den som uppnås i företag i statlig ägo.\r\nSamtidigt skulle dessa företag ges möjlighet att\r\nattrahera till mer riskkapital på\r\nriskkapitalmarknaden. Hårdare krav skulle ställas\r\nfrån riskkapitalmarknaden på avkastning och\r\nförräntning i företagen. Samtidigt skulle man\r\nsärskilja staten i dess egenskap av ägare i företag\r\noch givare av ramarna för företagandet i landet.</pre><pre>Jag tycker att den stora cirkus som ägde rum kring\r\nNordbanken, Posten och Sparbanken denna höst\r\nvisade hur illa det kan gå när staten är storägare i\r\nen bank samtidigt som man anger spelreglerna för\r\nhur bankerna skall få agera. Det är ett mycket klart\r\nskäl till att staten bör träda ur ägarfunktionen och i\r\nstället koncentrera sig på att ange ramarna för\r\nverksamheten.</pre><pre>En privatisering skulle dessutom inbringa relativt\r\nstort kapital till statskassan och därmed skapa\r\nmöjligheter att nedbringa statsskulden eller placera\r\nskattebetalarnas pengar i andra angelägna\r\ninvesteringar. Man måste kunna få byta tillgångar\r\noch inte för alltid behålla dem som man av någon\r\nanledning har råkat få.</pre><pre>Många av bolagen i Fortia AB har kommit in i\r\nföretagsgruppen närmast av en sinkadus. Det är\r\nmärkligt att man vill att just dessa företag skall\r\nförbli statliga.</pre><pre>Socialdemokraterna har tidigare sagt att dessa\r\nföretag skall drivas på exakt samma villkor som\r\nmotsvarande privata företag. Man ställer sig\r\nnaturligtvis frågan: Varför skall de vara statliga när\r\nman kan frigöra kapital till andra och mer\r\nangelägna investeringar?</pre><pre>I hela Västeuropa har man privatiserat företag. I\r\nsamband med näringsutskottets resa ute i Europa\r\ndenna höst kunde vi konstatera hur företag säljs i\r\nhela Östeuropa. I Polen skall staten sälja 7 000\r\nföretag på mycket kort tid. Nästan samtliga\r\nledamöter i Sejm röstade för försäljningen.\r\nDetsamma var fallet i Tjeckoslovakien. Men ljuset\r\ntycks ännu inte ha nått svensk socialdemokrati.</pre><pre>Vi i de borgerliga partierna tycker därför helt\r\nföljdriktigt att det inte finns några skäl för staten\r\neller för regeringen att ge nya, speciella riktlinjer\r\nför sitt företagande. I stället bör man sälja\r\nföretagen för att ge dem den marknadsanpassning\r\nsom de så väl förtjänar.</pre><pre>Ett exempel på handlingsförlamning gäller Celsius\r\nIndustrier AB. Det är ett fastighetsbolag som även\r\nsysslar med röraffärer. Man har även\r\nvarvsverksamhet och försvarsindustri inom sitt\r\nområde, trots att den företagsgruppen, nämligen\r\nKockum Marin och Karlskronavarvet med all\r\nsäkerhet skulle passa bättre in i en\r\nförsvarsindustristruktur och delta i den\r\nomstrukturering som där måste ske. Det är\r\nmärkligt att man inte har kunnat frigöra sig från den\r\ntradition och stelbenthet som finns i det statliga\r\nföretagandet.</pre><pre>I reservation 19 har vi med en liten motivskrivning.\r\nVi anser att majoritetens skrivning är ogin mot den\r\nfast boende skärgårdsbefolkningen och\r\nKronoholmarna. Man marknadsanpassar deras\r\narrenden och ställer nya investeringskrav på dem.\r\nDet hade varit riktigare att biträda vårt förslag till\r\nskrivning och därmed slagit vakt om\r\nskärgårdsbefolkningens möjligheter att stanna\r\nkvar. Man borde ha avvaktat de rättsprocesser som\r\ni dag äger rum för att på så sätt kunna ge\r\nskärgårdsbefolkningen bättre villkor. Jag är helt\r\növertygad om att sommargästerna klarar sig på\r\nöarna i fråga, men det är den bofasta befolkningen\r\nsom vi har anledning att slå vakt om.</pre><pre>Med det anförda ber jag att få instämma i samtliga\r\nmoderata reservationer och yrkar bifall till\r\nreservation 1.</pre><pre></pre><pre>Anf. 136 LARS NORBERG (mp):</pre><pre>Herr talman! Per Westerberg upprepar ofta och\r\ngärna att de statliga företagen skall säljas. Därmed\r\nåstadkommer man ett spritt ägande, säger han. Jag\r\nhar aldrig riktigt förstått hur det skall gå till. Om\r\naktier i exempelvis ASSI eller Pripps hamnar i en\r\nstor koncern föreställer jag mig att följden ganska\r\nsnart blir en ytterligare koncentration i\r\nnäringslivet. Den risken är väl så stor som att det\r\nblir ett spritt ägande.</pre><pre>Som jag sade i mitt tidigare anförande har vi i\r\nmiljöpartiet i och för sig inte den dogmatiska\r\ninställningen att staten till varje pris skall behålla\r\nföretag. I ett senare inlägg här i kammaren kommer\r\njag tvärtom att propagera för att staten skall\r\navhända sig vissa investeringar för att kunna göra\r\nandra. Jag kan mycket väl tänka mig att det även\r\ninom den här företagssektorn kan finnas skäl att i\r\nviss utsträckning byta tillgångar.</pre><pre>Det är klart att ett konglomerat av typ Celsius\r\nIndustrier är en besynnerlig sak. Det förekommer i\r\nstor skala i exempelvis USA. Jag tycker att Celsius\r\nIndustrier AB passar bra in på begreppet\r\nkonglomerat. Det var i varje fall för något\r\nårtioende sedan en vanlig företeelse inom det\r\nprivata näringslivet. Så småningom ansågs det vara\r\nmindre ändamålsenligt och rationellt med den\r\nföretagsformen, varför den avvecklades. Det borde\r\nförmodligen ske även med Celsius Industrier AB.</pre><pre>Att jämföra svenskt statligt ägande med situationen\r\ni Polen tycker jag är barockt. Vi har en ganska liten\r\nstatlig företagssektor som inte kan jämföras med\r\nden statliga sektorn i Östeuropas länder. Jag tycker\r\natt de borgerliga partierna överdriver den statliga\r\nföretagssektorn så som varande ett stort problem.</pre><pre>Anf. 137 PER WESTERBERG (m):</pre><pre>Herr talman! Den statliga företagssektorn skall\r\nförhoppningsvis vara en tillgång som kan utnyttjas\r\ngenom att säljas till så många små ägare som\r\nmöjligt. Ett spritt ägande med många små\r\naktieägare ser vi som något positivt. Vi tycker inte\r\natt det är ett spritt ägande om staten äger allt.\r\nNaturligtvis skall man eftersträva så rationella\r\nstrukturer som möjligt inom näringslivet.\r\nSjälvfallet kan det ske uppköp och delningar av\r\nföretag, men trots det kan ett spritt ägande behållas\r\nmed många miljoner människor som ägare. Vi har\r\nsett resultaten av det stora privatiseringarna ute i\r\nEuropa där många miljoner människor har blivit\r\nägare av stora delar av näringslivet.</pre><pre>Begreppet konglomerat är betecknade för de\r\nstatliga företagen. Fortia AB har företag i de mest\r\nskiftande branscher. Erfarenheterna de senaste\r\ntjugo åren visar att ingen företagsledning i världen\r\när kompetent skicklig nog att leda företag i snart\r\nsagt alla branscher. Det är därför som\r\nkonglomeraten försvinner. Man skapar bättre\r\nstrukturer som är mer konkurrenskraftiga. Det\r\ntalas om kärnaffärer. Jag tycker att den statliga\r\nstyrningen av de statliga företagen är minimal. Det\r\nbör leda till att ägandet sprids. Därmed skapas\r\nförutsättningar för staten att frigöra resurser och\r\nminska sin skuldbörda.</pre><pre>Privatiseringarna i Polen, Tjeckoslovakien och\r\nUngern och andra delar av Östeuropa är\r\nintressanta, därför att det är en så total uppslutning\r\nfrån alla politiska grupperingar bakom\r\nuppfattningen att man skall radikalt minska det\r\nstatliga företagandet och övergå till ett massivt\r\nprivat ägande. Man inser att det är det som skapar\r\nvälståndet.</pre><pre>Statliga företag är ingen belastning men det gäller\r\natt utnyttja företagens möjligheter att utvecklas\r\noch sprida välstånd i Sverige. Det sker bättre i\r\nprivat ägo, med ett spritt ägande, än med en passiv\r\noch tämligen ointresserad statlig ägare.</pre><pre>Anf. 138 LARS NORBERG (mp):</pre><pre>Herr talman! Jag tycker att Per Westerberg borde\r\nbesinna ett ögonblick att det inte finns något mer\r\nspritt ägande än ägandet i de statliga företagen. De\r\nägs nämligen av varenda levande medborgare i\r\ndetta land -- de ägs av hela svenska folket. Om man\r\ni något sammanhang skall tala om spritt ägande,\r\nbör man nog göra det när det gäller de statliga\r\nföretagen. Sedan är det en fråga om det är en\r\nförnuftig form för att leda och organisera företag\r\noch för att arbeta på en marknad. Det tycker jag att\r\nvi kan diskutera. Men att man skulle kunna\r\nåstadkomma ett så spritt ägande genom att sälja ut\r\nde statliga företagen på marknaden, det har jag\r\nsvårt att se.</pre><pre>Anf. 139 PER WESTERBERG (m):</pre><pre>Herr talman! Jag noterar miljöpartiets definition\r\nav spritt ägande -- när staten äger är ägandet spritt.\r\nDet är inte den definition som jag använder.</pre><pre>Spritt ägande är när många människor kan äga och\r\nha inflytande över det de äger. Jag tror inte att de\r\nstatliga företagen, statens järnvägar eller några\r\nandra, uppfattas som exempel på spritt ägande av\r\nsvenska folket -- möjligen av miljöpartiet.</pre><pre>Det vi menar är så centralt och viktigt med privat\r\nägande är att man, när ett företag kommer ut på\r\nden privata riskkapitalmarknaden, på börsen, med\r\nmånga små ägare, ställer krav. Man ställer krav som\r\nnästan alltid leder till förbättringar och skärpningar\r\ni företagen.</pre><pre>Det första som hände i Storbritannien när man\r\nbörjade privatisera var att lönsamheten steg i\r\nnästan samtliga statliga företag. Man insåg att det\r\ninte var statens krav som gällde, utan marknadens,\r\noch de var väsentligt hårdare. Det är den\r\nkunskapen som har spritt sig som en löpeld i snart\r\nsagt varje land i hela Europa. Men det har gått\r\nlångsamt och varit svårt för svensk\r\nsocialdemokrati, och tydligen även för vissa delar\r\nav miljöpartiet, att förstå.</pre><pre>Anf. 140 LARS NORBERG (mp):</pre><pre>Herr talman! Jag framhärdar i mitt påstående att\r\ndet staten äger, äger hela svenska folket. Per\r\nWesterberg har en besynnerlig synpunkt på detta.\r\nJag kan icke förstå den.</pre><pre>Anf. 141 PER WESTERBERG (m):</pre><pre>Herr talman! Man kan tycka att det är en\r\nbesynnerlig synpunkt eller definition, att ett spritt\r\nägande är när många äger. När en äger -- staten --\r\nborde väl ägandet vara koncentrerat så det förslår.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>14 § Insiderhandel</pre><pre>Föredrogs</pre><pre>näringsutskottets betänkande</pre><pre>1990/91:NU15 Insiderhandel (prop. 1990/91:42).</pre><pre></pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 18 §.)</pre><pre>15 § Ändrade kapitaltäckningsregler för\r\nkreditinstitut, m.m.</pre><pre>Föredrogs</pre><pre>näringsutskottets betänkande</pre><pre>1990/91:NU16 Ändrade kapitaltäckningsregler för\r\nkreditinstitut, m.m. (prop. 1990/91:40).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 18 §.)</pre><pre></pre><pre>16 § Verksamheten vid Vattenfall m.m.</pre><pre>Föredrogs</pre><pre>näringsutskottets betänkande</pre><pre>1990/91:NU17 Tilläggsbudget I (prop. 1990/91:25\r\ndelvis).</pre><pre>Anf. 142 ISA HALVARSSON (fp):</pre><pre>Herr talman! I näringsutskottets betänkande 17\r\nbehandlas dels en proposition om förslag till\r\ntilläggsbudget, dels två motioner som har väckts\r\nmed anledning av propositionen. De rör statens\r\nvattenfallsverk.</pre><pre>Vi har alldeles nyss haft en debatt om statliga\r\nföretag, där vi från folkpartiet liberalernas sida har\r\nkrävt privatisering av statliga företag. Det är just\r\nmed utgångspunkt i denna princip, att staten bör\r\navveckla affärsverksamhet inom områden där det\r\ninte finns särskilda skäl för detta engagemang, som\r\nvi har en gemensam reservation från moderata\r\nsamlingspartiet, folkpartiet och centern, där vi\r\nframför att en betydande del av Vattenfalls\r\ntillgångar skall kunna avyttras.</pre><pre>När det gäller uppdelningen av och den partiella\r\nförsäljningen av Vattenfall bör en ökad konkurrens\r\npå elmarknaden eftersträvas. Enligt vår mening bör\r\nockså mycket stora delar av den affärsverksamhet\r\nsom nu bedrivs i verks- och bolagsform kunna\r\navyttras, precis som vi sade i det förra ärendet.</pre><pre>Vi anser att riksdagen bör anmoda regeringen att\r\nåterkomma med förslag till en omorganisation av\r\nVattenfall i enlighet med vad vi anför i reservation\r\n1, som jag yrkar bifall till.</pre><pre>Anf. 143 KJELL ERICSSON (c):</pre><pre>Herr talman! Detta ärende handlar om\r\ntilläggsbudgeten på industridepartementets\r\nansvarsområde, och framför allt om statens\r\nvattenfallsverk. Jag vill här bara i mycket korta\r\nordalag beröra ett par reservationer som behandlar\r\njust Vattenfall. Även här handlar det om\r\nprivatisering.</pre><pre>I reservation 1, som bygger på en centermotion,\r\nfinns en borgerlig enighet om att dela upp och\r\nutföra en partiell försäljning av Vattenfall. Vi vill\r\ngärna se en organisatorisk lösning som ger\r\nmöjlighet till en ökad konkurrens på elmarknaden.\r\nVi anser därför att stora delar av den\r\naffärsverksamhet som nu bedrivs i verks- eller\r\nbolagsform kan avyttras.</pre><pre>Vi har den utgångspunkten att staten bör avyttra sin\r\naffärsverksamhet på de områden där det inte finns\r\nsärskilda skäl för ett statligt engagemang. Däremot\r\nanser vi att ansvaret för t.ex. stamlinjenätet kan\r\növerföras till ett särskilt bolag eller särskild\r\nmyndighet. Vi anser att detta ansvar kan ligga hos\r\nett statlig organ. De övriga verksamheterna skall\r\nman efter hand försälja.</pre><pre>Jag yrkar bifall till reservation 1.</pre><pre>När det gäller omstruktureringen av Vattenfall\r\nEnergiverksgrupp AB, menar vi från centerns sida\r\natt den typ av omorganisation av delar av Vattenfall\r\nsom är föreslagen inte skall komma till stånd. De\r\nförslag som har presenterats går förvisso i rätt\r\nriktning. Vi anser emellertid att de inte är\r\ntillräckligt långtgående. Vi menar därför att\r\nregeringen skall komma tillbaka med ett förslag\r\nsom överensstämmer med vad vi har angivit i vår\r\nmotion 1990/91:N13. Jag yrkar därför bifall till\r\nreservation 3.</pre><pre>Anf. 144 LARS NORBERG (mp):</pre><pre>Herr talman! I detta betänkande har miljöpartiet\r\nreserverat sig för att staten skall genomföra en\r\nradikal omstrukturering av Vattenfall, och jag\r\nbörjar med att yrka bifall till reservationerna 2 och\r\n4.</pre><pre>Huvudanledningen till vårt förslag är inte att\r\nVattenfall enligt vår mening mer eller mindre\r\nsystematiskt har saboterat den energipolitik som\r\nriksdagen beslutat, även om det är en bidragande\r\norsak.</pre><pre>Vattenfall har enligt vår uppfattning genom sin\r\npolitik byggt fast Sverige i en alltför stor och\r\noekonomisk elproduktionsapparat, som under 70-\r\noch 80-talen har varit helt inriktad på kärnkraft.\r\nSamtidigt har man på ett effektivt sätt bromsat\r\nenergihushållning, kraftvärmeutbyggnad,\r\nvindkraft m.m. Särskilt förrädiskt har varit att man\r\nparallellt med detta, för att tillmötesgå sin ägare\r\nstaten, har bedrivit visst arbete inom dessa\r\nområden. Men för dem som har följt utvecklingen\r\noch lyssnat till Vattenfalls företagsledare har det\r\nvarit uppenbart att detta inte har varit\r\nhuvudinriktningen. När man nu på senare år har\r\nlyckats sälja sin elproduktionskapacitet genom en\r\nstorsatsning på villavärme och elfjärrvärme har\r\nman börjat söka expandera inom andra sektorer:\r\nfjärrvärme, fossilgas, konsult- och\r\nentreprenadverksamhet.</pre><pre>Nu vill jag inte antyda att Vattenfall skulle vara en\r\norganisation med särskilt onda eller intriganta\r\nledare. Jag vill bara ha sagt att Vattenfall uppträder\r\nsom varje stor organisation. Den lever sitt eget liv\r\noch söker främja sina egna syften i fråga om makt\r\noch tillväxt. Och man har gjort det skickligt. Staten\r\ni form av regering och riksdag har på intet sätt varit\r\nmäktig att styra Vattenfall. I stället har det varit\r\nVattenfall som styrt staten, vilket för övrigt\r\ntämligen oförblommerat bekräftades av Vattenfalls\r\nförre tekniske direktör, Ingvar Wivstad, vid ett\r\nframträdande vid en konferens i måndags här i\r\nriksdagen.</pre><pre>Om staten skulle vilja styra verksamheten inom\r\nenergisektorn, och speciellt elsektorn, är alltså\r\nförutsättningarna att genom direktiv till Vattenfall\r\nuppnå resultat ganska dåliga. Däremot kan man\r\ngenom en genomgripande omorganisation skapa\r\nförutsättningar för en ny inriktning. Det är också\r\nvad miljöpartiet föreslår. Genom en uppdelning av\r\nVattenfall i ett flertal fristående enheter kan man\r\nenligt vår mening uppnå ett antal önskvärda\r\nmöjligheter:</pre><pre>1.  Skapa möjligheter för en planmässig\r\nkärnkraftavveckling</pre><pre>2.  Skapa en elmarknad med ett flertal\r\nkonkurrerande producenter</pre><pre>3.  Renodla den typiska monopolverksamheten,\r\nden nationella kraftdistributionen, i ett statligt\r\nmonopol som arbetar enligt common carrier-\r\nprincipen</pre><pre>4.  Låta konsumenterna ta ansvar för den lokala\r\neldistributionen</pre><pre>5.  Låta Vattenfalls nuvarande projekt- och\r\nentreprenadverksamhet verka som ett fristående\r\nföretag under full marknadskonkurrens.</pre><pre>Vi föreslår sålunda att kärnkraftverken\r\nsammanförs till ett statligt företag som drivs i\r\nverksform med inriktning på avveckling.</pre><pre>Vi föreslår vidare att vattenkraftverken försäljs,\r\nmen inte till privata intressen utan till de län där de\r\när belägna. Därigenom stannar tillgångarna i\r\nfolkets ägo, men med en stark anknytning till den\r\nbygd där tillgångarna finns.</pre><pre>Vidare föreslår vi att Vattenfalls verksamhet i de\r\nkommuner där man nu arbetar med eldistribution\r\noch fjärrvärme försäljs till lokala intressenter,\r\nföreträdesvis kommunerna.</pre><pre>Vi föreslår att högspänningsnätet för hela landet\r\nskall handhas av ett statligt monopol i verksform\r\nsom åtar sig krafttransmission enligt common\r\ncarrier-principen.</pre><pre>Projekt-, entreprenad-, kanal- och\r\nfastighetsverksamheterna ombildas till separata\r\naktiebolag, som eventuellt försäljs, gärna till de\r\nanställda och till lokalbefolkningen.</pre><pre>Mycket av det vi föreslagit är redan under\r\ngenomförande i Norge. Där har Vattenfalls norska\r\nmotsvarighet Vassdragsvesendet delats upp enligt\r\nliknande principer. Huvudsyftet med detta förslag\r\när att skapa konkurrens och nya förutsättningar på\r\nelmarknaden och ett bättre utnyttjande av statens\r\nkapital. Ett annat viktigt syfte är att genom\r\nförsäljning av stora delar av Vattenfall frigöra\r\nmedel för angelägna statliga investeringar.</pre><pre>Vattenfalls totala förmögenhet har nyligen\r\nvärderats till 140 miljarder kronor. Minst hälften\r\ntorde ligga i vattenkraftverken, de s.k.\r\nsedelpressarna i norr. De investeringsmedel som\r\nfrigörs bör användas för en omställning av landets\r\nenergi- och transportsystem i miljövänlig riktning.\r\nVi befinner oss mitt i en ekologisk kris, och vi måste\r\nbörja investera oss bort från de miljöfarliga och\r\nenergislösande energi- och transportsystem som i\r\ndag dominerar.</pre><pre>Samtidigt är vi övertygade om att industrivärlden\r\nstår vid inledningen till en långvarig lågkonjunktur\r\noch att det är mycket viktigt att staten i det läget\r\nbekämpar arbetslösheten. Vi har ett socialt nätverk\r\nsom tar hand om människor även om de blir\r\narbetslösa, men det är ett socialt ont att människor\r\nskall vara arbetslösa. Staten kan motverka detta\r\ngenom att starta statliga investeringsprogram.</pre><pre>Nu säger någon att det är väl inte möjligt att sälja\r\nut kraftverken till landstingen eller att sälja ut\r\ndetaljdistributionen till kommunerna. De har ju\r\njust i dessa dagar visat sig vara utomordentligt\r\nfattiga. Då bör man komma ihåg att det här är\r\nfrågan om ytterligt lönsamma verksamheter med\r\nhög säkerhet, och till sådana är det inte svårt att\r\nfinna lånefinansiering, förutsatt naturligtvis att\r\nstaten sätter ett rimligt pris.</pre><pre>Vi menar att staten bör investera när den privata\r\ninvesteringsverksamheten går ned. Vi tänker oss en\r\nårlig investeringsvolym i storleksordningen 10\r\nmiljarder kronor per år. Den skulle användas, som\r\njag antydde, för järnvägar, både banor och rullande\r\nmateriel, spårvagnslinjer, trådbussar etc. i de stora\r\nstäderna. Vidare kan den användas för att satsa på\r\nvindkraft, biobränsleanläggningar av skilda slag --\r\nskördare för energiskog, pannor,\r\nbiogasanläggningar etc.</pre><pre>Regeringen har hittills inte haft några kreativa idéer\r\nför hur krisen skall mötas. Man har talat om\r\narbetsförmedling och omskolning, men det\r\nkommer inte att räcka. Redan nu har vi en\r\nungdomsarbetslöshet på 7 %. Om inte snabba\r\nåtgärder vidtas kommer vi snart att ha en\r\narbetslöshet på EG-nivå.</pre><pre>Det investeringsprogram som miljöpartiet föreslår\r\nhar tre fördelar. För det första bekämpar det\r\nsamtidigt den ekonomiska och den ekologiska\r\nkrisen genom satsning på miljövänliga och\r\nenergisnåla alternativ. Det ger, för det andra,\r\nsysselsättning i de branscher som med all säkerhet\r\nkommer att drabbas av den ekonomiska krisen,\r\nnämligen entreprenad-, byggnads- och\r\nverkstadsindustrierna. För det tredje ger det en\r\nsysselsättning som är spridd över landet, till både\r\nglesbygd och tätorter.</pre><pre>Det tar säkert en viss tid innan en försäljning av\r\nVattenfalls tillgångar kan genomföras. Därför har\r\nvi velat få dessa tankar presenterade så snabbt som\r\nmöjligt. Det ger regeringen möjlighet att ta hänsyn\r\ntill dem i sitt arbete med energipropositionen.</pre><pre>Regeringen har ju också på senare tid visat sig\r\nkunna genomföra relativt omfattande förslag\r\nganska snabbt. Jag kan inte se att detta förslag\r\nskulle stöta på några stora formella eller\r\nekonomiska hinder även vid ett snabbt\r\ngenomförande. Vi menar att en uppdelning av\r\nVattenfall skall kunna påbörjas redan nästa höst, så\r\natt investeringsmedel kan finnas tillgängliga redan i\r\nbörjan av år 1992.</pre><pre>Det kan emellertid finnas skäl att starta\r\ninvesteringsprogrammet ännu tidigare. Det kan ske\r\ngenom att man i viss utsträckning använder\r\nbudgetmedel, men staten kan också genom ett\r\nrelativt kortfristigt obligationslån ''förskottera''\r\ninvesteringsmedlet. Vi kommer att återkomma\r\nmed förslag i denna riktning i samband med vårt\r\nbudgetalternativ.</pre><pre>Herr talman! Utskottsmajoriteten har visserligen\r\nbundit sig för att avslå våra förslag, och jag har inga\r\nillusioner om att den kommer att ändra sig före\r\nvoteringen. Jag har dock vissa förhoppningar om\r\natt dessa förslag skall befinnas så pass förnuftiga att\r\nman vid närmare eftertanke finner att de utgör en\r\nchans att slå två flugor i en smäll -- att skapa en\r\nbättre elmarknad och att bidra till bekämpandet av\r\nden dubbla krisen.</pre><pre>Anf. 145 ÅKE WICTORSSON (s):</pre><pre>Herr talman! Frågan om Vattenfalls ägande och\r\norganisation har viktiga principiella aspekter.\r\nElproduktion och eldistribution är verksamheter\r\nsom i sig skapar faktiska monopol. Där kan det\r\naldrig bli fråga om reell konkurrens. Vattenfall är\r\nen nationell tillgång som enligt\r\nutskottsmajoritetens uppfattning skall ligga kvar i\r\nstatens ägo. Vi vill inte acceptera vare sig en\r\nuppdelning eller en försäljning. Vi kan inte heller\r\ngodta att man kopplar in landstingen på ett helt nytt\r\nverksamhetsområde enligt miljöpartiets\r\nreservation när det gäller eldistribution. Vi\r\navstyrker även det förslaget.</pre><pre>Sedan vill jag upplysa min meddebattörer om att\r\nVattenfalls organisation kommer upp i den\r\ntillväxtproposition som riksdagen kommer att få i\r\nfebruari. Då får vi anledning att återkomma och\r\ndiskutera dessa frågor.</pre><pre>Herr talman! Jag ber att få yrka bifall till\r\nnäringsutskottets hemställan i betänkande 17 och\r\navslag på reservationerna.</pre><pre>Anf. 146 LARS NORBERG (mp):</pre><pre>Herr talman! Åke Wictorsson säger att\r\nelproduktion och eldistribution utgör naturliga\r\nmonopol. Såvitt jag förstår är det fel.</pre><pre>Både lokal och nationell eldistribution måste\r\nrimligtvis bedrivas som en monopolverksamhet --\r\nom det tror jag inte vi behöver vara oeniga.</pre><pre>När det gäller elproduktionen vet vi dock att det\r\nfinns många producenter av el som kan och även i\r\nfortsättningen bör kunna distribuera och sälja el till\r\nkunder. Landstinget i Norrbotten -- som ju kommer\r\natt bli en stor elproducent enligt vårt förslag -- kan\r\nsälja el till vilket kommunalt elverk som helst, men\r\nom det kommunala elverket finner att det kan köpa\r\nbilligare kraft från Älvsborgs län i Trollhättan eller\r\nfrån Västerbotten så går det bra. Elproduktionen\r\nbehöver ingalunda vara något monopol. Med den\r\ns.k. common carrier-principen kan producenter\r\noch konsumenter träffa avtal om att köpa och sälja.\r\nDet statliga monopol som finns kvar är alltså\r\ntransmissionsmonopolet, högspänningsnätet, där\r\nman låter dessa kontrahenter transportera\r\nelektricitet efter en viss taxa som gäller lika för alla.\r\nSå har man lagt upp det i Norge, Åke Wictorsson.</pre><pre>Anf. 147 GUNNAR HÖKMARK (m):</pre><pre>Herr talman! I detta betänkande finns bl.a. en\r\nåterkallelse av förslag om treårsplan för Vattenfall.\r\nDet kan ha sitt värde att påpeka att denna\r\nåterkallelse beror på att regeringen icke kunde få\r\nstöd i riksdagen i våras för en utbyggnad av tre\r\nstörre fossila kraftverk. Det var när dörren\r\nstängdes för denna fossil kraftverksutbyggnad --\r\nsom man från socialdemokraternas utgångspunkt\r\nansåg vara fullt realistisk att ersätta kärnkraften\r\nmed, det vet vi från regeringens egen\r\nutredningsman -- som graden av energipolitisk\r\nförvirring inom svensk socialdemokrati blev så pass\r\nstor att man gick in i denna hösts nya\r\nenergipolitiska fas. Det finns mycket som tyder på\r\natt denna nya fas innehåller betydligt mer förnuft\r\nän den tidigare energipolitik som präglade Sverige\r\nunder den senare delen under 1980-talet. Vi får väl\r\nse. Men det är, väl att märka så att denna\r\nåterkallellse trots allt i någon form visar på en viktig\r\nvändpunkt i svensk energipolitik.</pre><pre>Herr talman! Detta betänkande egentligen om\r\nVattenfalls energiverksgrupp. Vår uppfattning i\r\nutskottet var att man rimligtvis skulle behandla\r\ndennas omstruktureringen i samband med\r\nbehandlingen av Vattenfalls bolagisering. Detta\r\nville inte utskottsmajoriteten, men det hade varit av\r\nvärde om man gjort detta. Då hade vi kunnat föra\r\nen litet bredare diskussionen som bl.a. involverat\r\ndet Åke Wictorsson här nämnde, nämligen att\r\nVattenfalls verksamhet skulle vara ett naturligt\r\nmonopol. Så är det inte alls, vilket sades i en replik\r\nhär.</pre><pre>Om vi ser oss runt om i världen, och t.o.m. på våra\r\ngrannländer, ser vi att det uppenbarligen inte\r\nförhåller sig så. Redan i dag finns det betydande\r\nmått av konkurrens i det svenska kraftsystemet,\r\nnågot som man självfallet bör utvidga till att\r\nomfatta en större del av vår totala elförsörjning.</pre><pre>Det är mot denna bakgrund som vi moderater vill\r\natt Vattenfall kommer i många aktieägares enskilda\r\nägo. Det är bättre om människorna äger och inte\r\nstaten. Vi vet att affärsmässiga verksamheter\r\nfungerar bättre i privat regi.</pre><pre>Herr talman! När det gäller elförsörjningen visar\r\nden nya energipolitiska situationen att vi i Sverige\r\nskulle må bra av en privatisering av Vattenfall,\r\neftersom vi behöver mer konkurrens när det gäller\r\nkraftförsörjningen. Vi behöver också lyfta ut\r\nstamnätet från det stora Vattenfall, så att det blir ett\r\nenskilt företag, eller möjligtvis en enskild\r\nmyndighet, som ger tillträde för många olika\r\nkonkurrenter.</pre><pre>Vi står i början av en utveckling mot en ny typ av\r\nenergimarknad, där vi kommer att betydligt\r\nmycket mer av konkurrens och mångfald. Jag tror\r\natt Åke Wictorsson gör väl i att studera i läroboken\r\nvad som verkligen är naturliga monopol. Han\r\nkommer att upptäcka att man numera inte finner\r\nnaturliga monopol på så många områden. Vi kan\r\nföra den diskussionen i dag och kanske många\r\ngånger i framtiden.</pre><pre>Det viktiga i den kommande debatten om\r\nVattenfalls framtida utveckling är att en\r\nprivatisering som uppfyller många viktiga kriterier,\r\nsåsom bättre effektivitet, mer enskilt ägande och\r\nmångfald, måste utformas så att den både möter\r\nkravet på en ökad konkurrens på den svenska\r\nenergimarknaden och har en förmåga att inför den\r\nnya struktur som kommer efter en privatisering\r\nkunna klara sig som en samarbetsvärdig och\r\ntrovärdig partner i ett europeiskt energiperspektiv.</pre><pre>Vi har mycket att vinna på om svensk\r\nkraftproduktion kan fungera i detta internationella\r\nperspektiv när det gäller att utnyttja gemensamma\r\nresurser för kraftproduktion. Det kommer både\r\nmiljön och ekonomin i elförsörjningen att vinna på.\r\nDet är mot den bakgrunden som vi de kommande\r\nmånaderna behöver pröva hur en organisation av\r\nVattenfall bör se ut i framtiden för att bäst leva upp\r\ntill dessa krav.</pre><pre>Herr talman! Med detta vill jag yrka bifall till\r\nreservation nr 1, som behandlar en uppdelning och\r\npartiell försäljning av Vattenfall. Första steget är\r\nredan taget genom att regeringen har aviserat att\r\nman skall bolagisera. Det är bra att regeringen\r\ndärmed jämnar vägen för en fortsatt privatisering,\r\nså att ägandet av hela svenska folkets Vattenfall\r\ntillkommer hela svenska folket.</pre><pre>Anf. 148 LARS NORBERG (mp):</pre><pre>Herr talman! Gunnar Hökmark talade om\r\nåterkallelse. Också miljöpartiet har yrkat på att de\r\ninvesteringar i kraftverk för fossila bränslen som\r\nVattenfall föreslog inte skulle komma till stånd.\r\nSkillnaden mellan Gunnar Hökmark och mig är att\r\nhan samtidigt inte kan tänka sig att minska\r\nelanvändningen och ersätta den med inhemska\r\nenergislag och därigenom skapa möjligheter för en\r\navveckling av kärnkraften.</pre><pre>Jag vet inte riktigt hur moderaterna på sikt\r\nföreställer sig att de skall klara energibalansen. De\r\ntror väl på Kraftsams och andras prognoser att\r\nelkonsumtionen kommer att öka i landet. Får man\r\ninte bygga kraftverk för fossila bränslen, återstår\r\nnaturligtvis att bygga kärnkraftverk. Men Gunnar\r\nHökmark vet lika väl som jag att detta tar en sådan\r\ntid att det inte löser några elproblem under 90-talet,\r\nförutom att jag föreställer mig att svenska folket\r\ninte vill vara med på den linjen.</pre><pre>Självfallet är vi överens om att transmissionen är ett\r\nnaturligt monopol. Att man skulle dra parallella\r\nkraftredningar genom landet för att konkurrera om\r\ntransmissionen är utomordentligt oekonomiskt och\r\nosannolikt. Jag antar att Gunnar Hökmark håller\r\nmed mig om att också eldistributionen på lokal nivå\r\ni kommunerna är ett naturligt monopol där man har\r\nmycket svårt att åstadkomma en konkurrens. Det\r\när därför som vi i miljöpartiet föreslår att\r\nkommunerna skall ta hand om transmissionen, så\r\natt detta monopol står under demokratiskt\r\nkontroll.</pre><pre>När vi i miljöpartiet föreslår att kraftverken skall\r\ntas över av landstingen, beror detta på att vi anser\r\natt landstingen över huvud taget skall öka sin\r\nverksamhet. Det är då rimligt att de landsdelar som\r\nhar fått en stor del av sin natur skadad och i viss\r\nutsträckning förstörd av\r\nvattenkraftsanläggningarna skulle få ett visst mått\r\nav inflytande och inkomst av dessa anläggningar. Vi\r\ntycker att detta är ett rimligt och rättvist sätt att ge\r\nmänniskor i dessa bygder ett ägande som de får\r\nglädje av.</pre><pre>Anf. 149 ÅKE WICTORSSON (s) replik:</pre><pre>Herr talman! Vi socialdemokrater inbjöd för flera\r\nmånader sedan moderata samlingspartiet till\r\ndebatter över hela landet om hela det politiska\r\nfältet. Av någon obegriplig anledning har moderata\r\nsamlingspartiet visat sig vara obenäget att ställa upp\r\ni en sådan debattrunda. Däremot visar det sig nu i\r\nkväll att moderata samlingspartiets representanter\r\ni näringsutskottet efteranmäler sig i varje ärende\r\nför att presentera sin moderata politik och\r\nföljaktligen inbjuder till en debattomgång här i\r\nkammaren. Jag måste naturligtvis med anledning\r\nav kammarens pressade tidsläge beklaga att vi får\r\ndenna debatt på det här sättet, men vi skall\r\nsjälvfallet ta denna debatt.</pre><pre>Gunnar Hökmark säger att vi för närvarande\r\nupplever en viktig skiljelinje när det gäller\r\nenergipolitiken. Ja, det är riktigt. Men det är inte\r\ntack vare moderaterna, utan tack vare att tre\r\npartier i denna kammare -- socialdemokraterna,\r\ncenterpartiet och folkpartiet -- befinner sig i en\r\nintensiv slutförhandling om en uppgörelse om en\r\nlångsiktig energipolitik för detta land. Detta, herr\r\nHökmark, är det nya i energipolitiken. Såvitt jag\r\nförstår har moderaterna inte bjudit särskilt mycket\r\ntill för att åstadkomma den utvecklingen.</pre><pre>Sedan återkommer Gunnar Hökmark till\r\nresonemanget, att om man privatiserar Vattenfall --\r\ndet handlar framför allt om att föra över av\r\nsamhället ägd förmögenhet till privata ägare --\r\nskulle detta medverka till en ökad konkurrens, till\r\nen bättre eldistribution och till ökad valfrihet för\r\nabonnenterna. Detta är bara garneringar som i\r\nrealiteten inte betyder någonting. Det kommer att\r\nbli på detta område som det blir på andra områden.\r\nOm Vattenfall förs över till privat ägande kommer\r\nstarka ägargrupper på den privata sidan att ta hand\r\nom både elproduktion och eldistribution i detta\r\nland, och det vill vi socialdemokrater inte vara med\r\nom.</pre><pre>Det lyster mig att höra hur Gunnar Hökmark skall\r\nkunna beskriva att det finns en konkurrens om\r\nelproduktionen i de norrländska älvarna. Var finns\r\nden konkurrensen mellan olika kraftproducenter?\r\nVar finns konkurrensen när det gäller\r\nkärnkraftsreaktorerna? Vilka privata ägare kan\r\nplocka fram de tiotals miljarder som fordras för att\r\nskapa dessa produktionsanläggningar? Jag håller\r\nmed om att små anläggningar kan drivas i privat\r\nregi. Men när det gäller de stora strategiska\r\nanläggningarna finns det ingen konkurrens, och där\r\nbör samhället vara ägare.</pre><pre>Anf. 150 GUNNAR HÖKMARK (m)\r\nreplik:</pre><pre>Herr talman! Anledningen till att ni förhandlar om\r\ner energipolitik är ju att ni i grunden inte vet vad er\r\negen energipolitik skall vara i framtiden. Faktum är\r\natt Åke Wictorsson inte ens vet det här i kväll. Det\r\nhar ni överlåtit till andra att i praktiken bestämma\r\növer, eftersom ni själva har insett att den\r\nenergipolitik som var högsta sanning här i\r\nkammaren för ett år sedan nu inte rimmar med\r\nverkligheten.</pre><pre>När det gäller debatterna runt om i landet, Åke\r\nWictorsson, föreslog vi att det skulle föras debatter\r\nom Europa, om energi och om skatter. Men av\r\nnågon outgrundlig anledning ville ni inte ha\r\ndebatter i olika fackämnen. Möjligtvis kan det ha\r\nberott på att ni vid den tiden inte visste var ni i sak\r\nstod i dessa frågor.</pre><pre>Jag förstår uppriktigt sagt inte Åke Wictorsson när\r\ndet gäller konkurrensen i kraftproduktionen. Visst\r\när det en mängd olika företag som kan producera\r\nelektricitet på olika sätt och som kan konkurrera\r\ngenom att producera på bästa sättet. Så har vi det\r\nredan i dag. Visst kan vi titta runt i vår omvärld och\r\nse att vi har betydande konkurrens även när det\r\ngäller distributionssystemen. Det allra\r\nbesynnerligaste är när Åke Wictorsson menar att\r\nprivata ägare inte kan erbjuda storskalig\r\nkraftproduktion.</pre><pre>Åke Wictorsson har varit en intensiv anhängare av\r\nbl.a. NEX-projektet, som byggde på en mycket\r\nstor privat ägare. En stor del av den svenska\r\nkärnkraften byggdes upp med hjälp av\r\nprivatkapital. En stor del av den svenska\r\nvattenkraften har byggts upp av privatkapital. Jag\r\ntycker att Åke Wictorsson bör besinna sig litet\r\ngrand innan han far ut i alldeles för vilda slängar,\r\nsom slår tillbaka mot honom själv.</pre><pre>Herr talman! Lars Norberg vill överföra Vattenfall\r\ntill landstingen. Av detta kan jag bara konstatera\r\natt miljöpartiet på fullt allvar vill överföra den\r\nsvenska kraftproduktionen till en politisk\r\ninstitution som när det gäller sjukvård och annan\r\nverksamhet visat sig fungera mindre väl och skapat\r\nmängder med problem. Det är fullt i linje med den\r\nmisshushållning av resurser som miljöpartiets\r\ncentralistiska regleringspolitik i praktiken\r\ninnebär -- man må kläda det hela i aldrig så gröna\r\nord. Miljöpartiet är för en stor och omfattande\r\npolitisk kontroll.</pre><pre></pre><pre>Anf. 151 LARS NORBERG (mp) replik:</pre><pre>Herr talman! Gunnar Hökmark och jag är i princip\r\növerens om konkurrensen och att man genom den\r\ns.k. common carrier-principen kan skapa bättre\r\nmöjligheter för konkurrens mellan olika\r\nelproducenter. Jag hoppas att vi också är överens\r\nom att det krävs ett stamlinjenät för att ombesörja\r\ntransporterna av elektricitet, och detta är ett\r\nnaturligt monopol. Jag hoppas också att vi är\r\növerens om att distributionen på lokal nivå är ett\r\nnaturligt monopol där det är mycket svårt att tänka\r\nsig konkurrens. Min uppfattning är att det bästa\r\nsättet att handha naturliga monopol är att de läggs i\r\nsamhällets ägo. Man kan alltså tänka sig även privat\r\nägo, men då måste man ha en speciell övervakning\r\növer sådana företag.</pre><pre>När det gäller landstingen är det ingalunda en\r\ncentralistisk idé. Tvärtom, det är fråga om att\r\ndecentralisera ägandet från ett koncentrerat statligt\r\nägande till ett spritt ägande. Vi har diskuterat om\r\ndet kanske vore lämpligt att vattenkraftverk skulle\r\nligga på kommunal nivå och drivas av\r\nkommunerna. Men vi tror att det är för små enheter\r\nför att driva så pass stora företag. Vi tror att\r\nlandstingen är en rimlig och naturlig nivå. Det\r\nhänger naturligtvis ihop med vår syn på den\r\nregionala demokratin. Vi menar att det skall vara\r\nen utökad regional demokrati, till vilket riksdagen\r\nkan delegera ett stort antal av de frågor som i dag\r\nbehandlas i detta hus. Det kan gälla transporter,\r\nenergi, sjukvård osv. Den synen tycker jag att\r\nGunnar Hökmark i varje fall måste respektera,\r\näven om han inte delar den. Han vill ju ha enskilt\r\nägande överallt.</pre><pre>Anf. 152 ÅKE WICTORSSON (s) replik:</pre><pre>Herr talman! Jag måste ha uttryckt mig otydligt om\r\nGunnar Hökmark uppfattade mitt anförande så att\r\ndet inte skulle kunna vara privata ägare av stora\r\nkraftproduktionsanläggningar. Jag sade att det\r\nhandlade om en privatisering. Jag bestred däremot\r\natt man genom en privatisering skulle öka\r\nkonkurrensen på området. Det gör man inte.</pre><pre>Jag skulle vilja komplettera mitt tidigare inlägg. Jag\r\nupplever att i den internationella energimarknad\r\nsom nu håller på att växa fram står vi starka i\r\nSverige med Vattenfall som en stor motor i dessa\r\nverksamheter. Jag upplever inte att det på något\r\nsätt skulle påskyndas genom att man privatiserar\r\nägandet av hela eller delar av Vattenfall.</pre><pre>Vi är beredda -- och det glädjer mig att Gunnar\r\nHökmark också tycker så -- att ställa upp i debatter\r\nmed moderaterna för att diskutera hela det\r\npolitiska fältet, t.ex. energi, EG, det social\r\ntrygghetssystemet och den svenska modellen. Gå\r\nhem till partikansliet och se till att vi får dessa\r\ndebatter.</pre><pre>Anf. 153 GUNNAR HÖKMARK (m)\r\nreplik:</pre><pre>Herr talman! Den här debatten har tenderat att bli\r\nnågot längre än vad ärendet egentligen från början\r\nförtjänar. Jag hör att jag får bifall ifrån kammaren,\r\nvilket inte är så vanligt. Det visar att vi kan\r\nvitalisera det parlamentariska livet på detta vis.</pre><pre>Herr talman! Jag vill konstatera för Lars Norberg\r\natt miljöpartiet vill ha en ökad politisk styrning av\r\nenergiproduktionen. Det må vara er politik, men ni\r\nskall inte påstå att det är något annat än centralism.\r\nAtt ni sedan väljer en regional nivå spelar ingen\r\nroll.</pre><pre>Åke Wictorsson! Jag är beredd att åka ned till\r\nNynäshamn, hans egen hembana, och tala med\r\nhonom om medlemskap i EG, om\r\nenergiförsörjning, om vi skall ha kärnkraften kvar\r\neller inte osv.</pre><pre>När det gäller Vattenfall är det självklart att det blir\r\nen bättre och en jämbördig konkurrens om en av de\r\nstörsta kraftproducenterna är på likställd fot med\r\nde andra kraftproducenterna och inte en statlig\r\nmyndighet.</pre><pre>Jag hälsar från det moderata partikansliet. Jag är\r\nmycket väl medveten om hur gärna vi vill\r\ndebattera. Gå hem, Åke Wictorsson, till Bo\r\nToresson och föreslå honom att ta en sakdebatt i\r\nfrågorna. Ställer ni upp kommer ni att möta många\r\ndebatthungriga moderater, som är väl beredda att\r\ntala om hur vi skall förbättra den sociala tryggheten\r\nså att människorna inte behöver stå i landstingens\r\nsjukvårdsköer som Lars Norberg vill göra längre\r\ngenom att överföra vattenkraften dit.</pre><pre>Anf. 154 ÅKE WICTORSSON (s) replik:</pre><pre>Herr talman! Jag accepterar med glädje\r\nutmaningen från Gunnar Hökmark att möta\r\nhonom i en fortsatt debatt i Nynäshamn.</pre><pre>Anf. 155 LARS NORBERG (mp) replik:</pre><pre>Herr talman! Gunnar Hökmark säger att det är en\r\ncentralisering att sälja ut från statlig nivå till\r\nregional nivå. Han och jag har icke samma\r\nspråkbruk. Jag kallar det för decentralisering när\r\nman överför resurser och beslutsmakt från statlig\r\ntill regional nivå.</pre><pre>När det gäller frågan om energidebatt måste jag\r\nbeklaga att det pågår en sådan vid sidan om\r\nkammaren i slutna rum. Jag tycker att det är ur\r\ndemokratisk synvinkel beklagligt att det är så i vår\r\nsvenska riksdag.</pre><pre>Anf. 156 KRISTER SKÅNBERG (mp):</pre><pre>Herr talman! Åke Wictorsson frågade var\r\nkonkurrensen till de stora kraftproducenterna är.\r\nMed den nuvarande kraftmonopolpolitiken har\r\nman lyckats undvika sådan konkurrens. Det är\r\ndärför det är så viktigt att stamnätet blir tillgängligt\r\nför alla, för stora och små kraftproducenter, för\r\ndistributörer och åtminstone för större\r\nelförbrukare, så att de kan överföra elkraft till\r\nsjälvkostnad.</pre><pre>Miljöpartiet vill ha common carrier-principen både\r\ni Sverige och i hela Norden. Norges förra borgerliga\r\nregering föreslog i våras en sådan common carrier-\r\nprincip. Stortinget antog förslaget, och den\r\nnuvarande socialdemokratiska regeringen avser att\r\nfölja det. Där ligger Sverige litet efter, men det är\r\nlätt avhjälpt.</pre><pre>Herr talman och Åke Wictorsson! Det är inte bara\r\nkonventionella kraftproducenter som kan erbjuda\r\nelkraft. Det skulle också kunna vara vindkraftverk\r\noch biokraftdrivna kraftverk. Dessutom har vi det\r\nsenaste året fått lära oss att man också kan låta\r\ndistributörer tillsammans med stora kunder genom\r\natt spara kraft få kraft över som kan transiteras på\r\nnätet. Det finns verkligen mycket att göra på\r\nområdet. Det har man visat i andra länder, mest än\r\nså länge i USA. Nu har det kommit till Norge, och\r\ndet finns i delar av Västtyskland. Låt det också\r\nkomma till Sverige, så vi får en bättre fungerande\r\nelmarknad, och vi kan få den elbörs som chefen för\r\nstatens energiverk har efterlyst. Låt oss få detta, så\r\nfår vi bättre och billigare tillgång till el än vi skulle\r\nfå om monopolen behålls.</pre><pre>Överläggningen var härmed avslutad.</pre><pre>17 § Oförändrade arvoden till riksdagens\r\nledamöter m.m.</pre><pre>Föredrogs</pre><pre>konstitutionsutskottets betänkande</pre><pre>1990/91:KU18 Oförändrade arvoden till riksdagens\r\nledamöter m.m. (förs.1990/91:11).</pre><pre></pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattades efter 18 §.)</pre><pre>18 § Nordiska investeringsbankens\r\nprojektinvesteringslån</pre><pre>Föredrogs</pre><pre>finansutskottets betänkande</pre><pre>1990/91:FiU8 Nordiska investeringsbankens\r\nprojektinvesteringslån (prop. 1990/91:25 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Företogs till avgörande skatteutskottets\r\nbetänkanden 1990/91:SkU6, SkU7 och SkU8,\r\nnäringsutskottets betänkanden 1990/91:NU12,\r\nNU15, NU16 och NU17, konstitutionsutskottes\r\nbetänkande 1990/91:KU18 samt finansutskottets\r\nbetänkande 1990/91:FiU8.</pre><pre>Skatteutskottets betänkande SkU6</pre><pre>Mom. 1 (uppskov med taxeringen, m.m.)</pre><pre>Först biträddes reservation 1 av Bo Lundgren\r\nm.fl. med 130 röster mot 22 för reservation 2 av\r\nGösta Lyngå. 156 ledamöter avstod från att rösta.</pre><pre>Härefter bifölls utskottets hemställan med 156\r\nröster mot 134 för reservation 1 av Bo Lundgren\r\nm.fl. 18 ledamöter avstod från att rösta.</pre><pre>Mom. 5 (avkastningsvärde m.m.)</pre><pre>Utskottet hemställan -- som ställdes mot\r\nreservation 6 av Bo Lundgren m.fl. -- bifölls med\r\nacklamation.</pre><pre>Mom. 7 (arealens storlek)</pre><pre>Utskottet hemställan -- som ställdes mot\r\nreservation 8 av Bo Lundgren m.fl. -- bifölls med\r\nacklamation.</pre><pre>Övriga moment</pre><pre>Utskottet hemställan bifölls.</pre><pre>Skatteutskottets betänkande SkU7</pre><pre>Mom. 2 (vissa tidsfrister för omprövning på\r\nskattemyndighetens initiativ)</pre><pre>Utskottets hemställan bifölls med 214 röster mot\r\n94 för reservation 1 av Bo Lundgren m.fl. i\r\nmotsvarande del. 1 ledamot avstod från att rösta.</pre><pre>Mom. 5 (avdrags- och uppgiftsskyldighet\r\nbeträffande vissa uppdragsersättningar)</pre><pre>Utskottets hemställan bifölls med 248 röster mot\r\n60 för reservation 40 av Bo Lundgren m.fl. i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU8</pre><pre>Utskottets hemställan bifölls.</pre><pre>Näringsutskottets betänkande NU12</pre><pre>Mom. 1 (statligt företagande)</pre><pre>Först biträddes reservation 1 av Hadar Cars m.fl.\r\nmed 129 röster mot 22 för reservation 2 av Lars\r\nNorberg. 156 ledamöter avstod från att rösta.</pre><pre>Härefter bifölls utskottets hemställan med 158\r\nröster mot 131 för reservation 1 av Hadar Cars m.fl.\r\n21 ledamöter avstod från att rösta.</pre><pre>Mom. 2 (utredning om statlig företagspolicy)</pre><pre>Utskottets hemställan -- som ställdes mot\r\nreservation 3 av Lars Norberg -- bifölls med\r\nacklamation.</pre><pre>Mom. 5 (innehållet i redogörelsen för de statliga\r\nföretagen)</pre><pre>Utskottets hemställan -- som ställdes mot\r\nhemställan i reservation 7 av Roland Larsson\r\nm.fl. -- bifölls med acklamation.</pre><pre>Mom. 9 (Studsvik AB)</pre><pre>Utskottets hemställan -- som ställdes mot\r\nhemställan i reservation 13 av Lars Norberg --\r\nbifölls med acklamation.</pre><pre>Mom. 10 (Svensk Avfallskonvertering AB)</pre><pre>Utskottets hemställan bifölls med 282 röster mot\r\n23 för reservation 14 av Lars Norberg. 2 ledamöter\r\navstod från att rösta.</pre><pre>Mom. 11 (Svensk Kärnbränslehantering AB)</pre><pre>Utskottets hemställan bifölls med 271 röster mot\r\n21 för hemställan i reservation 16 av Lars Norberg.\r\n14 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU15</pre><pre>Utskottets hemställan bifölls.</pre><pre>Näringsutskottets betänkande NU16</pre><pre>Utskottets hemställan bifölls.</pre><pre>Näringsutskottets betänkande NU17</pre><pre>Mom. 3 (uppdelning och partiell försäljning av\r\nVattenfall)</pre><pre>Först biträddes reservation 1 av Hadar Cars m.fl.\r\nmed 138 röster mot 22 för reservation 2 av Lars\r\nNorberg. 147 ledamöter avstod från att rösta.</pre><pre>Härefter bifölls utskottets hemställan med 159\r\nröster mot 130 för reservation 1 av Hadar Cars m.fl.\r\n20 ledamöter avstod från att rösta.</pre><pre>Mom. 4 (omstrukturering av Vattenfall\r\nEnergiverksgrupp AB m.m.)</pre><pre>Utskottets hemställan -- som ställdes mot dels\r\nreservation 3 av Roland Larsson och Sven-Olof\r\nPettersson, dels reservation 4 av Lars Norberg --\r\nbifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande 18</pre><pre>Utskottets hemställan bifölls.</pre><pre>Finansutskottets betänkande 8</pre><pre>Utskottets hemställan bifölls.</pre><pre></pre><pre>19 § Delgivningsfrågor</pre><pre>Föredrogs</pre><pre>justitieutskottets betänkande</pre><pre>1990/91:JuU8 Delgivningsfrågor (prop.\r\n1990/91:11).</pre><pre>Anf. 157 GÖTHE KNUTSON (m):</pre><pre>Herr talman! Detta ärende handlar om delgivning,\r\noch eftersom riksdagens ledamöter är skötsamma\r\npersoner kanske det finns anledning att berätta vad\r\ndelgivning är.</pre><pre>Man kan konstatera att det oftast är något mindre\r\ntrevligt för mottagaren. Gällande lag säger att\r\ndelgivning skall kvitteras av mottagaren, och det\r\nsker ofta i form av ett delgivningsbevis.</pre><pre>I en proposition föreslås ett antal åtgärder för att\r\nförbättra och förenkla delgivningsverksamheten.\r\nVi moderater godtar flertalet av förslagen mot\r\nbakgrund av att det finns ett stort behov av ett\r\neffektivare delgivningssystem.</pre><pre>Vi vänder oss emellertid mot vissa av regeringens\r\nförslag på grund av att de kan utgöra ett hot mot\r\nden enskildes rättssäkerhet och/eller integritet. I\r\npropositionen föreslår regeringen att kravet på\r\nsärskild bevisning för att delgivning har skett slopas\r\nvid ordinär delgivning i vissa fall.</pre><pre>Under förutsättning att den som söks är medveten\r\nom att målet är anhängigt vid domstol, skall det\r\nvara tillräckligt att myndigheten först skickar\r\ndelgivningen med posten till den sökte och därefter\r\nskickar ett meddelande om att\r\ndelgivningshandlingen har skickats. Förenklad\r\ndelgivning, herr talman, skall generellt sett kunna\r\nanvändas beträffande alla försändelser. Det enda\r\nundantaget gäller stämningsansökan eller andra\r\nhandlingar varigenom mål eller ärenden\r\nanhängiggörs.</pre><pre>Vi moderater kan inte godta att förenklad\r\ndelgivning ges ett så omfattande\r\nanvändningsområde som föreslås i propositionen.\r\nÄven om risken för att två separata försändelser\r\nskall försvinna i posthanteringen är liten, kan det\r\ninte uteslutas att de kan försvinna.</pre><pre>I ett sådant läge har den enskilde bevisbördan och\r\nskall påvisa att han eller hon inte har delgivits\r\nhandlingarna. Det, herr talman, torde vara\r\npraktiskt taget ogörligt för en vanlig människa att\r\nkunna bevisa att han eller hon inte har fått en viss\r\nförsändelse med posten.</pre><pre>Det finns också en uppenbar risk, anser vi, för att\r\npersoner anses ha blivit delgivna trots att de har\r\nvarit bortresta då försändelsen anlände och två\r\nveckor därefter. Det är alltså fråga om en så kort\r\ntidsrymd som ett par veckor. Som bekant är den\r\nsvenska lagstadgade semestern betydligt längre,\r\noch många har möjlighet att ta ut sin semester i ett\r\nsammanhang.</pre><pre>Den föreslagna delgivningsordningen kan leda till\r\nallvarliga rättsförluster för enskilda. Denna vår\r\nuppfattning på moderat håll har vi också stöd för\r\nhos ett antal remissinstanser vilka de facto är\r\nkritiska till den av regeringen föreslagna ändringen.\r\nDetta finns beskrivet dels i den moderata\r\nmotionen, dels i betänkandet i form av referat av\r\ndessa remissinstansers kritik och, naturligtvis,\r\nockså i instämmanden i vissa fall.</pre><pre>Det är mot denna bakgrund vi föreslår att förenklad\r\ndelgivning inte skall få ske beträffande försändelser\r\nsom kan ha en ingripande betydelse för den som\r\nsöks.</pre><pre>Det finns en annan del av propositionen som vi är\r\nminst lika kritiska mot och som vi också yrkar\r\navslag på. Det gäller förslaget från regeringen om\r\natt hemliga telefonnummer till enskilda personer\r\nskall få lämnas ut till myndigheter utan hinder av\r\nsekretess om uppgiften behövs för delgivning.</pre><pre>För närvarande gäller att televerket skall lämna ut\r\nuppgiften om hemligt telefonnummer till enskilds\r\nbostad bara om det är uppenbart att intresset av att\r\nuppgiften lämnas har företräde framför det intresse\r\nsom sekretessen skall skydda. Här ber jag att få\r\nhänvisa till vad statsrådet i det departement som\r\nhar att sköta dessa ärenden sade under riksmötet\r\n1984/85. Då var nämligen förslaget uppe om att\r\ndelgivningsärenden skulle lyfta på sekretessen för\r\nhemliga telefonnummer. Det avvisade statsrådet,\r\nsom faktiskt även då var socialdemokrat.</pre><pre>Vi moderater konstaterar att flera remissinstanser\r\nhar samma kritiska inställning till detta som vi har.\r\nJag skall med nöje gå in på dessa remissinstansers\r\nyttranden om så anses nödvändigt i en eventuell\r\ndebatt i detta ärende. Det är inget hot. Det är bara\r\nett konstaterande om att kritiken är stark och att\r\nden stöder oss moderater.</pre><pre>I vår motion 1990/91:Ju7 har vi hemställan i två\r\npunkter. Den ena avspeglas i betänkandets\r\nreservation nr 1, och den andra återkommer i\r\nreservation nr 4. Vi moderater står självfallet\r\nbakom dessa reservationer. Dessutom står vi\r\nbakom reservation nr 2 som är en\r\nflerpartireservation.</pre><pre>På grund av den sena timma som vi befinner oss i\r\nskall jag nu avstå från att yrka bifall till\r\nreservationerna nr 1 och nr 4. Däremot yrkar jag\r\nbifall till reservation 2, flerpartimotionen.\r\nInnehållet i den reservationen kommer säkert\r\nfolkpartiets företrädare i denna debatt att gå in på.</pre><pre>Anf. 158 LARS SUNDIN (fp):</pre><pre>Herr talman! Delgivningsfrågor är rubriken på\r\ndetta betänkande. Det gäller viktiga frågor som\r\nytterst handlar om rättssäkerheten. En av de\r\ngrundläggande principerna i en rättsstat är att ingen\r\nskall dömas ohörd. En domstol kan inte fatta beslut\r\nutan att den som skulle kunna drabbas av beslutet\r\nfår tillfälle att yttra sig. Ibland räcker det med\r\nskriftliga besked från den berörde, men vid\r\nrättegångar och liknande måste man höra honom\r\neller henne på plats.</pre><pre>Delgivning är ett sätt att få rimliga garantier för att\r\nen handling når sin adressat, vilket inte är så lätt av\r\nolika skäl. Förhandlingar som måste inställas\r\ndärför att människor inte har blivit delgivna är ett\r\nstort problem framför allt i storstäderna.</pre><pre>Herr talman! Folkpartiet liberalerna ser därför\r\npositivt på detta regeringsförslag som vill förenkla\r\noch effektivisera delgivningsförfarandet. Vi tycker\r\natt man på ett rimligt sätt har balanserat\r\neffektivitetshänsyn, integritetsaspekter och\r\nrättssäkerhetsskäl. Det har dock gjorts med ett\r\nundantag.</pre><pre>Undantaget är surrogatdelgivning genom\r\narbetsgivare. Denna fråga var aktuell 1985 men\r\navvisades då. Nu kommer förslaget igen.\r\nEffektivitetshänsynen väger nu tydligen tyngre än\r\nhänsynen till individens integritet för regeringen\r\noch socialdemokraterna, men inte för oss i\r\nfolkpartiet liberalerna.</pre><pre>Förslaget till surrogatdelgivning via arbetsgivare\r\nbör inte genomföras den här gången heller. Detta\r\när innebörden i reservation nr 2, som jag yrkar\r\nbifall till.</pre><pre>Anf. 159 BERITH ERIKSSON (v):</pre><pre>Herr talman! Vänsterpartiet ställer sig bakom\r\nreservation nr 2 Surrogatdelgivning genom\r\narbetsgivare, och yrkar bifall till reservation nr 3\r\nsom handlar om skydd av brevhemligheten. Den är\r\ni dag skyddad genom en särskild reglering i\r\nregeringsformen. I övrigt yrkar jag bifall till\r\nutskottets hemställan.</pre><pre>Anf. 160 KRISTER SKÅNBERG (mp):</pre><pre>Herr talman! I justitieutskottet har jag tillsammans\r\nmed andra ledamöter reserverat mig mot den\r\nförenklade delgivning som föreslås i propositionen\r\noch mot propositionens förslag om rätt att öppna\r\ndelgivningsförsändelse och rätt att lämna ut\r\nhemliga telefonnummer för att, som man tydligen\r\ntror, underlätta delgivning. Jag ställer mig bakom\r\ndessa reservationer.</pre><pre>Jag vill särskilt protestera mot förslaget att\r\nförenklad delgivning skall antas ha skett två veckor\r\nefter det att delgivningsbrev har skickats. Många\r\nmänniskor i Sverige är bortresta mer än två veckor\r\ni sträck, vilket vi har hört tidigare här. Särskilt när\r\ndet gäller semesterresor kan det vara svårt att få\r\neftersändning av posten att fungera. Det finns\r\nsåledes stora och tydliga risker att enskilda\r\nmänniskor råkar illa ut genom den förenklade\r\ndelgivning som föreslås. Jag hoppas att kammarens\r\nledamöter skall inse det orimliga i detta och avslå\r\npropositionens förslag om förenklad delgivning.</pre><pre>Anf. 161 EVA JOHANSSON (s):</pre><pre>Herr talman! Det sägs då och då att effektiviteten\r\ni den offentliga sektorn är dålig och att vi inte får\r\ngjort det vi vill få gjort för de insatta resurserna. I\r\nhela den offentliga sektorn pågår nu ett omfattande\r\narbete med att öka möjligheterna att nå uppställda\r\nmål utan krav på ökade resurser. Man ser över\r\narbetsorganisationen och rutinerna och gör nya\r\nprioriteringar. Jag tycker att det är viktigt att\r\nriksdagen bidrar till det arbetet genom att också se\r\növer de regelsystem som styr många verksamheter.\r\nI det sammanhanget skall vi se förslaget om\r\nförenklade rutiner i delgivningsverksamheten.</pre><pre>Antalet delgivningar har ökat, liksom också\r\nsvårigheterna att fullfölja delgivningen. Folk håller\r\nsig undan på ett mer effektivt sätt.</pre><pre>När riksdagens revisorer granskade hur\r\ndelgivningsverksamheten fungerade kom man fram\r\ntill att det borde gå att effektivisera den. Riksdagen\r\ninstämde i detta och sade att förslag till ändringar\r\nborde kunna komma så snart som möjligt. Nu har\r\nvi fått ett sådant förslag om förenklingar.</pre><pre>Vi anser att dessa förslag kan effektivisera\r\ndelgivningsverksamheten utan att de medför men\r\nför rättssäkerheten eller den personliga\r\nintegriteten. Vi tycker att det är viktigt att den\r\noffentliga sektorn får möjligheter att arbeta på ett\r\nförnuftigt sätt och yrkar således bifall till utskottets\r\nhemställan och avslag på reservationerna.</pre><pre>Anf. 162 GÖTHE KNUTSON (m):</pre><pre>Herr talman! Det är klart att det är en fördel med\r\nett kortfattat inlägg så här dags. Jag tyckte dock att\r\ndet var ett väl sväpande sätt att avfärda så mycket\r\nav så stark remisskritik mot dessa båda förslag. Det\r\ngäller dels förenklad delgivning, dels\r\nregeringsförslaget om utlämnande av hemliga\r\ntelefonnummer.</pre><pre>Jag vill bara understryka -- det gör jag också mycket\r\nkortfattat -- att remisskritiken är mycket stark. Var\r\noch en här i kammaren, och även icke närvarande,\r\nkan ta del av remissinstansernas kritik i\r\nbetänkandet. Jag vill således inskränka mig till att\r\nrekommendera läsningen i fråga.</pre><pre>Anf. 163 LARS SUNDIN (fp):</pre><pre>Herr talman! Förra gången som frågan om\r\nsurrogatdelgivning genom arbetsgivare var uppe\r\nvar skälen emot så många att man avstod från att\r\ninföra en sådan regel. Alla de skäl som nu anförs i\r\nbetänkandet på s. 14 var aktuella redan då, men de\r\nansågs inte vara tillräckligt starka. Nu säger\r\nutskottsmajoriteten helt enkelt: Inga hinder\r\nföreligger. Vad är det som hänt under tiden?</pre><pre>Anf. 164 EVA JOHANSSON (s):</pre><pre>Herr talman! Jag vill göra både meddebattörerna\r\noch övriga i kammaren uppmärksamma på att i\r\nsamtliga fall där vi föreslår förenklingar har dessa\r\nomgärdats med mycket starka villkor, vilket\r\ninnebär att vi med gott fog kan hävda att både\r\nrättssäkerheten och den personliga integriteten\r\nskyddas.</pre><pre>Den förenklade delgivningen skall vara sådan, att\r\nden delgivne är medveten om att ärendet är aktuellt\r\noch att förenklad delgivning kan användas. Den\r\nskall alltså inte komma som en överraskning.\r\nDessutom får det inte röra sig om åtgärder som är\r\nmycket ingripande för den enskilde.</pre><pre>Även surrogatdelgivning via arbetsgivare omgärdas\r\nmed villkor för att garantera rättssäkerheten.\r\nDessutom understryks både i propositionen och i\r\nutskottsbetänkandet att den vägen bör användas\r\nförst sedan alla de vanliga vägarna har prövats utan\r\nframgång och att det är uppenbart att adressaten\r\nmedvetet håller sig undan och därigenom i\r\npraktiken omöjliggör en delgivning. Jag anser att\r\ndelgivningsmyndigheten skall få den här\r\nmöjligheten att nå adressaten via hans arbetsplats.</pre><pre>Anf. 165 GÖTHE KNUTSON (m):</pre><pre>Herr talman! Jag beklagar den lättvindighet med\r\nvilken utskottsmajoritetens talesman avfärdar den\r\nstarkare remisskritiken. Observera bl.a.\r\nskrivningen i reservation nr 4 beträffande hemligt\r\ntelefonnummer.</pre><pre>En sak som riksdagen intresserat sig mycket för är\r\nsituationen för kvinnor som är förföljda, oftast av\r\nsina före detta män. Genom lagstiftning försöker vi\r\nskydda dessa kvinnor på de mest effektiva sätt som\r\nvi kan hitta på. Det finns ingenting som kan\r\nsäkerställa att ett utlämnat hemligt telefonnummer\r\nkommer att vara sekretesskyddat när det väl har\r\nkommit till myndighetens kännedom. Detta är en\r\nuppenbar fara, som vi inte tar så lättvindigt på. Vi\r\nvill att den som skaffat sig ett hemligt\r\ntelefonnummer också skall ha det\r\nintegritetsskyddet.</pre><pre>Anf. 166 EVA JOHANSSON (s):</pre><pre>Herr talman! När Göthe Knutson säger att vi inte\r\ntar hänsyn till remissinstansernas synpunkter är det\r\nfel. Det är tvärtom på det sättet att de föreslagna\r\nreglerna, som jag sade, har omgärdats med villkor\r\nför att både förenklad delgivning och\r\nsurrogatdelgivning skall kunna ske på ett\r\nrättssäkert sätt.</pre><pre>Självfallet skall, Göthe Knutson, telefonnummer\r\nsom lämnas ut till delgivningsmyndigheten inte få\r\nlämnas vidare, utan myndigheten skall bevara den\r\nhemligheten, så att den inte kommer vidare till\r\nobehöriga personer. Det finns ingen anledning att\r\nmisstänka att delgivningsmyndigheten skulle föra\r\nett hemligt telefonnummer vidare.</pre><pre>Anf. 167 GÖTHE KNUTSON (m):</pre><pre>Herr talman! Det här blir mitt sista inlägg, såvida\r\ninte Eva Johansson provocerar mig med nytt tal om\r\natt vi som kritiserar och därmed också\r\nremissinstanserna skulle ha fel.</pre><pre>Eva Johansson ägnar sig åt önsketänkande. Att\r\nt.o.m. televerket vill avslå detta förslag anser jag\r\ntalar för sig självt. Jag föreslår innantilläsning.</pre><pre>Anf. 168 EVA JOHANSSON (s):</pre><pre>Herr talman! Jag vill bara konstatera att vi hyser\r\ntillit till delgivningsmyndighetens sätt att handskas\r\nmed dessa uppgifter. Det kommer jag att göra till\r\ndess myndigheten har visat att den inte är värd den\r\ntilliten. Det finns ingen anledning att misstro denna\r\nmyndighet.</pre><pre>Överläggningen var härmed avslutad.</pre><pre>Mom. 2 (surrogatdelgivning genom arbetsgivare)</pre><pre>Utskottets hemställan bifölls med 182 röster mot\r\n114 för reservation 2 av Britta Bjelle m.fl. 16\r\nledamöter avstod från att rösta.</pre><pre>Mom. 3 (öppnande av delgivningsförsändelse)</pre><pre>Utskottets hemställan bifölls med 269 röster mot\r\n40 för reservation 3 av Berith Eriksson och Krister\r\nSkånberg. 2 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>20 § Tilläggsbudget I</pre><pre>Föredrogs</pre><pre>justitieutskottets betänkande</pre><pre>1990/91:JuU9 Tilläggsbudget I (prop. 1990/91:25\r\ndelvis).</pre><pre>Tredje vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Utskottets hemställan bifölls.</pre><pre>\r\nBeslut om fortsatt ärendebehandling den 13\r\ndecember</pre><pre>Kammaren beslöt att ärendebehandlingen skulle\r\nfortsättas vid morgondagens arbetsplenum.</pre><pre>21 § Bordläggning</pre><pre>Anmäldes och bordlades</pre><pre>Finansutskottets betänkanden</pre><pre>1990/91:FiU10 Den ekonomiska politiken</pre><pre>1990/91:FiU11 Ändring i lagen om tillfällig\r\nbegränsning av kommuners rätt att ta ut skatt</pre><pre>Skatteutskottets betänkanden</pre><pre>1990/91:SkU9 Lag om folkbokföringsregister,\r\nm.m.</pre><pre>1990/91:SkU10 Kvarvarande frågor i refomeringen\r\nav inkomst- och företagsbeskattningen, m.m.</pre><pre>1990/91:SkU11 Tillfällig höjning av\r\nfastighetsskatten, m.m.</pre><pre>1990/91:SkU12 Ändringar i 19 §\r\nkommunalskattelagen</pre><pre>Socialförsäkringsutskottets betänkande</pre><pre>1990/91:SfU9 Vissa ändringar i sjukförsäkringen\r\nm.m.</pre><pre>22 § Kammaren åtskildes kl. 22.44.</pre><pre>Förhandlingarna leddes</pre><pre>av talmannen från sammanträdets början t.o.m. 6 §\r\nanf. 24 (delvis),</pre><pre>av andre vice talmannen därefter t.o.m. 6 § anf. 44\r\n(delvis),</pre><pre>av tredje vice talmannen därefter t.o.m. voteringen\r\nefter anf. 66,</pre><pre>av förste vice talmannen därefter t.o.m. 8 § anf. 85\r\n(delvis),</pre><pre>av talmannen därefter t.o.m. ajourneringen kl.\r\n18.10,</pre><pre>av andre vice talmannen därefter t.o.m. 13 §\r\nanf. 137 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}