{"dokumentstatus":{"dokument":{"hangar_id":"2387680","dok_id":"GG0944","rm":"1992/93","beteckning":"44","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"44","slutnummer":"0","datum":"1992-12-14 00:00:00","systemdatum":"2005-10-27 13:53:45","publicerad":"1992-12-14 00:00:00","titel":"Riksdagens snabbprotokoll 1992/93:44 Måndagen den 14 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{03C116FF-BADF-4474-89A4-49BF8A92EA83}","dokument_url_text":"http://data.riksdagen.se/dokument/GG0944/text","dokument_url_html":"http://data.riksdagen.se/dokument/GG0944","dokumentstatus_url_xml":"http://data.riksdagen.se/dokumentstatus/GG0944","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:44</div>\r\n<div class=\"sidhuvud_datum\">Måndagen den 14 december</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>1 §  Anmälan om återtagande av plats i\r\nriksdagen</pre><pre>Talmannen meddelade att Lars Moquist (nyd) den\r\n14 december återtagit sin plats i riksdagen,\r\nvarigenom tjänstgöringen som ersättare upphört\r\nför Vivianne Franzén.</pre><pre>2 §  Justering av protokoll</pre><pre>Justerades protokollen för den 7 och 8 december.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1992/93:Ub29 och Ub30 till utbildningsutskottet</pre><pre>1992/93:L12 och L13 till lagutskottet</pre><pre>4 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1992/93:KU8, KU12, KU17 och KU19</pre><pre>Finansutskottets betänkanden 1992/93:FiU2 och\r\nFiU5--FiU8</pre><pre>Skatteutskottets betänkande 1992/93:SkU10</pre><pre>Justitieutskottets betänkande 1992/93:JuU15</pre><pre>Lagutskottets betänkanden 1992/93:LU17--LU21\r\noch LU25</pre><pre>Socialutskottets betänkanden 1992/93:SoU11--13</pre><pre>Trafikutskottets betänkande 1992/93:TU3</pre><pre>Bostadsutskottets betänkande 1992/93:BoU8</pre><pre>Meddelande om uppskjuten votering</pre><pre>Talmannen meddelade att de ärenden som hann\r\ndebatteras färdigt under dagens sammanträde\r\nskulle företas till avgörande i ett sammanhang i\r\nbörjan av morgondagens arbetsplenum.</pre><pre>5 §  Ändringar i livsmedelslagen med anledning\r\nav EES-avtalet</pre><pre>Föredrogs</pre><pre>lagutskottets betänkande</pre><pre>1992/93:LU11 Ändringar i livsmedelslagen med\r\nanledning av EES-avtalet (prop. 1992/93:119\r\ndelvis).</pre><pre>Anf. 1  MAJ-LIS LÖÖW (s):</pre><pre>Fru talman! Det här betänkandet är, liksom ett\r\nflertal andra betänkanden som lagutskottet för\r\nfram till kammaren vid den här tidpunkten på året,\r\nen uppföljning av det EES-beslut som vi tidigare\r\nhar fattat. Jag tänker inskränka mig till att tala om\r\nde två socialdemokratiska reservationerna som är\r\nfogade till betänkandet. De ansluter sig i hög grad\r\ntill vad Socialdemokraterna anförde i de fåtaliga\r\nreservationer som var fogade till EES-utskottets\r\nbetänkande.</pre><pre>Vi skall nu behandla den lagstiftning som skall\r\nanpassa livsmedelslagen till EES-avtalet. De\r\ninvändningar som vi socialdemokrater har på det\r\nhär området är när det gäller lagstiftningen kring\r\nmärkningsbestämmelserna, där man nu av\r\npraktiska -- jag tillstår att jag förstår det -- för över\r\noch delegerar ansvaret till den myndighet som har\r\natt handha det här, nämligen Livsmedelsverket. Vi\r\när litet bekymrade för att man avhänder sig den\r\npolitiska initiativrätten i det här avseendet och\r\nmöjligheten att framföra, fullfölja och påverka den\r\nhär lagstiftningen på ett sätt som man kan finna\r\nönskvärt när önskemål utifrån våra väljare\r\nkommer. Jag vet att den här frågan är mycket\r\nkänslig, just när det gäller livsmedelsområdet. Vi\r\nanser att det finns ett tolkningsutrymme i EES-\r\navtalet och tror att detta bättre kommer att\r\nframföras om man talar som en nation. Vi tror att\r\nregeringen för fram detta med större framgång än\r\nvad en myndighet skulle kunna göra.</pre><pre>Vi pekar också på att just EES-avtalets möjligheter\r\ntill att ta särskild hänsyn till hälsa och miljö på det\r\nhär området i hög grad är relevanta.</pre><pre>Den andra reservationen handlar om förstärkt\r\nkonsumentpolitik. Vi tror att det är utomordentligt\r\nviktigt att riksdagen markerar behovet av en\r\nförstärkt konsumentpolitik. Det finns en stor oro\r\nför det här ute bland människor som man möter.\r\nPrecis som vi påpekade i samband med EES-\r\nutskottets behandling av avtalet är\r\nlivsmedelsfrågorna, exempelvis reglerna om\r\nmärkning och om livsmedelstillsatser, ett sådant\r\nområde där vi har haft starka konsumentintressen i\r\nSverige, och där även dessa starka intressen\r\ntillgodosetts. Det är inte bra om ambitionerna\r\nsänks på det här området, och det finns all\r\nanledning för riksdagen att ytterligare markera\r\ndetta genom ett tillkännagivande till regeringen.</pre><pre>Fru talman! Därmed yrkar jag bifall till de två\r\nsocialdemokratiska reservationerna.</pre><pre>Anf. 2  MARGARETA GARD (m):</pre><pre>Fru talman! Riksdagen har med stor majoritet\r\ngodkänt EES-avtalet i så gott som alla dess delar.\r\nDe ändringar av livsmedelspolitiken som i\r\nbetänkandet nu föreslås är en anpassning till\r\nlivsmedelslagen och EES-avtalet.</pre><pre>Den svenska livsmedelslagen är i huvudsak\r\nanpassad till de regler som gäller inom EG, men på\r\nvissa områden krävs det förändringar för att få den\r\növerensstämmelse som behövs i enlighet med EES-\r\navtalet.</pre><pre>Bestämmelserna om specialdestinerade livsmedel\r\nföreslås att förändras och lagens\r\ndetaljbestämmelser om märkning föreslås att\r\nutmönstras. För att få en bättre överblick av\r\nregelsystemet föreslås att Livsmedelsverket får\r\nansvar för att meddela märkningsförskrifter av\r\nlivsmedel.</pre><pre>Den nuvarande ordningen där regelföreskrifter\r\ngörs i form av lag, förordning och\r\nmyndighetsföreskrifter är både svåröverskådlig och\r\nsvår att tillämpa. Den ändring som nu föreslås ger\r\nden fördelen att förskrifterna samlas i en enda\r\nförfattning och blir betydligt mer lättillgängliga för\r\ndem som skall tillämpa föreskrifterna.</pre><pre>Det är dessutom praktiskt att ha alla bestämmelser\r\nsamlade i en myndighet i de fall när ändringar\r\nbehöver göras. EG:s märkningsbestämmelser är\r\ndetaljrika, vilket innebär att både mängden och\r\ndetaljnivån ökar.</pre><pre>När propositionen lades fram har två motioner\r\nväckts med anledning av de förslag som\r\npropositionen innehåller. De är i stort sett identiska\r\nmed dem som tidigare behandlades av EES-\r\nutskottet. Lagutskottet har i likhet med EES-\r\nutskottet avslagit motionerna. Motiveringen är\r\nockså densamma som EES-utskottets, nämligen\r\nanslutningen till EES-avtalet.</pre><pre>Det innebär inte att utskottet ger upp det viktiga\r\nkravet på märkning av livsmedel, när lagreglering\r\ntas bort och ersätter föreskrifter utfärdade av\r\nLivsmedelsverket. Såväl Livsmedelsverket som\r\nKonsumentverket har etablerade kontakter med\r\nEG, vilka ger dem möjligheter att påverka\r\nmärkesreglerna utifrån de krav och de erfarenheter\r\nsom svenska konsumenter har.</pre><pre>Vad gäller de specialdestinerade livsmedlen är det\r\nriktigt att det ännu inte finns några hinder för att\r\nbehålla nuvarande tillståndskrav. Ramdirektivet\r\nförutsätter att det finns nationella föreskrifter om\r\nt.ex. märkning, förpackning,\r\nanmälningsförfarande och kontroll av de\r\nspecialdestinerade livsmedlen.</pre><pre>Eftersom sådana föreskrifter saknas i svensk\r\nlagstiftning måste de införas för att uppfylla\r\nåtagandet i enlighet med EES-avtalet.</pre><pre>Fru talman! Med detta vill jag yrka bifall till\r\nutskottets hemställan och avslag på de två\r\nreservationerna.</pre><pre>Anf. 3  JOHN ANDERSSON (v):</pre><pre>Fru talman! Vänsterpartiet har inte väckt någon\r\nmotion med anledning av den här propositionen,\r\nmen det betyder inte att vi saknar åsikter på det här\r\nområdet. Som redan har sagts behandlades de här\r\nfrågorna, liksom många andra, i propositionen om\r\nEES-avtalet. Självfallet har vi inte ändrat åsikt\r\nsedan dess. Vi kommer alltså att stödja de två s-\r\nreservationerna.</pre><pre>Vad vi åter kan och bör fråga oss är varför man går\r\nmycket längre i de här anpassningsåtgärderna än\r\nvad som är nödvändigt, allra helst som vissa av\r\ndessa anpassningsåtgärder, som i detta fall, är till\r\nnackdel för landets konsumenter och innebär\r\nförsämringar på livsmedelsområdet. Många\r\nmänniskor står undrande inför en sådan\r\nreformverksamhet.</pre><pre>Fru talman! Jag vill yrka bifall till betänkandets två\r\nreservationer.</pre><pre>Anf. 4  ANNIKA ÅHNBERG (-):</pre><pre>Fru talman! Inom EG pågår och har under en\r\nlängre tid pågått ett mycket omfattande arbete just\r\nmed regelverk kring livsmedelsfrågor, ofta med\r\nutgångspunkt i ett konsumentperspektiv. Detta är\r\nanledningen till mängden direktiv i EES-avtalet\r\nsom berör just livsmedelsfrågor och till den höga\r\ngraden av detaljering i regelverken.</pre><pre>Nivåerna på konsumentskydd och regelverk kring\r\nlivsmedel är väldigt olika i EG:s medlemsländer,\r\nliksom olikheter förekommer på många andra\r\nområden. Det är fråga om länder som befinner sig\r\npå olika utvecklingsnivåer. Därför finns i EG:s\r\ndirektiv mycket ofta ett manöverutrymme, en\r\nspännvidd, som tar hänsyn till dels en gemensam\r\nsträvan mot ett förbättrat konsumentskydd, dels\r\ndet faktum att nivåerna i EG-länderna är olika.</pre><pre>Det händer också hela tiden mycket inom EG när\r\ndet gäller de här frågorna. Som också framgår av\r\nregeringens proposition i det här ärendet pågår ett\r\nförändringsarbete som inom de närmaste åren\r\nkommer att leda till nya direktiv och som\r\nförmodligen också kommer att föreslås ingå i EES-\r\navtalet.</pre><pre>Alla dessa faktorer gör att det finns ett stort\r\nutrymme för en mycket aktiv hållning från svensk\r\nsida i dessa frågor. Det innebär också att det är\r\nnödvändigt att även vi, just nu när det pågår ett\r\nintensiv arbete inom EG, är mycket aktiva i\r\nförhållande till de förslag som vi vet skall komma\r\ninom en snar framtid.</pre><pre>Av dessa skäl tycker jag att den underdåniga tonen\r\ni utskottets betänkande är litet beklaglig. Den lilla\r\nbisatsen ''i den mån EES-avtalet så medger'' skjuts\r\nin i var och varannan mening. Det är ju faktiskt vi\r\nsom avgör vad EES-avtalet medger, och sedan är\r\ndet upp till andra EFTA-länder eller institutioner\r\ninom EG att protestera om de inte anser att vi har\r\ngjort en korrekt bedömning. Det finns en tendens\r\ntill en sorts förhandsanpassning från svensk sida,\r\nsom jag tycker är beklaglig. Jag har tagit upp det i\r\nmin motion, och jag delar de uppfattningar i\r\nmotsvarande riktning som finns i den\r\nsocialdemokratiska motionen.</pre><pre>Jag har tagit upp frågan om allergener, ämnen som,\r\ni mycket små halter, kan framkalla\r\nallergireaktioner. Det är enligt min mening inte ett\r\nbrott mot EES-avtalet att behålla de svenska\r\nkraven på märkning, som har en mycket högre\r\nambitionsnivå. Vad vi kräver är att förekomsten av\r\nallergiframkallande ämnen alltid skall deklareras,\r\näven om det är fråga om mycket små halter.\r\nMotsvarande krav finns inte inom EG. Det är helt\r\nuppenbart att ett sådant krav, som gäller lika för\r\ninhemskt producerade som för importerade\r\nlivsmedel, inte kan betraktas som ett dolt tekniskt\r\nhandelshinder utan är motiverat av just hälsoskäl,\r\neftersom dessa ämnen framkallar hälsoproblem för\r\nde människor som är allergiker. Jag menar att det\r\när beklagligt att vi från svensk sida inte kan gå\r\nvidare med att hävda den högre ambitionsnivån.</pre><pre>Det är också oerhört viktigt att vi bedriver ett aktivt\r\narbete för att bidra till att den svenska\r\nkonsumentrörelsen stärks och att den i hög grad\r\nkan syssla med de frågor som rör EG-\r\nanpassningen. Jag har i min motion tagit upp\r\nbehovet av information. Utskottet avstyrker min\r\nbegäran och hänvisar till de tidskrifter och\r\nrapporter som ges ut av berörda myndigheter,\r\nLivsmedelsverket och Konsumentverket. Det är\r\nmycket bra publikationer. Problemet är att de\r\ntyvärr når en begränsad krets. De når i huvudsak\r\ndem som yrkesmässigt är berörda av de här\r\nverksamheterna, men de når inte, vill jag hävda,\r\nkonsumenterna i allmänhet.</pre><pre>Jag tycker att man på det här området skulle lära\r\nsig litet grand av reklammakarna, de som bedriver\r\nreklaminriktad verksamhet för att nå konsumenter,\r\nför att få dem att köpa vissa typer av livsmedel. De\r\nhar uppenbarligen en del att lära ut till myndigheter\r\nsom vill sprida saklig information. Man når t.ex.\r\nkonsumenterna i väldigt hög grad i\r\ndagligvaruaffärerna. Där borde alltså den här\r\ninformationen, som rör viktiga\r\nkonsumentintressen, finnas tillgänglig. Den finns\r\ninte där i dag.</pre><pre>Man måste söka nya banor för att se till att den här\r\nkunskapen och informationen når ut till dem som\r\nbäst behöver den, till konsumenterna, och att den\r\ninte stannar i något av de många leden\r\ndessförinnan.</pre><pre>Utskottet redovisar också att regeringen har tillsatt\r\nen konsumentpolitisk utredning, och det är mycket\r\nbra. Jag hoppas att den konsumentpolitiska\r\nutredningen verkligen bedriver ett oerhört intensivt\r\narbete kring alla de här frågorna, även om det ännu\r\nså länge tyvärr inte har märkts så mycket av detta\r\narbete utåt.</pre><pre>Jag har funderat mycket kring frågan om\r\nnormgivningskompetensen skall behållas hos\r\nregeringen eller om den skall delegeras till\r\nLivsmedelsverket. Utskottet skriver i betänkandet\r\natt det är viktigt att följa upp vad som händer nu\r\nnär normgivningskompetensen samlas hos\r\nLivsmedelsverket och att se vad detta får för\r\nkonsekvenser, och jag är beredd att låta mig nöja\r\nmed det. Jag tror nämligen att det ur\r\nkonsumentperspektiv är en fördel att man samlar\r\nden här verksamheten på en plats. Det underlättar\r\ni viss mån också det konsumentpolitiska arbetet.\r\nMen en fortsatt vaksamhet är ändå nödvändig.</pre><pre>Fru talman! Jag står bakom förslagen i min motion\r\nmen yrkar nu bifall endast till reservation nr 2 till\r\ndet här betänkandet, vilken inbegriper yrkandena 1\r\noch 4 i min motion.</pre><pre>Anf. 5  MARGARETA GARD (m) replik:</pre><pre>Fru talman! De frågor som Annika Åhnberg tog\r\nupp debatterades tidigare, i samband med att vi\r\nfattade beslut om EES-avtalet. Precis som Annika\r\nÅhnberg själv säger pågår ett förändringsarbete.\r\nJag är alldeles övertygad om att det kommer att ske\r\nregelförändringar även inom EG och EFTA. Som\r\njag sade tidigare har både Konsumentverket och\r\nLivsmedelsverket goda kontakter med EG:s\r\nmotsvarande myndigheter, så de krav vi har från\r\nsvensk sida kommer naturligtvis att föras fram. Jag\r\när alldeles övertygad om att man både i Sverige och\r\ni övriga Europa kommer att gå vidare med\r\nmärkningen av livsmedel och också med en\r\nutveckling av kontrollen. Det är ju inte bara i\r\nSverige som vi är intresserade av att ha en god\r\nhälsa, utan det intresset finns också i andra länder.\r\nDetta område är därför inte på något sätt statiskt.</pre><pre>Att samla detta regelsystem på ett ställe innebär\r\nockså att det blir betydligt lättare, och i och med det\r\nförändringsarbete som sker blir det nödvändigt\r\nmed en författningssamling, så att reglerna blir\r\nlättillgängliga. Det är naturligtvis inte bra om vi har\r\nregler som är svåra att nå och läsa för både\r\nkonsumenter och producenter. Jag anser därför,\r\nliksom utskottsmajoriteten, att detta är ett steg i\r\nrätt riktning.</pre><pre>Anf. 6  ANNIKA ÅHNBERG (v) replik:</pre><pre>Fru talman! Som jag sade i mitt anförande delar jag\r\nuppfattningen att det finns stora möjligheter att\r\nbedriva ett mycket aktivt arbete på de här\r\nområdena i förhållande till EG och kanske också\r\nandra EFTA-länder, men när jag läser regeringens\r\nproposition får jag inte riktigt uppfattningen att\r\nregeringens ambition är att driva det här arbetet så\r\naktivt som jag tror är möjligt. Även om man lägger\r\nnormgivningskompetensen hos Livsmedelsverket\r\nkommer det på det här området också i\r\nfortsättningen att handla såväl om ett\r\nmyndighetsansvar som om den fortsatta politiska\r\ninitiativförmågan.</pre><pre>Jag hoppas verkligen att det är så som har uttryckts\r\ni den här debatten, att intresset för de här frågorna\r\när mycket stort och att Sverige skall arbeta aktivt\r\nmed detta. Konsumentpolitiken, också i litet vidare\r\nmening än vad vi nu diskuterar, är nämligen av\r\noerhört stor betydelse i en framtid som, som en\r\nkonsekvens av EES-avtalet men också i övrigt,\r\nkommer att innebära -- och redan har inneburit --\r\natt gränser öppnas och att handeln blir friare. Det\r\när då oerhört viktigt att vi har en mycket hög\r\nambitionsnivå på det här området.</pre><pre>Anf. 7  MARGARETA GARD (m) replik:</pre><pre>Fru talman! Jag håller med Annika Åhnberg om att\r\ndet är viktigt att vi får en konsumentpolitik som ger\r\noss upplysning om innehållet i våra livsmedel. Men\r\njag tror också att detta kommer att utvecklas till att\r\nbli ett utomordentligt bra konkurrensmedel, på så\r\nsätt att producenterna i högre grad än vad\r\nregelsystemet kräver kommer att vara måna om att\r\nmärka livsmedlen. Konkurrensen ökar ju i och med\r\nEES-avtalet, och det blir då viktigt för\r\nproducenterna att kunna konkurrera. Jag tror\r\ndärför att Annika Åhnberg kan känna sig lugn på\r\nden punkten. Det kommer att bli fråga om en\r\nutökad information till konsumenterna i och med\r\natt vi få en ökad konkurrens.</pre><pre>Överläggningen var härmed avslutad.</pre><pre>(Beslut skulle fattas den 15 december.)</pre><pre>6 §  Ändringar i vissa lagar på jordbruksområdet\r\ni anledning av EES-avtalet</pre><pre>Föredrogs</pre><pre>jordbruksutskottets betänkande</pre><pre>1992/93:JoU6 Ändringar i vissa lagar på\r\njordbruksområdet i anledning av EES-avtalet\r\n(prop. 1992/93:119 delvis).</pre><pre>Anf. 8  INGA-BRITT JOHANSSON (s):</pre><pre>Fru talman! Att kadmium är farligt är vi överens\r\nom. Vi har varit glada över att mängden kadmium\r\nsom tillförts våra jordar genom spridning av\r\nhandelsgödsel, och som därefter har nått djuren\r\noch oss människor, har minskat under de senaste\r\nåren. Minskningen av kadmium i jordarna beror på\r\natt vi har minskat mängden handelsgödsel, men i\r\nnovember månad togs avgifterna på handelsgödsel\r\nbort, och det finns nu anledning att tro att\r\nanvändningen av handelsgödsel kommer att öka\r\nigen.</pre><pre>Regeringen har föreslagit ett gränsvärde för\r\nkadmium i handelsgödsel, och det är naturligtvis\r\ntacknämligt. Men vi har den åsikten att man\r\nsamtidigt borde ha passat på att också införa en\r\nmiljöavgift på kadmium i god tid innan EES-avtalet\r\nträder i kraft.</pre><pre>När den här frågan behandlades i utskottet, trodde\r\nvi ju att EES-avtalet skulle träda i kraft den 1\r\njanuari, och vi ansåg att det inte fanns några\r\nmöjligheter för regeringen att lägga fram ett\r\nförslag. Vi har därför bara ett särskilt yttrande till\r\ndet här betänkandet.</pre><pre>Förändringarna sker ju snabbt i dagens läge, och nu\r\nvet vi att det kommer att ta några månader innan\r\nEES-avtalet träder i kraft. Även om vi inte har\r\nnågon reservation som vi kan rösta på i det här\r\nsammanhanget och inte kan göra så mycket, utgår\r\nvi från att regeringen tar sitt förnuft till fånga och\r\nåterkommer till riksdagen med ett förslag till\r\nmiljöavgifter, som vi alltså har möjlighet att införa\r\ninnan EES-avtalet träder i kraft -- vilket alltså även\r\nEES-avtalet tillåter.</pre><pre>För säkerhets skull skall vi ändå återkomma under\r\nallmänna motionstiden med en motion i den här\r\nfrågan.</pre><pre>Anf. 9  BJÖRN ERICSON (s):</pre><pre>Fru talman! När det gäller det betänkande som vi\r\nnu behandlar, JoU9, vill jag uppehålla mig vid den\r\nmotion, JoU9, där jag står som första namn.\r\nMotionen tar upp de följdverkningar som uppstår i\r\nsamband med avskaffandet av\r\nprisregleringsavgiften på handelsgödsel och\r\nbekämpningsmedel.</pre><pre>I proposition 1992/93:130 anför jordbruksministern\r\natt han vill följa omställningskommissionens förslag\r\natt reducera prisregleringsavgiften för\r\nhandelsgödsel och bekämpningsmedel, dock\r\ntidigare än vad kommissionen föreslagit. Ja, det var\r\nt.o.m. så att innan utskottet hade hunnit justera\r\nbetänkandet, hade regeringen beslutat om ett\r\ntidigare slutdatum, nämligen den 2 december 1992.</pre><pre>Skälet för avskaffandet anges främst vara\r\nanpassningen till EG, vilket kan vara mycket\r\ntveksamt i det här läget.</pre><pre>Anf. 10  TALMANNEN:</pre><pre>Får jag avbryta? Jag undrar om inte Björn Ericsons\r\nanförande avser nästa betänkande, JoU9, vissa\r\njordbrukspolitiska frågor.</pre><pre>Anf. 11  BJÖRN ERICSON (s):</pre><pre>Fru talman! Då har jag anmält mig fel.</pre><pre>Anf. 12  INGVAR ERIKSSON (m):</pre><pre>Fru talman! I detta betänkande, JoU6, behandlas\r\nvissa ändringar på jordbruksområdet i anledning av\r\nEES-avtalet. Här har i debatten anförts vissa\r\nsynpunkter när det gäller gödselmedel och\r\nkadmium.</pre><pre>Utskottet är ju enigt om det här betänkandet, och\r\nman har inte haft någon erinran mot regeringens\r\nbedömning att gränsvärdet till en början skall sättas\r\ntill 100 gram kadmium per ton fosfor.\r\nJordbruksministern har ju också anfört att det är\r\nviktigt att Sverige agerar kraftfullt både nationellt\r\noch internationellt för att få till stånd ännu lägre\r\nkadmiumhalter. I propositionen aviseras en\r\nutvärdering, och vi är i utskottet övertygade om att\r\nden utvärderingen skall ge underlag för fortsatta\r\növerväganden i den här frågan.</pre><pre>Eftersom detta betänkande är enhälligt, vill jag\r\nockså med hänsyn till det som har sagts här\r\nifrågasätta de misstänkliggöranden som har\r\nframförts här om riskerna. Vi har en i grunden\r\ngemensam uppfattning om vikten av att man skall\r\nvidta åtgärder och dra ner halterna. Jag vill därför\r\nbara, fru talman, yrka bifall till utskottets\r\nhemställan.</pre><pre>Anf. 13  INGA-BRITT JOHANSSON (s)\r\nreplik:</pre><pre>Fru talman! Jag nämnde inte i mitt anförande något\r\nkrav på att vi nu skulle sänka kadmiumhalten\r\nytterligare. Jag bara konstaterade att det fanns ett\r\nförslag om ett gränsvärde och att det var\r\ntacknämligt. Vi kan också diskutera nivån på det\r\ngränsvärdet. Finland har, som vi vet, bestämt sig för\r\n50 gram.</pre><pre>Vad jag sade var att vid det tillfälle då vi\r\nbehandlade frågan i utskottet var vi missnöjda med\r\natt man inte hade infört en miljöavgift på kadmium\r\ni stället. Vi har varit tämligen överens om att\r\nmiljöavgifter är ett bra sätt om man vill begränsa\r\ntillförseln och utsläppen av olika ämnen. Vid det\r\ntillfället såg det ut som om EES-avtalet skulle träda\r\ni kraft den 1 januari, och då fanns det inte någon\r\nmöjlighet att hinna med att införa en miljöavgift.\r\nNu finns den möjligheten, och jag hoppas att även\r\nIngvar Eriksson kan vara överens med mig om att\r\ndet vore önskvärt att regeringen återkom till\r\nriksdagen med förslag på miljöavgift på kadmium\r\nmedan tid är.</pre><pre>Överläggningen var härmed avslutad.</pre><pre>(Beslut skulle fattas den 15 december.)</pre><pre>7 §  Vissa jordbrukspolitiska frågor</pre><pre>Föredrogs</pre><pre>jordbruksutskottets betänkande</pre><pre>1992/93:JoU9 Vissa jordbrukspolitiska frågor\r\n(prop. 1992/93:130).</pre><pre>Anf. 14  ÅKE SELBERG (s):</pre><pre>Fru talman! Jordbruket och livsmedelspolitiken\r\nåterkommer ständigt i den politiska debatten. Det\r\nvisar hur viktigt detta ämne är för människornas\r\nvardag.</pre><pre>De flesta nationer lägger ner både betydande\r\npolitisk kraft och ekonomiska resurser för att ha en\r\ntrygg livsmedelsförsörjning med varor av god\r\nkvalitet till priser som gör det möjligt för den breda\r\nallmänheten att äta bra mat.</pre><pre>Så är det också här i vårt land. Ett tecken på det är\r\nden breda överenskommelse om\r\nlivsmedelspolitiken som träffades våren 1990.</pre><pre>Riksdagen skall i dag fatta beslut om medel till\r\njordbruket. Tyvärr måste jag säga att det\r\nbeslutsunderlag som riksdagens ledamöter har\r\npresenterats till grund för beslutet är mycket\r\nbristfälligt. Det saknar varje form av analys både av\r\nvad förslagen grundar sig på och av vad riksdagens\r\nbeslut egentligen innebär för lantbrukarna redan\r\ninom den närmaste framtiden. Däremot finns det\r\ngott om hänvisningar till kommande\r\nbudgetproposition.</pre><pre>Vi socialdemokrater har ändå valt att seriöst\r\nbehandla regeringens proposition och att, med\r\nhjälp av de uppgifter som dock finns, utforma vårt\r\nförslag om stöd till jordbruket. Vi gör det därför att\r\nvi anser det vara rimligt att de bönder som nu, på\r\ngoda grunder, förväntar sig ett besked om\r\ndirektstödet också skall få ett sådant.</pre><pre>Regeringen hävdar att förslaget om att anvisa 1,6\r\nmiljarder kronor för direktbidrag innebär en\r\nbesparing på ca 800 miljoner kronor i förhållande\r\ntill föregående år. Vid en första anblick kan det\r\ntyckas som om det är så, men sedan blir man ändå\r\nosäker på om det kan stämma.</pre><pre>Förra årets direktstöd fördelades så, att 755\r\nmiljoner kronor användes till att betala av\r\nspannmålskrediten. Den är nu återbetald. 100\r\nmiljoner kronor användes för att förstärka ramen\r\nför anläggningsstödet. Det är inte längre aktuellt.\r\n60 miljoner kronor anslogs till Skördeskadefonden.\r\nResten, dvs. drygt 1,4 miljarder kronor, betalades\r\nut som djurbidrag.</pre><pre>Jordbruksministern anför i propositionen att de\r\nbegärda 1,6 miljarderna bör få disponeras på\r\nsamma sätt som tidigare år. Eftersom inte\r\njordbruksministern är här skulle jag vilja fråga\r\nutskottets talesman vad detta innebär. Hur stor\r\nandel skall betalas ut som djurbidrag? Hur stor\r\nandel skall användas för att förstärka\r\nSkördeskadefonden? Skall någon del användas för\r\natt stödja spannmålssektorn och i så fall hur stor del\r\noch på vilka grunder?</pre><pre>Vi har inte lyckats få svar på dessa frågor. Det kan\r\nfinnas flera skäl till det. Beskeden till\r\njordbruksutskottet har varit olika. Vid utskottets\r\nsammanträde den 24 november var beskedet att\r\nspannmålssektorn skulle få del av stödet, men vid\r\nsammanträdet den 1 december, en vecka senare,\r\nvar beskedet att inget stöd skulle ges till\r\nspannmålssektorn. Tala om ryckighet.</pre><pre>Enligt min uppfattning är det ansvarslöst av\r\njordbruksministern att hantera en näring på detta\r\nsätt. Det minsta man som företagare kan begära är\r\natt få klara besked om vilka förutsättningar som\r\nråder.</pre><pre>Vi kan också konstatera att jordbruksministern nu\r\nhar ändrat åsikt om gränsskyddets storlek.\r\nMotiveringen för detta är att EG inte har något\r\ngränsskydd för proteinfodermedel och att de\r\nsvenska foderkostnaderna därmed ligger över\r\nkostnadsnivån inom EG. I anpassningen till EG\r\nmåste kostnaderna för animalieproduktionen\r\nsänkas. Jordbruksministern säger inte ett ord om\r\nkvaliteten på importerat foder, och han säger inte\r\nsärskilt många ord om -- och gör ingen analys av --\r\nvad som händer med den inhemska produktionen\r\nav proteinfoder.</pre><pre>Detta skiljer sig uppenbart från den reaktion som\r\nden tidigare ordföranden i jordbruksutskottet --\r\nnuvarande jordbruksministern -- gav uttryck för\r\nnär den socialdemokratiska regeringen på\r\nförsommaren 1991 föreslog och med stöd av bl.a.\r\nFolkpartiet genomdrev en anpassning av\r\ngränsskyddet. Då var det ingen hejd på vilka\r\nsvårigheter och olyckor som skulle drabba det\r\nsvenska jordbruket.</pre><pre>Ytterligare en attitydförändring hos\r\njordbruksministern, som märks i propositionen,\r\nvisar sig i avskaffandet av prisregleringsavgiften på\r\nbekämpningsmedel och handelsgödsel. Det är inte\r\nalls länge sedan som man kunde läsa artiklar med\r\nuttalanden av jordbruksministern och\r\nregeringsföreträdare om att en omvandling av\r\nsamhället mot ett kretsloppssamhälle var den allra\r\nviktigaste uppgiften, om inte för hela regeringen så\r\nåtminstone för Centerns statsråd. Såvitt jag kan\r\nförstå har man ändrat uppfattning på den punkten.\r\nAtt stimulera till ökad användning av kemikalier i\r\njordbruket innebär i stället en vandring bort från\r\nkretsloppssamhället. Det betyder mer gift i maten\r\noch i naturen, och det betyder en intensivare\r\nodling, som leder oss tillbaka till\r\növerskottsproduktionen, med alla de problem som\r\ndet innebär. Regeringen går ifrån intentionerna i\r\nomställningsbeslutet.</pre><pre>Varför lägger regeringen fram det här förslaget? Jo,\r\nåterigen motiveras regeringens förslag med att det\r\när ett led i anpassningen till EG.</pre><pre>Detta leder mig till en fråga: Är regeringens\r\nuppfattning fortfarande den som uttrycktes i\r\nregeringsförklaringen, dvs. att\r\nomställningsbeslutet ligger fast, eller har\r\nregeringen och riksdagsmajoriteten ändrat\r\nuppfattning?</pre><pre>Frågan är berättigad, eftersom den proposition vi\r\nnu behandlar helt igenom andas anpassning till EG.\r\nPå sida efter sida motiveras förslagen med\r\nanpassning. Det gäller prisregleringsavgiften,\r\ninförselavgiften, nivån på jordbruksstödet, osv.</pre><pre>Att i detta läge utsätta jordbrukarna för en\r\nförändring från marknadsanpassning till det gamla\r\nregleringssystemet anser vi vara oförsvarligt.</pre><pre>Det finns skäl att vara försiktig med EG-\r\nanpassningen. Vi vet inte vad som händer med\r\nEG:s jordbrukspolitik. En reformering har startat,\r\noch det är klart uttalat att den skall fortsätta. EG:s\r\navsikt är också att gå in på ungefär samma väg som\r\nvi har gjort i vårt land. Om vi nu förändrar vår\r\njordbrukspolitik i riktning mot den nuvarande\r\njordbrukspolitiken inom EG är risken uppenbar att\r\nvi får gå igenom ytterligare en omställning,\r\ntillsammans med EG-länderna. Det vore minst sagt\r\natt fresta på böndernas tålamod i onödan. En\r\nanpassning till EG skulle innebära ett\r\nåterinförande av regleringar och statliga\r\nsubventioner. Då har de 14 miljarderna som\r\navsattes varit helt, eller åtminstone till större delen,\r\nbortkastade. Då har de förändringar som gjorts av\r\nbönderna gjorts till ingen större nytta.</pre><pre>Det vore nog gott och väl om vi verkligen hade\r\nbestämt oss för att gå med i EG. Om det kan vi ha\r\nvilken uppfattning vi vill, men faktum är trots allt\r\nföljande: Riksdagen har beslutat att svenska folket\r\ngenom en folkomröstning skall få säga sitt om ett\r\nsådant medlemskap. Vårt lands statsminister har i\r\nskilda sammanhang uttryckt att folkomröstningen\r\negentligen borde vara beslutande.</pre><pre>Det har, som jag tidigare har sagt, inte varit lätt att\r\nförstå de resonemang som ligger bakom\r\nregeringens förslag. Men på grundval av de, om än\r\nknapphändiga, fakta som finns i propositionen och\r\nde kunskaper vi har skaffat oss på annat håll, har vi\r\nsocialdemokrater kommit fram till följande\r\nställningstagande när det gäller direktstödet till\r\njordbruket.</pre><pre>Vi föreslår att riksdagen anvisar 1 303 500 000 kr till\r\ndirektstöd för budgetåret 1992/93. Vår motivering\r\ntill detta är följande. Av förra årets direktstöd\r\nanvändes 755 miljoner kronor till att betala av\r\nspannmålskrediten. Enligt uppgift är denna nu\r\navbetald. Det finns således inte längre något behov\r\nav dessa pengar. Det finns inte heller något skäl att\r\nförstärka ramen för anläggningsstödet.\r\nJordbruksministern har tidigare föreslagit en\r\nbesparing på 175 miljoner kronor. Vi ansluter oss\r\ntill det förslaget. Storleken på det belopp som skall\r\ntillföras Skördeskadefonden skall vi ta ställning till\r\nnär vi vet hur stora skadorna är och vilket behov\r\nsom finns.</pre><pre>Vi motsätter oss naturligtvis avskaffandet av\r\nprisregleringsavgiften på handelsgödsel och\r\nbekämpningsmedel. Den skadan är dock redan\r\nskedd, och vi anser att jordbruksministerns\r\nagerande är mycket märkligt. Det är naturligtvis\r\nförst och främst märkligt för att det innebär ett steg\r\nbakåt i miljöarbetet men också för att vi åter skall\r\nfå ett intensivt jordbruk med\r\növerskottsproduktion.</pre><pre>Beslutsgången har även här varit märklig.\r\nOmställningskommissionen föreslog ett\r\navskaffande från den 1 juli 1993 och hade\r\nnaturligtvis sina skäl för det. Efter detta agerade,\r\nmed rätt eller fel, branschen. Så kommer\r\nregeringens proposition där jordbruksministern\r\nmeddelar att avskaffandet tidigareläggs till den 1\r\njanuari 1993. Det kom protester från näringen.\r\nJordbruksministerns förslag innebär problem.\r\nJordbruksministern beslutar -- mitt under\r\nriksdagens behandling av propositionen -- att göra\r\navsteg från sitt tillkännagivande och beslutar om ett\r\navskaffande redan från den 2 december. Detta\r\nandas inte precis respekt för riksdagen och dess\r\narbete.</pre><pre>Det är inte lätt att hänga med i svängarna, vare sig\r\nman är bonde eller riksdagsledamot.</pre><pre>Vi föreslår att prisregleringsavgiften återinförs, nu\r\ni form av en miljöavgift. Det gör vi för miljöns och\r\nlivsmedelskvalitetens skull, men också för att på\r\ndetta sätt medverka till att produktionen av\r\nspannmål hålls på den nivå som\r\nomställningsbeslutet innebär.</pre><pre>Vi socialdemokrater har tidigare uttalat att\r\nomställningen skall ligga fast. Vi är förvissade om\r\natt det ger oss det bästa utgångsläget för framtiden,\r\nsom medlemmar i EG eller utanför.</pre><pre>Avsikten med omställningen var att skapa ett\r\nkonkurrenskraftigt jordbruk som verkar på samma\r\nvillkor som övriga näringar. Det är kontakten\r\nmellan producenter och konsumenter som är det\r\nviktiga. Möjligheten att ta fram de produkter som\r\nkonsumenterna efterfrågar skall tas till vara och\r\nutvecklas, utan hinder av återinförda regleringar.</pre><pre>Fru talman! Regeringens agerande skapar\r\nosäkerhet! Avsaknaden av besked om\r\njordbrukspolitiken skapar också oro hos bönderna\r\noch tvekan om hur man skall agera, t.o.m. inför\r\nnästa säsong. Beslutet att ställa om det svenska\r\njordbruket syftade till att skapa trygghet och\r\nlångsiktighet för näringens företrädare. Det var\r\nskälet till att fem partier till slut enades om\r\nutskottsbetänkandet våren 1990.</pre><pre>Regeringen har med sina uttalanden och med sina\r\nsvaga propositioner omintetgjort detta. Vi beklagar\r\ndetta. Vår linje ligger fast. Vi vill ge bönderna klara\r\nbesked om framtiden. Sådana besked gavs också av\r\nden socialdemokratiska regeringen. Nu har det\r\nskapats förvirring. Den skapas av den dåvarande\r\noppositionen, dvs. den nuvarande regeringen.</pre><pre>Med det anförda vill jag yrka bifall till de\r\nsocialdemokratiska reservationerna.</pre><pre>Anf. 15  BENGT ROSÉN (fp):</pre><pre>Fru talman! Vi har nu i vårt land fått börja betala\r\nnotan för två decenniers konsumtion på kredit och\r\nför vår obenägenhet att ta itu med strukturella\r\nobalanser i vår ekonomi.</pre><pre>Eftersom vi befinner oss mitt i efterkrigstidens\r\ndjupaste lågkonjunktur, drabbar det alla\r\nmedborgare hårt. I dag debatterar vi bl.a. hur\r\nkrisen kommer att påverka den ekonomiska\r\nsituationen för våra bönder.</pre><pre>Sverige är ett föregångsland vad gäller reformering\r\nav jordbruksnäringen. Vi ställer längre gående\r\nmiljökrav och har på ett konstruktivt sätt sänkt\r\njordbrukets miljöbelastning, men här finns förvisso\r\nmer att göra. Vi har under stor politisk enighet\r\nantagit en djurskyddslag, där portalparagrafen\r\nframhåller att djuren skall ha möjlighet till naturligt\r\nbeteende. Denna lag är nu en förebild för andra\r\nländers lagstiftning.</pre><pre>Fru talman! Vi har som första land i Europa genom\r\n1990 års livsmedelspolitiska beslut inlett en väg från\r\nreglering mot marknadsanpassning av jordbruket.\r\nDet har en gång för alla slagits fast att bönderna är\r\ntill för konsumenterna och inte tvärt om. Det\r\ninnebär att bönderna endast kan påräkna betalning\r\nför det som konsumenter efterfrågar.</pre><pre>Det kan vara värt att framhålla detta när vi nu\r\nbevittnar franska bönders häftiga reaktion över\r\nGATT-förslag om avveckling av subventioner och\r\nhandelshinder på livsmedelsområdet. Franska\r\nbönder kräver bibehållandet av en ordning med\r\ngaranterade statliga priser och en skyldighet för\r\nkonsumenterna att i egenskap av skattebetalare\r\nsvara för de exportkostnader som uppstår för\r\nproduktion de inte förmår konsumera.</pre><pre>Det är också värt att notera att reformeringen av\r\nden svenska jordbrukspolitiken vad avser såväl\r\nmiljö och djurskydd som marknadsanpassning icke\r\nhar skett i strid med det svenska bondefacket,\r\nutan -- man får väl närmast uttrycka det så -- i\r\nsamförstånd. Jag tycker att LRF under Bo\r\nDockereds ledning är värd en eloge från denna\r\ntalarstol för det s.k. spårbytet. Jag tycker också att\r\nriksdagskolleger från alla partier som av naturliga\r\nskäl inte följer jordbrukspolitiken i detalj har\r\nanledning att notera förändringen. Det finns enligt\r\nmin uppfattning alltför mycket av gamla fördomar\r\nkvar i detta hus mot bondefacket. Därmed inte sagt\r\natt LRF nu saknar reformuppgifter. Får jag ge ett\r\nråd, gäller det att bryta banden mellan\r\njordbruksfacket och den ekonomiska\r\nföreningsrörelsen och att sätta den senare på aktier,\r\nså att bönderna individuellt kan handla med de\r\nvärden de har i sina företag.</pre><pre>Tyvärr innebär ett EG-medlemskap att vi tvingas\r\natt ta flera steg tillbaka när det gäller jordbrukets\r\nmarknadsanpassning. I detta betänkande redovisas\r\nnågra små steg av EG-anpassning i form av sänkta\r\nstatliga avgifter på handelsgödsel,\r\nväxtskyddsmedel och vissa proteinråvaror.\r\nJordbruksministern avviserar i den proposition som\r\nligger till grund för betänkandet att han i\r\nkommande budgetproposition kommer att lägga ett\r\nförslag om hur EG-anpassningen av jordbruket i\r\nstort skall ske.</pre><pre>1990 års livsmedelspolitiska beslut innebar bl.a. en\r\nkonfirmering av beslutet från 1989 med anledning\r\nav det s.k. halvtidsavtalet i GATT från april\r\nnämnda år, som föreskrev att prisstödet till de olika\r\njordbruksprodukterna inte fick öka. Bönderna får\r\nnu -- intill dess ett slutligt GATT-avtal föreskriver\r\nnågot annat -- i stället för prisstöd kompenseras\r\ngenom direktstöd för kostnadsutvecklingen på\r\ninsatsvaror.</pre><pre>Sedan 1989 har vi årligen i december månad betalat\r\nut direktstöd i form av bidrag per djur och per\r\nareal. I december 1991 utbetalades sammantaget ca\r\n2,4 miljarder kronor. Inflationen uppgår sedan\r\n1988 till ca 25 %. På ett toltalt produktionsvärde av\r\nca 30 miljarder kronor får vi då ett belopp om 7,5\r\nmiljarder i fördyring. Även om den faktiska\r\nfördyringen inte är så hög inser vi att lantbrukarna\r\nhar haft, och har, högt ställda krav om\r\nrationalisering och effektivisering på sig.</pre><pre>När nu den bistra ekonomiska situation vårt land\r\nbefinner sig i gör det nödvändigt att ytterligare\r\nminska statens utgifter har regeringen bl.a. valt att,\r\nsamtidigt som vissa lättnader sker när det gäller\r\nstatliga pålagor för handelsgödsel och\r\nproteinråvaror, föreslå en sänkning av direktstöden\r\nfrån 2,4 till 1,6 miljarder kronor.</pre><pre>Enligt de senaste kostnadsberäkningar som\r\nJordbruksverket gjort uppskattas det belopp som\r\nbönderna sammantaget fått över för eget arbete\r\noch ränta på eget kapital för 1991 till 2,6 miljarder\r\nkronor, alltså obetydligt över tidigare nämnda\r\ndirektstöd om 2,4 miljarder kronor. För 1992 ligger\r\nspannmålsskörden på ca 70 % av normalskörd,\r\nvilket motsvarar en värdeminskning på minst 1\r\nmiljard kronor. Vidare sänks direktstöden, som\r\nnämnts, med 800 miljoner kronor, enligt\r\nregeringens förslag.</pre><pre>De flesta lantbrukarna kommer att klara denna\r\nkraftiga försämring tack vare en hygglig soliditet,\r\nuppbyggd under år av idogt arbete. Men det finns\r\nen grupp av relativt nystartade och skuldtyngda\r\nlantbrukare som inte kommer att klara sig. De är\r\ntill största delen heltidslantbrukare och har därmed\r\nsvårt att kompensera den bristande lönsamheten i\r\njordbruket med andra inkomster.</pre><pre>Antalet lantbrukarkonkurser har under åren varit\r\nlågt och legat på ca 100 per år. Under nuvarande\r\nlågkonjunktur har de på årsbasis ökat till över 300,\r\nvilket kanske inte är onormalt. Det är svårt att\r\nberäkna den ökning vi nu står inför. Med hänsyn till\r\nsänkta fastighets- och maskinvärden har jag utifrån\r\nberäkningar i Skaraborgs län -- som har ca 10 % av\r\nlandets lantbruk -- kommit fram till att det kan röra\r\nsig om 2 000--4 000 lantbrukare som i dag befinner\r\nsig nära gränsen till obestånd.</pre><pre>Vi har, fru talman, från jordbruksutskottets sida\r\ntagit allvarligt på detta förhållande, och vi hade\r\nförra tisdagen en sammankomst med\r\ngeneraldirektören i Jordbruksverket, som\r\ntillsammans med två medarbetare redovisade hur\r\nde såg på denna situation. Jag måste tillstå att jag,\r\nlika litet som någon övrig utskottsledamot, kände\r\nmig lugnad av vad man från verkets sida hade att\r\nberätta.</pre><pre>Man hänvisade till att det i 1990 års\r\njordbrukspolitiska beslut avsattes 40 miljoner\r\nkronor per år för hjälp till särskilt skuldtyngda\r\nlantbrukare. Ansökningarna om hjälp från detta\r\nkonto har enligt Jordbruksverkets representanter\r\ninte varit många -- under det senaste året inte mer\r\nän fem. Det måste då, fru talman, vara fel på\r\nvillkoren för bidragen om det endast föreligger fem\r\nansökningar vid 300 konkurser.</pre><pre>Det är uppenbart att man från\r\nJordbruksdepartementets sida snabbt måste se över\r\nvillkoren för bidrag ur avsatta medel och se till att\r\nutvecklingen för de hårdast trängda lantbrukarna\r\nföljs upp på ett betydligt nogrannare sätt än vad\r\nsom tycks vara fallet på Jordbruksverket i dag.</pre><pre>Annars kan vi få en lavin av lantbrukarkonkurser,\r\nnär med anledning av bankkrisen nervösa\r\ntjänstemän i föreningsbanker och sparbanker --\r\nsom förser jordbruket med lånat kapital -- kommer\r\natt kräva ökade säkerheter efter granskning av 1992\r\nårs jordbrukardeklarationer.</pre><pre>I Danmark har man tydligen bestämt att de medel\r\nsom nationellt finns tillgängliga för\r\nskördeskadeersättning, och de medel som EG\r\nsläpper till härför ur den gemensamma\r\njordbruksbudgeten, skall koncentreras till de sämst\r\nlottade lantbrukarna.</pre><pre>Nu är inte våra regler för skördeskadeskyddet\r\nupplagda på det sättet, och det kan också\r\nifrågasättas om det är de lantbrukare som när det\r\ngäller skördeutfallet är berättigade till ersättning\r\nsom skall tvingas avstå härifrån för att rädda\r\nnödlidande kolleger.</pre><pre>Jag tror att regeringen bör inställa sig på att ta\r\nmedel för skuldtyngda lantbrukare ämnade för\r\nkommande år i anspråk för att rädda lantbrukare\r\nundan konkurs på grund av utfallet under 1992.\r\nKonkurser inom jordbruket slår socialt hårdare än\r\nkonkurser inom andra verksamheter, eftersom de\r\npåverkar boendet för den utsatta familjen, som\r\nmåste bryta upp och omplaceras i annan miljö. Och\r\näven om den ekonomiska situationen för alla nu är\r\nhelt annorlunda än den var 1990, kan vi heller inte\r\nhelt bortse från, att när staten efter nästan ett\r\nårhundrade med jordbruksregleringar beslöt att\r\nunder en femårsperiod ändra de spelregler som\r\nstaten föreskrivit och lantbrukarna anpassat sig till,\r\nlovade vi fem riksdagspartier som stod bakom\r\nriksdagsbeslutet att omställningen skulle ske under\r\nsocialt acceptabla former.</pre><pre>Fru talman! Carl G Nilsson kommer att ta upp och\r\nbelysa förslagen om avveckling av\r\nregleringsavgifter på handelsgödsel,\r\nväxtskyddsmedel och vissa proteinråvaror. Jag\r\nutgår från att han därmed kommer att bemöta de\r\nsynpunkter som Åke Selberg framförde.</pre><pre></pre><pre>Jag vill avsluta med att kommentera\r\nSocialdemokraternas allmänna kritik av\r\npropositionen och deras förslag att ytterligare\r\nsänka direktstödet.</pre><pre>Ja, Åke Sehlberg, också jag hade gärna sett att\r\njordbruksministern hade kunnat lämna ett\r\nheltäckande förslag i denna proposition och\r\nsamtidigt redovisat fördelningen av direktstöden\r\nsamt hur mycket han räknar med skall falla ut i\r\nskördeskadeersättning. Men jag anklagar inte\r\njordbruksministern för bristande klarhet. Jag vet\r\natt han har kämpat hårt för att det över huvud taget\r\nskulle bli några medel till direktstöd, med hänsyn\r\ntill landets finanser. Jag har full förståelse för att\r\nman på Finansdepartementet nu tvingas att\r\nifrågasätta varenda statlig utbetalning. Som jag\r\ninledde med är det lågkonjunkturen i kombination\r\nmed decenniers egna försyndelser som\r\nåstadkommer denna situation.</pre><pre>Sänkningen från 2,4 miljarder till 1,6 miljarder,\r\nsom regeringen nu föreslår, utgörs av medel som\r\nskall kompensera lantbrukarna för\r\nkostnadsfördyring. Att vi föregående år använde\r\nen stor del för att täcka exportkostnaderna för\r\nrekordskörden 1990 innebär inte någon förändring\r\nnär det gäller kostnadsfördyringen för\r\nlantbrukarna. Därför innebär en sänkning med 800\r\nmiljoner kronor ett kraftigt steg.</pre><pre>När sedan Socialdemokraterna ville ytterligare\r\nreducera direktstöden med 300 miljoner kronor,\r\nskulle detta bara göra ont värre. Det är trots allt\r\nviktigt att så stort belopp som möjligt utgår under\r\n1992 för att detta års resultat för de skuldsatta\r\nbönderna skall påverkas.</pre><pre>Vi vet inte hur mycket som kommer att betalas ut\r\ni skördeskadeersättning, men vi kan nog alla vara\r\növerens om att allt över 30 % av den faktiska\r\nskördeskadeersättningen blir en överraskning.</pre><pre>Åke Sehlberg undrade om omställningsbeslutet\r\nligger fast. Ja, det gör det. Men vi måste nu\r\nnaturligtvis anpassa oss till EG, som vi räknar med\r\nskall bli en realitet. Vårt beslut att förändra\r\njordbruket gick bl.a. ut på att skapa balans mellan\r\nproduktion och konsumtion i Sverige. Vi skall nu i\r\nstället inrikta oss på att se till att få en produktion\r\nsom bättre stämmer överens med den stora EG-\r\nmarknadens. Då är det troligt att vi kan öka\r\nvegetabilieproduktionen, samtidigt som vi får\r\nanledning att minska animalieproduktionen, där vi\r\nhar sämre konkurrensförmåga. Det är en av\r\nhuvudorsakerna till att vi nu bör inleda en\r\nanpassning till EG.</pre><pre>Anf. 16  ÅKE SEHLBERG (s) replik:</pre><pre>Herr talman! Det är helt klart att det är mycket i\r\nBengt Roséns anförande som man kan instämma i.\r\nMen när vi nu diskuterar den här propositionen är\r\ndet för det första anmärkningsvärt att\r\njordbruksministern inte verkar ha något intresse av\r\natt vara här i kammaren. För det andra är det\r\nanmärkningsvärt att inte någon centerpartist deltar\r\ni debatten. Jag vet inte vad detta betyder, om det är\r\nen protest mot att det hela inte har gått vägen. Det\r\nfår jag låta vara osagt.</pre><pre>Bengt Rosén sade att jordbruket nu skall gå från\r\nreglering till marknadsekonomi. Det är helt riktigt.\r\nJag skulle vilja fråga: Vad anser Bengt Rosén om\r\njordbruksministerns åsikter, som går ut på att vi tar\r\nett steg tillbaka mot regleringar i jordbruket?</pre><pre>Det mesta skylls på EG och EG-anpassning. Men\r\njag blir litet fundersam över regeringens stora\r\nintresse av att anpassa sig till EG. Skall vi stå med\r\nmössan i handen och rätta oss efter EG:s regler vid\r\nförhandlingarna? Vi Socialdemokrater har i alla fall\r\nen annan uppfattning.</pre><pre>Ulf Dinkelspiel sade att vi skall värna vårt jordbruk\r\nvid förhandlingarna. Vad är det vi skall värna, om\r\nvi redan nu lägger oss platt för EG:s regler på\r\njordbruksområdet? Vad är det svenska jordbruket\r\ndå värt? Här gäller det att vara väldigt försiktig och\r\natt vi står på oss så långt det över huvud taget är\r\nmöjligt. Vi måste ge våra förhandlare möjligheter\r\noch också råg i ryggen för att värna det svenska\r\njordbrukets intressen.</pre><pre>Vi har kommit långt på t.ex. miljöområdet. Bengt\r\nRosén nämnde djurskyddet, där vi också är långt\r\nframme. Detta måste vi också värna om i\r\nförhandlingarna med EG. Jag vill ställa en fråga till\r\nBengt Rosén: Blir det några pengar till\r\nspannmålsodlarna enligt den här propositionen?\r\nDet har vi haft uppenbara svårigheter att klara ut.</pre><pre>Anf. 17  FÖRSTE VICE TALMANNEN:</pre><pre>Jag hemställer att talarna avger sina repliker från\r\nbänkarna.</pre><pre>Anf. 18  BENGT ROSÉN (fp):</pre><pre>Herr talman! Jag skall gärna avge repliken från\r\nbänken, men det tar så liten tid för mig att gå upp i\r\ntalarstolen.</pre><pre>Åke Sehlberg frågade hur jag uppfattade att\r\njordbruksministern känner sig när han har fått byta\r\nåsikt. Jordbruksministern föreslår nu att vi skall gå\r\nifrån marknadsanpassning mot EG:s mer reglerade\r\njordbrukspolitik. Jag tror att jordbruksministern\r\nkänner sig precis som jag känner mig, dvs. att det\r\ninte känns stimulerande. Men det är alldeles\r\nnödvändigt. Talet om att vi inte vet vad EG:s\r\njordbrukspolitik kommer att innehålla den dag då\r\nvi blir medlemmar ser jag som mycket överdrivet.\r\nMan har i 20 år försökt att reformera\r\njordbrukspolitiken inom EG. I våras lyckades man\r\natt ta några små steg i denna riktning. Den nya\r\npolitiken skall utvärderas 1996. Vi har sett\r\nprotesterna mot de här små stegen. Att då tro att\r\nEG:s lyckas att ytterligare reformera sin\r\njordbrukspolitik till 1995-1996 när Sverige kan bli\r\nmedlem är orealistiskt.</pre><pre>Att Sverige som enda land skulle tillåtas att bedriva\r\nsin egen jordbrukspolitik i förhållande till EG anser\r\njag vara lika orealistiskt. Precis som alla andra\r\nländer måste vi anpassa oss till EG:s\r\njordbrukspolitik, hur smärtsamt det än kan vara. Vi\r\nfår ta till vara alla möjligheter som vi kan få i ett\r\nEG-sammanhang för att försöka reformera EG:s\r\njordbrukspolitik. Jag tror att man kommer att\r\nlyssna till oss från Sverige, eftersom vi har visat\r\nvilken väg man kan gå för att komma ifrån\r\nregleringar mot ett mer marknadsanpassat\r\njordbruk.</pre><pre>Åke Sehlberg frågade också om det blir några\r\npengar från direktbidragen till vegetabilierna.\r\nUppenbarligen blir det så, eftersom\r\njordbruksministern har aviserat att han tänker\r\növerföra medel från direktbidragen till\r\nskördeskadeskydden. I det här sammanhanget\r\nkommer det alltså att tillföras medel.</pre><pre>Om det därutöver blir några direkta arealstöd, som\r\nvi haft tidigare, vet jag faktiskt inte. Vi har givit\r\nregeringen förtroendet att sköta fördelningen. Om\r\nvi är missnöjda med den får vi återkomma i\r\nefterskott och klandra regeringen.</pre><pre>Anf. 19  ÅKE SELBERG (s) replik:</pre><pre>Herr talman! Vi skall naturligtvis förhandla om\r\njordbruket. Visst måste Sverige kunna spela en roll\r\ni de förhandlingarna. Jag måste fråga vad det är vi\r\nskall försöka behålla om vi inte kan det.</pre><pre>Vi vet att Danmark i helgen har gjort en hel del\r\nframsteg. Man har fått en del ganska långtgående\r\nlöften i förhandlingarna. Bengt Rosén säger att det\r\när orealistiskt att tro att vi i förhandlingarna skall\r\nkunna lägga fram våra förslag på ett sådant sätt att\r\nvi vinner gehör. Om det är orealistiskt är ju vår EG-\r\nminister Dinkelspiel också orealistisk. Han har\r\nfaktiskt uttalat att han tänker ställa krav och värna\r\ndet svenska jordbruket i förhandlingarna.</pre><pre>Folkpartiet är ju miljöintresserat. Hur menar ni att\r\nmängden handelsgödsel och bekämpningsmedel\r\nskall minska när prisregleringsavgiften tas bort? Är\r\ninte det att ta ett steg tillbaka i miljöarbetet? Är det\r\ninte ett steg tillbaka att ta bort något som vi sedan\r\nförmodligen skall införa igen? Alla sådana\r\nryckigheter skadar jordbruket och näringen. Man\r\nblir osäker på hur man skall agera.</pre><pre>Anf. 20  BENGT ROSÉN (fp) replik:</pre><pre>Herr talman! Vi skall naturligtvis förhandla vid ett\r\nEG-inträde, Åke Selberg. Jag är övertygad om att\r\ndessa förhandlingar inte kommer att leda till att\r\nSverige får en särställning när det gäller EG:s\r\njordbrukspolitik. Vi får i allt väsentligt acceptera de\r\ngrunddrag som EG:s jordbrukspolitik är uppbyggd\r\npå, men vi har naturligtvis rätt att förhandla om\r\nsvenskt jordbruks speciella situation och ställning.</pre><pre>Vi skall naturligtvis förhandla om stöd till\r\njordbruket i norr. Någon parallell finns ju inte i de\r\nländer som nu är medlemmar i EG. Vi har\r\nanledning att lyfta fram andra specifika drag i det\r\nsvenska jordbruket, som vi vill slå vakt om. Andra\r\nländer har förhandlat när de har blivit medlemmar,\r\noch jag är övertygad om att vi kommer att vara\r\nframgångsrika också från svensk sida.</pre><pre>Carl G Nilsson kommer att å regeringens vägnar\r\nbesvara frågan om sänkning av avgifterna på\r\nhandelsgödsel och bekämpningsmedel. Åke\r\nSelberg ställde en fråga om detta till mig som\r\nfolkpartist. Jag måste säga, att det i den situation\r\nsom vi nu är i med kraftigt sänkta spannmålspriser\r\ninte är lika bekymmersamt att sänka\r\nregleringasvgiften och avskaffa den på\r\nhandelsgödsel och växtskyddsmedel.</pre><pre>I och med att priserna på spannmål har sänkts med\r\nminst 40 % under de senaste tre åren har intresset\r\nav att producera spannmål på marginalen, med\r\nstora insatser av handelsgödsel och\r\nväxtskyddsmedel, blivit mindre. Vi har fått en\r\nsituation där vi genom sänkta spannmålspriser har\r\nfått mindre intresse av att med\r\nprisregleringsavgifter hålla priset uppe på\r\nhandelsgödsel. Vi måste se till att våra producenter\r\nfår producera på samma villkor som bönderna i\r\nEG, när vi nu ställer krav på att konsumenterna\r\ninom EG skall ha samma prisnivå. Gör vi inte det\r\nkommer vi inte att ha kvar något svenskt jordbruk.</pre><pre>Anf. 21  BJÖRN ERICSON (s):</pre><pre>Herr talman! Jag vill uppehålla mig vid den motion\r\nsom jag står som första namn på, JoU9. I motionen\r\ntas upp frågan om de följdverkningar som uppstår i\r\nsamband med avskaffandet av\r\nprisregleringsavgiften på handelsgödsel och\r\nbekämpningsmedel.</pre><pre>I propositionen anför jordbruksministern att han\r\nvill följa Omställningskommissionens förslag att\r\nreducera prisregleringsavgiften på handelsgödsel\r\noch bekämpningsmedel. Detta vill han dock göra\r\ntidigare än vad kommissionen föreslagit. Innan\r\nutskottet hade hunnit justera betänkandet hade\r\nregeringen beslutat om att sätta stoppdatum ännu\r\ntidigare, nämligen den 2 december i år.</pre><pre>Skälen till avskaffandet anges främst vara\r\nanpassningen till EG -- något som kan vara mycket\r\ntveksamt att göra redan nu -- och att årets till följd\r\nav torkan mycket lilla skörd innebär att\r\nexportkostnaderna för spannmålsöverskottet i det\r\nnärmaste uteblir. Något finansieringsbehov anses\r\ndärför inte längre finnas.</pre><pre>Man anför också som skäl det faktum att handeln\r\nmed dessa produkter i stort sett upphört sedan det\r\nblev känt att avgifterna var tänkta att avskaffas den\r\n1 januari 1993. Det är inte särskilt konstigt att så\r\nblir fallet, när regeringen sätter stoppdatum till en\r\ntidpunkt då den nya odlingssäsongen inte hunnit\r\nbörja.</pre><pre>Vad jordbruksministern anfört som skäl för\r\navskaffandet och vilka konsekvenserna av\r\navskaffandet av dessa prisregleringsavgifter blir för\r\nde sektorer som ligger utanför själva jordbruket\r\ntycks utskottmajoriteten inte bekymra sig om. Det\r\när riktigt, vilket anförs i propositionen, att den helt\r\növervägande delen av pengarna gått till att\r\nfinansiera exporten av överskottet. Men det finns\r\nmer. För att upplysa utskottsmajoriteten om vad\r\nsom i övrigt finansieras med dessa pengar vill jag\r\nnämna några exempel.</pre><pre>Av de avgifter som betalades in i systemet av\r\nträdgårdssektorn förra budgetåret kom drygt 11\r\nmiljoner kronor från yrkesmässig trädgårdsodling,\r\nnästan 10 miljoner kronor från\r\nhemträdgårdssektorn och drygt 9 miljoner kronor\r\nfrån grönytesektorn. Medlen har i stort sett gått\r\ntillbaka till dessa sektorer för att användas till\r\nrådgivnings- och utvecklingsarbete inom bl.a.\r\nhemträdgårdsodlingens område.</pre><pre>Jag måste därför fråga utskottsmajoritetens\r\ntalesman om majoriteten anser att de nu nämnda\r\nsektorerna utanför jordbruket också i\r\nfortsättningen bör ha ett stöd. Riksdagen har\r\nnämligen tidigare uttalat att man bör överväga nya\r\nformer för finansiering av sådana verksamheter\r\nsom helt eller delvis finansieras av internavgifter.</pre><pre>Några sådana överväganden har inte redovisats i\r\npropositionen. Det är därför ganska\r\nanmärkningsvärt att regeringen nu vill\r\ntidigarelägga avskaffandet av\r\nprisregleringsavgiften utan att samtidigt redovisa\r\nhur finansieringen skall ske i fortsättningen.</pre><pre>Om nuvarande finansieringsform inte ersätts med\r\nen ny, måste huvudmännen för de berörda\r\nverksamheterna redan tidigt under 1993 förbereda\r\nkraftiga neddragningar. De som då blir berörda är\r\nbl.a. Hushållningssällskapet, Riksförbundet\r\nSvensk trädgård, Svenska\r\nkoloniträdgårdsförbundet samt SLU:s verksamhet\r\nför trädgårdsodling i Balsgård och i Ultuna.</pre><pre>Jag vill ställa ytterligare en fråga till\r\nutskottsmajoritetens företrädare. Av betänkandet\r\nframgår att Jordbruksdepartementet inom kort\r\ntillsätter en arbetsgrupp för att lösa dessa frågor.\r\nKan utskottsmajoriteten lova att man aktivt skall\r\nmedverka till att arbetsgruppen blir tillsatt snabbt\r\noch att arbetet där kommer att intensifieras?</pre><pre>Herr talman! Tills klart besked har getts om\r\nalternativ finansiering i de av mig beröda\r\nsektorerna, ansluter jag mig till den\r\nsocialdemokratiska reservationen.</pre><pre>Anf. 22  CARL G NILSSON (m):</pre><pre>Herr talman! Jag skall be att först få instämma i det\r\nsom Bengt Rosén sade i sitt huvudanförande för en\r\nstund sedan. Han har där på ett utmärkt sätt\r\nanalyserat jordbrukarnas situation i allmänhet och\r\nvåra nyetablerade lantbrukares ekonomiska\r\nproblem i synnerhet. Den mest betydelsefulla\r\norsaken till just deras situation är utan tvivel vårt\r\nlands höga kostnads- och ränteläge. Att driva\r\njordbruk är mycket kapitalkrävande. Således är\r\npriset på pengar en viktig faktor. Det är just därför\r\nsom åtgärder som syftar till att åstadkomma balans\r\ni Sveriges ekonomi, som i sin tur kan ge oss lägre\r\nräntor, är så oerhört viktiga också för vår\r\nmodernäring. Här har vi som i dag är satta att fatta\r\nbeslut om rikets affärer ett tungt arv när det gäller\r\natt reda ut resultatet av decenniers ekonomiska\r\nvanstyre.</pre><pre>Kostnader för lantbruk och jordbruk är emellertid\r\ninte bara räntor. Kostnader för produktionsmedel i\r\nform av växtnäring, energi, skadedjurs- och\r\nogräsbekämpning, foder till djuren, transporter,\r\nbyggnader -- listan kan göras lång -- är nödvändiga\r\nför produktionen. Även i detta sammanhang har de\r\nsvenska bönderna högre kostnader är sina\r\neuropeiska bröder.</pre><pre>Regeringen har nyligen vidtagit en del konkreta\r\nåtgärder och aviserat ytterligare. En del av skatten\r\npå handelsgödsel tas bort med omedelbar verkan.\r\nDet är bra. Det sänker produktionskostnaderna för\r\nt.ex. spannmål med 7--8 öre per kilo. Den s.k.\r\nproteinprisregleringen tas bort. Det är också bra,\r\neftersom detta sänker kostnaden för\r\nanimaliproduktionen i svenskt jordbruk. Men Karl\r\nErik Olsson måste gå vidare. Vi har fortfarande en\r\nskatt på handelsgödsel. Den kallas ofta miljöavgift.\r\nMen det finns inte någon motsvarighet till denna i\r\nandra länder. Jag menar att även den måste tas\r\nbort.</pre><pre>En ekonomiskt optimal användning av konstgödsel\r\noch bekämpningsmedel utgör ingen miljöskada\r\neller miljöfara. I de s.k. Mellbyförsöken i södra\r\nHalland bedrivs genom Hushållningssällskapet i\r\nHalland omfattande studier för att utröna\r\nurlakningen av näringsämnen vid olika gödselgivor,\r\nvid olika tidpunkter och vid skiftande förhållanden.\r\nMycket kortfattat kan man om utredningen som\r\nhar pågått under tre år -- jordbruksutskottet har\r\nsjälvt studerat den vid ett besök på platsen -- säga\r\natt gödsling i rätt mängd och vid rätt tidpunkt inte\r\nmedför urlakning genom dräneringsvattnet. Det är\r\nt.o.m. på det sättet att ingen gödsling alls med ty\r\nföljande svag gröda, innebär en större urlakning ur\r\njorden än vid en optimal gödsling och med en god\r\ngröda. Att då göra som Socialdemokraterna gör i\r\nsin reservation yrka på att hela gödselskatten skall\r\nbehållas, har alltså inte något med miljöhänsyn att\r\ngöra. Med det utgör ett allvarligt hot mot en redan\r\ndålig lönsamhet för jordbruket. I frågan om\r\nanvändning av konstgödsel, bekämpningsmedel\r\noch, vilket kanske bör tilläggas, vid användning och\r\nhantering av naturlig gödsel, är jag övertygad om\r\natt information och utbildning är den enda och rätta\r\nmetoden för en god miljömedvetenhet.</pre><pre>Jag är också övertygad om, som Bengt Rosén vid\r\nflera tillfällen påpekade, att vi inte ytterligare får\r\nförsämra produktionsmöjligheterna för svenskt\r\nlantbruk. Vi riskerar då att få en ökande utslagning\r\nav företag. I stället för effektivitetsvinster, kommer\r\nvi att få uppleva betydande omfördelningseffekter.\r\nResurser kommer att omfördelas från landsbygd till\r\nstad, från svenska bönder till utländska bönder och\r\nfrån jordburk till industri. Det blir rent av på det\r\nsättet, om Bengt Roséns scenario blir som allra\r\nsämst, att vi omfördelar från befintliga bönder till\r\ndem som efter konkurser köper gårdar till ett\r\nrealisationspris. En sådan omfördelning hoppas jag\r\natt inte någon av oss vill se.</pre><pre>För att undvika denna utveckling är det avgörande\r\natt vi redan nu ger svenskt jordbruk samma\r\nproduktionsmöjligheter som gäller för EG:s\r\njordbrukare. Om vi inte gör det, riskerar vi att\r\nframöver få betala en stor räkning i form av\r\narbetslöshetsstöd och i form av kreditförluster. Och\r\ndetta brådskar, herr talman, eftersom läget är\r\nkritiskt. Jag avslutar med att yrka bifall till\r\nhemställan i utskottets betänkande.</pre><pre>Anf. 23  ÅKE SELBERG (s) replik:</pre><pre>Herr talman! Carl G Nilsson var inne på det som\r\nman får höra i stort sett dagligen, nämligen vad som\r\när grunden till vår dåliga ekonomi, och han\r\nhänvisade till 80-talet, osv.</pre><pre>Jag skall ställa en fråga. På vilka områden prutade\r\noppositionen på 80-talet? Vi upplevde att det inte\r\nvar någonstans, utan man krävde ständigt mer och\r\nmer resurser i förhållande till de propositioner som\r\nSocialdemokraterna lade fram. Det var dessutom\r\nSocialdemokraterna som tog initiativ till den\r\nstrukturförändring, den strukturomvandling, som\r\nskedde. Jag är mycket glad över att den kunde leda\r\ntill att vi fick en så stor enighet i kammaren. Den\r\nvar i stort sett nödvändig för att jordbruket skulle\r\nfå de bästa förutsättningarna i denna situation.</pre><pre>Det finns inga regleringsavgifter på handelsgödsel\r\noch bekämpningsmedel inom EG, sade Carl G\r\nNilsson. Okej, det är i och för sig riktigt. Men skall\r\nvi resonera på samma sätt när vi skall förhandla om\r\ndjurskyddslagen och när vi skall förhandla om\r\növriga frågor där vi i Sverige redan är långt framme\r\noch där vi bör hävda vår syn på dessa frågor?</pre><pre>Jag vill också passa på att säga att det inte alls är\r\nsäkert att vår reservation innebär mindre pengar.\r\nVad som är osäkert är hur mycket pengar som går\r\ntill skördeskadorna. Det vet vi inte. Vi har inte fått\r\nnågon sådan uträkning. I övrigt andas\r\npropositionen mycket stor osäkerhet på olika\r\nområden. Det har varit ett bekymmer för oss.\r\nDärför ansåg vi att alla de pengar som vi har anvisat\r\nskall gå till djurbidragen.</pre><pre>Sedan några ord om handelsgödseln. Det fanns ju\r\nett motiv till för att inte vidta den aktuella åtgärden.\r\nMan får förstå de bönder -- det gäller här ca 30--\r\n40 % av volymen -- som har köpt in handelsgödsel\r\noch fått erlägga avgift. Självklart har det också\r\nkommit kritik från branschen.</pre><pre>Socialdemokraterna har den allra största respekt\r\nför jordbruket och dess utövare. Jag är också\r\nmedveten om att den svenske jordbrukaren är\r\nmycket skicklig och om att den omställningsprocess\r\nsom vi nu befinner oss i innebär många svårigheter\r\nför näringens utövare. Därför är det mycket viktigt\r\natt vi i så stor utsträckning som möjligt håller fast\r\nvid de beslut som vi har fattat.</pre><pre>I samband med företagsamhet, det gäller kanske\r\nframför allt jordbruket, måste det ges så långsiktiga\r\nbesked som möjligt. Det tycker jag att vi gav 1990.\r\nLåt oss hålla fast vid de beslut som då fattades.</pre><pre>När det sedan gäller regleringsavgifterna på\r\nhandelsgödsel och bekämpningsmedel står det i\r\nbetänkandet att dessa skall finnas med under\r\növergångstiden.</pre><pre>Anf. 24  CARL G NILSSON (m) replik:</pre><pre>Herr talman! Jag har i och för sig inte pekat ut\r\nnågon syndabock när det gäller de senaste\r\ndecenniernas ekonomiska politik. Från olika håll\r\nhar det sagts att flera får ta sitt ansvar härvidlag.\r\nMen nog var det väl på det sättet, Åke Selberg, att\r\nvi i opposition ofta pekade på och varnade för den\r\nutveckling som var på gång. Vi prutade och prutade\r\noch hade alltid alternativa budgetar, vilka vi\r\nemellertid inte kunde få igenom. Det var väl t.o.m.\r\npå det sättet att de kraftigaste varningarna ibland\r\nkom från Åke Selbergs eget håll.</pre><pre>Beträffande djurskyddsfrågorna ligger vi i Sverige,\r\nsom Bengt Rosén också påpekade, långt fram. Vi\r\nhar ju långtgående krav och långtgående\r\nbestämmelser. Ibland är det kanske rent av litet för\r\nstor klåfingrighet härvidlag. Här tycker jag att vi\r\nskall förhandla med EG inför ett inträde. Vi skall\r\npåverka de länderna. Vidare är det ju bekant att\r\ndet pågår en ganska kraftfull diskussion i EG-\r\nländerna till förmån för en skärpning av\r\ndjurskyddsreglerna.</pre><pre>Så något om skördeskadeskyddet. Vi har inte sett\r\nhur mycket som skall tillkomma. Det beror väl helt\r\nenkelt på, vilket också redovisats inför utskottet,\r\natt vi i siffror ännu inte riktigt har klart för oss hur\r\nstora skadorna är och vilka områden i Sverige det\r\när fråga om. Jag är övertygad om att det är\r\njordbruksministerns avsikt att, så fort de frågorna\r\nligger på bordet, lägga fram ett förslag om\r\nfördelningen.</pre><pre>Rättvisefrågorna tar också Åke Selberg upp. Det\r\ngäller gödselmedelsavgiftens avskaffande. Jo, det\r\när klart att det väl alltid är svårt att komma ur ett\r\nregleringssystem -- däremot är det lätt att komma\r\nin i ett sådant. När man är på väg ut ur ett\r\nregleringssamhälle, blir det alltid tröskeleffekter.\r\nNågon blir lidande, och någon tjänar på systemet.\r\nJust det är en av avigsidorna i ett\r\nregleringssamhälle.</pre><pre>Anf. 25  ÅKE SELBERG (s) replik:</pre><pre>Herr talman! Först och främst gäller det\r\ndjurskyddet. Det som Carl G Nilsson säger är\r\nriktigt, dvs. att man inom EG rör sig i samma\r\nriktning som vi när det gäller djurskyddslagen.\r\nBeslut har fattats i anslutning till vår behandling av\r\nden senaste djurskyddspropositionen. Det är\r\nnaturligtvis ett bevis på att man har sneglat på våra\r\nbeslut. Självfallet finns funderingen om det är fråga\r\nom klåfingrighet när man i detaljer någon gång gått\r\nlitet för långt.</pre><pre>Hur som helst har man i andra länder i Europa noga\r\nstuderat vår djurskyddslag. Man har åstadkommit\r\nen opinion i de olika länderna för en bättre\r\ndjurhållning och en bättre djurskyddslag. Det skall\r\nvi vara glada över. Jag är helt övertygad om att\r\nSverige har påverkat i det avseendet.</pre><pre>När det sedan gäller propositionen och det som sägs\r\nom de olika områdena skulle jag hemskt gärna vilja\r\nhöra något område nämnas där oppositionen velat\r\npruta i fråga om Socialdemokraternas förslag på\r\njordbrukets område under socialdemokratisk\r\nregeringstid.</pre><pre>Vidare tycker jag inte att jag har fått svar på frågan\r\nom det blir några pengar till spannmålsodlarna. Blir\r\ndet alltså något arealstöd från de pengar som nu\r\nanvisats, eller uteblir de pengarna?</pre><pre>Anf. 26  CARL G NILSSON (m) replik:</pre><pre>Herr talman! Den prutning som Åke Selberg yrkar\r\npå skulle innebära att det definitivt inte blev några\r\npengar vare sig till skördeskadeskydd eller till\r\nväxtodling.</pre><pre>Ministern skriver i klartext i sin proposition att en\r\ndel av pengarna skall gå till skördeskadeskyddet.\r\nNaturligtvis är två vägar tänkbara när det gäller\r\nkompensationen till växtodlingen: antingen genom\r\nett generellt arealstöd eller via\r\nskördeskadeskyddet.</pre><pre>Jag har fullt förtroende för\r\nJordbruksdepartementets förmåga att bedöma den\r\nsaken när siffrorna beträffande årets skördeskador\r\nligger på bordet.</pre><pre>Åke Selberg återkommer till djurskyddsfrågorna.\r\nJag tycker faktiskt att det inte finns anledning att\r\nträta därom här i kammaren. Vi är ju ganska\r\növerens i de frågorna. Vi är t.o.m. överens om att\r\nvi i viss mån skall titta på de gällande reglerna och\r\nundersöka om de är skäliga eller inte. Nyligen har\r\nbeslut fattats i utskottet och sedermera också här i\r\nkammaren om en utvärdering av frågan om det s.k.\r\nbetestvånget för mjölkkor. Här tror jag således att\r\nfull samsyn finns.</pre><pre>Anf. 27  DAN ERICSSON i Kolmården\r\n(kds):</pre><pre>Herr talman! Jordbruksministern utlovar i den\r\nproposition som ligger till grund för dagens\r\nbetänkande från jordbruksutskottet en mer utförlig\r\npresentation av och riktlinjer för\r\njordbrukspolitiken framöver. Det här skall\r\npresenteras i den kommande budgetpropositionen,\r\ndvs. om fyra veckor. I avvaktan därpå finns det\r\negentligen inte så mycket mer att säga än vad jag\r\nanför i det särskilda yttrande som är bifogat till\r\nbetänkandet. Bengt Rosén har tidigare redovisat\r\nden svåra situation som många svenska lantbrukare\r\nbefinner sig i.</pre><pre>Det är bara att beklaga att senfärdigheten när det\r\ngäller att justera 1990 års livsmedelspolitiska beslut\r\nkan komma att få ödesdigra konsekvenser för\r\nmånga enskilda och familjer inom\r\njordbruksnäringen.</pre><pre>Det jag skriver i det särskilda yttrandet om att\r\ngarantipriset för spannmål sänks till en sådan nivå\r\natt det blir svårt att producera utan förlust är\r\nverkligen ingen överdrift, tvärtom. Detta kommer\r\natt leda till ekonomiska problem för många\r\nlantbrukare. Därigenom kan stora kapitalvärden gå\r\nförlorade, samtidigt som arbetslösheten på\r\nlandsbygden kan komma att öka högst påtagligt.\r\nFör att undvika denna utveckling måste svenskt\r\nlantbruk ges med EG-länderna jämförliga\r\nkonkurrensvillkor. Jag hoppas att\r\nbudgetpropositionen innebär en ljusning på den\r\nfronten.</pre><pre>Herr talman! Jag hoppas också att den DN-artikel\r\nav P G Gyllenhammar -- artikeln var införd i\r\nDagens Nyheter den 6 december -- innebär att\r\njordbruksdebatten framöver kan få en ny\r\ninriktning. Rubriken på artikeln löd: Ett brott mot\r\nframtida generationer.</pre><pre>Jag skulle vilja citera något ur den här artikeln:\r\n''Jordbruket är föremål för omprövning överallt --\r\ndet är sant. Mindre subsidier och öppnare\r\nkonkurrens. EG har också börjat slå in på denna\r\nväg. Exportstöd och gödsling minskas. Men\r\nnyorienteringen måste ske varsamt och med känsla\r\nför kulturlandskapets alla värden. Eftersom\r\nSverige vid en EG-anslutning måste följa EG:s\r\njordbrukspolitik, finns det ingen anledning att nu\r\nrusa före och lägga ned åker i onödan.''</pre><pre>Vidare står det i den här artikeln: ''I dag driver vi\r\nSveriges bönder från åkern med hjälp av stora\r\nengångsbelopp. I stället behöver vi uppmuntra dem\r\natt ta ansvar för att bevara och utveckla det svenska\r\nlandskapet. Vi kan eljest komma att ångra oss\r\ndjupt.''</pre><pre>Det här var alltså inga egna ord eller någon\r\njordbruksorganisations ord. Det är Sveriges mest\r\nkände industriföreträdare som uttrycker detta.\r\nUppenbarligen inser allt fler att det är en felaktig\r\nväg som svensk jordbrukspolitik nu slagit in på. Låt\r\noss hoppas att vi har förmåga att styra den rätt igen.</pre><pre>Anf. 28  BJÖRN ERICSON (s) replik:</pre><pre>Herr talman! Det kanske är svårt att hålla reda på\r\nvem som är utskottsmajoritetens talesman i de\r\nfrågor som jag berörde i mitt anförande. Men jag\r\nvill upprepa den fråga som jag menar borde få ett\r\nsvar här i dag:</pre><pre>Kommer utskottsmajoriteten aktivt och med kraft\r\natt se till att den arbetsgrupp som man i\r\nbetänkandet antyder skall tillsättas verkligen\r\nkommer till och att uppgifter om alternativa\r\nfinansieringsformer också kommer fram?</pre><pre>Anf. 29  DAN ERICSSON i Kolmården (kds)\r\nreplik:</pre><pre>Herr talman! I den mån vi har möjlighet att påverka\r\ndetta skall vi givetvis vara pådrivande och föra detta\r\ntill en lycklig lösning.</pre><pre>Anf. 30  CLAUS ZAAR (nyd):</pre><pre>Herr talman! Omställningen av det svenska\r\njordbruket fortsätter som planerat. Det innebär att\r\nvi före den 1 januari 1995 skall genomföra\r\nanpassning och förändring så att vi kan gå in i EG\r\nmed god konkurrenskraft. De svenska bönderna\r\nmåste konkurrera på lika villkor i så stor omfattning\r\nsom vårt klimat ger möjlighet till. Jag bedömer att\r\nvår export av traditionella bulkvaror, exempelvis\r\nspannmål, på sikt måste bytas ut mot handel med\r\nförädlade produkter med svensk kvalitetssäkring\r\nför konsumenten.</pre><pre>Vår höga ambitionsnivå på såväl miljö- som\r\ndjurskydds- och djurhälsoområdet kommer att bli\r\nviktiga argument i marknadsföringen av svenska\r\nförädlade produkter. Vi kan jämföra med t.ex.\r\nIrland, som har börjat att marknadsföra kött i\r\nFrankrike med just god djurmiljö som ett\r\nsäljargument. Förädlingsgraden måste alltså på sikt\r\ndrivas på sådant sätt att vi exporterar en\r\nkonsumentfärdig och kvalitetssäkrad produkt.</pre><pre>Våra konkurrenter i Europa pressar priserna. Det\r\ntraditionella skyddet med prisregleringar och\r\nsubventioner har medfört att prispressen inte fått\r\ngenomslag i svenskt jordbruk och i svensk\r\nlivsmedelsproduktion. Det är nu viktigt att\r\navregleringen fortsätter och att vi får möta EG med\r\nen anpassad och konkurrenskraftig produktion.</pre><pre>Våra regleringar av produktionen har visat sig ge\r\nineffektivitet i flera led inom produktions- och\r\ndistributionskedjan. Påverkan från produktionen\r\ngår alltså vidare genom handelsledet, som har\r\narbetat med etableringsskydd och uppdelning av\r\nmarknaden utan fri- och stark konkurrens. Detta\r\nhar varit ett men för våra konsumenter som har fått\r\nbetala mer än vad de egentligen skulle.</pre><pre>I samband med avregleringen i handeln har\r\nkonkurrens från fristående köpmän med\r\nlågprisbutiker visat vägen till lägre\r\nkonsumentpriser. Dessa lågprisbutiker har inte stor\r\nmarknadsandel ännu, men den ökar snabbt. Där\r\nlågprisbutiker finns har vi också märkt att priserna\r\nsjunker kraftigt i närområdet. Vi kan nå långt\r\ngenom förändringar.</pre><pre>I en SNS-studie, som granskat slaktsektorn, har\r\nlöneläget för svenska slakterier jämförts med de\r\ntyska företagens. Det visar sig att vi i Sverige har ett\r\nlöneläge som motsvarar 19 % medan de tyska\r\nföretagens är 8,3 %. Här finns alltså utrymme för\r\nkraftiga förbättringar för att vi skall kunna komma\r\ni paritet med den europeiska marknaden.</pre><pre>I charkbranschen finns dock endast ett par procents\r\nskillnad. Där finns, som bekant, en tuff och för\r\nkonsumenten positiv konkurrens. På mejerisidan\r\nbehöver också effektiviteten höjas. Arla förädlar\r\nenligt samma studie 330 ton mjölk per anställd,\r\nmedan våra konkurrentländer kommer upp i 450--\r\n552 ton.</pre><pre>Herr talman! Med konkurrens på lika villkor sätter\r\nvi såväl duktiga svenska bönder som konsumenter i\r\ncentrum, för bättre och billigare mat i framtiden.</pre><pre>Anf. 31  HARRY STAAF (kds):</pre><pre>Herr talman! Jag har lagt fram en motion, Jo10,\r\nsom behandlas i detta betänkande.</pre><pre>När jag tar del av betänkandet, med dess\r\nreservationer, yttranden och övriga behandlade\r\nmotioner, påminner jag mig vad som hände på\r\nfastighetsmarknaden i slutet av 80-talet. Då tyckte\r\nen del svenska investerare att fastighetspriserna i en\r\ndel länder var mycket låga. Man styrde sina\r\ninvesteringar dit. Verkligheten var något\r\nannorlunda. Det fanns skäl till att\r\nfastighetspriserna i de här länderna var lägre.\r\nInvesteringarna blev därför i många fall\r\nmisslyckade. Detta bidrog till en del finansbolags\r\nfall här hemma och en belastning på vår\r\nbytesbalans.</pre><pre>När det gäller vårt svenska jordbruk råder ungefär\r\nliknande förhållanden. Det påstås dels att vårt\r\nsamlade stöd är större än EG:s, dels att det tycks\r\nstå klart i det här betänkandet att våra\r\nspannmålsodlare kommer att få de sämsta priserna\r\nför spannmål. Verkligheten tål naturligtvis inte en\r\nsådan prissättning. Skall vi kunna behålla vårt\r\njordbruk får vi inte ha sämre inlösenpriser på\r\nspannmål än EG har.</pre><pre>Kristdemokraternas lantbrukspolitiska råd anger i\r\nett uttalande att mängder av jordbruksföretag nu\r\ndrabbas med full kraft av betalningsproblem. På två\r\når, från 1990 när omställningsbeslutet fattades till\r\n1992, har jordbrukets totala inkomster sjunkit från\r\n31,9 miljarder kronor till 27,6. Kostnaderna\r\nberäknas för 1992 ligga på nära 26 miljarder kronor.\r\nDriftöverskottet har således minskat från 4,8\r\nmiljarder kronor till någonstans mellan 1,5 och 2\r\nmiljarder kronor.</pre><pre>Även utskottsmajoriteten är oroad. På s. 12 i\r\nbetänkandet anges följande: ''Även om siffrorna\r\nför år 1992 inte är definitiva finns det enligt\r\nutskottets mening anledning att hysa oro över\r\njordbrukets ekonomiska situation. Det gäller i\r\nsynnerhet relativt nyetablerade företag och företag\r\nmed stor skuldbörda.''</pre><pre>Herr talman! Enligt min mening är det mycket\r\nbetänkligt att regeringen i propositionen föreslagit\r\nen neddragning av direktstödet i nuvarande läge.\r\nÄnnu mer betänkligt är naturligtvis\r\nSocialdemokraternas förslag att ytterligare minska\r\ndirektstödet. De socialdemokratiska ledamöterna\r\nhar också i ett särskilt yttrande kritiserat\r\nbetänkandet för att det genomgående går ut på en\r\nanpassning till EG:s jordbrukspolitik redan nu.</pre><pre>Ibland får man en känsla av att inte alla förstår\r\njordbruksnäringens behov av långsiktiga regler. Vi\r\nkan inte driva en kortsiktig jordbrukspolitik\r\nisolerad från omvärlden. Vi bör i stort ge våra\r\nlantbrukare samma villkor som de som råder i våra\r\ngrannländer. Gör vi en jämförelse med EG:s snitt,\r\nbör vi komma ihåg att förhållandena inom EG\r\nockså varierar. Med det läge som vi har bör vårt\r\nstöd till jordbruket ligga något högre än EG:s snitt.</pre><pre>I motion Jo10 har Ulf Björklund och jag föreslagit\r\nett arealstöd. Arealersättningen bör utformas så,\r\natt den förutom den brukade åkern även omfattar\r\nängsmark och betad hagmark.</pre><pre>Arealersättningen har vissa fördelar. Den bör vara\r\nenkel att administrera. Därigenom kan huvuddelen\r\nav stödet komma brukarna till godo.\r\nKristdemokraterna har under lång tid förordat ett\r\narealstöd. Så sent som i valrörelsen ifrågasatte\r\nmånga principen om arealstöd. Sedan dess tycks\r\ndet ha skett en omfattande svängning bland\r\nnäringens företrädare till förmån för arealstödet.</pre><pre>I motionen pekar vi också på att den relativt låga\r\ninsats vi har av konstgödsel och bekämpningsmedel\r\ni Sverige bör vara en tillgång när det gäller att\r\nmarknadsföra svenska livsmedel på\r\nEuropamarknaden. Ur den synvinkeln borde en\r\ndel av regleringsavgifterna på handelsgödsel och\r\nbekämpningsmedel omvandlas till miljöavgifter.</pre><pre>Carl G Nilsson uttryckte betänkligheter mot\r\nhandelsgödselavgiften och miljöavgiften på\r\nhandelsgödsel över huvud taget. Men i en\r\nmarknadsekonomi är ekonomiska styrmedel den\r\nmest använda metoden för att nå en\r\nmiljöanpassning.</pre><pre>Jag tror att det går att vinna förståelse för sådana\r\nmiljöavgifter hos näringens företrädare under\r\nförutsättning att samtliga avgifter återförs till\r\njordbruket. Opinionsmässigt skulle vi vinna mycket\r\nom de som nu får del av dessa medel finge sina\r\nanslag direkt från statskassan. Samtliga\r\nmiljöavgifter bör alltså återgå till jordbruket i form\r\nav arealersättning enligt min mening.</pre><pre>Herr talman! Den proposition som behandlas i\r\nbetänkandet är i flera frågor ofullständig.\r\nJordbruksministern lovar på flera punkter att\r\nåterkomma. Min förhoppning är att det då blir litet\r\nmer rejäla tag, så att lantbrukarna kan tro på en\r\nframtid för jordbruksnäringen i vårt land.</pre><pre>Anf.32  ÅKE SELBERG (s):</pre><pre>Herr talman! Eftersom Harry Staaf gav uttryck åt\r\nprecis samma åsikter som vi socialdemokrater har\r\nnär det gäller prisregleringsavgiften på\r\nhandelsgödsel och bekämpningsmedel, är han\r\nvälkommen att rösta på reservation 1.</pre><pre>Anf. 33  HARRY STAAF (kds):</pre><pre>Herr talman! Åke Selberg har kanske inte\r\nobserverat skillnaden mellan förslaget i motionen\r\noch den socialdemokratiska reservationen. Vi talar\r\nom i motionen att en del av regleringsavgiften\r\nkunde omvandlas till en miljöavgift.\r\nSocialdemokraterna förordar i sin reservation att\r\nhela regleringsavgiften omvandlas till en\r\nmiljöavgift.</pre><pre>Med tanke på de förhållanden som nu råder anser\r\njag att det är att ta i litet för mycket. Men själva\r\nprincipen om att man skall använda den som ett\r\nstyrmedel när det gäller miljö kanske vi är överens\r\nom.</pre><pre>Anf. 34  ÅKE SELBERG (s):</pre><pre>Herr talman! Det var synd att dessa åsikter inte\r\nframfördes vid utskottsbehandlingen, för det är\r\nmycket möjligt att vi hade kunnat enas om en\r\nmittenlinje i fråga om prisregleringsavgiften.</pre><pre>Anf. 35  HARRY STAAF (kds):</pre><pre>Herr talman! Jag förutsätter att min och Ulf\r\nBjörklunds motion var med i\r\nutskottsbehandlingen. Där står vår synpunkt klart\r\nuttryckt, nämligen att miljöavgiften bör återgå som\r\narealstöd i sin helhet till jordbruket. Hade\r\nsocialdemokraterna anslutit sig till den, kanske vår\r\ntalesman i jordbruksutskottet hade kunnat nå\r\nenighet med er.</pre><pre>Överläggningen var härmed avslutad.</pre><pre>(Beslut skulle fattas den 15 december.)</pre><pre>8 §  Ny högskolelag m.m.</pre><pre>Föredrogs</pre><pre>utbildningsutskottets betänkande</pre><pre>1992/93:UbU3 Ny högskolelag m.m. (prop.\r\n1992/93:1).</pre><pre>Anf. 36  BENGT SILFVERSTRAND (s):</pre><pre>Herr talman!</pre><pre>''Friheten, säger jag er,</pre><pre>är en vind som skärs av en annan vind.</pre><pre>Och denna andra vind är rättvisan.</pre><pre>Den som talar om frihet menar ständigt</pre><pre>sin frihet, men inte friheten.</pre><pre>Men en frihet på andras bekostnad</pre><pre>är orättvis och därför ingen sann frihet.''</pre><pre>Ja, dessa Artur Lundkvists ord i ''Kort föreläsning\r\nom friheten'' från 1955 får en alldeles påtaglig\r\nåterklang i dagens värdeladdade debatt om ökad\r\nfrihet och mångfald i skol- och\r\nutbildningspolitiken.</pre><pre>Skola och utbildning erbjuder rika tillfällen till\r\nexperimentlusta i frihetens namn. De flesta\r\nregeringsförslag på detta område har en gemensam\r\nnämnare. De är draperade i blå förpackning och\r\nerbjuder oöverträffad uppslagsrikedom vad gäller\r\nslagord innehållande ordet frihet. Det är\r\nVALFRIHET OCH FRISTÅENDE SKOLOR --\r\nFRIA UNIVERSITET -- FRIHET FÖR\r\nKVALITET -- FRIHETEN ÄR NORMEN m.m.\r\nMen de alldeles avgörande frågorna diskuteras\r\naldrig. Vems frihet handlar det egentligen om? Är\r\ndet universitetens, professorernas eller\r\nstudenternas frihet? Vem skall ha makten över\r\nkunskapens villkor?</pre><pre>Att ökad frihet för någon nästan alltid innebär att\r\nnågon annans frihet beskärs låtsas det numera helt\r\nmoderatstyrda utbildningsetablissemanget aldrig\r\nom. Här kan Artur Lundkvists dikt ge oss en viktig\r\ntankeställare. Friheten från -- balanserad av\r\nfriheten till!</pre><pre>Utgångspunkten för regeringens retorik på\r\nutbildningspolitikens område är att den svenska\r\nhögskolan är undermålig i ett internationellt\r\nperspektiv. I själva verket hävdar sig den svenska\r\nhögskolan mycket väl vid internationell jämförelse.\r\nDetta visar bl.a. den utvärdering av svensk\r\nutbildningspolitik som OECD genomfört i år.</pre><pre>Samtidigt ifrågasätter man avvecklingen av UHÄ,\r\nvars insatser vad gäller t.ex. forskning kring högre\r\nutbildning anses vara mera avancerade än i de flesta\r\nandra europeiska länder. Bakom denna avveckling\r\nser OECD också en strävan från regeringens sida\r\natt centralisera vissa beslutsfunktioner till\r\nutbildningsdepartemnetet.</pre><pre>De internationella utvärderarna efterlyser också en\r\nnärmare analys av syften och konsekvenser bakom\r\nplanerna att överföra vissa högskolor i\r\nstiftelseform.</pre><pre>Sammantaget ger rapporten ett mycket starkt stöd\r\nför den svenska utbildningspolitik som utvecklats\r\nunder socialdemokratisk ledning, medan frågor\r\nreses om vissa inslag i den borgerliga regeringens\r\nomläggning av politiken.</pre><pre></pre><pre>I själva verket bygger den nu aktuella\r\npropositionen, Universitet och högskolor -- Frihet\r\nför kvalitet, i allt väsentligt på den utredning om\r\ngrundutbildningens villkor i högskolan -- den s.k.\r\nGrundbulten -- som tillsattes av den\r\nsocialdemokratiska regeringen.</pre><pre>Det är också här som regeringen förmår vara\r\nkonkret.</pre><pre>Så t.ex. expedierar Per Unckel nu den avveckling\r\nav linjesystemet som beställdes av den förra\r\nsocialdemokratiska regeringen. Många av de\r\nförändringar vi nu får se förverkligas emanerar för\r\növrigt från ett riksdagsbeslut i juni 1991. Det är\r\nalltså på socialdemokratiskt initiativ som\r\navregleringen av den svenska högskolan inletts.</pre><pre>Låt oss en gång för alla slå fast att socialdemokratin\r\nbejakar en ökad frihet och mångfald i vårt\r\nhögskolesystem. Avregleringen får emellertid för\r\noss aldrig bli ett självändamål. Författningsmässig\r\nkvalitet måste upprätthållas för att rättssäkerheten\r\nskall kunna tillgodoses.</pre><pre>Det djupaste syftet med en reglering måste vara att\r\nstärka de enskilda studenternas, lärarnas och\r\nforskarnas situation, då de kan riskera att utsättas\r\nför godtycke från makthavare inom och utom\r\nhögskolan. Vi socialdemokrater vill således stärka\r\nrättssäkerheten och de demokratiska\r\narbetsformerna i högskolan.</pre><pre>För socialdemokratin är det av avgörande\r\nbetydelse att den svenska högskolan framstår som\r\nen självständig, kunskapssökande och\r\nkunskapsförmedlande organisation, verksam i det\r\ndemokratiska samhällets mitt. Därför måste bl.a.\r\nmålen för högskoleutbildningen innefatta behovet\r\natt främja de studerandes personliga utveckling,\r\nnågot som regeringen inte finner vara värt att\r\nmarkera i högskolelagen.</pre><pre>Den sociala snedrekryteringen till högre\r\nutbildning, som nu blivit alltmer påtaglig, måste\r\nangripas med kraft. Det måste nu bli en\r\nhuvuduppgift för riksdag och regering att fastställa\r\nklara och operativa mål och vidta åtgärder för att\r\nminska det sociala ursprungets betydelse för\r\nindividens yrkesval och de därmed förenade\r\nmöjligheterna till ett rikare liv. På denna punkt\r\ntiger regeringen. Intressant i sammanhanget är att\r\nlandets samtliga studentpräster nyligen tagit till\r\norda i denna viktiga fråga. Man undrar bl.a. vart\r\nord om solidaritet och personlig utveckling tagit\r\nvägen bland utbildningsmålen. Frågan skickar jag\r\nhärmed vidare till Kristdemokratiska\r\nsamhällspartiets företrädare i dagens debatt. Hade\r\nni följt ert samvetes röster behövde vi\r\nsocialdemokrater ju inte reservera oss till förmån\r\nför något som borde vara en självklarhet. Men ni är\r\nkanske beredda till en Canossavandring på den här\r\npunkten?</pre><pre>I fjolårets regeringsdeklaration togs ett generellt\r\noch storvulet grepp för att privatisera stora delar av\r\ndet svenska universitets- och högskolesystemet.\r\n''Strävan skall vara att skapa mer autonoma\r\nuniversitet och högskolor. De principiella och\r\npraktiska frågorna vid en omvandling av universitet\r\noch högskolor till fristående stiftelser klarläggs\r\nsnabbt.''</pre><pre>Snabbt var ordet. Det var i början av oktober 1991.\r\nI juli 1992, vid tiden för frihetspropositionens\r\nnedkomst, hade stiftelseplanerna devalverats. Det\r\ntalas nu om att ''pröva de praktiska ocn principiella\r\nfrågorna för att överföra vissa'' -- observera vissa --\r\n''universitet och högskolor till privaträttslig form''.</pre><pre>I årets regeringsdeklaration finns inte en stavelse\r\nom stiftelsefrågan. Detta tar utskottsmajoriteten\r\ntill intäkt för att göra en undanglidande manöver i\r\nstiftelsefrågan. Men i och med regeringens utspel i\r\nförra veckan om att erbjuda tre högskolor att bli\r\nprivata stiftelser på skattebetalarnas bekostnad\r\nmåste detta bli en huvudfråga i dagens debatt.</pre><pre>Jag vill därför ställa några frågor till\r\nutbildningsministern:</pre><pre>I Utbildningsdepartementets PM om\r\nstiftelsehögskolor, daterad den 8 december 1992,\r\nstår det bl.a. ''I och med att relationen mellan\r\nstaten och stiftelshögskolorna regleras genom avtal\r\noch inte genom ensidiga beslut av regering och\r\nriksdag, kommer självständigheten för\r\nhögskolorna att öka väsentligt.''</pre><pre>Fråga nr 1, herr utbildningsminister, är följande:\r\nÄr inte denna kammare allsidigt sammansatt? Och\r\npå vilket sätt kommer självständigheten att öka? Är\r\ndet inte så som bl.a. Göteborgs-posten i en\r\nledarkommentar till stiftelseutspelet konstaterar,\r\nnämligen att ''det mesta av den ökade friheten är\r\nmöjlig att uppnå redan idag. Politikerna kan bara\r\nbestämma sig för att avstå från att detaljreglera\r\nhögskoleverksamheten.'' Det är precis vad vi är på\r\nväg att göra.</pre><pre>På ett annat ställe i promemorian erkänns att\r\nuniversiteten och högskolorna förvisso får en\r\nväsentligt ökad självständighet, men sedan skriver\r\nman: ''De frihetsgrader som skapas kan naturligtvis\r\nhelt eller delvis avskaffas genom framtida\r\nriksdagsbeslut.'' Hör och häpna! Frihetsgrader kan\r\nenligt Utbildningsdepartementet avskaffas av\r\ndenna demokratiskt valda kammare! Min fråga nr\r\n2 är: Innebär detta, Per Unckel, att systemet med\r\ninsynsskyddade stiftelser, byggda på en\r\nålderdomlig och otidsenlig lagstiftning, skall\r\nanvändas för att minimera förekomsten av\r\ndemokratiska beslut?</pre><pre>Också fråga nr 3 utgår från ett citat från\r\npromemorian: ''En ny organisation och en ökad\r\nsjälvständighet förväntas också leda till att\r\ntillgängliga resurser används effektivare.'' Detta\r\npåstående är, liksom flera andra i denna PM,\r\nobevisat. Ironiskt nog är nämligen Jönköping en av\r\nde högskolor som på denna grund erbjudits att bli\r\nstiftelse. Men enligt UHÄ:s senaste\r\nverksamhetsberättelse är just Jönköping landets\r\nmest kostnadseffektiva högskola, med en mycket\r\nenkel och obyråkratisk organisation.</pre><pre>Varför börja, herr utbildningsminister, där det\r\nfungerar? Det hade åtminstone varit någon logik i\r\natt välja ut någonting som inte hade fungerat.\r\nVarför överföra väl fungerande allmänna högskolor\r\ntill privaträttslig form med statliga medel? Och\r\nvarför, om ni nu tror på privatiseringens\r\ninneboende egenkraft, skapa mångåriga garantier\r\nför deras fortlevnad på skattebetalarnas\r\nbekostnad? Har vi i dagens knappa budgetläge, där\r\nvi behöver resurser till de befintliga högskolorna\r\nför att stärka det system som vi har, råd att ge så\r\nlångtgående ekonomiska garantier som i ett fall sex\r\når och tolv år när det gäller lån?</pre><pre>Min fjärde fråga utgår från att förslaget också på en\r\nannan punkt är synnerligen motsägelsefullt. Enligt\r\nUtbildningsdepartementet skall fastigheterna vara\r\nen integrerad del av stiftelsekapitalet. Men enligt\r\nproposition 1992/93:37 om ny organisation för\r\nförvaltning av statens fastigheter skall staten äga\r\nfastigheterna, visserligen genom att bilda en\r\nsärskild fastighetskoncern för högskolefastigheter\r\nmen med en tydlig boskillnad mellan\r\nfastighetsförvaltning och brukande av lokaler och\r\nmark. Hur går detta ihop, herr\r\nutbildningsminister?</pre><pre>Enligt vår uppfattning har kopplingen till det\r\nomgivande samhället utgjort en garanti för\r\nhögskolornas frihet och möjlighet att stå emot olika\r\nintressens vilja att påverka. Det är orimligt att\r\növerföra stora förmögenhetsmassor till\r\nprivaträttslig drift. Lika orimligt är det att\r\nskattebetalarna skall svara för finansieringen av\r\nhögskolor över vilka de saknar insyn och kontroll.\r\nDet borde räcka med att skattebetalarna på sådana\r\nvillkor måste hålla bankerna under armarna.</pre><pre>Det är också, Per Unckel, synnerligen olyckligt att\r\nregeringen genom ett illa genomtänkt och politiskt\r\ndåligt förankrat förslag utsätter berörda högskolor\r\nför den onödiga oro och osäkerhet om de framtida\r\nförutsättningarna som måste bli följden av\r\novissheten om den eventuella reformens politiska\r\növerlevnad vid ändrade parlamentariska\r\nförhållanden.</pre><pre>Eftersom väl innebörden av regeringens strävan att\r\nhögskolelag och förordning bara skall ange vad som\r\nanses absolut nödvändigt att centralt reglera, blir\r\nden logiska konsekvensen att universitet och\r\nhögskolor i övrigt får råda över sig själva. Detta\r\ninnebär bl.a. att man öppnar för möjligheten att\r\ninföra terminsavgifter, något som ju också ligger i\r\nsjälva stiftelsetanken.</pre><pre>Eftersom regeringspartiernas företrädare fört en\r\ntvetalan på denna punkt, har vi socialdemokrater\r\nansett det nödvändigt att reservera oss till förmån\r\nför ett ställningstagande, innebärande att inga\r\nhögskolor skall få ta ut avgifter av de studerande\r\nsom genomgår grundläggande högskoleutbildning\r\neller forskarutbildning. Det är kanske bra om vi får\r\nklara besked på den här punkten från utskottets\r\nföreträdare i dagens debatt.</pre><pre>I frågan om de mindre och medelstora högskolorna\r\nsvävar regeringen också i denna proposition\r\nordentligt på målet. Här har emellertid utskottet\r\nunder utskottsbehandlingens gång på en punkt\r\nkommit fram till en konstruktiv\r\nkompromisslösning.</pre><pre>Det gäller det angelägna behovet av utbyggnad av\r\nforskning och forskarutbildning vid de mindre och\r\nmedelstora högskolorna. Att de borgerliga\r\npartierna inte är lika angelägna om dessa\r\nhögskolors rätt att få utfärda magisterexamen\r\nmåste mot denna bakgrund beklagas. Ytterligare\r\nen test på regeringspartiernas verkliga intresse för\r\nde mindre och medelstora högskolorna får vi när vi\r\nså småningom skall diskutera fördelning av nya\r\nhögskoleplatser. De inledande piruetterna på detta\r\nområde ger anledning till oro, eftersom mindre än\r\n20 % av de första 4 000 platserna gick till de små\r\noch medelstora högskolorna. Och trots\r\növerenskommelsen i den s.k. krisuppgörelsen om\r\nfördelning av ytterligare 2 000 platser till de mindre\r\noch medelstora högskolorna frångår man också här\r\növerenskommelsen och ger universiteten\r\nytterligare 300 platser. Också det vore kanske värt\r\nen kommentar.</pre><pre>I övrigt vill jag bara i korthet kommentera några\r\nytterligare socialdemokratiska reservationer.</pre><pre>Vi anser att jämställdhet mellan kvinnor och män\r\ninom högskolan är så viktig att den inte bara skall\r\niakttas, som utskottsmajoriteten uttalar, utan även\r\nfrämjas. Kanske kan vi här få ett ord på vägen av\r\nden borgerliga utbildningspolitikens\r\njämställdhetsminister, Margitta Edgren, som\r\naviserat sin medverkan i denna debatt.</pre><pre>Regeringen talar vitt och brett om att det är\r\nstudenterna som står i centrum för reformeringen\r\nav högskolepolitiken. Men retoriken är även på\r\ndenna punkt ganska innehållslös. Trots\r\ninvändningar från många remissinstanser vill\r\nutskottsmajoriteten bifalla regeringens förslag om\r\natt återinföra en begränsning av studenternas rätt\r\natt genomgå prov. Denna typ av borgerlig förnyelse\r\ngenom att återgå till det gamla tar vi\r\nsocialdemokrater självfallet avstånd från.</pre><pre>Vi vill också genom klara skrivningar garantera\r\nstudenternas rätt till inflytande på olika nivåer i\r\nhögskolesystemet. Därför anser vi att studenterna\r\nskall garanteras rätt att utse två ledamöter i\r\nhögskolestyrelsen. Vi föreslår vidare att\r\nstudenterna skall ha rätt men inte skyldighet att\r\nutse minst en tredjedel av ledamöterna i\r\nfakultetsnämnder. Samma rättigheter bör\r\ntillkomma studenterna i de nyinrättade organen för\r\ngrundutbildning. Samtidigt anser vi att\r\ninstitutionerna allt framgent skall ledas av en\r\nstyrelse, om ej annat följer av föreskrifter som\r\nregeringen meddelar. Också i denna styrelse skall\r\nminst en tredjedel av ledamöterna företräda\r\nstudenterna inom institutionen.</pre><pre>Låt mig slutligen beträffande vår reservation 21\r\nbara i korthet säga att vi i likhet med ett stort antal\r\nremissinstanser tar avstånd från införandet av\r\ngraderade betyg i forskarutbildningen. Detta\r\nställningstagande bygger på beprövad erfarenhet.\r\nSådana betyg leder nämligen ofelbart till en\r\nförlängd utbildningstid, något som står i klar\r\nmotsägelse till regeringens uttalade strävan att öka\r\ngenomströmningen i forskarutbildningen.</pre><pre>''Gränslös frihet är öken, intighet</pre><pre>och vänder sig strax i absolut tvång''</pre><pre>säger Artur Lundkvist vidare i den inledningsvis\r\nciterade dikten.</pre><pre>Så är det också i den nya utbildningspolitiken, där\r\nfriheten inte tycks tillåta vare sig kyssar eller andra\r\nkärleksladdade ord i standardproven och där\r\ndepartementet vill styra mer, inte mindre, eller där\r\nskattepengar skall användas för att vidga någras\r\nfrihet och minska andras, allt på skattebetalarnas\r\nbekostnad.</pre><pre>Herr talman! Jag yrkar bifall till de\r\nsocialdemokratiska reservationerna 1, 4, 7 och 13.</pre><pre>Anf. 37  STEFAN KIHLBERG (nyd):</pre><pre>Herr talman! Den proposition om ny högskolelag\r\nsom behandlas i det betänkande som vi nu\r\ndebatterar har underrubriken Frihet för kvalitet.\r\nDessa ord är som ljuv musik i mina öron -- men den\r\n''musik'' som strömmar ur såväl propositionen som\r\nbetänkandet störs tyvärr av en del dissonanser och\r\nfalska toner, för att inte säga spruckna klanglådor\r\noch obefintliga resonansbottnar.</pre><pre>Jag är fullständigt övertygad om att\r\nutbildningsministern Per Unckel skulle ha\r\nåstadkommit ett aktstycke av helt annan klass och\r\nharmoni, om han tillåtits spela ett solonummer --\r\nmen nu har han ju dess värre ett antal andra\r\nmedlemmar i regeringsorkestern som inte tillåter\r\ngoda solistprestationer. -- Allt på temat: hellre en\r\ndålig kompromiss, som egentligen ingen är nöjd\r\nmed, än en lösning som är bra för våra universitet\r\noch högskolor. Jag tycker att utbildningsutskottets\r\nbetänkande litet är ett svek mot Sveriges universitet\r\noch högskolor -- åtminstone om parollen är frihet\r\nför kvalitet.</pre><pre>Javisst, det är mycket som blir bättre för våra\r\nuniversitet och högskolor i och med förslagen i\r\npropositionen och betänkandet, det erkänner jag\r\ngärna. Men det är bara ett steg i rätt riktning. Det\r\när mycket mer som behöver göras för att\r\nåterupprätta kvalitetsnivåerna vid våra universitet\r\nefter decenniers systematiska avintellektualisering\r\noch nivelleringstänkande i s-märkt regi.</pre><pre>Dock skall villigt tillstås att även framsynta\r\nsocialdemokrater under senare år har upptäckt vad\r\nde har ställt till med. De påbörjade ett försiktigt\r\nprojekt, som byggfolk nog skulle kalla ROT-\r\nprojekt, där ROT står för: Rumphugget Och\r\nTafatt.</pre><pre>Bakom både propositionen och betänkandet finns\r\nvärderingar som speglar en djup misstro mot\r\nhögskolesystemets egna möjligheter att ta ansvar\r\nför sin uppgift. Frihet är bra så länge politikerna har\r\nkontrollen. Men man varken vill eller vågar ge\r\nuniversiteten en frihet värd namnet.</pre><pre>Låt mig citera en viktig och avslöjande formulering\r\ni betänkandet, där man sin vana trogen avstyrker\r\nen av Ny demokratis yrkanden om en ny akademisk\r\nstrategi: ''Den innebär också att staten avhänder sig\r\nmöjligheterna att styra utbildningsutbud och\r\nkompetensförsörjning i samhället på ett sätt som\r\nutskottet inte heller kan ställa sig bakom.'' Så talar\r\nen äkta planekonom och centralbyråkrat. Jag är\r\növertygad om att även Marx och Lenin skulle ställa\r\nsig bakom utskottets formulering på just denna\r\npunkt.</pre><pre>För Ny demokrati är det precis tvärtom. Det finns\r\nminst två mycket starka skäl till att våra universitet\r\noch högskolor inte skall styras av staten. Det första\r\när att forskning och utbildning -- liksom de flesta\r\nandra saker i samhället -- är svåra att\r\ncentraldirigera. Om politiker skall fatta besluten\r\nom hur verksamheten skall utformas blir kvaliteten\r\nlidande.</pre><pre>Det andra och kanske ännu viktigare skälet är dock\r\natt forskningen och den högre utbildningen skall\r\nutgöra en motpol till den politiska makten. De\r\nakademiska institutionerna skall vara fria att själva\r\nbestämma sin inriktning -- utan att behöva känna\r\nsig beroende av politikers välvilja. För Ny\r\ndemokrati är detta faktiskt en av de grundläggande\r\ndemokratiska fundamenten,</pre><pre>Ja, jag vet att det är mycket svårt att dela med sig\r\nav sin frihet och makt att bestämma, inte minst från\r\nmin civila erfarenhet av ledarskapsutveckling.\r\nHuvudorsaken till att chefer misslyckas med att\r\ndelegera är oftast att de inte tilltror sina\r\nmedarbetares möjligheter och kompetens att klara\r\nuppgiften.</pre><pre>Men det är alldeles uppenbart att många politiker\r\nhar ännu svårare, för att inte säga en direkt ovilja\r\ninför, att ge våra universitet och högskolor en frihet\r\nvärd namnet. Detta trots att dessa universitet och\r\nhögskolor är proppfulla med medarbetare som\r\nrimligen besitter kunskaper och intellektuell\r\nkapacitet långt utöver vad vi kan ställa upp med i\r\nregeringskanslier, departement och riksdagshus.</pre><pre>Om det nu är så farligt att ge statliga universitet\r\nfrihet, blir det desto angelägnare att raskt se till att\r\ndet finns fria av staten ickestyrda universitet som\r\nkan få konkurrera om studenter och lärare. Jag\r\nvågar tyvärr inte vara optimist om det utmärkta\r\ninitiativet som offentliggjordes i förra veckan om\r\nstiftelsebildning av Chalmers tekniska högskola och\r\nKTH samt skapandet av Jönköpings internationella\r\nhandelshögskola. Det har ju tyvärr upprepade\r\ngånger visat sig att regeringsorkestern har mer än\r\nen femtekolonnare i orkesterdiket. Men jag hoppas\r\ninnerligt att detta kommer att bli verklighet -- för\r\nSveriges skull. Då kanske det blir vad man skulle\r\nkunna kalla för tryck i systemet.</pre><pre>Låt tanken flyga till Sveavägen och\r\nHandelshögskolan i Stockholm, som är Sveriges\r\nenda ickestatliga högskola. Där vågar man t.o.m.\r\nsticka ut huvudet och säga vad de flesta tycker,\r\nnämligen att det är Sveriges bästa och mest ansedda\r\nhandelshögskola. Fy! -- så får man inte säga. Alla är\r\nlika bra. Handelshögskolan i Göteborg är lika bra,\r\neller åtminstone var den detta på Ulf af Trolles tid.</pre><pre>S.k. civilekonomer utexaminerade i Borås och\r\nHalmstad är också lika bra. Problemet är att\r\navnämarna inte tycker det. Det är ett av de största\r\nbedrägerierna mot de ungdomar som man har lurat\r\nin på dessa utbildningar i tron att de är lika bra.\r\nMarknaden -- avnämarna, företag och\r\narbetsgivare -- anser att det är kvalitetsskillnader.\r\nDå är det så, även om det inte går att bevisa strikt\r\nvetenskapligt.</pre><pre>Professor Gunnar Adler-Karlsson sade i ett\r\nparallellt sammanhang: Den enda faktor som har\r\nhög och otvetydig korrelation med framgång som\r\nchef i yrkeslivet är intelligens! Detta är värre än att\r\nsvära i kyrkan. Professor Adler-Karlsson har fått\r\nmycket kritik för detta sitt uttalande, trots att han\r\nkan vetenskapligt bevisa att det är så. Egentligen är\r\ndet väl bara Jantelags- och symmetriprofeterna\r\nsom är förvånade. I deras värld förekommer inte\r\nord som begåvning och intelligens, än mindre deras\r\nsjälvklara samband med prestationer ovanför den\r\ns-märkta lagomnivån.</pre><pre>Låt mig i detta sammanhang, herr talman, läsa\r\nnågra citat från ett symposium häromåret på temat\r\n''Framtidens universitet -- hur ska det utformas?''</pre><pre>Jag citerar ordagrant:''Vidgningen av\r\nhögskolebegreppet har obestridligen lett till att\r\nhöskoledebatten många gånger blivit förvirrande\r\noch realiter handlar om helt olika saker. Man rör\r\nsig med ojämförbara storheter, om man på en gång\r\ntalar om de mest kvalificerade\r\nuniversitetsutbildningarna och om det som faktiskt\r\när en yrkesutbildning på mycket lägre nivå. Följden\r\nkan bli, att högskoleverksamheten framstår som\r\nnågot slags försök att ändra verkligheten genom\r\nverbala tricks. Det är i så fall utomordentligt\r\nallvarligt, även om ''Högskolans förändringar som\r\nverbal reform' också kan locka till skratt.''</pre><pre>Ett annat citat: ''Vi har i dag ett universitetssystem\r\ndär de som fattar beslut på olika nivåer i stor\r\nutsträckning är ''representanter' -- för olika partier,\r\norganisationer och personalgrupper av olika slag.\r\nMan får sin post på grund av prinicipen\r\nrepresentation i stället för kompetens.''-- -- --\r\n''Institutionsstyrelserna är därför totalt\r\ninkompetenta organ.''</pre><pre>Nytt citat: ''Det universitetsstyrelserna hävdar är\r\nofta resultatet av partipolitiskt präglade\r\nkompromisser och kan knappast uppfattas som\r\nnågot autentiskt uttryck för forskar- och\r\nläraropinioner vid lärosätet.''</pre><pre>Detta är ord och inga visor från universitetsrektorer\r\noch professorer som sitter mitt i verkligheten. Jag\r\nskall inte från denna talarstol avslöja vilka de är,\r\neftersom de skulle kunna drabbas av den hemskaste\r\nav misstankar, nämligen att vara nydemokrater.\r\nDet skulle trassla till det för dem alldeles i onödan.</pre><pre>Herr talman! Det är som synes en helt annan\r\ngrundsyn och tilltro till våra universitet och\r\nhögskolor som ligger bakom Ny demokratis många\r\nreservationer till detta betänkande. Dock vill jag\r\nunderstryka att vi naturligtivs stödjer propositionen\r\nsom en grund för framtida överbyggnader.\r\nPropositionen innebär en avsevärd förbättring i\r\nförhållande till nuläget, och marschriktningen är\r\nrätt. Men tänk så mycket bättre den hade blivit om\r\nvåra förslag beaktats!</pre><pre>Jag skall i denna debatt inte ta upp alla våra förslag,\r\nmen jag vill nämna några av de viktigaste. Vi vill att\r\nuniversiteten själva skall utse majoriteten av\r\nstyrelsens ledamöter. Det är enligt vår uppfattning\r\ninte regeringens uppgift. Lika självklart tycker vi\r\natt det är att styrelsen och inte regeringen utser\r\nrektor.</pre><pre>Vi vill också tidsbegränsa professorsförordnanden\r\ntill i normalfallet 10 år med en självklar möjlighet\r\ntill förlängning så länge kraven uppfylls, och\r\nanställning av professorerna skall skötas av\r\nuniversiteten själva.</pre><pre>Problemen med undermåliga lärare och professorer\r\ntörs inte regeringsorkestern ta tag i, och det är\r\noroande. Alla med kännedom om den akademiska\r\nvärlden känner till problemen. Låt mig därför\r\nåterge det svar jag fick på en fråga jag ställde för\r\nungefär ett år sedan till ledningen till en av Sveriges\r\nmest ansedda högskolor. Frågan löd som föjer, fritt\r\nur minnet. Om ni får fria händer: Hur många\r\nmiljoner behöver ni få av riksdagen för att bygga\r\nden högskola som är så bra som ni skulle vilja?</pre><pre>Det blev mycket tyst. Den frågan hade de aldrig fått\r\ntidigare. Man funderade över lunchen och kom\r\ntillbaka efteråt. En väsentlig del i det svar som\r\nsedan kom stod en av professorerna för. Han sade\r\nungefär så här: Problemet är egentligen inte\r\npengar. Finge jag fria händer skulle jag avskeda\r\nhalva antalet professorer.</pre><pre>Jag tror inte jag behöver fullfölja tankegången. Så\r\nsäger de som själva befinner sig mitt i denna\r\nverklighet.</pre><pre>Vi anser att rätten till bisysslor skall bestämmas av\r\nuniversiteten själva. Också det tycker vi är viktigt.\r\nDagens system har på många ställen urartat. Många\r\nuniversitetslärare har egna konsultbolag där de\r\nbedriver en mängd verksamheter och tar in pengar.\r\nI och för sig kan detta vara försvarbart i dag. Det\r\nhar räddat kvar kompetens som annars skulle ha\r\nförsvunnit utomlands eller in i näringslivet,\r\neftersom karriärstegen -- för att citera Assar\r\nLindbäck -- ligger ner på marken, och bristen på\r\nincitament för duktiga lärare är påtaglig.\r\nUniversiteten måste få fria händer att belöna sina\r\nframstående medarbetare.</pre><pre>Rätten att kommersiellt utnyttja uppnådda\r\nforskningsresultat skall tillhöra forskaren och\r\nuniversitetet gemensamt. Sverige intar en unik\r\nsärställning i världen genom att anse att de tillhör\r\nforskaren ensam. Det är svår att visa på några\r\nfördelar med detta. Ett symbiotiskt förhållande\r\ntjänar däremot bägge på. Det finns många belägg\r\nför detta utomlands. Det skulle stimulera\r\nuniversiteten att bry sig om sina forskare och\r\nforskningsresultat samt ge många möjligheter att\r\ndra in mycket pengar.</pre><pre>Vidare bör man låta universiteten själva bestämma\r\nom behörighetsvillkor, antagningsbestämmelser\r\noch urvalsprocedurer. Tänk, det kan ju bli olika!,\r\nhojtar symmetrifolket. Ja, tänk så kusligt!, alla ni\r\nsom tycker att det vore bäst om det vore samma\r\nklimat i Lund och Luleå. Det kan vi nog tvinga\r\nSMHI att fixa till. Skall vi inte också ta fram det\r\ngamla goda förslaget om lagstadgad rätt till arbete,\r\nsamma arbete för säkerhets skull? Då blir vi också\r\nav med arbetslösheten på köpet!</pre><pre>Vi menar också -- och det är en viktig punkt -- att\r\nman skall skilja på riktig akademisk utbildning,\r\nsom vilar på vetenskaplig grund, och övrig\r\nkvalificerad postgymnasial utbildning. Jag har\r\nförstått att detta är dynamit i Jantelagskretsen,\r\ntrots att det är en allmän uppfattning i den\r\nakademiska världen. Återigen utmärker sig Sverige\r\nsom mästaren i att förändra och ljuga bort\r\nverkligheten genom verbala snömosresonemang.\r\nStädare blev för ett antal år sedan lokalvårdare eller\r\nmiljökosmetologer -- utom i Sveriges största\r\nstädbolag, där man är yrkesstolt och försvarar sig\r\nmot ljug och strutsmentalitet.</pre><pre>Sverige har ju så många högskoleutbildade i\r\nyrkeslivet, säger stolta s-märkta politiker och visar\r\npå OECD-statistik. Javisst, men tittar man\r\nnärmare på siffrorna är det tvärtom. Sverige ligger\r\nnärmast i botten, eftersom andra länder självfallet\r\ninte räknar dagisfröknar, slöjdlärare, syo-\r\nkonsulenter och sjuksköterskor som\r\nhögskoleutbildade.</pre><pre>Jag vill understryka att detta inte är en\r\nnedvärdering av andra kvalificerade yrken. Jag har\r\nstor respekt för alla djupa yrkeskunskaper och\r\ndessa yrkesutövare. Men att kalla i stort sett all\r\npostgymnasial utbildning för högskoleutbildning i\r\ntron att det höjer statusen och utjämnar\r\nkompetensskillnader är hårresande och ovanligt\r\ndumt.</pre><pre>Men det finns en infallsvinkel även på detta i\r\nutbildningsutskottets betänkande. Jag läser\r\nordagrant: Utskottet ser inte någon anledning att\r\nfrångå den sedan lång tid gällande principen att all\r\nhögskoleutbildning skall vila på vetenskaplig\r\ngrund. När man då frågar: Gör den det?, får man\r\nnej till svar. Tala om dubbelmoral av akademisk\r\nklass!</pre><pre>Eller är det kanske jag som inte har förstått det\r\nkloka i att klassa alla utbildningar som\r\nhögskoleutbildningar? Då får ju Sverige världens i\r\nsärklass bästa statistik och kan återigen slå sig för\r\nbröstet, allt medan omvärlden hånflinar och\r\nytterligare ökar sitt försprång!</pre><pre>Herr talman! Ny demokratis förslag och många\r\nreservationer i detta betänkande skall naturligtvis\r\nses i ett helhetsperspektiv. Jag avser inte att störa\r\nkammarens arbetsro genom att yrka bifall till\r\nsamtliga våra reservationer, även om de är väl\r\nvärda detta. Jag nöjer mig därför med att yrka bifall\r\ntill reservationerna nr 3 och nr 10.</pre><pre>Anf. 38  LARZ JOHANSSON (c):</pre><pre>Herr talman! Jag skall inledningsvis göra några\r\nkommentarer till utskottets betänkande. Här finns\r\nmånga bra förslag. Det finns frågor där utskottet\r\nhar gjort förtydliganden och klarlägganden som\r\nkan vara väl värda att framhålla.</pre><pre>Man kan också konstatera att detta är en\r\nfortsättning på ett, sedan en ganska lång tid\r\ntillbaka, pågående reformarbete som bl.a. har tagit\r\nsig uttryck i det tidigare högskoleprojektet i\r\nHögskoleutredningen -- Håkan Westlings\r\nutredning som så småningom kom att kallas för\r\nGrundbulten.</pre><pre>Det är en fullföljning av de tidigare tankegångarna\r\nom en uppluckring av linjesystemet. Det har vi alla\r\nvarit tillskyndare till. Vi vill åstadkomma en\r\navreglering också på högskoleområdet, precis som\r\nvi har gjort på skolområdet i övrigt. Vi vill också\r\nförsöka skapa ett nytt och effektivare\r\nresursfördelningssystem för högskolan.</pre><pre>Jag tänkte uppehålla mig kring några av dessa\r\nfrågor. Men inledningsvis tänkte jag göra Bengt\r\nSilfverstrand litet besviken, eftersom hans\r\nanförande riktade sig som ett frontalangrepp mot\r\nstiftelsehögskolor, och konstatera vad som står i\r\nutskottets betänkande. Det finns inte något förslag\r\nom detta. Utskottet har inte haft anledning att ta\r\nställning till den frågan.</pre><pre>Sedan uppehöll sig Bengt Silfverstrand vid det s.k.\r\nerbjudandet att bilda sådana stiftelsehögskolor.\r\nDet får stå för utbildningsministerns egen räkning.\r\nDet erbjudandet är inte förankrat i\r\nregeringskretsen. Vi i utskottet har inte haft\r\nmöjlighet att diskutera den frågan på det ingående\r\nsätt som skulle behövas. Efter att ha läst\r\npromemorian gör jag den bedömningen att det inte\r\när ett realistiskt förslag. Det finns inte ekonomiska\r\nförutsättningar för det erbjudande som nu har gått\r\nut. Men vi får säkert anledning att återkomma\r\nockså till den frågan, Bengt Silfverstrand.</pre><pre>En av de saker som jag tänkte kommentera och\r\nsom delvis har berörts är att utskottet klart säger\r\nifrån att vi inte har några avgifter i högskolan. Inte\r\nens i den stiftelsehögskola som vi har, nämligen\r\nHandelshögskolan, finns det avgifter. Det är inte\r\nmöjligt att införa avgifter med mindre än att\r\nkomma tillbaka och få ett riksdagsbeslut i den\r\nfrågan. Det finns inte någon luddighet där, Bengt\r\nSilfverstrand.</pre><pre>Utskottet har ägnat ganska mycket tid och omsorg\r\nåt förhållandena när det gäller vetenskaplig grund\r\noch beprövad erfarenhet. Vi har pekat på att dessa\r\nbåda förutsätter varandra. Om vi skall ha en bra\r\nhögskoleutbildning av hög kvalitet, handlar det\r\nalltså om dessa bägge förhållanden.</pre><pre>Vi har också haft anledning att diskutera ganska\r\nmycket om rätten att utfärda högskoleexamina. Vi\r\nkonstaterar att det nu finns ett\r\nutvärderingsuppdrag som i det närmaste är slutfört,\r\nnär det gäller de fyra s.k. medelstora högskolorna.\r\nUtskottet förutsätter nu att regeringen i rask takt --\r\njag betonar i rask takt -- ser till att också övriga\r\nhögskolor som har förutsättningar och önskemål\r\nfår möjligheter att få dem prövade. Dessa\r\nhögskolor ger de facto redan i dag utbildningar på\r\nden här nivån. Detta bör ske för att vi inte skall\r\nförsämra konkurrensläget mellan de olika\r\nhögskolorna.</pre><pre>Det förtjänar att återigen nämnas att den här\r\npropositionen och betänkandet handlar väldigt\r\nmycket om frihet, kvalitet och konkurrens. Jag\r\nförutsätter att det gäller konkurrens på lika villkor\r\nhär, som på andra områden i samhällslivet.</pre><pre>Utskottet slår fast att vi behöver ha en utbildning\r\nför syofunktionärer i vårt skolväsende. Det har vi\r\nredan uttalat tidigare i samband med\r\nlärarutbildningspropositionen. Av den anledningen\r\ngör vi detta tillkännagivande om att det skall finnas\r\nen sådan yrkesexamen.</pre><pre>Vi gör också klarlägganden när det gäller delar av\r\nintagningsreglerna till högskolan. Där säger vi att\r\n25:4-regeln även gäller fortsättningsvis som\r\nbehörighet. Detsamma gäller studieomdömen från\r\nfolkhögskola. De skall jämställas med betyg.</pre><pre>Det finns ett långt avsnitt i betänkandet om\r\njämställdhetsfrågorna. Det är väl motiverat. Jag\r\nskall bara kommentera en av punkterna. Vi\r\nkonstaterar att det förhållandet att man kan få till\r\nstånd en ökad forskning inom sådana\r\nutbildningsområden som är klart\r\nkvinnodominerade, t.ex. inom utbildningsområdet\r\noch inom vård- och omsorgsområdet, också bidrar\r\ntill en ökad jämställdhet när det gäller forskningen.\r\nSom det uttrycks i betänkandet, förväntar sig\r\nutskottet förslag i den riktningen i\r\nforskningspropositionen.</pre><pre>Högskolelärarnas pedagogiska kompetens har ofta\r\nvarit föremål för diskussion. Det är viktigt att\r\nlärarna inte bara är vetenskapligt kompetenta,\r\nvilket är en självklarhet, utan också har en god\r\npedagogisk förmåga. Utskottet slår fast att det skall\r\nframgå av den kommande förordningen att så skall\r\nvara fallet.</pre><pre>Det fanns en passus i betänkandet om\r\ntidsbegränsade förordnanden som har vållat\r\nförvirring ute i högskolevärlden. Därför är det\r\nviktigt att utskottet nu konstaterar att regeringen\r\ninte kommer att föreskriva något sådant. Det är\r\nviktigt att göra denna markering för att inte\r\nförsvåra rekryteringen utifrån. Människor som\r\nfinns ute i arbetslivet på annat sätt och som har\r\nkompetens, skall också kunna komma tillbaka in i\r\nhögskoleväsendet den här vägen utan onödiga\r\nkomplikationer.</pre><pre>Styrelserna och fakultetsnämnderna har\r\nkommenterats tidigare. Där slår utskottet fast att\r\nde självfallet också fortsättningvis skall kunna\r\ninnehålla företrädare utifrån. Dessa kan tillföra\r\nhögskoleväsendet annan kompetens än den som\r\nfinns inom högskolan.</pre><pre>Utskottet föreslår också en ny paragraf i lagen om\r\nsärskilda regler för Sveriges lantbruksuniversitet.\r\nDet är viktigt att ta till vara de speciella\r\nförutsättningar och fördelar som finns vid\r\nuniversitetet, när det gäller den här lagstiftningen.</pre><pre>Herr talman! Sedan kommer jag till det som\r\negentligen är huvudfrågan i den här propositionen\r\noch i det betänkande som vi nu skall fatta beslut\r\nom. Det är forskningen vid de mindre och\r\nmedelstora högskolorna. Jag betraktar det som den\r\nalldeles avgörande frågan.</pre><pre>Då är det närmast litet patetiskt att först höra Bengt\r\nSilfverstrands frontalangrepp på framför allt den\r\nmoderata utbildningspolitiken, och på Per Unckel\r\ni all synnerhet, och sedan konstatera att när vi nu\r\nkommer till skott och skall försöka fatta beslut i den\r\nhär frågan finner just Moderaterna och\r\nSocialdemokraterna varandra. Den kompromiss\r\nsom Bengt Silfverstrand berättade om, är skriven\r\noch författad på Utbildningsdepartementet. Då\r\ntycker jag kanske att en hel del av den upprördhet\r\nsom Bengt Silfverstrand gav uttryck för känns litet\r\npåklistrad.</pre><pre>Genom den lag som vi nu fattar beslut om skapar vi\r\ni praktiken ett slags Moment 22 för de mindre\r\nhögskolorna. Som lagen utformas säger den att det\r\nskall finnas fakultet och fakultetsnämnd för att man\r\nskall få ha forskning och forskarutbildning. Har\r\nman ingen fakultet, kan man inte få några pengar\r\nför forskningen. Har man inga pengar till\r\nforskning, kan man inte få någon fakultet osv. Det\r\ntotala Moment 22 är därmed ett faktum.</pre><pre>Jag tror egentligen inte att jag, i den här\r\nförsamlingen, behöver uppehålla mig vid skälen för\r\natt man behöver bedriva forskning vid de mindre\r\nhögskolorna. Vi är egentligen rörande överens om\r\natt vi menar allvar med att den högre utbildningen\r\nskall vila på vetenskaplig grund. Det är oerhört\r\nväsentligt med kopplingen mellan forskning och\r\nhögre utbildning. Det är viktigt att studenterna vid\r\nde mindre högskolorna också upplever att deras\r\nundervisning sker i en forskningsmiljö, om vi skall\r\nta till vara den oerhörda rekryteringsresurs som\r\nstudenterna vid de mindre högskolorna innebär,\r\nnär det gäller att rekrytera forskare framöver osv.\r\nMan kan stapla argumenten på varandra nästan hur\r\nlänge som helst.</pre><pre>Då känns det på något sätt litet besvärande att\r\nkonstatera att de som i sak delar den uppfattningen\r\ninte är beredda att ge de mindre högskolorna\r\nansvaret för sina egna forskningsresurser.</pre><pre>Helt plötsligt inskränks friheten så till den milda\r\ngrad att det är en fakultetsnämnd vid ett universitet\r\neller en högskola med fasta forskningsresurser som\r\nskall fatta besluten även i det här fallet.</pre><pre>Vi hade gärna sett att utgångspunkten hade varit\r\ngemensamma anslag för forskning och\r\ngrundutbildning. Den här frågan diskuterades för\r\nett par år sedan i kammaren. Riksdagen tog i\r\nprincip ställning för att skapa ett nytt system för\r\nresursfördelning. I det aktuella betänkandet fanns\r\ndet en reservation från Moderaterna och\r\nFolkpartiet, där de förordade en gemensam resurs\r\nför forskning och grundutbildning.</pre><pre>Nu när vi har kommit till skott och Per Unckel har\r\nmöjlighet att fullfölja den moderata tanken, skall\r\ndet plötsligt vara skilda resurser. I varje fall brukar\r\ndet heta att det är nödvändigt att ha det så om\r\nforskningen skall kunna styras. Återigen är det litet\r\nknepigt med de klingande frihetsbegreppen.</pre><pre>Vi i Centerpartiet har en reservation i denna fråga.\r\nVi pekar på dessa möjligheter, och vi har ett förslag\r\ntill förändring av lagtexten som skulle göra det\r\nmöjligt att destinera forskningsresurserna direkt till\r\nde mindre högskolorna. Men utskottet hävdar att\r\ndet finns tillgång till den rörliga resursen. Förra året\r\nhade de 16 högskolorna ca 10 miljoner kronor att\r\ndela på.</pre><pre>Vidare hävdar utskottet att forskningsstödjande\r\nåtgärder är viktiga, och där sker en kraftig\r\nförstärkning. Förra året hade, återigen, 16\r\nhögskolor 44 miljoner kronor att dela på. Utskottet\r\nmenar att den nyss nämnda kraftiga förstärkningen\r\nhar inneburit ett förstärkt inflytande för\r\nhögskolestyrelserna när det gäller forskning och\r\nforskarutbildning av lärarna. Detta anser utskottet\r\när positivt.</pre><pre>Då borde det väl vara ännu mera positivt om\r\nhögskolorna även fortsättningsvis får ansvar för\r\nsina egna forskningsresurser?</pre><pre>Jag skulle vilja ställa en rak fråga till Bengt\r\nSilfverstrand och Rune Rydén, som så småningom\r\nskall tala som företrädare för utskottet. Vad är det\r\nverkliga skälet till att ni inte är beredda att ge de\r\n16 mindre och medelstora högskolorna ett eget och\r\ndirekt ansvar för dessa forskningsresurser? Tror ni\r\ninte att de är kompetenta? I så fall skall ni säga det\r\ni klartext. Ni skall också säga i klartext om ni tror\r\natt det är absolut nödvändigt att styra\r\nforskningsinriktningen utifrån universitetens\r\nutgångspunkter. Men man kan inte samtidigt säga\r\ntvå saker, dvs. att det är viktigt för högskolorna att\r\nfå resurser för forskning och forskarutbildning, inte\r\nminst utbildning av den egna personalen, och att\r\nutskottet betraktar det som positivt, för att i nästa\r\nögonblick avvisa ett förslag där en konkret\r\nmöjlighet redovisas -- med hjälp av en ganska enkel\r\nförändring av högskolelagen -- för att ge de små\r\nhögskolorna denna förutsättning.</pre><pre>Men utskottet hävdar att högskolestyrelser inte är\r\nlämpliga att handa forskningsresurser. Det må väl\r\nså vara. Men vi i Centerpartiet hävdar att en\r\nhögskolestyrelse kan utse ett organ som kan klara\r\nde frågorna. Det finns en alldeles tydlig parallell till\r\ndet förfarandet i propositionen, som utskottet\r\ndessutom biträder. Utskottet säger där att särskilda\r\norgan för grundutbildning kan inrättas av\r\nhögskolestyrelsen -- och blir nödvändiga vid\r\nhögskolor där det inte finns fakultetsnämnder.</pre><pre>Alltså: Mindre högskolor som inte har\r\nfakultetsnämnd kan, och det är nödvändigt, inrätta\r\nett särskilt organ för grundutbildning. Då kvarstår\r\nmin fråga: Varför är det inte lika nödvändigt och\r\nmöjligt att de får inrätta ett organ för forskning och\r\nforskarutbildning vid sina resp. högskolor?</pre><pre>I och med detta motstånd mot att ge de mindre och\r\nmedelstora högskolorna de forskningsresurser de\r\nbehöver, försvårar ni därigenom också mycket\r\nlovvärda strävanden som finns på en lång rad\r\nställen i landet för ett avancerat samarbete\r\nhögskolorna emellan. Jag behöver bara nämna den\r\ndiskussion som förs i Mittsverige mellan\r\nhögskolorna i Sundsvall, Härnösand och\r\nÖstersund. Jag behöver bara nämna begreppet\r\nDalafakulteten och de högskolor som berörs där.\r\nJag behöver bara nämna begreppet\r\nSydostuniversitetet i sydöstra Sverige. Ni sätter på\r\ngrund av detta agerande effektiva käppar i hjulet\r\nför alla dessa lovvärda strävanden.</pre><pre>Vi i Centerpartiet anser att de mindre och\r\nmedelstora högskolorna spelar en nästan\r\navgörande roll när det gäller den regionala\r\nutvecklingen i olika delar av landet och inte minst\r\nför sysselsättningen och den industriella\r\nutvecklingen. Då är ert ställningstagande än mer\r\noförståeligt.</pre><pre>Herr talman! Jag yrkar bifall till reservation nr 34.</pre><pre>(Applåder)</pre><pre>Anf. 39  BENGT SILFVERSTRAND (s)\r\nreplik:</pre><pre>Herr talman! Nej, Larz Johansson, jag är inte alls\r\nbesviken på anförandet. Tvärtom, jag är mycket\r\nglad. Det är klarspråk från början till slut, och det\r\nmåste vi efterlysa i den här kammaren.</pre><pre>I själva verket har vi fått klara besked på ett par\r\npunkter. Först och främst har vi fått veta att de\r\nutspel Per Unckel gör i regeringens namn inte är\r\nförankrade bland de partier som utgör\r\nregeringsunderlaget. Det är en upplysning som är\r\noerhört viktig. Jag konstaterar att stiftelsefrågan\r\ninte är förankrad i Centerpartiet. Alltså är det ett\r\neget utspel, vilket förekommer ofta från olika\r\ndepartement, dvs. att statsrådens egna\r\nuppfattningar förs till torgs som hela regeringens\r\noch den parlamentariska regeringsmajoritetens\r\nuppfattning. Det är ganska fantastiskt.</pre><pre>Precis som vi har sagt är förslaget inte ekonomiskt\r\nrealistiskt. Larz Johansson har anslutit sig till den\r\nuppfattningen. Det är naturligtvis oerhört bra att\r\ndet kommer fram i kammaren, så att riktiga besked\r\nkan komma ut till de högskolor som har fått\r\nfelaktiga signaler.</pre><pre>Jag kommer inte på något sätt, Larz Johansson, att\r\ndra mig undan debatten om de mindre och\r\nmedelstora högskolorna. Det är också en mycket\r\nviktig fråga. Låt oss inte gradera vilken fråga som\r\nskall vara huvudfrågan, utan i stället säga att den\r\nockså har stor betydelse.</pre><pre>Det finns tre saker som är betydelsefulla för de\r\nmindre och medelstora högskolorna. Dels gäller\r\ndet naturligtvis forskningsanslagen, dels gäller det\r\nrätten att få utfärda magisterexamen, dels gäller det\r\ndimensioneringen av antalet platser. Larz\r\nJohansson har i princip bara talat om en enda\r\npunkt. Svaret på Larz Johanssons konkret ställda\r\nfråga återfinns i betänkandet. Just för den\r\nuppgiften finns det en väl beprövad, kvalificerad\r\noch kompetent institution i fakultetsnämnderna.\r\nDet innebär inte att högskolestyrelserna inte skulle\r\nha den kompetensen. Men de kan självfallet inte\r\nodelat ägna sig åt den uppgiften.</pre><pre>Hur utskottsmajoriteten skriver sina förslag till\r\nkompromisser borde Larz Johansson känna till\r\nbättre än jag, eftersom han uppenbarligen,\r\nåtminstone tills vidare, ingår i regeringsunderlaget.\r\nPå den punkten vet han bättre besked än vad jag\r\nvet.</pre><pre>Vi är alltså beredda att pröva möjligheten när det\r\ngäller de mindre och medelstora högskolorna. Nu\r\när det fråga om resurser, Larz Johansson. Centern\r\ntillhör, såvitt jag förstår, fortfarande regeringen.\r\nDet är regeringen, dvs. Centerpartiet, kds,\r\nModeraterna och Folkpartiet, inte\r\nSocialdemokraterna, som är skyldiga beskedet hur\r\nresurserna skall tas fram.</pre><pre>Anf. 40  LARZ JOHANSSON (c) replik:</pre><pre>Herr talman! Jag konstater att Bengt Silfverstrand\r\nfortfarande vill uppehålla sig vid något som är en\r\nicke-fråga, dvs. stiftelsefrågan. Den tas inte upp i\r\ndetta betänkande. Jag konstaterar att det inte finns\r\nnågot sådant förslag.</pre><pre>Som Bengt Silfverstrand säger är det viktigt att\r\ndiskutera forskningen, examensrätten och\r\ndimensioneringen när det gäller de mindre och\r\nmedelstora högskolorna. Det här betänkandet\r\nbehandlar forskningen och examensrätten, och jag\r\nhar kommenterat bägge. Jag har sagt att rätten att\r\nutfärda magisterexamina nu prövas när det gäller\r\nde fyra medelstora högskolorna. Utskottet\r\nförutsätter nu att denna prövning sker i rask takt så\r\natt inte konkurrensläget försämras för övriga\r\nhögskolor som har förutsättningar för och\r\nönskemål om, och de facto ger, sådana\r\nutbildningar.</pre><pre>Forskningen har jag redan diskuterat.</pre><pre>Frågan om dimensioneringen är inte aktuell i detta\r\nbetänkande. Den kommer att diskuteras i\r\nkammaren senare under veckan. Då får vi\r\nanledning att återkomma till den frågan, Bengt\r\nSilfverstrand.</pre><pre>Jag vill till sist återkomma till frontalangreppen,\r\nupprördheten och avståndstagandet. Oavsett vem\r\nsom skriver texterna och var de skrivs, är det så att\r\nBengt Silfverstrand och Socialdemokraterna på den\r\navgörande punkten i detta betänkande är rörande\r\növerens med Moderata samlingspartiet.</pre><pre>Anf. 41  BENGT SILFVERSTRAND (s)\r\nreplik:</pre><pre>Herr talman! Larz Johansson säger att\r\nstiftelsefrågan inte behandlas i detta betänkande --\r\nett alltför enkelt sätt att komma undan. Jag ber\r\nhonom att läsa s. 24 i propositionen, där man\r\nprincipiellt från regeringspartiernas sida tar\r\nställning för detta förslag. Den frågan är alltså\r\nviktig att diskutera. Jag vill än en gång säga att jag\r\när tacksam för att Larz Johansson talar klarspråk\r\noch på denna punkt underkänner regeringens\r\nförslag. Det skall bli intressant att se fortsättningen\r\ni denna fråga.</pre><pre>När det gäller de mindre och medelstora\r\nhögskolorna kan man inte ensidigt bryta ut en del\r\nav helheten. Det finns här tre delar. Det är\r\nmöjligheten att bedriva kvalificerad forskning -- för\r\nkvalificerad måste den vara --, rätten att utfärda\r\nmagisterexamen och möjligheten att få del av de\r\nnya platser som nu ställs till förfogande. Dessa\r\ndelar hör ihop med varandra. Man kan uttala sig\r\nprincipiellt om hur man tänker ställa sig till\r\nförslagen på dessa punkter. Vi vill ge fler platser till\r\nde mindre och medelstora högskolorna. Om Larz\r\nJohansson nu har så klart för sig var han står -- det\r\nhar han nästan alltid i utbildningspolitiska\r\ndebatter -- i stiftelsefrågan, är det väl inte så\r\nkonstigt att jag begär ett principiellt besked också i\r\ndimensioneringsfrågan.</pre><pre>Vi har inte gått på någon moderat linje.\r\nModeraterna, kds och Folkpartiet har tänkt\r\navstyrka centerpartistiska och socialdemokratiska\r\nmotioner om ökade resurser till de mindre och\r\nmedelstora högskolorna. Vi har fått gehör för vår\r\nmotion på ett par väsentliga punkter. Bl.a.\r\nöronmärks nu pengar för forskningsändamål.\r\nResurserna för forskningsstödjande åtgärder\r\nutökas också. Dessutom står i utskottsbetänkandet,\r\nvilket är mycket betydelsefullt i detta sammanhang,\r\natt ''styrelsen för den högskola till vilken fakulteten\r\när knuten skall däremot inte -- så som hittills varit\r\nfallet med den rörliga resursen -- ha något ansvar\r\nför dessa medel''. Detta går väl ändå åt rätt håll,\r\nLarz Johansson.</pre><pre>Vi har inte bestämt hur vi skall ställa oss till ett\r\neventuellt framtida särskilt organ som skall klara\r\ndessa frågor. Låt oss nu pröva denna möjlighet och\r\ninte stänga några dörrar för en fortsatt utveckling.\r\nDet är väl ändå viktigt, Larz Johansson, att man\r\nnoterar de framsteg vi med gemensamma krafter\r\nhar lyckats uppnå på detta område, även om vi har\r\nolika uppfattningar om exakt hur långt vi kan gå\r\ndenna gång. Låt oss återkomma till den andra\r\nfrågan när vi har utvärderat hur detta kommer att\r\nslå. Jag tycker att Larz Johansson skall kämpa för\r\nresurserna, så länge han tillhör\r\nregeringsunderlaget.</pre><pre>Anf. 42  LARZ JOHANSSON (c) replik:</pre><pre>Herr talman! Bengt Silfverstrand lät sig undslippa\r\nett litet uttryck som han kanske inte riktigt tänkte\r\npå vad det betydde, när han kommenterade\r\nforskningen vid de mindre högskolorna. Han sade\r\natt det måste vara kvalificerad forskning, och han\r\nbetonade det återigen. Underförstått innebär det\r\natt Bengt Silfverstrand anser att de mindre och\r\nmedelstora högskolorna i dag inte har förutsättning\r\natt bedriva kvalificerad forskning och att det\r\negentligen är svaret på en av de många frågor jag\r\nhar ställt.</pre><pre>Bengt Silfverstrand säger att det som nu har blivit\r\nkompromissen är resultatet av\r\nSocialdemokraternas förslag om utökade resurser\r\nför forskning. Men ni hade inte något sådant\r\nförslag. Ni begärde att regeringen skulle\r\nåterkomma i forskningspropositionen. I detta\r\nsammanhang hade ni inget förslag. Det är ganska\r\nnaturligt, för vi skall inte besluta om några resurser\r\ni dag. Vi skall besluta om en högskolelag. Den\r\nhögskolelagen ger inte, såsom den nu är utformad,\r\nden öppningen. Det är den som stänger dörrarna.\r\nMed den högskolelagen har inte de mindre\r\nhögskolorna möjlighet att få forskningsresurser.\r\nDet krävs i så fall en lagändring. Det är Bengt\r\nSilfverstrand som tillsammans med Moderaterna\r\nhar varit med och stängt dörrarna. Bengt\r\nSilfverstrand har inte haft något förslag om utökade\r\nresurser. Hade det funnits ett sådant förslag, hade\r\ndet inte kunnat behandlas i detta betänkande, för\r\ndet rör någonting helt annat.</pre><pre>Förste vice talmannen anmälde att Bengt\r\nSilfverstrand anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 43  THOMMY OHLSSON (v):</pre><pre>Herr talman! Regeringen pekar ut tre metoder i\r\npropositionen ''Frihet för kvalitet'' när det gäller att\r\nförändra högskolan.</pre><pre>För det första säger man sig vilja öka friheten och\r\nskapa incitament för utveckling och kvalitet inom\r\nstatliga universitet och högskolor. Metoderna för\r\ndetta är många. Det innebär ett ökat\r\nkonkurrenstänkande, minskat fackligt inflytande,\r\nförsvagad studeranderepresentation,\r\nresurspåverkande utvärderingar, stor frihet för den\r\nenskilda högskolans styrelse att fatta beslut om\r\nutbildningsprofil, antagningsvillkor m.m.</pre><pre>För det andra vill man införa fasta och entydiga\r\nregler för relationen mellan staten och\r\nhögskolorna. Detta innebär i klartext att man\r\nminimerar antalet bindande lagföreskrifter från\r\nstatsmakternas sida och deklarerar att allt som inte\r\nuttryckligen regleras är tillåtet. Det kan t.ex.\r\ninnebära att det blir fritt fram för terminsavgifter.</pre><pre>För det tredje förbereder man för enskilda\r\nhögskolor att övergå till ett privat s.k. icke statligt\r\nhuvudmannaskap. Dessa framtida högskolor avses\r\ninte vara underställda högskolelagen och\r\nmedföljande förordningar.</pre><pre>I propositionen anger regeringen ett flertal\r\nvägledande principer för styrningen av högskolan.\r\nDet är framför allt konkurrensmekanismer som\r\nanges som medel för att uppnå en förbättrad\r\nkvalitet. Något fördjupat resonemang eller någon\r\ndefinition av vad denna konkurrens konkret\r\ninnebär anges inte. Om anledningen till detta är att\r\nläsaren förutsätts vara bekant med ett\r\nmarknadsliberalt språkbruk eller att man vill\r\nundvika besvärliga definitionsfrågor, kan jag inte\r\nbedöma. Att ett förslag till ny högskolelag rör sig\r\nmed svepande och flummiga formuleringar av\r\ntypen ''friheten som norm'', ''konkurrens för\r\nkvalitet'' etc., utan att närmare definiera vad man\r\navser, är allvarligt. Dessa formuleringar är tänkta\r\natt fungera som en bärande vägledning i de enskilda\r\nhögskolornas arbete. Som det nu ser ut öppnar\r\nspråkbruket i propositionen för en oroväckande\r\ngodtycklighet.</pre><pre>''Friheten som norm'' slår regeringen fast i\r\npropositionens inledning. Trots detta saknas en\r\ndiskussion om vad denna frihet egentligen innebär\r\noch vad den får för konsekvenser. Vi vet av tidigare\r\nerfarenheter att det lätt uppstår en intressekonflikt\r\nmellan valfrihet för den enskilde studenten och\r\nvalfrihet för högskolan. I propositionen har\r\nregeringen klart uttalat valt att prioritera friheten\r\nför högskolan, på bekostnad av den enskilde\r\nstudenten, genom att uttryckligen markera att allt\r\nsom inte högskolemyndigheten förbjudit är tillåtet.</pre><pre>Studenternas frihet inskränker sig i stort sett till att\r\nkunna styra med fötterna. Det förutsätter i sin tur\r\nen helt fri rörlighet geografiskt utan hänsyn till\r\nsociala band, svårigheter att få bostad m.m.\r\nBortsett från dessa praktiska trivialiteter krävs det\r\nockså stora satsningar på information.</pre><pre>I dag är det mycket svårt att byta högskola under\r\nstudietiden. Det är paradoxalt nog enklare att\r\ntillgodoräkna sig studier från utlandet än studier vid\r\nen annan högskola inom Sverige. Dessutom finns\r\ndet all anledning att ifrågasätta det rimliga i att\r\nstudenternas största möjlighet att påverka sin egen\r\nutbildning skall vara att flytta genom Sverige.</pre><pre>Det finns två motstridiga krav i propositionen vad\r\ngäller den ökade rörligheten för studenter. Dels\r\nskall man kunna byta studieort lätt, dels skall\r\nhögskolorna i högre grad profilera sig mot\r\nvarandra, vilket i praktiken kommer att göra det\r\nsvårare att byta högskola. Starka skäl talar för en\r\nstarkare skrivning i lagen för de studerandes rätt att\r\ntillgodoräkna sig kunskaper från andra universitet\r\noch högskolor. Ett krav på rätt att tillgodoräkna sig\r\ntidigare meriter från andra högskolor är ett måste\r\noch bör därför stå inskrivet i lagen.</pre><pre></pre><pre>Herr talman! Den s.k. frihetsnormen öppnar också\r\nmöjligheter för högskolorna att ta ut avgifter av\r\nstudenterna för undervisningen. Vi vet att det i dag\r\nfortfarande finns en social snedrekrytering till\r\nhögskolestudier. För att inte ytterligare försämra\r\nden sociala rekryteringen är det viktigt att den\r\nhögre utbildningen är avgiftsfri. Detta gör att\r\nVänsterpartiet anser det nödvändigt att skriva in\r\nrätten till avgiftsfri undervisning i högeskolelagen.</pre><pre>För Vänsterpartiet är utbildnings- och\r\nhögskolepolitiken ett väsentligt instrument i\r\nvidareutvecklingen av samhället, inte minst ur\r\ndemokratisk synvinkel. Det finns tre demokratiska\r\ngrundperspektiv att slå vakt om och att\r\nvidareutveckla.</pre><pre>''Brukarperspektivet'' på högskolan måste\r\nutvecklas så att de studerande verkligen kan\r\npåverka sin utbildning, ekonomi, arbetsmiljö etc.\r\nDet är också viktigt att studenterna får möjlighet\r\natt utveckla ett kritiskt perspektiv i sin utbildning\r\noch fungera som kritiska samtalspartner till lärare\r\noch kolleger.</pre><pre>Ett nationellt statligt inflytande på den högre\r\nutbildningen är nödvändigt för att även vi andra\r\nsom finansierar verksamheten skall kunna vara\r\nmed och påverka. Fungerar inte det demokratiska\r\ninflytandet marginaliseras högskolan, och den\r\nikläder sig en självpåtagen makt över övriga\r\nmedborgare. Att detta inflytande bör ske i en\r\nlyhörd dialog med universiteten är en självklarhet.</pre><pre>Vänsterpartiets högskolepolitik innefattar också ett\r\nmedborgarperspektiv på den högre utbildningen.\r\nFör att nå en hög utbildningskvalitet är det viktigt\r\natt ge individer med olika social och geografisk\r\nbakgrund och erfarenhet samma förutsättningar till\r\ntillträde och att främja en jämn könsfördelning,\r\ninte bara på högskolan totalt, utan också mellan\r\nolika utbildningar. Vi måste aktivt motverka den\r\ntilltagande sociala snedrekryteringen och\r\n''elitiseringen'' av studenter och universitet.</pre><pre>Det är inte bara ideologiska motiv som ligger\r\nbakom Vänsterpartiets krav på en breddad\r\nhögskola. Även ekonomiska och infrastrukturella\r\nhänsyn, samt internationella jämförelser, talar för\r\nen ökad och breddad rekrytering. I länder som\r\nUSA och England har man drivit en mer segregerad\r\nutbildningspolitik, och där finner man högskolor\r\nmed en helt undermålig kvalitet jämsides med de\r\nfinaste elituniversitet. Priset för att odla fram ett\r\nHarvard eller ett Yale får betalas av studenter med\r\nsämre förutsättningar.</pre><pre>Vi tror inte att ett ökat konkurrenstänkande och ett\r\nminskat inflytande för arbetstagare och studenter\r\nleder till högre utbildningskvalitet.</pre><pre>Att minimera antalet bindande lagföreskrifter från\r\nstatsmakternas sida och att deklarera att allt som\r\ninte uttryckligen regleras är tillåtet leder bara till\r\ngodtycke och ger utrymme för lokalt\r\nmaktmissbruk.</pre><pre>Utifrån Vänsterpartiets synvinkel framstår det\r\ndessutom som synnerligen inkonsekvent att tvinga\r\npå högskolorna marknadsliberala utopier om\r\nkonkurrensens välsignelser i en högskolelag och\r\nsamtidigt hävda vikten av högskolans\r\nsjälvständighet. Vi borde ha lärt oss av 60- och 70-\r\ntalens centraliserade högskolepolitik att högskolan\r\när heterogen och mångskiftande, och därför\r\nsvårligen låter sig styras med ovanifrån pålagda\r\nideologiska ledstjärnor. Det är tydliga och klara\r\nregler som behövs.</pre><pre>Nackdelen med en långt gången decentralisering av\r\nbeslutsprocesserna i högskolan är att\r\nförutsättningarna blir helt olika för studerande vid\r\nolika högskolor. Vänsterpartiet är därför kritiskt till\r\natt regeringen gett det demokratiska perspektivet\r\nen så underordnad roll i högskolelagen. Vi kan inte\r\nannat än tolka detta som ett ointresse för de\r\ngrundläggande rättvisefrågor som länge stått som\r\nfundament i den svenska högskolepolitiska\r\ndebatten.</pre><pre>Herr talman! Det är bra att mål om jämställdhet\r\noch internationell förståelse finns med i\r\nregeringsförslaget. Det hade dock varit önskvärt\r\nom det i propositionen hade betonats att\r\nförståelsen för internationella förhållanden inte\r\nstannar vid Västeuropa och EG. Det kan synas\r\nbanalt med ett sådant påpekande. Dagens\r\nEuropacentrerade debatt gör det tyvärr\r\nnödvändigt. Internationaliseringens syfte är att\r\nbidra till en ökad solidaritet och förståelse för andra\r\nländers villkor, för att därmed undvika\r\nprovinsialism.</pre><pre>Att bortse från riskerna med en Europacentrering\r\nav internationaliseringen, samtidigt som\r\nmiljonerna pumpas ut i olika europeiska\r\nutbildningsprogram, är att blunda för verkligheten.\r\nDet råder inget tvivel om att Västeuropas studenter\r\noch forskare gynnas kraftigt på bekostnad av\r\nstudenter i andra länder, som behöver\r\ninternationella kontakter minst lika väl, om inte\r\nbättre.</pre><pre>Det finns mycket som talar för att vi kommer att få\r\nen högskola utan kårobligatorium och med en\r\nbetydligt lösare demokratisk organisation av\r\nstudenterna framöver. Att i ett sådant perspektiv\r\ngenom högskolelagen öppna vägen för en betydligt\r\nförsvagad studeranderepresentation, eller ingen\r\nalls, är inte bara odemokratiskt utan oklokt.</pre><pre>Vänsterpartiet anser därför att det klart bör\r\nuttryckas i högskolelagen att studerande skall vara\r\nrepresenterade i samtliga de beslutande organ som\r\nbehandlar utbildningsfrågor.</pre><pre>Kraven på demokratisk förankring,\r\nstuderandeinflytande, avgiftsfri undervisning etc.\r\nmåste givetvis gälla för alla universitet. Vi finner\r\ndet upprörande att högskolelagen skall innefatta\r\nbara det allra nödvändigaste, vilket å andra sidan\r\ninte skall gälla för stiftelseorganiserade unviersitet\r\noch högskolor.</pre><pre>Om vi jämför med privatiseringen på grundskolans\r\nområde, finner vi att man där inte har gått så långt\r\nsom att hävda att läroplaner etc. inte skall gälla för\r\ndessa skolor. Vad högskolan anbelangar öppnar\r\nman för avgiftsfinansiering, strypt\r\nstuderanderepresentation, m.m., genom att helt\r\nsläppa på de generella kraven i högskolelag och\r\nförordning. Vänsterpartiet ställer sig också mycket\r\nkritiskt till resonemanget om vikten av en kritisk\r\nmotkraft i form av privata unversitet. Vi tror helt\r\nenkelt inte att någon kreativ konkurrens någonsin\r\nkan spira ur ett högskolesystem som borgar för\r\nsegregering, elitism och ojämlikhet.</pre><pre>Herr talman! Ett system där högskolorna får betalt\r\nför det antal poäng som produceras kan leda till en\r\növerdriven resultatfixering. Högskolorna har\r\nkostnader för alla studenter som går en utbildning,\r\nmen de kommer att, om förslaget till ny\r\nhögskolelag går igenom, endast att få betalt för det\r\nantal poäng som produceras.</pre><pre>Högskoleutredningen Grundbulten har i sitt\r\nhuvudbetänkande visat att en önskan om att höja\r\ngenomströmningen ofta går på tvärs mot\r\nambitionen att höja kvaliteten. Det har också visat\r\nsig att den avgörande effekten när den\r\ngenomreglerade högskolan infördes, förutom en\r\nökad snuttifiering och fragmentisering av\r\nkunskapsstoffet, var en högre genomströmning.</pre><pre>Högskolorna kommer att pressas till att driva upp\r\npoängproduktionen med alla till buds stående\r\nmedel. Det som visat sig mest effektivt för att nå\r\nen hög poängproduktion är en högskola med starkt\r\nbundna studiegångar, i hårt reglerade linjer och\r\nmed en låg grad av vetenskaplighet.</pre><pre>Det finns därför en mycket stor risk för att\r\nresultatet av det föreslagna styrsystemet blir -- om\r\nän lokal -- en ännu hårdare reglering av\r\nhögskolorna. Starkt bundna studiegångar och hårt\r\nreglerade linjestrukturer är av ondo, oavsett om det\r\när staten som direkt står för regleringen, eller om\r\nden är en effekt av de styrinstrument som staten\r\nlägger på högskolorna.</pre><pre>Herr talman! Med detta vill jag säga att\r\nVänsterpartiet står bakom hela sin meningsyttring,\r\nmen jag yrkar bifall endast till mom. 8 och 24.</pre><pre>Anf. 44  RUNE RYDÉN (m):</pre><pre>Herr talman! Bengt Silfverstrand inledde med att\r\ncitera Artur Lundkvists ord om frihet. Det är bara\r\nsynd att Bengt Silfverstrand, som ibland visat sig\r\nvara en litterär skald, inte närmare hade analyserat\r\nArtur Lundkvists ord. Orden är nämligen yttrade i\r\nett alldeles speciellt sammanhang, och jag tror inte\r\natt man kan dra de slutsatser som Bengt\r\nSilfverstrand har dragit här i debatten. Det finns\r\nnämligen en djupare analys bakom den här dikten.</pre><pre>Bengt Silfverstrand säger dessutom, vilket i\r\nsammanhanget är intressant, att han bejakar den\r\nökade frihet och mångfald i högskolan som\r\npropositionen förespråkar. Det är bra. Det tycker\r\njag att Bengt Silfverstrand skulle ha gjort också i\r\növrigt under debatten.</pre><pre>Därefter gick Bengt Silfverstrand över till att\r\ndebattera de olika aspekterna av propositionen och\r\nvände sig direkt till utbildningsministern. Därför\r\nlämnar jag dessa avsnitt åt sidan, för att låta\r\nutbildningsminister Per Unckel svara Bengt\r\nSilfverstrand direkt.</pre><pre>Låt mig bara säga att den här propositionen innebär\r\nslutet på ett långt lidande, som vi haft under de\r\nsenaste 15 åren i universitet och högskolor. Den 1\r\njuli 1977 reformerades den dåtida\r\nhögskoleutbildningen, och vi fick ett nytt\r\nhuvudmannaskap som omfattade hela den nya\r\nhögskolan. Man hade då fört samman såväl de\r\nstatliga och kommunala som landstingskommunala\r\nutbildningarna under en hatt.</pre><pre>Under de år som gått sedan dess har det här\r\nsystemet utsatts för stark, ibland utomordentligt\r\nstark, kritik, och successivt har man ändrat\r\nsystemet. I dag står vi alltså vid dess slutsteg.</pre><pre>Jag tycker att det är utomordentligt skönt. Jag var\r\nnämligen en av dem som var med i debatten redan\r\n1977 och såg vad som komma skulle. Dagens\r\nförslag är därför utomordentligt efterlängtat i\r\nhögskolevärlden. Vi som var med 1977 tycker\r\negentligen bara en enda sak, nämligen att det har\r\ndröjt alltför länge innan den här förändringen har\r\nkommit.</pre><pre>Regeringen, som har lagt fram propositionen,\r\nföreslår, som Vänsterpartiets representant sade, tre\r\ngenerella metoder för att förändra universiteten\r\noch högskolesystemet. För det första önskar man\r\nen ökad frihet för och ett skapande av incitament\r\nför utveckling inom de statliga universiteten och\r\nhögskolorna, för det andra införande av fasta och\r\nentydiga regler för relationerna mellan staten och\r\nde fristående universiteten och högskolorna och för\r\ndet tredje ett förändrat, icke statligt\r\nhuvudmannaskap för vissa universitet och\r\nhögskolor.</pre><pre>Det som vi debatterar i dag rör sig i allt väsentligt\r\nom den första punkten. Vad gäller de övriga\r\npunkterna, framför allt den andra, kommer staten\r\natt sluta civilrättsliga avtal, som reglerar både de\r\nvillkor och de skyldigheter som bör finnas för de\r\nhögskolorna och universiteten. I fråga om den\r\ntredje punkten har regeringen helt nyligen\r\npresenterat ett förslag, och eftersom\r\nutbildningsministern finns här i kammaren, antar\r\njag att han kommer att diskutera det förslaget\r\nnärmare.</pre><pre>Jag kommer i stället att i allt väsentligt ägna mig åt\r\natt diskutera de reservationer som\r\nSocialdemokraterna har fogat till betänkandet.</pre><pre>Låt mig börja med den första reservationen, som --\r\nmärkligt nog -- berör de två senaste punkterna i\r\npropositionen, som jag alldeles nyss nämnde.\r\nReservationen visar på en negativ inställning till\r\nden förändring av högskolesystemet som nu\r\nföreslås.</pre><pre>Socialdemokraterna har enligt min uppfattning\r\nutomordentligt svårt att acceptera det nya\r\nspråkbruket och den nya friheten som högskolorna\r\noch universiteten kommer att få. Vi som har arbetat\r\ninom systemet tycker att det är en korrekt\r\nbeskrivning från Socialdemokraternas sida,\r\neftersom de hela tiden har varit för det här rigida\r\nsystemet och nu säkert har mycket svårt att se det\r\nförsvinna. Man kan fråga sig om inte Jan Ling,\r\nrektor för Göteborgs universitet, har rätt när han\r\ntror att Socialdemokraterna så länge de har en\r\nmöjlighet kommer att fortsätta kämpa för det\r\ngamla system som funnits, med en totalreglerad\r\nhögskola. Allt kan ju inte, från socialdemokratisk\r\nsynpunkt, vara fel i det som Bengt Silfverstrand har\r\nsagt.</pre><pre>Det är synd att Socialdemokraterna är så hårt låsta\r\nvid det gamla systemet och att de har så svårt att se\r\nfördelarna med det nya förslaget. Det är trots allt\r\nen förändring i tidens tecken. Kanske är det så att\r\nSocialdemokraterna känner sig bundna av ett\r\nsystem, som dock lades fram av en folkpartistisk\r\nutbildningsminister 1977. Detta går också igen i\r\nreservationerna.</pre><pre>När man läser reservationerna närmare ser man att\r\ndet finns små skillnader i sak, även om det är stora\r\nskillnader i språkbruket. Man kan som exempel ta\r\nfrågan om avgifter, som Larz Johansson tidigare\r\nhar berört. Utskottsmajoriteten har i\r\nbetänkandetexten slagit fast att det inte skall tas ut\r\navgifter, och Socialdemokraterna säger i sin\r\nreservation ungefär samma sak. Den enda\r\nskillnaden är att Socialdemokraterna slår fast att\r\ninga högskolor skall få ta ut avgifter. Skillnaden\r\ngentemot majoritetstexten är så hårfin att de flesta\r\nnog inte kan upptäcka den.</pre><pre>Vi vet alla att frågan om avgifter är ett problem ute\r\npå högskolor och universitet. Det finns nämligen\r\nverksamhet där man måste låta studenterna betala\r\nen del av kostnaden själva. Det gäller alltifrån\r\ndatorer till exkursionsavgifter. Det måste man\r\nacceptera. Någonstans får man lov att dra gränsen.</pre><pre>Vad gäller jämställdhetsforskning och förståelse för\r\nde internationella förhållandena har\r\nutskottsmajoriteten i betänkandetexten klart\r\nangivit vad vi tycker. Skillnaden i förhållande till\r\nreservationen är så liten att den knappast märks.</pre><pre>Margitta Edgren kommer senare att utveckla\r\njämställdhetsaspekterna närmare. Det finns två\r\nstora avsnitt i utskottsmajoritetens text som berör\r\nde frågorna, och jag tycker att de är utomordentligt\r\nviktiga. De visar på behovet av en ökad\r\ntillströmning av kvinnor till högre utbildning och\r\nforskning, kanske framför allt teknisk utbildning\r\noch forskarutbildning.</pre><pre>I den reservation som rör social snedrekrytering tar\r\nSocialdemokraterna upp behovet av att minska\r\nden. Då kan man verkligen fråga sig: Varför har\r\nSocialdemokraterna under sin tid vid makten, när\r\nhögskolan var totalreglerad, så kapitalt misslyckats\r\npå det här området? Undersökningar visar att det\r\nsnarare är den motsatta effekten som har uppstått.\r\nVi skall självfallet alla försöka minska den sociala\r\nsnedrekryteringen, men det är inte särskilt lätt --\r\ndet måste vi inse.</pre><pre>De grundläggande demokratiska värderingarna är\r\nsjälvklarheter som inte behöver skrivas in i en\r\nhögskolelag. Det är företeelser som skall finnas\r\növerallt i samhället, även i högskolan.</pre><pre>Vad gäller de långsiktiga målen för\r\nhögskoleutbildningen visar reservationen dock på\r\nen klar skiljelinje mellan majoriteten och\r\nSocialdemokraterna. Det gäller de s.k.\r\nmålparagraferna. Den stora skillnaden är att\r\nSocialdemokraterna vill se på högskolan som en i\r\nallt väsentligt yrkesutbildande skola. De glömmer\r\nbort ''lära för livet'', forskning och utveckling, som\r\nför dem tycks spela en mindre roll. Det visar på en\r\nsnävhet i tänkandet, som är litet oroväckande. Jag\r\nskulle vilja ge ett exempel i sammanhanget.</pre><pre>Jag hade en kamrat som var utomordentligt\r\nbegåvad och som läste in latin och grekiska på två\r\når. Han fick en trea -- som det hette på den tiden --\r\ni båda ämnena. Det var en utomordentlig\r\nprestation -- det vet alla som var med då. Han\r\nanställdes av ett amerikanskt reklamföretag, och\r\nman frågade amerikanerna: Varför anställer ni en\r\nperson som har läst latin och grekiska? Han är ju\r\ntotalt värdelös för att sysselsättas på den\r\namerikanska marknaden med reklam! Nej, sade\r\nde. Han har visat att han har stor kapacitet att ta till\r\nsig ny materia, och han kommer att klara sitt arbete\r\nalldeles utmärkt! Det har han gjort. Han är numera\r\nchef för en av USA:s största reklambyråer och har\r\ngjort en strålande karriär i USA.</pre><pre>Jag tycker att vi skulle önska litet mera av den här\r\nvidsynen även inom svensk industri och svensk\r\nföretagsamhet när det gäller att se till utbildningen.</pre><pre>Vi får inte glömma att de studerande också\r\nutvecklas under studierna. Det är en helt naturlig\r\nprocess som pågår och som leder till att de får ett\r\nsjälvständigt och ett kritiskt tänkande. Ett aktivt\r\noch kritiskt förhållningssätt till kunskap är enligt\r\nmin uppfattning den bästa förberedelsen för\r\nyrkesverksamhet av olika slag. Det är alltså svaret\r\npå Socialdemokraternas reservation.</pre><pre>Vad gäller de andra reservationerna skall jag\r\nförsöka hålla mig mycket kort. En kollega till mig\r\nhar i pläderingen för en reservation i allt väsentligt\r\ntalat om vad majoriteten tycker om\r\nreservationerna. Möjligen skulle man kunna säga,\r\natt om han hade använt den argumenteringen för\r\natt litet mera försöka sätta sig in i vad majoriteten\r\nhar sagt, tyckt och tänker om forskningen vid de\r\nmindre och medelstora högskolorna, hade\r\nreservationen inte varit nödvändig. Det innebär en\r\nutomordentlig förstärkning av\r\nforskningsresurserna vid de mindre och medelstora\r\nhögskolorna.</pre><pre>Vad gäller översynen av samtliga medellånga\r\nvårdutbildningar, kommer Margitta Edgren att\r\nnärmare beröra den frågan. Detsamma gäller en\r\ndel yrkesexamina. åt mig bara nämna en sak till,\r\noch det gäller de graderade betygen i\r\nforskarutbildningen. Där vill vi från majoritetens\r\nsida inte motsätta oss möjligheten att så\r\nsmåningom, om det är lämpligt och riktigt, införa\r\ngraderade betyg. Socialdemokraterna har avstyrkt\r\nförslaget utan att att vilja pröva det. Vi tycker att\r\ndetta är synd, och det är fel.</pre><pre>När det gäller högskolestyrelsernas\r\nsammansättning återgår Socialdemokraterna till\r\nsitt gamla korporativa tänkande, när de vill\r\ngarantera att både företrädarna för studenter och\r\nverksamhetsföreträdarna skall ingå i styrelsen. Vi\r\nanser från majoritetens sida att det skall vara ett\r\nfrivilligt åtagande. Vi har samma syn också när det\r\ngäller institutionsstyrelserna och tycker att den\r\nfrihet som nu har åstadkommits i förslaget i\r\npropositionen är av utomordentligt stort värde för\r\nhögskolorna och universiteten för att de på ett\r\nflexibelt sätt skall kunna anpassa sig till den nya\r\nverkligheten.</pre><pre>Låt mig till slut, herr talman, bara säga några ord\r\ntill Stefan Kihlberg. Hans anförande präglades av\r\nden erfarenhet som han har från näringslivet. Men\r\nuniversitet och högskolor är myndigheter, som har\r\nen helt annan tradition och erfarenhet samt en\r\narbetsmarknad som är reglerad på ett annat sätt än\r\ni näringslivet. Det är viktigt att komma ihåg det.\r\nDet tar lång tid att bygga upp forskning, att erhålla\r\nden kritiska massa som behövs för att man skall\r\nkunna nå fram till forskningsfronten, och det\r\nkräver en helt annan uppbyggnad än man kan ha\r\ninom näringslivet. Först om man arbetar på det\r\nsättet kan man garantera en fullständig kompetens\r\noch en utbildning som håller kvaliteten uppe i alla\r\navseenden.</pre><pre>Dessutom har Nydemokraternas förslag en något\r\npikant detalj, och det är en rejäl utgiftshöjning.\r\nDetta framgår av reservation 36. Om man då\r\nbetänker att Nydemokraterna har varit\r\nförespråkare för avsevärda nedskärningar i\r\nstatsbudgeten finner jag det ganska svårt att få det\r\natt gå ihop.</pre><pre>Anf. 45  BENGT SILFVERSTRAND (s)\r\nreplik:</pre><pre>Herr talman! Först skall jag be att få komplettera\r\nmitt tidigare inlägg med att yrka bifall till den\r\nsocialdemokratiska reservationen nr 9.</pre><pre>Sedan vänder jag mig till Rune Rydén. Språkbruket\r\när viktigt. Om man excellerar i ordet frihet på så\r\nmånga ställen och i så olika sammanhang som den\r\nborgerliga majoriteten gör, är man skyldig att sätta\r\nlitet kött på benen och tala om vad man menar. Där\r\när Artur Lundkvists ord oerhört intressanta:\r\nFriheten från, balanserad av friheten till. Försök\r\ninte springa ifrån det!</pre><pre>Jag skall ta ytterligare ett konkret exempel, och det\r\när Forskningsrådsnämndens remissyttrande över de\r\nutredningar som ligger till grund för förslaget.\r\nForskningsrådsnämnden skriver:</pre><pre>De grundläggande frågorna frihet från vad, för vem\r\noch till vad diskuteras inte. Motsättningar finns\r\nmellan den kritiska debattens frihet och\r\nkonkurrensens och effektivitetens. Den\r\ndemokratiska staten kan också utgöra skydd och\r\ngaranti för en livaktig, kritisk och fri forskning.</pre><pre>Vad är det för fel på ett parlament med den\r\nallsidighet som finns i detta för att lägga upp målen?\r\nVi har aldrig sagt att vi genom politiska beslut skall\r\nstyra verksamheten. Vi skall fastställa mål samt\r\nskapa garantier för en likvärdig utbildning och för\r\nrättssäkerhet. Detta är vad vi har sagt.</pre><pre>Trots att Rune Rydén sade att han inte skulle\r\ndiskutera stiftelsefrågor -- det skall\r\nutbildningsministern tydligen göra -- använder han\r\ndem som exempel. Jag kan inte undgå att notera att\r\nen representant för de fyra regeringspartierna har\r\ntagit avstånd från det förslag som nu är framlagt av\r\nutbildningsministern och som har anknytning i den\r\nproposition som vi nu diskuterar. Det är\r\nutomordentligt intressant. Jag börjar undra vilka\r\nsom egentligen utgör riksdagsmajoriteten i dagens\r\nläge, eftersom man har så olika uppfattningar,\r\ntydligen också när det gäller de mindre och\r\nmedelstora högskolorna.</pre><pre>Jag skall nämna ett par saker i de reservationer som\r\nRune Rydén tog upp. När det gäller målen är det så\r\natt vi har en mer nyanserad syn. Vi har vidgat de\r\nmål som regeringspartierna vill göra snävare. Vi\r\ntycker att det är viktigt att yrkeserfarenheten har\r\nbetydelse. Vi tycker att studenternas personliga\r\nutveckling är viktig, liksom de demokratiska\r\nmålen, osv. Det är ingen bagatell, när man vet att\r\nregeringen i andra sammanhang är så mån om att\r\nframhålla att man bara skall reglera ett minimum,\r\noch sedan får vi göra vad vi vill.</pre><pre>Rune Rydén är också ute på gator och torg och\r\npratar väl om studenterna och att de skall ha\r\ninflytande, men sedan går han emot på punkt efter\r\npunkt. Det har inte undgått Rune Rydén att\r\nstudenterna har avvikande meningar på väsentliga\r\npunkter. Det gäller stiftelser och just\r\nstudentinflytandet i olika institutioner. Jag måste\r\ndå uppfatta regeringens förslag på det sättet: frihet\r\nför rektor att slippa föreslå studenter, och frihet för\r\nregeringen att inte utse några studenter.</pre><pre>Anf. 46  RUNE RYDÉN (m) replik:</pre><pre>Herr talman! Bengt Silfverstrand talade om att\r\nSocialdemokraterna vill styra verksamheten och ta\r\nansvar för den, men samtidigt sade han att vi inte\r\nskall styra verksamheten. Jag skulle vilja be honom\r\natt precisera sig på den här punkten: Vilken av de\r\ntvå satserna är det som gäller? Vill han styra\r\nuniversiteten och högskolorna, eller vill han inte\r\ngöra det? Om han väljer den senare vägen, dvs. vill\r\ngå frihetens väg, som majoriteten har föreslagit och\r\nsom är företrädd i propositionen, är det välkommet\r\noch trevligt. Men det hade varit trevligare om han\r\nhade uttalat sig för den ståndpunkten tidigare,\r\nexempelvis i utskottet.</pre><pre>Vad sedan gäller målen är det riktigt att både\r\nyrkeserfarenheten och de demokratiska målen är\r\nviktiga värderingar. Men därmed inte sagt att de\r\nautomatiskt behöver skrivas in i\r\nmålformuleringarna i högskolelagen. Det är\r\nsjälvklara värderingar som finns i samhället i\r\növrigt -- varför skall man skriva dem på näsan i alla\r\nolika sammanhang? Det vill man tydligen på\r\nsocialdemokratiskt håll.</pre><pre>Anf. 47  BENGT SILFVERSTRAND (s)\r\nreplik:</pre><pre>Herr talman! Svaret på Rune Rydéns fråga är att vi\r\nstår bakom den första och konkreta punkten i\r\npropositionen, nämligen den som i allt väsentligt\r\nbygger på Högskoleutredningens förslag. Det finns\r\nklart uttalat när det gäller examensordning,\r\nantagningsregler, osv. Vi har visserligen några\r\nreservationer, men huvudtankarna står vi bakom --\r\ndet är det som är det intressanta. Men sedan lägger\r\nman till två punkter, som man talar vitt och brett\r\nom, utan att komma med några konkreta förslag.</pre><pre>Rune Rydén försöker göra det enkelt för sig, att\r\nskapa en motsättning, dvs. att det är de borgerliga\r\nsom står för förnyelse. Det är återigen intressant att\r\nnotera att man tydligen inte är överens om det inom\r\nde fyra partier som tills vidare utgör\r\nregeringsunderlaget.</pre><pre>Larz Johansson sade något mycket betydelsefullt i\r\nsitt anförande: Fortsättning av pågående\r\nreformarbete. Det är precis vad det handlar om!\r\nGrunden lades bl.a. i förslaget om slopandet av\r\nlinjesystemet, som drogs upp av en\r\nsocialdemokratisk regering, och de beslut som togs\r\ni juni 1991. Så arbetar man vidare på dem. Det är\r\nprecis vad vi vill.</pre><pre>Avregleringen är bra, men när man avreglerar\r\nmåste man också ha klart för sig konsekvenserna.\r\nNär man i det här fallet öppnar för möjligheten att\r\ninte garantera studenterna ett visst inflytande i\r\nhögskolestyrelser och på andra nivåer, öppnar det\r\nmöjligheter för andra, i det här fallet på den lokala\r\nnivån, att inte utse dem som man till äventyrs inte\r\nvill ha. Där har vi en hållbar linje, när vi säger att\r\nman skall skapa vissa garantier för att det inte blir\r\nnågot godtycke på de här punkterna, för att få det\r\ndemokratiska Högskole-sverige som vi tycker att\r\ndet borde finnas en bred politisk förankring bakom.</pre><pre>Anf. 48  RUNE RYDÉN (m) replik:</pre><pre>Herr talman! Det här visar enligt min uppfattning\r\natt språkbruket är viktigt. Nu säger Bengt\r\nSilfverstrand -- och det är vällovligt -- att han står\r\nbakom huvudtankarna i propositionen. Det noterar\r\nvi. Han står också bakom förnyelsen. Det är viktigt\r\ni sammanhanget. Han tycker dessutom att\r\navreglering är bra. Det är alldeles utmärkt.</pre><pre>Hade det då inte varit rimligare att plocka bort en\r\nlång rad av reservationerna till betänkandet, som\r\ndå hade blivit enhälligt på de här punkterna? Det\r\nhade stärkt universiteten och högskolorna i deras\r\nverksamhet.</pre><pre>Sedan säger han att avregleringen inte är bra för en\r\ndel individer. Den socialdemokratiska attityden, att\r\nman inte tror på individen och individens frihet,\r\nkommer tydligt fram. Man vill omedelbart börja\r\nreglera.</pre><pre>Anf. 49  LARZ JOHANSSON (c) replik:</pre><pre>Herr talman! Jag antar att Rune Rydén glömde att\r\nsvara på den fråga som jag ställde om\r\nhögskolelagen och forskningen. Han var så\r\nförsiktig att han inte ens nämnde mig vid namn,\r\nutan han talade bara om en kollega till honom. Jag\r\nförmodar, herr talman, att jag har replikrätt,\r\neftersom jag antar att Rune Rydén avsåg mig.</pre><pre>Jag skall erkänna att det har varit vissa svårigheter\r\natt sätta sig in i hur majoritetstexten egentligen\r\nskulle lyda och vad som skulle bli majoritetens\r\nmotiv för att avstyrka förändringen i\r\nhögskolelagen. Under en lång tid, med upprepade\r\nbordläggningar i utskottet, ända fram till dagen för\r\njusteringstillfället var det oerhört osäkert hur\r\nmotiven skulle formuleras. Det må väl då vara\r\nförlåtet att erkänna att det har varit litet svårt.\r\nDärför kvarstår min fråga, Rune Rydén: Vilka är de\r\nfaktiska och verkliga motiven, utifrån Rune Rydéns\r\nutgångspunkter, till att inte vilja biträda detta\r\nförslag om en ändring i högskolelagen, som skulle\r\nge de mindre och medelstora högskolorna en\r\nmöjlighet att själva disponera över en\r\nforskningsresurs?</pre><pre>Anf. 50  RUNE RYDÉN (m) replik:</pre><pre>Herr talman! Jag vill bara till min värderade kollega\r\nLarz Johansson säga att om han hade studerat vårt\r\nförslag litet närmare hade han insett att hans eget\r\nförslag -- att högskolestyrelserna själva skulle få ta\r\nhand om forskningspengarna och fördela\r\nanslagen -- skulle innebära en drastisk förändring\r\nav det nuvarande högskolesystemet och\r\nanslagssystemet.</pre><pre>För det första finns det inte i flera av dessa\r\nhögskolestyrelser den kompetens som behövs för\r\natt klara av att fördela forskningsanslagen på ett\r\nrimligt sätt.</pre><pre>För det andra, om man skulle tänka sig att delegera\r\nansvaret till något annat organ, som Larz\r\nJohansson visar på i sin reservation, finns det enligt\r\nmin uppfattning bara ett enda organ att delegera\r\ntill, nämligen fakulteterna. Varför inte låta\r\nanslagen gå den vägen? Där finns både den\r\nforskningskompetens och den överblick över\r\nforskningen i hela landet för varje specifikt\r\nområde, som behövs för att kunna fördela\r\npengarna på ett riktigt sätt. Den naturliga\r\nanknytningen mellan fakulteten och högskolan\r\nfinns också.</pre><pre>För det tredje finns det på de allra minsta\r\nhögskolorna inte alltid tillräckligt många\r\nkompetenta forskare för att inrätta det som Larz\r\nJohansson efterlyser, nämligen ett slags\r\nfakultetsnämnd, som vid sidan av\r\nhögskolestyrelserna skulle kunna ta hand om\r\nforskningen.</pre><pre>Detta leder till att den enklaste och mest riktiga\r\nvägen är att anknyta till ett forskningssystem som\r\nfinns i dag, och att låta pengarna gå via fakulteterna\r\ntill de mindre och medelstora högskolorna.\r\nPengarna är öronmärkta. Det är alltså ingen\r\nskillnad när det gäller anslagens ram. Därför förstår\r\njag inte att Larz Johansson inte kunde acceptera det\r\nförslag som stöddes av en överväldigande\r\nmajoritet -- av samtliga partier utom Larz\r\nJohanssons -- i utskottet.</pre><pre>Anf. 51  LARZ JOHANSSON (c) replik:</pre><pre>Herr talman! Nu fick jag några motiv. Rune Rydén\r\nsäger att detta skulle innebära drastiska\r\nförändringar. Jo, jag tackar jag. Innebär inte resten\r\nav de förslag som vi diskuterar i dag drastiska\r\nförändringar? Är det inte det som är syftet, att\r\nåstadkomma drastiska och ganska radikala\r\nförändringar av högskolesystemet? Men på den här\r\npunkten skall det konserveras in i minsta detalj.</pre><pre>Rune Rydén säger att forskarna inte är kompetenta.\r\nUte i högskolevärlden kommer man naturligtvis att\r\nläsa, om inte med tillfredsställelse så med en viss\r\nförvåning, att Rune Rydén anser att en ganska stor\r\ndel av det svenska högskoleväsendet består av ej\r\nkompetenta, och att det organ som ansvaret skall\r\ndelegeras till är fackulteterna. Snälla Rune Rydén!\r\nDe finns vid en annan högskola, ett annat\r\nuniversitet. De finns inte vid den berörda\r\nhögskolan.</pre><pre>Rune Rydén säger sedan att det inte finns tillräckligt\r\nmånga forskare. Dels kan de bli flera om de får\r\nresurser, dels försöker man möta denna brist med\r\nen rad konstruktiva åtgärder, som jag tidigare\r\nredovisade i mitt inlägg. Olika former av\r\nnätverkskonstruktioner skulle göra att de blir\r\ntillräckligt många, kompetenta och slagkraftiga för\r\natt kunna konkurrera med det övriga högskole- och\r\nuniversitetsväsendet.</pre><pre>Är det möjligen det som oroar Rune Rydén, att\r\nkonkurrensen skulle bli för stark?</pre><pre>Anf. 52  RUNE RYDÉN (m) replik:</pre><pre>Herr talman! Det är ingalunda den möjligheten\r\nsom oroar mig. Jag anser att det vore välkommet\r\nom de mindre och medelstora högskolorna kunde\r\nbygga upp sin kompetens i snabbare takt än för\r\nnärvarande.</pre><pre>Jag tror att vi i Sverige har valt en felaktig väg för\r\natt bygga ut högskoleväsendet. Det hade varit\r\nriktigare att gå via filialerna, låta dem bygga ut\r\nfakulteter och därefter gå vidare, i stället för att i\r\nstort sett ha en högskola i varje län, som vi har i\r\ndagsläget.</pre><pre>När jag uttalade mig om att kompetensen inte fanns\r\nvid dessa högskolor menade jag, och jag sade\r\nockså, att det bara gällde själva högskolestyrelsen.\r\nLarz Johansson kan likaväl som någon annan här i\r\nkammaren omvittna att högskolestyrelsen är\r\nsammansatt på ett alldeles speciellt sätt, som gör att\r\nden vetenskapliga kompetensen inte finns\r\nföreträdd hos alla representanter i\r\nhögskolestyrelsen. Det hade varit önskvärt, men vi\r\nhar valt en annan konstruktion. Detta är ett\r\nväsentligt skäl för att inte skicka pengarna direkt till\r\nhögskolestyrelsen.</pre><pre>Anf. 53  STEFAN KIHLBERG (nyd) replik:</pre><pre>Herr talman! Rune Rydén konstaterar litet vänligt\r\növerseende att grundorsaken till att vi i Ny\r\ndemokrati har vår uppfattning är att jag skulle ha\r\nfått mina erfarenheter huvudsakligen i näringslivet,\r\ni yrkeslivet.</pre><pre>Det är i sak riktigt att jag har fått de flesta av mina\r\nerfarenheter i näringslivet, men det är inte\r\ndetsamma som att det är det som har styrt vårt\r\nförslag. Tvärtom är det så att jag när jag studerade\r\nvid Stockholms universitet, så småningom vid\r\nSocialhögskolan i Stockholm, och ännu senare vid\r\nLinköpings universitet, lärde känna den dåvarande\r\nakademiska världen på grundutbildningsnivå\r\nganska väl.</pre><pre>Sedan jag kom in i denna vördade kammare har jag\r\nlyssnat och lyssnat. Jag har läst och pratat med ett\r\nändlöst antal människor, rektorer och professorer,\r\nsom i dag arbetar i den här världen. Jag har kikat\r\npå paralleller och erfarenheter utomlands, och jag\r\nkan konstatera att det finns många i skolvärlden\r\nsom håller med Ny demokrati. Det är deras\r\nuppfattningar som vi tycker är så viktiga att\r\ntorgföra. Vårt förslag har byggts upp av\r\nerfarenheter hos dem som verkligen jobbar med de\r\nhär frågorna.</pre><pre>Rune Rydén vet att det finns många som håller med\r\noss. Egentligen tror jag att Rune Rydén gör det\r\nockså. Jag har förståelse för att det är svårt att få\r\nregeringsorkestern att spela samma stycke.</pre><pre>Rune Rydén tycker att det finns en litet pikant del\r\ni vårt förslag, en utgiftshöjning. Men det är ingen\r\nutgiftshöjning i traditionell mening. Det är en av de\r\nviktigaste investeringar som vi tror att Sverige kan\r\ngöra i framtiden, nämligen att investera i de\r\nmänniskor som vill studera, som har ambitionen\r\noch kapaciteten. Vi vill att de skall komma in och\r\ninte stängas ute. Därför måste vi betala de\r\nkostnaderna -- på samma sätt som\r\nsjukförsäkringen. Vi kommer att få igen pengarna\r\nsjufalt, för att inte säga tiofalt, i framtiden. Om det\r\nkan kallas pikant är vi pikanta med stolthet.</pre><pre>Anf. 54  RUNE RYDÉN (m) replik:</pre><pre>Herr talman! Jag skall ge Stefan Kihlberg rätt på en\r\npunkt och säga att utbildning naturligtvis är en\r\ninvestering, men däremot är det helt klart att det\r\nsystem som Ny demokrati förespråkar -- som\r\ninnebär en stor avreglering och som är parallellt\r\nmed hur det fungerar inom näringslivet -- kommer\r\natt innebära att kostnaderna för högskolan och\r\nforskningen kommer att öka, om man inte sätter\r\nnågra som helst kostnadsbegränsningar. Det görs\r\ninte i Ny demokratis reservation. Om Stefan\r\nKihlberg hävdar motsatsen talar han mot bättre\r\nvetande.</pre><pre>Anf. 55  STEFAN KIHLBERG (nyd) replik:</pre><pre>Herr talman! Jo, Rune Rydén, det finns en mycket\r\neffektiv kostnadsbegränsningsspärr. Det står också\r\ni motionen. Kvaliteten får icke i något sammanhang\r\neftersättas. Det är en mycket effektiv spärr mot att\r\ndet skulle bli något slags lavinartat missbruk.</pre><pre>Anf. 56  RUNE RYDÉN (m) replik:</pre><pre>Herr talman! Precis som kvalitet inte får kosta --\r\noch skall kosta.</pre><pre>Anf. 57  Utbildningsminister PER UNCKEL\r\n(m):</pre><pre>Herr talman! Det är ett stort beslut som riksdagen\r\nom en stund skall fatta. Det är stort därför att det\r\nberör många och på ett genomgripande sätt. Men\r\ndet är också stort därför att det har sådan betydelse\r\nför vårt lands framtid både som kultur- och som\r\nindustrination.</pre><pre>Villkoren för den högre utbildningen och\r\nforskningen avgör som få andra ting\r\nförutsättningarna för framåtskridandet. Den högre\r\nutbildningens vitalitet avgör vårt lands långsiktiga\r\nutvecklingsförmåga.</pre><pre>Herr talman! Så är det naturligtvis i grunden för alla\r\nländer. Likväl är det särskilt sant för oss som är\r\nmindre. Vi har inte så många andra sätt att\r\nkonkurrera på. Det blir så i ökande grad.\r\nKvalitetskraven skärps. Det är bakgrunden till de\r\nförändringar kammaren i dag diskuterar.</pre><pre>Europas universitetshistoria går från begränsning\r\ntill vidsyn. Medeltidens europeiska universitet hade\r\nyrkesträning som sin huvuduppgift. De skulle\r\ndärutöver tjäna Gud och konungen.</pre><pre>Grundandet av Berlinuniversitet år 1810 blev ett\r\nbetydelsefullt steg i vidgandet av universitetens\r\nuppgifter. Här formulerar Wilhelm von Humboldt\r\nde idéer om det fria universitetet som alltsedan dess\r\nvarit huvudfåran i västvärlden. Han sade att\r\nuniversitetet skulle vara fritt från kyrka och stat för\r\natt i stället organiseras kring den egna forskningen\r\noch undervisningen. Universitetet skulle vara vad\r\nhan kallade en republik i staten, med en egen senat\r\noch med egna medborgare. Med von Humboldts\r\nord skulle universitetet ha sin egen ordningsvakt.</pre><pre>Det Humboldtska idealet följdes 1988 upp när de\r\neuropeiska universiteten formulerade sitt eget\r\nMagna Carta. Man slog då fast att: ''---för att\r\ntillgodose omvärldens behov måste universitetens\r\nforskning och undervisning vara moraliskt och\r\nintellektuellt oberoende av alla politiska och\r\nideologiska maktgrupperingar. Friheten i forskning\r\noch utbildning är universitetens grundläggande\r\nprincip.''</pre><pre>Här i Sverige hade för övrigt 150 år efter von\r\nHumboldt och före det att universitetens Magna\r\nCarta formulerades europeiskt en viktig uttolkare\r\nav von Humboldt uppstått i Gunnar Myrdals\r\nperson. Han skrev: ''Forskningen och den högre\r\nundervisningen är den nationella kulturens\r\nkällflöden. Det nyvaknade intresset på alla håll för\r\npraktisk vetenskap får inte skymma undan att\r\ndenna själv liksom hela vår kultur i övrigt bygger på\r\natt vid våra högskolor bedrives en fri forskning för\r\nett sanningens utletande som inte styrs av\r\nomedelbara nyttointressen.''</pre><pre>Jag beklagar, Bengt Silfverstrand, att jag mot\r\ndenna historiska bakgrund använder ordet ''fri'', så\r\nsom universitetets idé ser ut. Den är i grunden\r\nhumanistisk -- eller om man så vill -- kulturell. Den\r\nhandlar om hela samhällets öppenhet, om behovet\r\nav kritik och motkritik, om själva nerven i varje\r\nsamhälle som vill kalla sig fritt. Universiteten utgör\r\nmed Myrdals ord de källflöden ur vilka det öppna,\r\noffentliga samtalet hämtar sin inspiration.</pre><pre>Herr talman! Lika viktigt som universitetens och\r\nhögskolornas oberoende är för kulturens och\r\nhumanismens mångfald är det för vårt lands\r\nekonomiska och industriella utveckling. De senaste\r\nårens utveckling på den internationella scenen,\r\nmen också här i vårt eget land, har tydliggjort hur\r\nilla centraliserade statssytem och ekonomier\r\nförmår leva upp till den nya tidens krav. Vetenskap\r\nkan, lika litet som den enskildes utveckling av sin\r\negen förmåga, planeras fram. Där man har försökt\r\nhar man misslyckats.</pre><pre>Herr talman! Jag har velat inleda med detta något\r\nbredare perspektiv på den högre utbildningens och\r\nforskningens historiska och samhälleliga roll.\r\nKravet på frihet och oberoende för vetenskap och\r\nutbildning är emellertid -- och det är viktigt att\r\nunderstryka -- inte detsamma som att staten saknar\r\nen roll på detta område. Däremot säger det oss\r\nnågot om hur rollen skall spelas.</pre><pre>I praktiskt taget alla länder tar staten ett betydande\r\nansvar för den högre utbildningen. Forskningen\r\nuppbär oftast offentligt stöd. I få länder tas\r\nemellertid detta ansvar genom att staten i\r\nenskildheter avgör hur t.ex. utbildningen skall\r\ngenomföras, och nästan ingenstans är staten ensam\r\nom att bära ansvaret.</pre><pre>De internationella iakttagelserna lär oss att den\r\nsvenska staten även i framtiden har viktiga\r\nuppgifter inom högre utbildning och forskning. Det\r\ngäller inte minst i fråga om den ekonomiska\r\nsäkerheten. Men de internationella\r\nerfarenheterna, tillsammans med våra egna\r\nerfarenheter sedan 70-talets mitt, lär oss också att\r\nuppgiften ser ut på ett annat sätt än vad man\r\nföreställde sig då t.ex. 1975 års högskolebeslut\r\nfattades.</pre><pre>Att förändra villkoren för de statliga universiteten\r\noch högskolorna är den första av de ambitioner som\r\npräglar regeringens förslag i propositionen Frihet\r\nför kvalitet.</pre><pre>Herr talman! Jag är glad över att riksdagens\r\nutbildningsutskott med sådan kraft slutit upp\r\nbakom regeringsförslaget. Riksdagens beslut med\r\nanledning av utbildningsutskottets betänkande\r\nkommer att utgöra en stabil bas för den vitalisering\r\nav den högre utbildningen och den förstärkning av\r\nstudenternas ställning som vi nu inleder.</pre><pre>Det senare är en särskilt viktig del av den frigörelse\r\nav universiteten och högskolorna som vi satt oss\r\nföre att genomföra. Det uppnås genom att det\r\ncentrala linjesystemet avvecklas, men också genom\r\natt varje universitet och högskola ges incitament att\r\ngå varje students intressen till mötes.</pre><pre>Inte minst betydelsefull är den profilering som\r\nvarje universitet och högskola i framtiden kan\r\ngenomföra. Det innebär en större slagkraft, inte\r\nminst i det nödvändiga internationella samarbetet.\r\nMen det innebär också att studenterna får en\r\ntydligare bild av vart man bör söka sig för att få den\r\nutbildning man önskar med högsta kvalitet. En\r\nutveckling i denna riktning ger alla högskolor och\r\nuniversitet nya chanser.</pre><pre>Jag är själv övertygad om att det innebär att såväl\r\nsmå högskolor som stora universitet hittar sin resp.\r\nsärprägel. Jag tror också att det i denna process inte\r\nminst kommer att visa sig att många mindre\r\nhögskolor, tydligare än i dag, kommer att komma\r\ntill sin rätt. Kvaliteten kommer att främjas i det nya\r\nuniversitets- och högskolesystem som vi nu\r\ndiskuterar. Det sker genom att studenterna får\r\nstörre möjligheter att ställa krav och genom det\r\nsärskilda utvärderingssekretariat som inför\r\nstudenter och andra har att garantera\r\nexamenskvaliteten.</pre><pre>Herr talman! I det senaste halvårets debatt om\r\nstuderandeinflytande har jag förvånat mig över att\r\nså få företrädare för oppositionen har förmått\r\nmedge att det förhåller sig på det här sättet.\r\nDessutom förefaller man att bortse ifrån att det\r\nviktigaste av allt är att vi bokstavligen förmår\r\nerbjuda varje student en utbildning i världsklass.</pre><pre>Som har framgått av debatten så här långt tvangs\r\nsocialdemokraterna redan före regeringsskiftet att\r\nav en obändig verklighet medge att det gamla\r\nuniversitets- och högskolesystemet inte höll. Det\r\nvar välkommet att denna insikt infann sig.</pre><pre>Ändå fattas det någonting i övertygelsen. De\r\nsocialdemokratiska reservationerna till\r\nutbildningsutskottets betänkande bär vittnesbörd\r\nom ett parti som förefaller sakna inre kompass i\r\nhögskolepolitiken: avreglering -- men ändå inte,\r\noch framför allt inte så mycket och inte så fort.</pre><pre>Jag kan naturligtvis förstå att det kan finnas skäl till\r\nambivalensen. En tidigare omhuldad föreställning\r\nom hur den högre utbildningen borde organiseras\r\ngick i bitar på 15 år. Ändå: skulle tvehågsenhet få\r\nstyra den så viktiga förnyelsen av den högre\r\nutbildningen, är risken stor att förnyelsen kommer\r\natt misslyckas. Universitet och högskolor,\r\nstudenter och lärare måste tilltros förmågan att\r\nsörja för att utbildningen blir av yppersta klass. Då\r\nmåste riksdagen förmå att hålla sina egna\r\nambitioner och intressen kontrollerade för att ge\r\nutrymme för andra att utveckla sina.</pre><pre>Socialdemokraterna går, herr talman, i sin\r\ntvehågsenhet gentemot frigörelsen enligt min\r\nmening över den gräns där nödvändiga hänsyn till\r\nstudenternas rättssäkerhet och hela landets\r\nintressen riskerar att bli till blott och bart en variant\r\nav det gamla U 68, som vi nu lägger till\r\nhandlingarna. En sådan politik saknar helt enkelt\r\nmöjlighet att fungera.</pre><pre>Herr talman! Jag redovisade nyss att de\r\ninternationella erfarenheterna undantagslöst pekar\r\nmot att staten inte är eller bör vara ensam om att ta\r\nansvar för att hög utbildning av god kvalitet erbjuds\r\nvåra unga. Det är denna iakttagelse som gjort det\r\nangeläget att inte begränsa dagens analys och\r\nförslag till enbart de statliga universitetens och\r\nhögskolornas arbete, I Frihet för kvalitet anges\r\ndärför två ytterligare ambitioner som delar av\r\nregeringens strategi för att förstärka den högre\r\nutbildningen: Helt fria högskolor skall, efter\r\nkvalitetsprövning, kunna tilldelas rätt att\r\nexaminera studenter. Förutsättningarna prövas\r\ndessutom för en överföring av några i dag statliga\r\nhögskolor till stiftelseform.</pre><pre>I det senare hänseendet har ett underlag för\r\nfortsatta diskussioner i dagarna överlämnats till\r\nTekniska högskolan i Stockholm, till Chalmers i\r\nGöteborg och till Högskolan i Jönköping. Låt mig\r\nemellertid, herr talman, innan jag kommenterar\r\nstiftelsefrågan, något ytterligare utveckla motiven\r\nför högskolor med annan huvudman än staten själv.</pre><pre>Det beslut riksdagen i dag uppenbarligen avser att\r\nfatta når långt i fråga om frigörelse av de enskilda\r\nlärosätena. Likväl är det ofrånkomligen så att\r\nstatliga högskolor står i en myndighetsrelation till\r\nregering och riksdag. Det innebär en begränsning i\r\nmöjligheterna att pröva nytt och att tillmötesgå\r\nkrav t.ex. från studenter och det omgivande\r\nsamhället. Det är min övertygelse att hela\r\nuniversitets- och högskoleväsendet skulle vinna på\r\nom det i kretsen av högskolor också fanns de som\r\narbetade under andra villkor än statens. Det är\r\ndenna övertygelse som avspeglas i regeringens\r\ntredelade reformstrategi. Fler högskolor än statens\r\negna blir därmed till en integrerad del av den\r\nförnyelseprocess som nu inleds.</pre><pre>En rad utbildningsinstitutioner har det senaste\r\nhalvåret sökt kontakt med regeringen för att få sina\r\nmöjligheter att erhålla examinationsrätt prövade.\r\nUniversitetskanslerns utvärderingssekretariat\r\nkommer att spela en avgörande roll i den\r\nkvalitetsgranskning som föregår tillståndsbeslut.</pre><pre>Den entusiasm som möjligheten att bli accepterad\r\nsom högskola med examensrätt väckt är mycket\r\nstimulerande. Den vittnar om den nya kapacitet\r\nsom den högre utbildningen nu kan få tillgång till.</pre><pre>Dessa nya institutioner för högre utbildning är det\r\nena sättet varigenom universitets- och\r\nhögskolesystemet kan ges en mera varierad\r\nutformning. Möjlighet för intresserade högskolor\r\natt ombildas till stiftelser är det andra.</pre><pre>Efter ett år av diskussioner har tre högskolor sagt\r\nsig vara engagerade i tanken på att pröva nya\r\narbetsvillkor. Med dessa -- och jag ber Bengt\r\nSilfverstrand noga observera orden -- går vi nu in i\r\nslutgiltiga diskussioner för att se om det finns en bas\r\nmellan regering och resp. högskola för ett\r\ngemensamt förslag till riksdagen under våren.</pre><pre>Efter att jag tagit del av några av de inledande\r\nkommentarerna till det underlag som lämnats till de\r\ntre aktuella högskolorna finner jag skäl att påpeka\r\nett par ting.</pre><pre>Det första är att staten i det nu offentliggjorda\r\nmaterialet utfäster sig att även i framtiden stå för\r\nfinansieringen, om än i andra former än i dag.</pre><pre>Det andra är att de närmare relationerna mellan\r\nstaten och de aktuella högskolorna inte är\r\nopåverkbara. I en stiftelseurkund och i avtal kan\r\nstaten lägga fast de villkor som man anser skall gälla\r\nför stiftelsehögskolornas framtid.</pre><pre>Låt mig också, herr talman, snabbt och i detta\r\nsammanhang besvara de frågor Bengt Silfverstrand\r\ni anslutning till detta har ställt till mig.</pre><pre>Den första är frågan om inte denna kammare är så\r\nallsidigt sammansatt att den borde kunna ta ansvar\r\nför alla högskolor. Jag tror, herr talman, att Bengt\r\nSilfverstrand med sin fråga har missat själva den\r\nprincipiella poängen i det vi nu resonerar kring. Det\r\när bra för vitaliteten och för öppenheten i vårt\r\nsamhälle om vissa högskolor har en annan\r\nhemmahamn än en aldrig så allsidigt sammansatt\r\nriksdag. Enligt min mening är det t.o.m.\r\nnödvändigt för att vi skall veta att kritiska och\r\noberoende krafter alltid kommer att finnas.</pre><pre>Bengt Silfverstrands andra fråga gäller påpekandet\r\ni propositionen om att riksdagen alltid kan\r\ninskränka friheten för de statliga högskolorna. Det\r\nförundrar mig att Bengt Silfverstrand undrar över\r\nett sådant påpekande. Har han redan glömt 1975\r\nårs högskolebeslut?</pre><pre>I den tredje frågan säger sig Bengt Silfverstrand\r\ninte förstå propositionens påpekande om att\r\nhögskolor med andra huvudmän än staten kan\r\nbidra till en effektivare resursanvändning. Min\r\nmotfråga är: Varför skulle det som är sant på alla\r\nandra områden inte vara sant i fråga om den högre\r\nutbildningen?</pre><pre>Den fjärde frågan handlade om byggnadsfrågorna,\r\ndär Bengt Silfverstrand emellertid blandar ihop\r\nolika ting i samma fråga. Han kommenterar\r\nbyggnadsfrågor för eventuella stiftelsehögskolor,\r\nsom om det gällde statliga högskolor. Då blir det\r\nnaturligtvis alldeles felaktigt, både i slutsats och i\r\nanalys.</pre><pre>Den femte frågan handlar om terminsavgifterna,\r\ndär Bengt Silfverstrand hävdar att terminsavgifter\r\nligger i själva stiftelsetanken. Det gör de inte alls!</pre><pre>Låt mig härtill, herr talman, bara notera att jag\r\ndelar de ambitioner utskottet gett uttryck för i akt\r\noch mening att främja jämställdheten inom den\r\nhögre utbildningen. Jag avser att återkomma till\r\ndessa viktiga frågor i de propositioner om högre\r\nutbildning och forskning som presenteras för\r\nriksdagen i februari.</pre><pre>Bengt Silfverstrands påpekande om den sociala\r\nsnedrekryteringens problem finns det också\r\nanledning att allvarligt notera. Klädsamt hade det\r\nemellertid varit om Bengt Silfverstrand samtidigt\r\nvelat medge att en positiv trend i fråga om den\r\nsociala fördelningen inom den högre utbildningen\r\nbröts när totalregleringen infördes. Det stämmer i\r\nvart fall mig till viss eftertanke om vilka metoder\r\ndet är som är mest gagneliga för att tillse att alla\r\ntyper av ungdomar får möjlighet att genomgå högre\r\nutbildning.</pre><pre>Själv tror jag att bättre lön för studiemödan är den\r\nviktigaste enskilda åtgärden för att engagera fler\r\nstudenter från mindre studiemotiverade hem. Är\r\nman inte självklart och naturligt motiverad för\r\nlånga studier, blir det naturligtvis etter värre om\r\nman inte får någon lön för studiemödan.</pre><pre></pre><pre>Herr talman! Jag är övertygad om att den svenska\r\nhögre utbildningen kommer att vinna ordentligt på\r\nden förnyelse som nu är i vardande. Jag bestyrktes\r\ni detta av de erfarenheter som jag drog av den\r\nslutgiltiga utfrågning som OECD:s utvärderare\r\nbestod Utbildningsdepartementets ledning med i\r\nParis för ett par månader sedan, en utfrågning som\r\nBengt Silfverstrand -- av hans anförande här i dag\r\natt döma -- inte till fullo tagit del av.</pre><pre>Efter sju timmars diskussion talades det inte längre\r\nom det som varit, utan om den nya svenska\r\nmodellen i vardande. Det är min förhoppning att\r\nockså de partier och andra i Sverige, som alltjämt --\r\nlikt OECD i början -- känner sig litet ovana, till sist\r\nskall följa med på vägen.</pre><pre>(Applåder)</pre><pre>Anf. 58  BENGT SILFVERSTRAND (s)\r\nreplik:</pre><pre>Herr talman! Jag noterar att Per Unckel tydligen är\r\nopåverkad av vad som tidigare har sagts här i\r\nkammaren. En eminent företrädare för de\r\nborgerliga, dvs. Per Unckels eget\r\nregeringsunderlag, talade om den nya svenska\r\nmodellen och satte socialdemokratin i motsats till\r\ndenna nya modell, som ett slags bromsklossar. Men\r\nverkligheten och sanningen är precis den som Larz\r\nJohansson tidigare påpekade, nämligen att detta\r\nrör sig om en fortsättning av ett pågående\r\nreformarbete. När vi socialdemokrater i\r\nregeringsställning uppfattade de ständigt nya\r\nsignalerna och förändringarna i samhället var det\r\nalldeles självklart för oss att vi efter en vital\r\ndebatt -- vilket vi också har i dag -- tog\r\nkonsekvenserna och tog vissa initiativ till\r\nförändringar.</pre><pre>Det är enbart på den första punkten -- av tre\r\npunkter --, som handlar om förändringar av den\r\ngrundläggande utbildningen, som det finns några\r\navvikelser. Man kan också tala om en förnyelse. På\r\nde andra punkterna är det fråga om retorik.</pre><pre>Nu var det något mer lågmält än i\r\npressmeddelandet, men när Per Unckel talar om att\r\nman skall pröva dessa möjligheter är det ett utspel\r\nfrån regeringens sida, som Centerpartiet\r\nuppenbarligen inte står bakom -- jag uppfattar Larz\r\nJohansson som en auktoritativ företrädare för det\r\npartiet. Detta är utomordentligt anmärkningsvärt.</pre><pre>Kritiken gäller polemiken i pressmeddelandet, där\r\nman nedvärderar de parlamentariska instansernas\r\nbetydelse för högskolepolitiken.</pre><pre>Per Unckel svarade inte på frågan om\r\nfastigheternas roll i sammanhanget. Vi skall i\r\nmorgon ta ställning till ett förslag som innebär att\r\ndet i botten skall vara ett statligt ägande av\r\nhögskolefastigheter. Som Per Unckel själv\r\npåpekade finns det ju ännu inte något konkret\r\nförslag om stiftelse. Då är frågan fortfarande\r\nberättigad: Vad är det som gäller? Är det\r\nFinansdepartementets linje som går ut på att det\r\nskall vara ett statligt ägande som gäller? Eller är det\r\nUtbildningsdepartementets eller är det Moderata\r\nsamlingspartiets i regeringen uppfattning om hur\r\nstiftelsen skall se ut som gäller? Det saknar faktiskt\r\ninte betydelse.</pre><pre>Jag vill återkomma till studenterna. Sveriges\r\nförenade studentkårer har kraftfullt reagerat mot\r\nstiftelsepropåerna. Det har varit en mycket negativ\r\nreaktion.</pre><pre>Anf. 59  Utbildningsminister PER UNCKEL\r\n(m):</pre><pre>Herr talman! Som svar på Bengt Silfverstrands\r\nfrågor vill jag säga följande. Observera att det inte\r\nvar jag som talade om den nya svenska modellen,\r\nutan det var OECD som gjorde det. Jag hänvisade\r\ntill OECD:s uttryck, om det må vara mig tillåtet att\r\ngöra så.</pre><pre>Beträffande den andra frågan om det s.k. utspelet\r\nom stiftelsehögskolor, vet jag inte hur Bengt\r\nSilfverstrand har bibringats uppfattningen om\r\nutspel. Som jag tidigare under året flera gånger har\r\nredovisat i denna klammare har vi fört en\r\nkontinuerlig diskussion med de högskolor som har\r\nvarit intresserade av sådana diskussioner, dvs.\r\nhögskolor som har tagit initiativ gentemot oss för\r\natt få prövat om det fanns nya verksamhetsformer\r\nsom kunde vara öppna för dem.</pre><pre>Vi har nu kommit till en punkt då det finns\r\nanledning att föra dessa diskussioner i något mera\r\nkonkreta termer för att dessa högskolor skall kunna\r\ngöra sig en föreställning om hur verkligheten kan\r\nkomma att gestalta sig. Men, som jag tidigare sade,\r\ndetta är en pågående diskussion som skall utgöra\r\nbas för ett gemensamt ställningstagande av\r\nhögskolor och regering senare under våren, eller\r\nrättare sagt: pågående diskussioner för att klargöra\r\nom det finns en bas för en gemensam ståndpunkt.</pre><pre>Jag har med viss tydlighet redan tidigare framhållit\r\natt jag tror att det vore vitalserande för hela\r\nhögskolesystemet om vi gick den internationella\r\nvägen och tillät också andra att ge sitt bidrag till den\r\nhögre utbildningen.</pre><pre>Den tredje frågan torde ha sin utgångspunkt i vad\r\nBengt Silfverstrand upplever som min\r\nnedvärdering av de parlamentariska instanserna.\r\nSom förutvarande ledamot av denna kammare vore\r\ningenting mig mera främmande än att säga att\r\nriksdagen saknar betydelse. Däremot säger jag att\r\ndet är min övertygelse att vårt samhälle och\r\nuniversitetsväsende blir bättre om allting inte är\r\nliktydigt med politik. Det är bra om det finns\r\nsektorer i vårt samhäller som står fria från den\r\npolitiska makten och dennas från tid till annan\r\nskiftande inställningar. Universiteten och\r\nhögskolorna tillhör genom den moderna\r\neuropeiska traditionen den kategori av institutioner\r\nsom mår väl av att ha delar av sig stående helt fria\r\nfrån den offentliga makten. Det är det som några\r\nav oss talar om i termer av krafter och motkrafter,\r\nalltså att inte ens en aldrig så demokratisk statsmakt\r\nskall kunna kontrollera hela universitetsväsendet,\r\nom den skulle komma på den idéen. Jag tycker att\r\ndet vore till fördel om Sverige i detta hänseende\r\nblev europeiskt.</pre><pre>Den fjärde frågan handlade om högskolans\r\nfastigheter inför riksdagens beslut i morgon. Intill\r\ndess att ett förslag finns om ett överförande av\r\nnågon eller några högskolor i stiftelseform med\r\ndettas eventuella konsekvenser för\r\nfastighetsfrågorna gäller naturligtvis det förslag\r\nsom regeringen via Finansdepartementet har\r\npresenterat.</pre><pre>Till sist: Visst, Bengt Silfverstrand, skall vi lyssna\r\npå studenterna. Det är i själva verket studenternas\r\nintressen som står i centrum för hela den\r\nhögskolereform som regeringen nu har presenterat.\r\nMen begå inte misstaget att förväxla varje students\r\nintressen med vad SFS säger i Bengt Silfverstrands\r\nöra vid det tillfälle då Bengt Silfverstrand vill\r\nlyssna!</pre><pre>Anf. 60  BENGT SILFVERSTRAND (s)\r\nreplik:</pre><pre>Herr talman! Det är ganska fantastiskt att höra\r\ndessa väl valda ord om studenterna. Men vad har\r\nde satt för spår i den här propositionen?\r\nUtbildningsbevakning och lokalt engagemang i\r\nutbildningens uppläggning är det viktigaste\r\ninflytandet för Sveriges studenter, oavsett på vilket\r\nuniversitet eller vilken högskola de går. Det är mot\r\ndenna bakgrund som vi är så angelägna att\r\nstudenterna skall få rätt och möjlighet att verka i\r\nolika styrorgan inom högskolan. Att studenter\r\nstöder varandra är viktigt både för de enskilda\r\nstudenterna och för studenterna som grupp. Det är\r\nväl ändå inte ointressant, Per Unckel, att SFS tar\r\nett så kraftfullt avstånd från planerna på\r\nstiftelseuniversitet. Har regeringen för vana att\r\ngöra sådana här utspel i olika frågor för att testa\r\nbärkraften i regeringssamarbetet? Är det inte\r\nkollektiva beslut som fattas inom regeringen, också\r\nnär man gör utspel av den här typen? Detta är ju\r\nrätt så fantastiskt.</pre><pre>Sedan tycker jag att det var något nedlåtande mot\r\nSFS att åtminstone antyda att SFS inte är riktigt\r\nrepresentativa. Jag underar vem som är\r\nrepresentativ för regeringen i den här debatten,\r\nt.ex. när det gäller stiftelsefrågan. Är det Per\r\nUnckel eller Larz Johansson?</pre><pre>Anf. 61  Utbildningsminister PER UNCKEL\r\n(m):</pre><pre>Herr talman! Om man ser till det studentintresse\r\nsom jag sätter främst, så är det varje enskild\r\nstudents möjligheter att få den bästa utbildning som\r\nvi kan erbjuda och honom eller henne. I synnerhet\r\ndet faktum att en student skuldsätter sig med\r\nuppemot ett par hundratusen för en vanlig\r\nakademisk utbildning gör att det är av\r\ngrundläggande betydelse att studenten vet att han\r\neller hon får precis den utbildning han eller hon\r\nefterfrågar. Detta är utgångspunkten.</pre><pre>Med det system som vi nu skall genomföra --\r\nåtminstone i denna del delvis tillsammans med\r\nSocialdemokraterna -- förstärks varje enskild\r\nstudents möjligheter att direkt och personligen\r\nkunna påverka utbildningens uppläggning. Det,\r\nBengt Silfverstrand, är riktig frihet.</pre><pre>Det kompletteras med en rätt för studenternas\r\norganisationer att vara representerade i\r\nuniversitetens organ. Regeringen har i detta\r\nhänseende stannat vid att ange att studenter skall\r\nvara representerade. Men på grund av att vi inte i\r\ndetalj anger hur många ledamöter som skall sitta i\r\nvarje organ, fann vi det orimligt att centralt reglera\r\nantalet studenter som skulle sitta i organen. Vi har\r\ni detta hänseende ett betydande förtroende för att\r\nlokala universitetsledningar tillsammans med\r\nstudenterna finner former för att tillgodose\r\nstudenternas intressen. Jag har i varje fall inte\r\nsedan propositionen presenterades hört en enda\r\nhögskola som inte skulle visa sig förmå svara upp\r\nmot dessa krav och detta ansvar.</pre><pre>I frågeställningen om representativitet, säger jag\r\ninte att jag inte lyssnar på Sveriges Förenade\r\nstudentkårer, men jag lyssnar även på andra. Jag\r\nlyssnar också på de kårer som av olika skäl har valt\r\natt stå utanför Sveriges Förenade studentkårer,\r\nvilket vid det här laget råkar vara en hel del. På\r\nbasis av det som vi får höra -- inte på basis av vad de\r\nsäger att de representerar -- fattar regeringen sina\r\nbeslut och förelägger riksdagen dessa. Svårare är\r\ndet inte, Bengt Silfverstrand, när man vill finna en\r\nrimlig avvägning mellan de olika intressen som gör\r\nsig hörda i en debatt som denna.</pre><pre>Anf. 62  MARGITTA EDGREN (fp):</pre><pre>Herr talman! Låt mig först få inleda med att säga\r\nnågra ord om reservation 11, som gäller de\r\nmedellånga vårdutbildningarna och yrkesexamina\r\nför dem. Jag är faktiskt mycket ledsen över denna\r\nreservation. Hösten 1990 var vi i utskottet nämligen\r\nhelt överens om att vi skulle gå till den dåvarande\r\nregeringen och begära en totalöversyn av de\r\nmedellånga vårdutbildningarna. Sedan fick vi en ny\r\nregering sent hösten 1991.</pre><pre>I reservationen anges att denna utredning skall\r\ngenomföras ytterligt snabbt. Det som skiljer\r\nreservationen från utskottsmajoritetens förslag är\r\nendast tidpunkten. Reservanterna vill under denna\r\nvår ha besked om hur det blir. Det är väldigt\r\nmärkligt, tycker jag, eftersom vi i detta\r\nsammanhang har varit helt överens. Vi har gång på\r\ngång tagit upp och efterlyst denna utredning. Att\r\nSocialdemokraterna nu reserverar sig, tycker jag är\r\nlitet klåfingrigt. Dessutom lägger ju vi i\r\nutskottsmajoriteten till ett par uppgifter i fråga om\r\ndenna översyn. Dels skall man i samband med att\r\nlinjerna avskaffas se över yrkesexamina, t.ex. för\r\nlaboratorieassistenter, arbetsterapeuter och\r\noptiker, dels skall man se över ansvarsfördelningen\r\nmellan Socialstyrelsen och högskolans tillsynsorgan\r\nnär det gäller de utbildningar som leder till\r\nlegitimitet. Jag yrkar givetvis bifall till utskottets\r\nhemställan i betänkandet i denna del.</pre><pre>Sedan skulle jag vilja säga några ord om\r\njämställdheten inom den svenska högskolan, som\r\nhar gått en kräftgång. Det visar den rapport av\r\nEgon Hemlin som presenterades tidigt i våras. Man\r\nkan dra en slutsats av hans rapport när det gäller\r\nvad det beror på att jämställdhetsarbetet, dvs. att\r\nåstadkomma balans mellan män och kvinnor på alla\r\nnivåer inom högskolan, inte tas riktigt på allvar av\r\nde skilda planerings-  och beslutsorgan som finns\r\ninom högskolan. Entusiaster som gör ett gott\r\narbete finns förvisso. Men de har i regel tvingats att\r\njobba i motvind eller, i bästa fall, i likgiltig stiltje.\r\nMera sällan har deras arbete lyfts fram som goda\r\nexempel på att jämställdheten i högskolan också är\r\nen kvalitetsfråga.</pre><pre>Bl.a. med anledning av denna rapport tillsatte\r\nregeringen en arbetsgrupp under min ledning, som\r\nnu har överlämnat konkreta förslag och fört fram\r\nidéer om hur detta arbete skall påskyndas, så att de\r\nmål som riksdagen satte upp, senast 1987, i alla fall\r\nskall kunna uppnås under 90-talet.</pre><pre>Då, Bengt Silfverstrand, kan vi återkomma till\r\ndiskussionen om att politiker i handling skall visa\r\nvad de menar och sätta vilja och kraft bakom\r\norden. Då gäller det inte att leka med orden om\r\nman skall iaktta eller främja, eller om man bör eller\r\nskall. Vi har lekt med ord, som för den enskilda\r\nhögskolan inte har haft den minsta betydelse. Vi i\r\ndenna kammare har trott att vi har främjat och\r\niakttagit jämställdshetsarbetet, men vi har i\r\npraktisk handling inte visat att det faktiskt finns\r\nbåde vilja och kraft bakom våra ord.</pre><pre>Därför är jag mycket nöjd med att utskottet, med\r\nanledning av folkpartisten Christer Eirefelts\r\nmotion, nu förtydligar att man när det gäller\r\nurvalsgrunder och särskilda skäl som urvalsgrund,\r\nockså skall inrymma tillämpning av\r\njämställdhetsaspekten och att denna urvalsgrund\r\nskall ses som ett verktyg för att vi skall nå målen om\r\nbalans mellan män och kvinnor inom både\r\ngrundutbildning och forskning.</pre><pre>Principen är inte ny. Allt sedan 1978 har\r\nregeringarna varit ense om att\r\njämställdhetsaspekten utgör saklig grund enligt\r\nregeringsformen vid tillsättning av tjänster på det\r\nstatliga området. Vad vi menar är att denna princip\r\nsom urvalsgrund bör tillämpas inte bara för dem\r\nsom söker tjänster utan också för dem som söker\r\nkurser, program och utbildningar till och inom\r\nhögskolan. När högskolan nu skall ta ansvar för sin\r\negen antagning av studerande, bör man således som\r\nen urvalsgrund tillämpa jämställdhetsaspekten och\r\ndärmed kunna ge förtur till sökande av\r\nunderrepresenterat kön när meriterna, dvs.\r\nkunskaperna, erfarenheterna och den särskilda\r\nfallenheten för den sökta utbildningen, är i stort\r\nsett lika om än inte identiskt lika.</pre><pre>Jag förmodar att alla här är medvetna om att\r\njämställdhet i högskolan inte kan pratas fram. I så\r\nfall hade vi haft den. Ansvaret ligger på\r\nhögskolorna själva att använda de resurser som står\r\ntill buds, använda sin fantasi och sitt sinne för fair\r\nplay. Men med lagar och förordningar understöder\r\nvi i handling en tydlig vilja till rättvisa. Rättvisa är\r\nju för all del i dag inte en tydligt kontroversiell fråga\r\ni samband med jämställdhet i högskolan. Såvitt jag\r\nhar förstått finns det ingen som vill ställa sig upp\r\noch säga att det är rättvist att 5 % av professorerna\r\när kvinnor. Alla inser nog att det inte till 95 % till\r\nmäns fördel skiljer i begåvning, utbildning och\r\nkreativitet. Men vad få är riktigt medvetna om är\r\natt jämställdhet också är en kvalitetsfråga.</pre><pre>Den som först, såvitt jag vet, talade om detta var\r\nPeter Scott, som gjorde en utredning till den av oss\r\nalla så högt rosade grundbulten i High Education in\r\nSweden, A look from the outside. Där förvånades\r\nhan över att jämställdheten i högskolan här i\r\nSverige sågs som en politiskt extern fråga och inte i\r\nförsta hand som en intern akademisk angelägenhet,\r\nvilket är vitalt för kvaliteten i den akademiska\r\nverksamheten. Lika förvånad var han över bristen\r\npå medvetenhet om jämställdhetens betydelse för\r\nutbildningens och forskningens kvalitet.</pre><pre>På detta tema, utbildningens och forskningens\r\nkvalitet, är det viktigt att vi nu framöver tar till vara\r\nde förslag som denna arbetsgrupp har utarbetat och\r\natt vi också på sikt följer upp, mäter och utvärderar\r\njämställdhet som kvalitet, precis på samma sätt som\r\nnär det gäller andra kvalitetsindikatorer som skall\r\nutvärderas.</pre><pre>Anf. 63  BENGT SILFVERSTRAND (s)\r\nreplik:</pre><pre>Herr talman! Jag vill mycket kortfattat säga något\r\nom examina på vårdutbildningarna. Det är mycket\r\nrimligt att riksdagen just i detta ögonblick, när vi\r\nskall fatta beslut om att avveckla\r\nutbildningslinjerna och när vi vet att\r\nyrkesutbildning och program måste vara distinkta\r\nför vissa typer av utbildningar, ger en mycket tydlig\r\nsignal till regeringen att något nu måste ske och att\r\nden måste ta tag i detta.</pre><pre>Det är ju kopplat till beslutet om en avveckling av\r\nutbildningslinjerna som detta ställningstagande\r\nskall ses.</pre><pre>Margitta Edgren har på ett föredömligt sätt\r\nengagerat sig i jämställdhetsfrågorna. Hon har\r\nförsökt, det är jag övertygad om, att göra något\r\nmera av dessa. Men jag tycker att Margitta Edgren\r\ninte skall göra det så lätt för sig och bara säga att\r\ndet är fråga om en lek med ord. Jag tror att alla i\r\ndenna kammare -- definitivt de som sitter med i\r\nutbildningsutskottet -- förstår skillnaden mellan\r\n''iaktta'' och ''främja''. Det är faktiskt inte fråga om\r\nnågon lek med ord. Att iaktta betyder att man har\r\nögonen på vissa saker. Men ingenting sägs om\r\nambitionerna eller om viljan, dvs. om vad man\r\nkonkret vill göra.</pre><pre>Om man däremot lägger till ordet främja, betyder\r\ndet för mig -- förhoppningsvis också för Margitta\r\nEdgren -- en aktiv medverkan till, dvs. att man\r\noffensivt verkar för, en förbättrad jämställdhet på\r\ndet här området. Därför tycker jag, Margitta\r\nEdgren, att det inte är för mycket begärt att ni\r\nställer er bakom detta, som ni betraktar som en\r\nsjälvklarhet. Om det är en självklarhet, bifall då\r\nframlagda förslag. Det borde inte tära alltför\r\nmycket på prestigen att göra det.</pre><pre>Anf. 64  MARGITTA EDGREN (fp) replik:</pre><pre>Herr talman! Det gäller översynen av de\r\nmedellånga vårdutbildningarna, som vi beslutade\r\nom 1990. Den tidigare regeringen hade ett och ett\r\nhalvt år på sig att se över utbildningarnas längd,\r\nvidareutbildningen och den internationella\r\nrelevansen. Nu, efter regeringsbytet, lägger vi till\r\ntvå stora, tunga uppgifter när det gäller den här\r\növersynen. Dels gäller det yrkesexamina, dels\r\ngäller det ansvarsfördelningen visavi\r\nSocialstyrelsen. Fortfarande tror man alltså att\r\ndetta skulle kunna presenteras tidigare. Men förut\r\nhar man ju inte haft sådan brådska. Det är det som\r\njag är ledsen över. Ord och handling stämmer inte\r\növerens. Vi är ju överens om att det är fråga om en\r\nviktig översyn. Spela då inte bort den tyngd som\r\njust den här samsynen innebär genom att ha med en\r\nreservation om en sådan -- ursäkta mig -- bagatell.</pre><pre>När det sedan gäller detta med en lek med ord är\r\ndet på det sättet att vad som göras skall i lagar och\r\nförordningar i stort sett redan är gjort på\r\njämställdhetens område. Då har det kvittat om vi\r\nanvänt ''bör'', ''skall'', ''främja'' eller ''iaktta''. Det\r\nhar inte blivit mer av jämställdhet för det. Det\r\nviktiga nu är ju att vi kan få den akademiska\r\nvärlden med oss, eftersom det är den som måste\r\nförändra innehållet i utbildningarnas strukturer och\r\nformer. Det som är viktigt är alltså att den\r\nakademiska världen ser jämställdheten som en\r\nkvalitetsfråga -- då blir det jämställdhet.</pre><pre>Det blir inte jämställdhet i och med att vi i debatter\r\nhär i kammaren eller i lagtext skiljer mellan\r\n''främja'' och ''iaktta''.</pre><pre>Anf. 65  BENGT SILFVERSTRAND (s)\r\nreplik:</pre><pre>Herr talman! Det är faktiskt inte betydelselöst att\r\nytterligare ett år har gått efter nämnda period om\r\nett och ett halvt år när det gäller den här översynen.\r\nSom Margitta Edgren erinrar sig, var vi i den\r\nsocialdemokratiska gruppen i utbildningsutskottet\r\ninte passiva.</pre><pre>Vid ett par tillfällen gick vi in, i gott samförstånd,\r\noch påverkade och ändrade förslag. Då fanns det\r\nen enighet. Förutom en enighet -- i och för sig har\r\nväl en sådan skymtat någon gång på sistone --\r\nefterlyser vi konstruktiva samtal. Kompromisser\r\nefterlyser vi också från den nuvarande\r\nutskottsmajoritetens sida.</pre><pre>Jag pratade inte om ''bör'' och ''skall'', Margitta\r\nEdgren. Vi är helt överens om att det är fråga om\r\nen lek med ord i det avseendet. Däremot\r\nkonstaterar jag att det finns en klar artskillnad\r\nmellan ''främja'' och ''iaktta''. Därför är det inte för\r\nmycket begärt att, med tanke på Margitta Edgrens\r\nengagemang i jämställdhetsfrågor, hon också är\r\nberedd att sätta kraft bakom orden och välja det\r\nsom innebär en betydligt större förpliktelse för\r\nregeringen att följa det som sägs. Det handlar alltså\r\nom skillnaden mellan att främja och att bara passivt\r\niaktta.</pre><pre>Anf. 66  MARGITTA EDGREN (fp) replik:</pre><pre>Herr talman! Jag är varm anhängare av politiska\r\nsamtal och vill gärna att sådana samtal förs. Jag\r\ntycker också att vi i utskottet mer och mer under\r\ndet här året har haft både vilja och möjligheter att\r\nföra sådana samtal.</pre><pre>När det gäller detta med ''främja'' och ''iaktta'' har\r\njag i Svenska akademiens ordlista, som jag faktiskt\r\ngick och hämtade, funnit att ''främja'' betyder\r\nhjälpa fram, understödja och att ''iaktta'' betyder ta\r\ntillfället i akt, begagna tillfället. Det finns alltså en\r\nviss nyansskillnad här. Men jag kan inte inse att\r\nskillnaden är så stor att den förtjänar en reservation\r\nnär det gäller detta betänkande om högskolelagen.</pre><pre>Det gäller trots allt att få högskolans ansvariga att\r\ninse att det formella regelverket inte automatiskt\r\nfylls med ord. Det gäller att inse att den\r\ntraditionella uppdelningen av arbetsuppgifter och\r\nämnesval mellan män och kvinnor har en historisk-\r\nstrukturell bakgrund. Det är den historisk-\r\nstrukturella bakgrunden som vi nu måste förändra.\r\nDet gör man bara om insikten finns att det är\r\nkvalitet som på lång sikt främjar verksamheten.</pre><pre>Anf. 67  TUVE SKÅNBERG (kds):</pre><pre>Herr talman! Regeringens proposition 1992/93:1\r\nom universitet och högskolor bär namnet Frihet för\r\nkvalitet. Både frihet och kvalitet är honnörsord för\r\nKristdemokraterna. Och helt säkert finns det ett\r\nbetydande utrymme inom universitet och\r\nhögskolor för att öka både kvaliteten och friheten.\r\nJag vill senare återkomma till och säga något om\r\ndessa begrepp.</pre><pre>Jag vill dock inleda med att berätta om en för mig\r\nmycket minnesvärd eftermiddag för snart 20 år\r\nsedan hemma hos min klassföreståndare. Det var\r\nalldeles i slutet av sista terminen på den treåriga\r\nnaturvetenskapliga linjen. Jag och mina\r\nklasskamrater var hembjudna till\r\nklassföreståndaren för en stunds trivsam samvaro.</pre><pre>Vi samtalade om vad vi skulle göra till hösten.\r\nNästan alla skulle läsa vidare -- för pojkarna gällde\r\ndet efter ett års militärtjänst. Där fanns blivande\r\nläkarstuderande, jurister, lärare, biologer och\r\nteknologer -- för att nämna några exempel. Livet\r\nlekte, och vi tyckte att vinden fyllde våra segel. Vår\r\nlärare, som förresten var lärare i fysik, tog del av\r\nvåra ambitioner och höll sedan ett tal som jag\r\nfortfarande vägleds av.</pre><pre>Han påminde oss om att vi hade fått del av den\r\nbästa utbildning som stod till buds och sade att den\r\nuniversitetsutbildning som vi stod i begrepp att\r\npåbörja skulle föra många av oss fram till\r\nbeslutande positioner i samhället, till vad som\r\nmänniskor skulle komma att räkna som högt\r\nuppsatta poster. Inför detta ville han att vi skulle\r\ntänka på att vi hade ett ansvar för den begåvning\r\noch den skolning som vi hade fått och skulle få. Han\r\ntalade om vikten av att använda sina resurser för\r\nandras bästa, inte bara för sitt eget bästa, och av att\r\ntjäna andra med sin utbildning. Vi skulle tänka på\r\natt vi var priviligierade jämfört med så många\r\nandra.</pre><pre>Min klassföreståndares tal för 20 år sedan om\r\nödmjukhet, ansvar och detta med att tjäna sin nästa\r\nmed sin begåvning och utbildning skulle jag i dag\r\nmed vårt språkbruk vilja kalla för en enkel, etisk\r\nvägledning beträffande utbildning i allmänhet och\r\nhögskolestudier i synnerhet.</pre><pre>Genom att med högskolestudier och forskning öka\r\ninsikt, kunskap och fallenhet ökas både den\r\nenskildes och landets kompetens och\r\nkonkurrensförmåga. Det är som, för att använda en\r\nliknelse, att hänga en starkare motor, en motor med\r\nstörre effekt, på en båt. Man förmår mera, kommer\r\nlängre och kommer snabbare fram. Men att man\r\nkommer fram snabbare och mera kraftfullt innebär\r\ninte automatiskt att man kommer fram mera rätt.\r\nHög intelligens och samhällets högsta utbildningar\r\nutgör ingen garanti för att det jag förmår göra också\r\när det som är etiskt rätt att göra. Jag behöver bara\r\nnämna domare, jurister och läkare i Nazityskland\r\neller psykiatriker i det gamla Sovjet.</pre><pre>Över hälften av världens forskare, mänsklighetens\r\nskarpaste hjärnor, sysslar i dag med att ta fram och\r\nvidareutveckla nya vapensystem. Den svältande\r\nmänskligheten ropar inte efter mer sofistikerade\r\nvapen utan efter rent vatten, bröd och en\r\ngrundläggande hälsovård.</pre><pre>Jag liknade satsningarna på högskolestudier vid att\r\nen starkare motor hängs på en båt. Men som\r\nförebild för själva båten vill jag inte ha en racerbåt,\r\nsom trimmar motorn för självändamålet att vinna\r\növer andra. Jag vill tänka på Kustbevakningens\r\nsjöräddningsbåt hemma i hamnen i Simrishamn,\r\nvars starka motor hålls i trim för att människors liv\r\nskall kunna räddas.</pre><pre>När det gäller högskolefrågor vill alltså kds bl.a.\r\nverka för att högskolan fostrar studenterna till ett\r\netiskt tänkande och handlande och ger dem\r\ninsikten att med ökad förmåga följer ökat ansvar.</pre><pre>''Frihet för kvalitet'' heter alltså regeringens\r\nproposition. Helt säkert behöver vi öka både\r\nhögskolans kvantitet och högskolans kvalitet. På\r\ns. 27 i Finansdepartements rapport 1992:83, ''Hur\r\nbra är vi?'' Den svenska arbetskraftens kompetens\r\ni internationell belysning'', står det att läsa: ''Sex\r\nländer har mer högskoleutbildning än Sverige --\r\nBelgien, Japan, Canada, Schweiz, Storbritannien\r\noch USA -- och fem länder har mer utbildning på\r\nmellannivån -- Japan, Canada, Schweiz,\r\nVästtyskland och USA. Jämfört med de mer\r\navancerade länderna fattas således utbildning både\r\npå mellan- och högskolenivån i Sverige. Sveriges\r\nfördelning innebär en jämntjock bas och en smal\r\ntopp. Det kan sägas vara typiskt för ett land som\r\nkommit ''halvvägs' i sin utbildningsexpansion.''</pre><pre>Det är därför ur Kds synvinkel glädjande att\r\nregeringen nu så ambitiöst har velat satsa på den\r\nhögre utbildningen, vilken -- såvitt vi förstår -- varit\r\neftersatt av den tidigare regeringen.\r\nUtbildningsministern har uttalat målsättningen att\r\ndet skall vara dubbelt så många disputerade före\r\nsekelskiftet. Enligt regeringens förslag skall i\r\nhögskolelagen införas en helt ny bestämmelse, 1\r\nkap. 4 §, om att verksamheten skall anpassas så, att\r\nhög kvalitet nås. I andra stycket i samma paragraf\r\nsägs det att det är en gemensam angelägenhet för\r\nhögskolornas personal och studenter att de\r\ntillgängliga resurserna utnyttjas effektivt.\r\nKvalitetskravet ökas också genom att högskolan nu\r\nfår ett alltmer utökat självbestämmande på det\r\nlokala planet och också ges större möjligheter till\r\nprofilering, vilket i sig är positivt.</pre><pre>Som kristdemokrat gläds jag också över den\r\ninternationalisering som regeringens lagförslag\r\nandas. I 1 kap. 5 § i regeringens lagförslag sägs det\r\nju att högskolorna i sin verksamhet bör främja\r\nförståelsen för andra länder och för internationella\r\nförhållanden. Det är alldeles nödvändigt att främja\r\ninternationella kontakter, i all synnerhet med\r\nEuropa. Låt oss inte glömma att vi har Europa att\r\ntacka för vår bildningstradition. Medan vi ännu\r\nhögg runor i sten grundlades Sorbonneuniversitetet\r\ni Paris. Lika gammalt, dvs. från 1100-talet, är t.ex.\r\nOxforduniversitetet. Cambridgeuniversitetet kom\r\ntill på 1200-talet.</pre><pre>Till dessa och till de andra stora universiteten i\r\nEuropa vandrade de få nordbor som fick en högre\r\nutbildning under medeltiden. Våra egna\r\nuniversitets historia är jämförelsevis kort. Uppsala\r\nvar först, år 1477. Köpenhamn kom 1478. Lund\r\ndröjde ända till 1668. Då hade Sorbonne redan\r\nunder ett halvt årtusende utbildat våra\r\nakademiker -- i den mån vi hade några. Vi kan för\r\növrigt också notera att hela vår\r\nuniversitetstradition kommer från, startats av och\r\ndrivits av den kristna kyrkan. Kristendomens\r\nbetydelse för den högre utbildningen kan inte\r\nunderskattas. Den har varit historiens nav. Tänk\r\nbara på vad detta innebar för Nordens\r\nteologistuderande, som vandrade till universitetet i\r\nWittenberg, där Martin Luther blev professor 1513.\r\nOlaus Petri studerade där 1516--1518 t.ex.\r\nVärldshistorien ser annorlunda ut på grund av\r\ndessa internationella kontakter och impulser.</pre><pre>Det är inte annorlunda i dag. Våra studenter\r\nbehöver möta Europas kunskaper, men också\r\nEuropas värderingar, som vi trodde att vi gjorde oss\r\nav med 1968.</pre><pre>Regeringens proposition och utbildningsutskottets\r\nbetänkande är alltför omfattande för att\r\nkommenteras i sin helhet. Tiden lider, och jag är\r\nsiste talare i denna debatt. Jag vill dock göra några\r\nnedslag för att markera vad som särskilt\r\nsammanfaller med kristdemokratisk\r\nhögskolepolitik.</pre><pre>Förutom vad jag redan nämnt -- den etiska\r\ndimensionen, kontakten med Europas\r\nbildningstradition och den ökade kvaliteten och\r\nkvantiteten beträffande högskoleutbildningen --\r\nvill jag också uppmärksamma något av det som är\r\nsärskilt gynnsamt ur studentens synvinkel.</pre><pre>Ibland erinras det skämtsamt att ''sjukhusen är till\r\nför patienterna, inte patienterna för sjukhusen''.\r\nVerksamheten med sina experter och resurser är\r\nalltså till för sin egen skull. Det är naturligtvis\r\nlikadant med högskolan. Det är studenten som\r\nsatsar sin tid, sin ekonomi genom kännbara lån --\r\nutbildningsministern talade om studielån på ett par\r\nhundra tusen kronor -- och sitt arbete. Man kunde\r\nju ägna tiden åt något som lönade sig bättre. Det är\r\nstudenten som är högskolans kund, eller egentliga\r\nuppdragsgivare.</pre><pre>Som politiker har vi inte bara att se till\r\nhögskolepersonalens arbetsförhållanden och\r\nkarriärmöjligheter, ägande och underhåll av\r\nfastigheter för deras egen skull. Vi har att se på\r\nhögskolan ur ett helhetsperspektiv. Då skall vi\r\nsärskilt se på vad som gynnar studenterna, så att\r\nderas studier blir framgångsrika. De markeringar\r\njag nämner är just något av det som gynnar\r\nstudenten och därmed, tror jag, hela vårt samhälle.</pre><pre>Vi kristdemokrater tror att det är positivt att ha en\r\nexaminationsstege med mindre och fler steg än den\r\nnuvarande och att magisterexamen och\r\nhögskoleexamen är bra tillskott till den stegen.</pre><pre>Det är en balansgång att bedriva forskarstudier på\r\nmindre och medelstora högskolor resp. på\r\nuniversitet med fasta forskningsresurser. Å ena\r\nsidan behövs det en viss minsta ''kritisk massa'', en\r\nforskarmiljö med flera studerande och med\r\ndisputerade lärare för kvalitetens skull. Å andra\r\nsidan ligger de små och medelstora högskolorna\r\nnärmare studenternas hemort och gör den högre\r\nutbildningen och forskningen mer tillgänglig. Vi\r\nhar tagit del av rapporter som säger att de små och\r\nmindre högskolorna ofta klarar av kvaliteten väl så\r\nbra.</pre><pre>Under denna balansgång mellan kvalitet och\r\ntillgänglighet vill Kristdemokraterna succesivt öka\r\nde små och medelstora högskolornas möjligheter\r\natt ge magisterexamen, för att de till slut skall\r\nkunna kvalificera sig för fasta forskningsresurser.\r\nVi noterar därför med tillfredsställelse\r\nformuleringen ''Utskottet förutsätter att\r\nprövningsarbetet, såvitt gäller de högskolor som\r\nönskar ge magisterexamen, bedrivs i rask takt så att\r\nde mindre och medelstora högskolornas\r\nkonkurrensläge gentemot universiteten inte\r\nförsämras.''</pre><pre>Vi säger också i betänkandet: ''Enligt utskottets\r\nmening bör resurserna för forskningsstödjande\r\nåtgärder -- resurser som de mindre och medelstora\r\nhögskolorna själva ansvarar för -- förstärkas.\r\nUtskottet har inhämtat att beredningen inom\r\nregeringskansliet av nästa års\r\nforskningsproposition är inriktad på bl.a. detta.''</pre><pre>Vidare har utbildningsministern på s. 69 i\r\npropositionen uttalat sin avsikt att återkomma till\r\nhur forskningen vid de mindre och medelstora\r\nhögskolorna skall främjas.</pre><pre>Låt mig dock få säga att den satsning som\r\nregeringen har gjort på små och medelstora\r\nhögskolor hittills inte alls har varit obetydlig. När\r\ndet gäller mitt eget hemlän kunde\r\nUtbildningsdepartementet i dag uppge att antalet\r\nårsstudieplatser vid högskolan i Kristianstad --\r\nsådana som är beslutade i riksdagen, inkl. de\r\nplatser som förväntas tillkomma genom beslutet i\r\nslutet av veckan -- från budgetåret 1990/91 till\r\nbudgetåret 1994/95 har ökat från 725 till 1 251. Det\r\ninnebär att ökningen för Kristianstads del, från\r\nvalet 1991 till beslutet före jul, är 72 %.</pre><pre>Som positivt ur studentens synvinkel ser kds vidare\r\natt utskottet förutsätter att graderade\r\nstudieomdömen från folkhögskola liksom hittills\r\nkommer att jämställas med betyg och kunna läggas\r\ntill grund för urval till högskoleutbildning.</pre><pre>Högskolelärarnas pedagogiska färdigheter är en\r\nannan viktig faktor för studenten. Jag vill peka på\r\nutbildningsministerns ord på s. 58 i propositionen\r\nsom glädjande: ''Självfallet måste förmågan att\r\nförmedla kunskap vara en avgörande egenskap hos\r\nalla lärare. En markering är den vikt som\r\npedagogiska meriter tillmäts vid tillsättning av\r\ntjänster inom högskolesystemet. Detta bör tydligt\r\nframgå genom preciseringar i den nya\r\nförordningen.''</pre><pre>Det är också viktigt för studenten att i görligaste\r\nmån kunna tillgodoräkna sig sin utbildning vid en\r\nhögskola vid flyttning till en annan. Här uttalar\r\nutskottet följande: ''Bestämmelsen om\r\ntillgodoräknande måste alltså av högskolorna\r\ntillämpas generöst. Det är därför angeläget att\r\ndenna fråga -- så som sägs i propositionen -- ägnas\r\nsärskild uppmärksamhet i den fortsatta\r\nuppföljningen.''</pre><pre>I fråga om den sociala snedrekryteringen till\r\nhögskoleutbildningen har ett av målen för\r\nhögskolepolitiken sedan länge varit att vidga den\r\nsociala rekryteringen. Socialdemokraterna, med\r\nBengt Silfverstrand, betonar att det hittills har rått\r\nenighet i riksdagen om detta mål. Jag kan försäkra\r\natt den enigheten inte sprängs utan stärks genom\r\nKristdemokraternas inträde i riksdagen. Men det\r\noomtvistade behöver inte upprepas, och viktigare\r\nän att utbildningsutskottet på nytt yttrar sig för\r\nvidgad social rekrytering är det stöd och den\r\nuppmuntran t.ex. gymnasieläraren kan ge eller det\r\nföräldrastöd eleven kan få, oavsett familjens\r\nsociala grupptillhörighet. Enligt kds gränsar denna\r\nfråga snarare till familjepolitiken, där det handlar\r\nom att stärka familjen och det stöd den kan ge.</pre><pre>När det gäller högskolornas institutionella\r\norganisation är det glädjande med den samsyn som\r\nråder om att studenter bör ingå i alla beslutsorgan\r\nsom behandlar utbildningsfrågor.</pre><pre>Annat som en kristdemokrat gläds åt är utskottets\r\npositiva attityd till att underlätta för\r\nfunktionshindrade studenter, vars behov utskottet\r\nger regering och myndigheter uppmaningen att\r\nuppmärksamma. Glädjande är också att det är och\r\nförblir en självklarhet att avgifter inte tas ut för\r\nhögskoleundervisning. Den frågan har inte ens\r\nberörts i propositionen.</pre><pre>Avslutningsvis vill jag med tillfredsställelse notera\r\natt det är regeringens avsikt att studenternas val\r\nskall påverka högskolornas resurstilldelning genom\r\natt en ''studentpeng'', en rörlig resurs, skall följa\r\nstudentens val. Denna rörliga resurs avses utgöra\r\nen mindre del av den totala resurstilldelningen. Vi\r\ntror att en sådan studentpeng kan innebära en\r\nsporre för högskolorna att öka kvaliteten och öka\r\nhögskolans vilja att vara studievänlig. Vi tror också\r\natt ''studentpengen'' kan innebära att professorerna\r\npå sikt gör sig mer tillgängliga för studenter. Det\r\nvore att öka studievänligheten ännu mer om\r\nSverige följde USA:s exempel med ''den öppna\r\ndörrens politik'', alltså dörren som alltid står öppen\r\nin till professorn. Det kan vara en viktig påminnelse\r\natt högskolan är till för studenten och inte\r\nstudenten för högskolan.</pre><pre>Herr talman! Jag yrkar bifall till\r\nutbildningsutskottets hemställan i betänkande\r\nUbU3.</pre><pre>Anf. 68  STEFAN KIHLBERG (nyd):</pre><pre>Herr talman! Jag skall inte inleda någon polemik\r\nmed Tuve Skånberg. Jag vill bara göra ett litet\r\nstillsamt påpekande apropå hans bild, att det är\r\nsom att hänga på en starkare motor på båten.</pre><pre>Jag skulle vilja avråda Tuve Skånberg från att göra\r\npå det sättet. Motor och båtskrov hänger intimt\r\nsamman. De måste leva i harmoni med varandra.\r\nDe hydrodynamiska effekterna är förödande. Om\r\nTuve Skånberg fördubblar motoreffekten på sin\r\nlivräddningskryssare i Simrishamn kommer den\r\ninte att öka farten mer än ytterligt marginellt.\r\nDäremot kommer den att sätta sig på ''häcken'' och\r\nåstadkomma ett våldsamt svall. Det tror jag inte är\r\nönskvärt.</pre><pre>Man kan dra parallellen med effekten av\r\nhögskolepropositionen, men jag tror inte att det var\r\ndet som Tuve Skånberg avsåg.</pre><pre>Anf. 69  BENGT SILFVERSTRAND (s):</pre><pre>Herr talman! Jag ställde en mycket rak fråga till\r\nTuve Skånberg i inledningen, nämligen: Hur kan\r\ndet komma sig att ett parti vars företrädare ute på\r\nfältet engagerar sig starkt i solidaritetsfrågor och\r\nsom just har påtalat de vidgade sociala klyftorna\r\nnär det gäller rekryteringen till högskolan inte kan\r\nställa upp med klara markeringar i ett\r\nutskottsbetänkande? Nu är situationen så allvarlig\r\natt vi måste ta itu med den.</pre><pre>Jag bara noterar att vi än en gång har fått uppleva\r\navgrundsdjupet mellan Kristdemokratiska\r\nsamhällspartiets förkunnelse ute på fältet och deras\r\nhandlingar här i Sveriges riksdag.</pre><pre>Det har varit en mycket intressant debatt. Frihet\r\noch kvalitet är honnörsord, sade kds representant.\r\nVi fortsätter ett reformarbete som redan har\r\npåbörjats, sade Centerns representant. Förslaget\r\nom privatisering av högskolor genom stiftelser är\r\ninte förankrat i regeringskretsen. Det är också en\r\nmycket intressant upplysning i dagens debatt.\r\nFolkpartiets representant vill återinföra det\r\npolitiska samtalet. Det var bland det mest\r\nkonstruktiva jag har hört och uppmärksammat i\r\nden här debatten.</pre><pre>Må vi nu bara hoppas att dessa förnyelsens vindar,\r\nsom har präglat delar av debatten, förmår blåsa\r\nända fram till Utbildningsdepartementets lokaler\r\npå Mynttorget.</pre><pre>Anf. 70  TUVE SKÅNBERG (kds):</pre><pre>Herr talman! Vi låter Stefan Kihlberg ha första\r\nordet här men däremot inte det sista.</pre><pre>Det beror naturligtvis på vilket utgångsläge som\r\nbåten i liknelsen hade. I det här fallet handlar det\r\nom att 10 % av den svenska populationen har\r\nhögskoleutbildning. Jag skulle kunna säga att det\r\ninnebär att det är en mycket liten utombordsmotor\r\nsom har hängt på båten i utgångsläge. Den har\r\nalltså inte sin fulla kapacitet än -- detta med tanke\r\npå den vänliga påminnelsen.</pre><pre>Till Bengt Silfverstrand vill jag säga när det gäller\r\nmarkeringen om jämställdhet att jag tycker att jag\r\ntalade i klara verbal om att det inte finns behov av\r\nytterligare kraftiga markeringar. Ingen\r\nåsiktsskillnad föreligger, alltså behöver vi inte gå ut\r\noch vifta med flaggan -- av vilken färg den nu kan\r\nvara -- utan kan se framtiden an med gott mod.</pre><pre>Om det däremot skulle komma propåer om att\r\nändra inriktning kan Bengt Silfverstrand räkna med\r\natt vi inte är tysta.</pre><pre>Anf. 71  BENGT SILFVERSTRAND (s):</pre><pre>Herr talman! Tala inte i det här sammanhanget om\r\njämställdhet! Där har vi fått synpunkter från en\r\nannan företrädare för fyrklövern.</pre><pre>Jag talade om den sociala snedrekryteringen. Det\r\när vad min fråga gällde. Kan Tuve Skånberg hitta\r\nett enda ord från utskottsmajoriteten eller i\r\npropositionen om den sociala snedrekryteringen,\r\nskall jag gärna ta tillbaka mitt påstående om kds\r\nvillrådighet i denna fråga.</pre><pre>Anf. 72  TUVE SKÅNBERG (kds):</pre><pre>Herr talman! Det står inte ett enda ord i\r\npropositionen om att vi inte skall diskriminera de\r\nfärgade eller diskriminera på grund av\r\nklasstillhörighet eller någonting annat, för det är\r\nsjälvklart. Det står t.o.m. mindre än ett enda ord.\r\nDet som är självklart behöver inte nämnas.</pre><pre>Överläggningen var härmed avslutad.</pre><pre>(Beslut skulle fattas den 15 december.)</pre><pre>9 §  Ändring i rättshjälpslagen m.m.</pre><pre>Föredrogs</pre><pre>justitieutskottets betänkande</pre><pre>1992/93:JuU12 Ändring i rättshjälpslagen m.m.\r\n(prop. 1992/93:109).</pre><pre>Anf. 73  SIGRID BOLKÉUS (s):</pre><pre>Herr talman! I 1992 års budgetproposition föreslog\r\nregeringen en besparing på 40 miljoner på\r\nrättshjälpsanslaget -- ett förslag som även vi\r\nsocialdemokrater sade ja till. I våras kom\r\nregeringens proposition om sänkta inkomstgränser,\r\nfrån sju basbelopp till fyra basbelopp. Den\r\nmetoden för besparing kunde Socialdemokraterna\r\ninte acceptera och yrkade avslag, och det blev också\r\nriksdagens beslut. Ärendet återremitterades till\r\nregeringen för att man skulle redovisa andra\r\nsparförslag. Redan i debatten den 1 juni lämnade\r\njag förslag till besparingar, bl.a. höjda\r\nrättshjälpsavgifter.</pre><pre>Kostnadsökningen inom rättshjälpen var redan\r\nunder den socialdemokratiska regeringen ett\r\nproblem, och vi beställde en granskning av\r\nrättshjälpens effektivitet, analys av\r\nkostnadsutvecklingen och förslag om hur\r\nkostnaderna för rättshjälp skulle kunna minska. I\r\nuppdraget ingick också att se hur reformen 1988 har\r\nuppfyllts när det gäller den enskildes möjligheter\r\natt få tillgång till juridisk hjälp. Uppdraget gick till\r\nRiksrevisionsverket, som redovisade sin översyn i\r\nfebruari 1992. Där finns inget svar på ifall\r\nrättshjälpen i bodelningsärenden efter den 1 juli\r\n1988 blivit för restriktiv och ifall kvinnan gör\r\nrättsförluster av ekonomiska skäl. Det har vi uttalat\r\nfarhågor för i denna kammare vid flera tillfällen.</pre><pre>I betänkandet om sänkt inkomstgräns för allmän\r\nrättshjälp skrev utskottet att det bör ske en samlad\r\növersyn av rättshjälpen. Rättshjälpslagen har\r\nändrats många gånger, och det har inneburit att det\r\när svårt att få en helhetsbild; de som skall tillämpa\r\nrättshjälpslagen ute på fältet har haft svårt att hålla\r\nsig à jour med vad som gäller. Vi förstår dock att\r\nregeringen återkommer med ett besparingsförslag\r\nsom skall träda i kraft redan den 1 mars 1993. Att\r\nhöja rättshjälpsavgiften är lätt att genomföra och\r\nger snabba resultat. De olika förslag som\r\njustitieministern berör i propositionen utmynnar i\r\nhuvudsak inte till några förslag denna gång. Vi\r\nanser fortfarande att kommande förslag i görligaste\r\nmån samlas i en enda proposition i stället för flera\r\nsmå propositioner, som resulterar i ändringar av\r\nrättshjälpslagen vid olika tidpunkter.</pre><pre>Herr talman! Vi socialdemokrater godtar\r\nhuvuddelen av de förslag som läggs fram i detta\r\nbetänkande, även om det inte känns bra att\r\nförsämra i en social skyddslagsstiftning.\r\nBesparingarna görs så att rättshjälpssökande i de\r\nlägsta inkomstgränserna endast får mindre\r\nkostnadsökningar. Målen för rättshjälpen är att\r\ningen av ekonomiska skäl skall vara förhindrad att\r\ntillvarata sin rätt, och den rättsökande skall efter\r\nförmåga bidra till kostnaderna. Vi\r\nsocialdemokrater värnar om det målet.</pre><pre>I reservation 2 tar vi upp den föreslagna\r\njämkningsregeln i 14 b §. I dag kan en rättssökande\r\nsom uppenbart saknar möjlighet att betala\r\ngrundavgift eller tilläggsavgift helt eller delvis\r\nbefrias från avgift. Propositionens förslag innebär\r\natt alla skall betala grundavgift. Undantag kan\r\ngöras t.ex. för ett barn som saknar inkomst eller\r\nförmögenhet. Redan i propositionen konstateras\r\natt denna restriktivitet kommer att leda till att\r\nkommunerna får bära en del av\r\nrättshjälpskostnaderna via socialbidragen.</pre><pre>Vi anser att det är helt felaktigt att vältra över\r\nkostnaderna på kommunerna. Det handlar om\r\nskattepengar när det gäller både rättshjälp och\r\nsocialbidrag. Jämkningsregeln bör tillämpas så att\r\nde som saknar eller har mycket låga inkomster får\r\nnedsättning av rättshjälpsavgiften. Jag tror inte att\r\ndessa ändringar i rättshjälpen innebär en besparing\r\n6 miljoner kronor. Är ni i utskottsmajorieten\r\nmedvetna om att de pengar socialkontoret betalar\r\nut till rättshjälp kan ätas upp av advokatkostnader?\r\nTro inte att socialsekreterare rutinmässigt betalar\r\nut. De kan behöva ringa upp advokaten för att t.ex.\r\nfå klargjort vad den rättsliga angelägenheten gäller.\r\nAdvokaten kan behöva stöta på socialkontoret om\r\npengarna dröjer, eftersom han eller hon inte kan\r\npåbörja ärendet förrän pengarna är i hamn.\r\nDessutom kan det bli samtal från klienten, som\r\noroligt undrar varför det dröjer. 30 minuters\r\ntelefonsamtal på en advokaträkning kostar 445\r\nkronor, och grundavgiften för dem som saknar\r\nbetalningsförmåga blir 440 kronor.</pre><pre>Har utskottsmajoriteten tänkt på att det inte bara\r\nhandlar om en övervältring av kostnaderna på\r\nkommunerna utan också merarbete för redan\r\npressade socialsekreterare? Tid är också pengar!</pre><pre>I förra debatten sade justitieutskottets ordförande\r\nBritta Bjelle att om man höjer självrisken för\r\nsamtliga individer som ansöker om rättshjälp,\r\ndrabbar detta de sämst ställda först. Hur kan ni,\r\nChristel Anderberg, gå med på att en individ som\r\ninte har någon betalningsförmåga skall tvingas t.ex.\r\nlåna till grundavgiften eller be om socialbidrag till\r\nsin del av rättshjälpskostnaderna? Räcker det inte\r\natt man har råkat in i en rättstvist?</pre><pre>I reservation 1 anser vi att det behövs noggranna\r\növerväganden innan det kan bli aktuellt med\r\nytterligare förändringar när det gäller den allmänna\r\nrättshjälpens förhållande till olika former av\r\nrättsskydd i försäkringar. Rättshjälpssystemet\r\nmåste garantera rättvisa mellan dem som har och\r\ndem som inte har rättsskydd och mellan olika slag\r\nav rättsskydd. Vid överläggningen i\r\nJustitiedepartementet den 7 september 1992, där\r\nolika myndigheter och organisationer var\r\nföreträdda, framfördes kritik mot att det saknades\r\nanalyser om närmare konsekvenser av förslaget. Vi\r\ndelar den kritiken.</pre><pre>Dessa frågor måste utredas ytterligare innan förslag\r\nläggs fram till riksdagen. Alla skall oavsett\r\nförekommande rättsskydd ha samma möjlighet att\r\nta till vara sin rätt, och den aspekten skall\r\ngenomsyra det fortsatta utredningsarbetet. Vi\r\nanser att detta bör riksdagen ge regeringen till\r\nkänna.</pre><pre>I reservation 7 tar vi upp frågan om\r\nbiträdesersättningarna inom rättshjälpssystemet,\r\noch visst finns det pengar att spara där. I\r\npropositionen redogörs för ett antal tänkbara\r\nåtgärder för att få till stånd besparingar på området.\r\nVi vill ge regeringen till känna att snarast\r\npresentera sina överväganden och de konkreta\r\nåtgärder man avser att vidta. Redan i\r\nbudgetpropositionen i januari 1992 skrev\r\njustitieministern på s. 133 i bilaga 3: ''Jag avser att\r\nefter årsskiftet ta initiativ till överläggningar med\r\nSveriges Advokatsamfund i denna fråga.''</pre><pre>Det har snart gått ett år och vi anser att riksdagen\r\nhar rätt att kräva en redovisning av vad dessa\r\növerläggningar lett fram till. Det finns massor av\r\nobesvarade frågor. Är det t.ex. rimligt att\r\ntimkostnadsnormen ligger på 890 kronor både för\r\narbete och för tidsspillan och att advokatarvodet\r\nfördubblats sedan mitten av 1980-talet? Har de som\r\nanser att advokaterna har för hög timpenning tänkt\r\npå att det inte är endast arbete som ingår utan också\r\nomkostnader och inte minst 25 % moms? Momsen\r\ntillkom den 1 januari 1991. Har advokater inom\r\nrättshjälpsområdet haft oskäligt hög löneökning\r\njämfört med andra yrkesgrupper sedan mitten av\r\n80-talet?</pre><pre>Vi skall vara medvetna om att en privat advokat\r\nkan erhålla 1 500 kronor/timme och att färre\r\njurister vill t.ex. ägna sig åt den viktiga\r\nfamiljerätten. Ersättning till biträden får inte vara\r\nså låg att vi får ett advokaternas B-lag på\r\nrättshjälpsområdet. Man ser redan i dag hur\r\narbetslösa yngre jurister erbjuder klienter tjänster\r\nutförda mot arvode understigande timtaxan. Det är\r\ninte alla gånger klienterna får sin sak behandlad på\r\nbästa sätt i de fallen.</pre><pre>En annan viktig fråga vi vill ha svar på är om det\r\när klokt att införa ett nytt betalningssystem eller en\r\nsärskild timtaxa i utlänningsärenden. Här ligger de\r\nstora summorna i slutsummeringen.</pre><pre>Fuskar advokaterna med sina kostnadsräkningar?\r\när ytterligare en angelägen fråga.\r\nRiksrevisionsverket antyder tämligen öppet att det\r\nförhåller sig så. Dag Sparr vid RRV säger i en\r\nartikel i Dagens Nyheter den 27 februari 1992 att\r\ntidsåtgången under åren 1986-1988 per mål vid\r\nallmänna rättshjälpen ökat 1 timme utan synbar\r\nförklaring. Lars Bentelius vid Sveriges\r\nadvokatsamfund säger i samma artikel att\r\nRiksrevisionsverket inte inser att ärendena blivit\r\nmer komplicerade. Ja, är det så att den rättsliga\r\nangelägenheten blivit mer komplicerad eller går\r\nmer tid åt till att vara jourhavande medmänniska --\r\nnågot som egentligen skall skötas av andra och som\r\nadvokaterna inte får betalt för? Det är kanske en\r\nblandning av båda som orsakat denna timglidning.\r\nKom det fram vid överläggningarna med\r\nAdvokatsamfundet hur problemet med\r\nkostnadsräkningar med undermåligt\r\nbeslutsunderlag skall lösas eller hur informationen\r\ntill advokaterna ute på fältet kan bli bättre?</pre><pre>Vi kan inte förstå hur utskottsmajoriteten kan nöja\r\nsig med att inget sägs i propositionen om den\r\nutlovade överläggningen med Sveriges\r\nadvokatsamfund. Däremot skymtade en del åsikter\r\nfram från Advokatsamfundet vid den hearing som\r\njag tidigare nämnt, men de var ofullständiga,\r\nspridda skurar. Kan Christel Anderberg ge besked\r\nom justitieministern haft överläggningar med\r\nAdvokatsamfundet? Det kan ju tänkas att ni redan\r\nfått den information vi socialdemokrater efterlyser,\r\neftersom ni är nöjda.</pre><pre>I reservation 8 tar vi upp rättshjälpens framtida\r\norganisation. Varför redan nu ändra i\r\nrättshjälpslagen och i sju paragrafer byta ut\r\nDomstolsverket mot ''den myndighet som\r\nregeringen bestämmer''? Vi socialdemokrater tar\r\ninte ställning till om det är vettigt att samma\r\nmyndighet som skall besluta om den löpande\r\nverksamheten även skall ha det övergripande\r\nansvaret. Frågan om Domstolverkets uppgifter på\r\nrättshjälpsområdet bereds fortfarande och kommer\r\ninte upp i 1993 års budgetproposition, som\r\njustitieministern aviserat. Riksdagen bör ta\r\nställning till regeringens förslag i ett sammanhang.\r\nVarför denna brådska, Christel Anderberg?</pre><pre>Herr talman! Jag yrkar bifall till reservationerna 1,\r\n2, 7 och 8.</pre><pre>Anf. 74  KARL GUSTAF SJÖDIN (nyd):</pre><pre>Herr talman! Sedan rättshjälpslagens tillkomst och\r\nikraftträdande den 1 juli 1973 har reformen\r\nutvidgats för att i möjligaste mån ge varje individ\r\nmöjlighet att i princip få sin rättsliga sak prövad.\r\nDenna princip är viktig för en rättsstat.</pre><pre>Emellertid har samhällets kostnader för\r\nrättshjälpen sedan dess blivit allt högre. Under\r\nsenare år har kostnadsökningen varit särskilt stor.\r\nSom mest har kostnaden för rättshjälp genom\r\noffentligt biträde ökat. Under åren 1986-1990 har\r\ndet skett en fördubbling av denna kostnad, närmare\r\nbestämt en ökning med 98 %. Bland utskottets\r\nordinarie ledamöter är man överens om att\r\nkostnaderna måste minska och bifaller därmed\r\nregeringens proposition till största delen. Däremot\r\nråder det litet oenighet om var och hur dessa\r\nbesparingar skall ske.</pre><pre>Ny demokrati vill förutom de förslag som anges i\r\npropositionen särskilt fästa uppmärksamheten på\r\natt vi i dag har många asylsökande i flyktingslussar\r\noch förläggningar som uppenbarligen inte kommer\r\natt få stanna kvar här i landet sedan deras skäl\r\nprövats i utlänningsnämnden i vederbörlig ordning.</pre><pre></pre><pre>Enligt Ny demokratis mening är det inte rimligt att\r\nbevilja dessa allmän rättshjälp och därigenom\r\nbelasta rättshjälpen med de höga kostnader som\r\noffentligt biträde kostar av allmänna medel. Detta\r\när misshushållning med skattebetalarnas pengar.</pre><pre>Bestämmelserna i rättshjälpslagen bör därför\r\nändras i kostnadsbesparande syfte, så att det\r\nframgår att allmän rättshjälp och offentligt biträde\r\nendast får beviljas om det föreligger synnerliga\r\nskäl. Därmed skulle en annan praxis kunna\r\ntillämpas än den nuvarande. I nuvarande skrivning\r\ni rättshjälpslagen talas det om att allmän rättshjälp\r\nej beviljas utlänningar som varken är eller tidigare\r\nhar varit bosatta här, om det inte råder särskilda\r\nskäl för rättshjälp.</pre><pre>Beträffande återbetalningsskyldighet i brottmål vill\r\nNy demokrati gå längre i ansträngningarna i att\r\nhålla ned kostnaderna än vad regeringen har\r\nföreslagit. Därför har vi föreslagit att 31 kap. 1 §\r\nrättegångsbalken ändras så, att det framgår att\r\nrättshjälpskostnader får jämkas eller efterges\r\nendast om det är uppenbart att den tilltalade saknar\r\nbetalningsförmåga.</pre><pre>Herr talman! Slutligen vill jag säga att kostnaden\r\nför offentligt biträde måste nedbringas. Ny\r\ndemokrati anser att man borde överväga olika\r\nkvalitativa moment. Exempelvis kunde\r\ntimkostnadsnormen för biträdande jurist vara lägre\r\nän för en advokat. Mot bakgrund av att just\r\nkostnaden för offentligt biträde ökat så kraftigt kan\r\nNy demokrati tänka sig att rösta med\r\nSocialdemokraterna i denna fråga, eftersom dessa\r\nhar reserverat sig och har uppfattningen att det är\r\nangeläget med ytterligare besparingar inom\r\nbiträdesersättningarna i rättshjälpssystemet.</pre><pre>Jag stödjer det som Sigrid Bolkéus sade i sitt\r\nanförande angående biträdesersättningarna. Ny\r\ndemokratis förhoppning är att önskvärda\r\nförändringar kan företas utan ytterligare\r\nriksdagsbeslut och att regeringen i stället redovisar\r\nsina överväganden för riksdagen, förutsatt att\r\nriksdagsmajoriteten vid omröstningen beslutar att\r\nkonkreta förslag skall presenteras av regeringen\r\nvilka syftar till ytterligare besparingar i fråga om\r\nbiträdesersättningen.</pre><pre>Herr talman! Vi i Ny demokrati yrkar bifall till\r\nreservationerna 3, 4, 5 och 6 samt överväger att\r\nstödja Socialdemokraternas reservation nr 7 vid\r\njustitieutskottets betänkande nr 12.</pre><pre>Anf. 75  CHRISTEL ANDERBERG (m):</pre><pre>Herr talman! Statens bidrag till enskilda för\r\nkostnader för rättshjälp är en viktig del av det\r\nsvenska välfärdssystemet. Grundtanken bakom\r\ndenna reglering är att ingen av ekonomiska skäl\r\nskall behöva avstå från att tillvarata sina rättsliga\r\nintressen.</pre><pre>Som alla andra välfärdssystem har rättshjälpen\r\nemellertid sedan sin tillkomst år 1973 genomgått en\r\nkostnadsexplosion. De senaste åren har\r\nkostnadsökningen varit särskilt markant.\r\nRiksrevisionsverket har räknat fram att de totala\r\nrättshjälpskostnaderna under perioden 1986--1990\r\nökade med inte mindre än 63 %. För budgetåret\r\n1992/93 anvisade riksdagen ett förslagsanslag till\r\nrättshjälpen på ca 650 miljoner kronor. Som\r\nframgår av propositionen beräknas enligt\r\nDomstolsverkets anslagsframställning för\r\nbudgetåret 1993/94 belastningen på\r\nrättshjälpsanslaget för innevarande budgetår i\r\nsjälva verket bli över 800 miljoner.</pre><pre>Som Sigrid Bolkéus nämnde insåg t.o.m. den\r\nsocialdemokratiska regeringen att denna\r\nutveckling måste brytas. Den gav därför, som Sigrid\r\nBolkéus också sade, i maj 1991 i uppdrag åt\r\nRiksrevisionsverket att utvärdera rättshjälpens\r\neffektivitet. Vi har också hört att\r\nRiksrevisionsverket redovisade detta uppdrag den\r\n1 februari 1992. Därvid gjorde Riksrevionsverket\r\nen uppskattning av besparingseffekterna av olika\r\ntänkbara åtgärder. Dessutom framhöll RRV att\r\nsystemets konstruktion medför bristande\r\nkostnadsmedvetande och att billigare lösningar inte\r\nuppmuntras. Brister i uppföljningen och\r\nkostnadskontrollen påtalades.</pre><pre>Den proposition som vi nu avhandlar, 1992/93:109\r\nom ändring i rättshjälpslagen m.m., innefattar dels\r\nett ställningstagande till Riksrevisionsverkets\r\nrapport och de synpunkter som framförts under\r\nremissbehandlingen av den, dels ett acccepterande\r\nav riksdagens ställningstagande i denna fråga när\r\nden senast behandlades i våras. Riksdagen\r\nbeslutade då i enlighet med utskottets majoritet,\r\nbestående av Socialdemokraterna och Ny\r\ndemokrati, som avstyrkte förslaget att sänka den\r\növre inkomstgränsen för rätt till allmän rättshjälp\r\nfrån sju till fyra basbelopp.</pre><pre>Utskottet har nu ställt sig bakom den föreliggande\r\npropositionen och anser de föreslagna\r\nförändringarna väl avvägda. Förslagen bör kunna\r\nmedföra besparingar när det gäller rättshjälpen och\r\nde är ägnade att öka kostnadsmedvetandet hos\r\nsåväl den rättssökande som hans biträde. De leder\r\ntill att de resurser som i dagens\r\nsamhällsekonomiska läge står till buds kommer att\r\nsättas in på de områden där de bäst behövs och\r\nkomma de människor till del som bäst behöver\r\nrättsligt bistånd.</pre><pre>Sigrid Bolkéus nämnde också att\r\nSocialdemokraterna i stora delar är överens med\r\nutskottets borgerliga ledamöter. Förslagen innebär\r\nnämligen att de kostnadsfördyringar som uppstår\r\nendast i mindre del kommer att drabba de sämst\r\nställda.</pre><pre>Vad avser den allmänna rättshjälpens förhållande\r\ntill försäkringar, som tas upp i en socialdemokratisk\r\nreservation, är ju förhållandet det att inga\r\nförändringar därvidlag föreslås nu. Av\r\npropositionen framgår att vissa, delvis mycket\r\nkomplicerade, frågor kräver ytterligare\r\növerväganden och att fortsatt beredningsarbete\r\npågår i departementet. Det framgår också att en av\r\ngrundtankarna därvidlag är just den som Sigrid\r\nBolkéus efterlyser, nämligen att rättshjälpssystemet\r\nmåste utformas så att det garanterar rättvisa mellan\r\ndem som har och dem som inte har rättsskydd.\r\nÄven om rättshjälpen görs subsidiär i förhållande\r\ntill rättsskyddsförsäkringar kommer ju, enligt\r\npropositionen, rättshjälpens karaktär av social\r\nskyddslagstiftning att bibehållas. Ett\r\ntillkännagivande av något som regeringen redan\r\növerväger kan rimligen inte fylla någon funktion.</pre><pre>Jag tycker faktiskt att även reservation 2 innebär\r\nnågot av en strid om påvens skägg. Enligt den\r\nföreslagna 14 b § skall man ju, om än restriktivt,\r\nhelt eller delvis kunna efterge såväl grundavgift\r\nsom tilläggsavgift, om det är uppenbart att den\r\nrättssökande saknar möjlighet att betala avgifterna.\r\nSkillnaden är ju bara att man frångår nuvarande\r\nregler med generell eftergift i vissa inkomstlägen\r\noch i stället inför en prövning i det enskilda fallet.</pre><pre>Det är ett belopp om 440 kr som vi diskuterar,\r\nSigrid Bolkéus. Jag tror att Sigrid Bolkéus väsentligt\r\növerdrev det här problemets vidd. Som sägs i\r\npropositionen är det inte troligt att det kommer att\r\nbli fråga om någon större övervältring av\r\nrättshjälpskostnader på kommunerna i form av\r\nsocialbidrag.</pre><pre>Till betänkandet har vidare fogats några\r\nreservationer från Ny demokrati som avser\r\nrättshjälp åt utlänningar samt den s.k.\r\ntimkostnadsnormen. Även i reservation 7 från\r\nSocialdemokraterna tas timkostnadsnormen upp.</pre><pre>Regeringen har den 5 november i år i ett\r\nregeringsbeslut fastställt timkostnadsnormen\r\navseende rättshjälpstaxorna för år 1993. Det\r\ninnebär i korthet att för äktenskapsskillnadstaxan\r\ntimkostnadsnormen har frysts till nu gällande nivå,\r\n712 kr exkl. moms. I brottmål har en sänkning av\r\nnormen skett till 680 kr exkl. moms. Av\r\npropositionen framgår att förslag till ytterligare\r\nbesparingsåtgärder på detta område utreds vidare.\r\nDe förslag som dessa överväganden kan leda fram\r\ntill kräver emellertid inga lagändringar.</pre><pre>Nej, tyvärr, Sigrid Bolkéus, har jag inget svar på vad\r\njustitieministerns överläggningar med\r\nAdvokatsamfundet har utmynnat i. Men eftersom\r\nutredning fortfarande pågår, utgår jag från att\r\nockså förhandlingarna med Advokatsamfundet\r\npågår och inte har slutförts. Det är ju här, som\r\nSigrid Bolkéus säger, en svår balansgång. Vi kan\r\ninte från riksdagena sida bidra till att\r\ntimkostnadsnormen sätts så lågt att vi riskerar att få\r\nett A- och ett B-lag på det här området. Det är ju\r\nredan nu så att skickliga och mycket anlitade\r\nadvokater över huvud taget inte åtar sig\r\näktenskapsskillnadsärenden eller brottmål,\r\neftersom de inte anser sig ha råd med det.</pre><pre>I den mån timkostnadsglidningen skulle vara ett\r\ntecken på att det förekommer fusk på området är\r\njag övertygad om att en ytterligare sänkning eller\r\nförsämring av timkostnadsnormen i så fall inte\r\nskulle vara ägnad att komma till rätta med sådant\r\nfusk, snarare tvärtom.</pre><pre>Utredning pågår, och riksdagen saknar helt och\r\nhållet underlag för att fatta något beslut i frågan i\r\ndag. Därför måste vi i avvaktan på denna fortsatta\r\nutredning nöja oss med de justeringar av\r\ntimkostnadsnormen som redan skett för 1993.</pre><pre>Vad beträffar rättshjälp till utlänningar har\r\njustitieministern tillkallat en särskild utredare för\r\natt göra en översyn av vissa delar av\r\nutlänningslagstiftningen, varvid även frågan om\r\nrättshjälpslagstiftningen kommer att aktualiseras.\r\nDetta uppdrag skall redovisas redan vid årsskiftet.\r\nUtskottet anser naturligtvis att pågående\r\nutredningsarbete bör avvaktas, så att vi får\r\ntillräckligt underlag för ett ställningstagande i\r\ndenna fråga.</pre><pre>Slutligen har Sigrid Bolkéus berört frågan om\r\nrättshjälpens framtida organisation. I\r\npropositionen föreslås en ändring som gör det\r\nmöjligt för regeringen att låta\r\nRättshjälpsmyndigheten ta över Domstolsverkets\r\nuppgifter på detta område. Denna fråga synes vara\r\ni huvudsak av administrativ art, och utskottet kan\r\ninte se att den är av sådan dignitet att den fordrar\r\nsärskilt riksdagsbeslut framöver. Jag anser att vi\r\nmed förtroende kan överlåta åt regeringen att\r\nbestämma vilken ordning som kan vara den\r\nlämpligaste.</pre><pre>Herr talman! Jag yrkar bifall till utskottets\r\nhemställan och avslag på samtliga reservationer.</pre><pre>Anf. 76  SIGRID BOLKÉUS (s) replik</pre><pre>Herr talman! Jag har fått ett påpekande om att man\r\ninte brukar yrka bifall till alla sina reservationer.\r\nJag yrkar därför bifall till reservationerna 7 och 2,\r\nvilka är de viktigaste. Men vi står naturligtvis\r\nbakom de andra reservationerna.</pre><pre>Jag har nu fått besked om att Christel Anderberg\r\ninte kan tala om ifall det har skett några\r\növerläggningar med Advokatsamfundet, men hon\r\nförutsätter att så är fallet. Vi tycker att det borde ha\r\nnämnts någonting i propositionen om detta. Det är\r\nfaktiskt ett år sedan justitieministern gav löftet. Det\r\när synnerligen angeläget att förslagen läggs på\r\nbordet. Det har vi rätt att begära.</pre><pre>Så till frågan om jämkningsregeln. Christel\r\nAnderberg och utskottet tycker att detta förslag är\r\nväl avvägt och att det är alldeles riktigt att också de\r\nsom lever på socialbidrag skall bidra, t.ex. genom\r\natt låna osv. Man säger t.o.m. i betänkandet att\r\nförslaget har ett pedagogiskt värde. Vad är det för\r\npedagogiskt värde, när det redan i propositionen\r\nsägs att man kommer att övervältra kostnaden på,\r\nkommunerna? Vad är det för pedagogiskt värde i\r\natt många avstår från att söka socialbidrag och\r\ndärmed inte kan tillvarata sin rätt?</pre><pre>Jag tycker att detta är ett praktexempel på s.k.\r\nrundgång med skattepengar. Det leder till krångel,\r\nökad administration och till att advokathjälp till\r\nrättsökande försenas. Det kan också hända att\r\nadvokaterna tycker att det blir så byråkratiskt att\r\ndet blir ändå svårare att få duktiga advokater att\r\narbeta inom rättshjälpsområdet. Jag tror inte att\r\ndessa besparingar blir verklighet. De kommer helt\r\neller delvis att ätas upp.</pre><pre>Christel Anderberg sade att det inte behövs ett\r\nriksdagsbeslut angående framtidens organisation.\r\nNär man byter ut Domstolsverket med den\r\nmyndighet som regeringen så beslutar, har man\r\ntänkt sig att göra detta utan inblandning från\r\nriksdagen. Vi anser att detta i allra högsta grad är\r\nen riksdagsfråga.</pre><pre>Sedan tog också Christel Anderberg upp frågan om\r\nrättshjälpens förhållande till olika former av\r\nförsäkringar. Det står i betänkandet på s. 7 att det\r\nskall ske ytterligare överväganden innan man\r\nkommer med förslag. Vi tycker att uttrycket\r\n''ytterligare överväganden'' är för tunt. Det behövs\r\nen noggrann analys.</pre><pre>Anf. 77  CHRISTEL ANDERBERG (m)\r\nreplik:</pre><pre>Herr talman! Jag sade inte, Sigrid Bolkéus, att jag\r\ninte kunde svara på om det hade pågått\r\növerläggningar med Advokatsamfundet. Det\r\nframgår av propositionen att så har skett. Vad jag\r\nsade var att jag inte i dagens läge kan lämna något\r\nbesked om hur dessa förhandlingar har avlöpt. Jag\r\ntror heller inte att de är slutförda, eftersom\r\nutredningen fortfarande pågår.</pre><pre>Vad gäller jämkningsregeln och det pedagogiska\r\nvärdet, Sigrid Bolkéus, finns inte några ''fria''\r\nrättigheter. Vad som står i propositionen är att det\r\nav pedagogiska skäl är värdefullt eller nödvändigt\r\natt den enskilde själv får stå för en viss del av\r\nkostnaderna. Nuvarande system uppmuntrar inte,\r\nvilket Riksrevisionsverket påpekar i sin rapport, till\r\nnågot som helst kostnadsmedvetande.</pre><pre>Justitieministern gör på något ställe i propositionen\r\nen jämförelse med läkar- och tandläkarbesök.\r\nÄven den som för sitt uppehåll är beroende av\r\nsocialbidrag får själv erlägga en viss avgift varje\r\ngång som han går till sin doktor. Det finns\r\nhögkostnadsskydd och sådant, och det har man\r\nbyggt in även i det föreslagna systemet för\r\nrättshjälp.</pre><pre>Jag anser fortfarande att detta tal om att kostnader\r\növervältras på kommunerna är betydligt\r\növerdrivet.</pre><pre>Anf. 78  SIGRID BOLKÉUS (s) replik:</pre><pre>Herr talman! Christel Anderberg säger att det\r\nframgår av propositionen att justitieministern har\r\nhaft förhandlingar med Sveriges advokatsamfund.\r\nJag kan inte finna en redovisning av vad som har\r\nframkommit vid de förhandlingarna. I\r\npropositionen talas om att man har haft\r\növerläggningar, och det var en mängd\r\norganisationer och myndigheter närvarande.</pre><pre>Så till frågan om jämkningsregeln och pedagogiska\r\nskäl. Jag vill påminna Christel Anderberg om att\r\nden bärande tanken med rättshjälpsavgiften är att\r\nvarje rättsökande utifrån sin individuella förmåga\r\nskall bidra till kostnaderna för rättshjälpen. Redan\r\nnär förslaget läggs fram är man medveten om att\r\nförslaget strider mot dessa målsättningar. Här\r\nföreslås att människor som inte har någon\r\nbetalningsförmåga alls skall betala\r\nrättshjälpsavgift.</pre><pre>Att jämföra tandläkarbesök och läkarbesök med\r\nbehov av rättshjälp är en dålig jämförelse. Här\r\nhandlar det om den viktiga rättsäkerheten.</pre><pre>Anf. 79  CHRISTEL ANDERBERG (m)\r\nreplik:</pre><pre>Herr talman! Jag har varit verksam i rättsväsendet\r\ni 20 år, och jag kan försäkra Sigrid Bolkéus att även\r\njag värnar om rättsäkerheten.</pre><pre>I det samhällsekonomiska läge som\r\nSocialdemokraterna lämnade efter sig i arv till den\r\nnuvarande regeringen finns det inte något område\r\ndär man kan undgå att leta efter besparingar. Det\r\ninser t.o.m. Vänsterpartiet. I den särskilda\r\nekonomiska debatt som anordnades i kammaren\r\nför ett par veckor sedan sade Lars Werner, att i\r\ndetta läge kan inte någon grupp i vårt samhälle\r\npåräkna fribrev. Det vore trevligt om den klarsynen\r\nkan sprida sig även till Socialdemokraterna.</pre><pre>Justitieministern kan naturligtvis inte redan i detta\r\ntidiga skede redovisa utfallet av överläggningarna\r\nmed Advokatsamfundet. Kunde hon det skulle hon\r\ninte behöva skriva att detta är något som behöver\r\növervägas ytterligare och att regeringen\r\nåterkommer på området.</pre><pre>Som Sigrid Bolkéus inledningsvis sade, är det\r\nekonomiska läget så kärvt att vi inte hinner avvakta\r\nfinsnickeriet. Vi är tvungna att redan i dag göra de\r\nförändringar som man kan genomföra relativt\r\nsnabbt utan ytterligare utredande.</pre><pre>Andre vice talmannen anmälde att Sigrid Bolkéus\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 80  KARL GUSTAF SJÖDIN (nyd)\r\nreplik:</pre><pre>Herr talman! Jag noterar av Christel Anderbergs\r\nanförande att en utredning beträffande rättshjälp åt\r\nutlänningar pågår. Vi i Ny demokrati vill här i\r\nkammaren genom våra reservationer markera hur\r\nviktig denna fråga är.</pre><pre>Det har framförts att man bör söka vinna tid vid\r\nvoteringen. Vi i Ny demokrati vill i detta\r\nsammanhang påpeka att vi självfallet står bakom\r\nNy demokratis reservationer till utskottets\r\nbetänkande. Men för att spara tid vid voteringen,\r\nnöjer jag mig med att yrka bifall till reservationerna\r\n4 och 5. Dessutom överväger vi att yrka bifall till\r\nreservation 7, som avgetts av Socialdemokraterna.</pre><pre>Anf. 81  CHRISTEL ANDERBERG (m)\r\nreplik:</pre><pre>Herr talman! Jag kan trösta Karl Gustaf Sjödin med\r\natt också regeringen anser att det är synnerligen\r\nangeläget att se över frågan om kostnader för\r\noffentligt biträde till utlänningar. Det framgår av\r\nRiksrevisionsverkets rapport att just den delen står\r\nför en betydande del av de stora kostnadsökningar\r\nvi haft på detta område under de senaste åren.\r\nDetta är en fråga som på intet sätt kommer att\r\nfuskas bort. En enmansutredare är tillsatt, och\r\nresultatet av den utredningen skall presenteras\r\ninom kort, dvs. redan någon gång efter årsskiftet.</pre><pre>Jag är övertygad om att vi kommer att få tillfälle\r\noch anledning att återkomma till den här\r\ndiskussionen relativt snart.</pre><pre>Anf. 82  KARL GUSTAF SJÖDIN (nyd)\r\nreplik:</pre><pre>Herr talman! Jag är nöjd med svaret, Christel\r\nAnderberg. Ny demokrati ser fram emot det förslag\r\nsom regeringen ämnar lämna i denna fråga.</pre><pre>Anf. 83  JOHN ANDERSSON (v):</pre><pre>Herr talman! När den allmänna rättshjälpen\r\ninfördes 1973 sades det i förarbetena till\r\nrättshjälpslagen att syftet var att rättshjälp skulle\r\nges i sådan utsträckning att ingen av ekonomiska\r\nskäl skulle vara förhindrad att tillvarata sina\r\nintressen. Det var alltså meningen att den allmänna\r\nrättshjälpen skulle spela en viktig roll för att främja\r\nallas likhet inför lagen.</pre><pre>Vad har hänt sedan dess? Rättshjälpen har undan\r\nför undan urholkats genom besparingar på\r\nanslaget. Rättshjälpsavgifterna har höjts och stora\r\nrättsområden har förts bort från rättshjälpen och\r\nförts över till försäkringssfären. Taxorna på\r\nrättshjälpsområdet har kraftigt urholkats genom att\r\nde inte höjts i takt med inflationen. Detta medför\r\natt det inte längre är attraktivt bland advokater att\r\nåta sig rättshjälpsärenden. På sikt kan detta\r\ninnebära att rättshjälpsområdet utvecklas till ett\r\nslags juridikens B-område.</pre><pre>Det förslag som nu behandlas har inte till syfte att\r\nkomma till rätta med dessa brister. Det innebär i\r\nstället ytterligare försämringar, vilket i sin\r\nförlängning kan innebära att systemet totalt mister\r\nsin funktion.</pre><pre>Det senare illustreras bäst genom att\r\ndepartementschefen i propositionen medger att de\r\nförändringar som nu är på väg att genomföras, kan\r\nfå till följd att kostnaderna för rättshjälpen i vissa\r\nfall kan få bäras av kommunerna i form av\r\nsocialbidrag. Det sägs inget om vad man vinner\r\nmed en sådan kostnadsövervältring.</pre><pre>Vad man däremot kanske kan förutsäga är att\r\nmånga människor drar sig för att ansöka om\r\nsocialbidrag. Därmed mister de kanske\r\nmöjligheten att hävda sin rätt.</pre><pre>Rättsäkerheten står och faller med den ekonomiska\r\nsituationen. Det har vi fått höra av Christel\r\nAnderberg. Hon åberopar vad Lars Werner har\r\nsagt om att ingen grupp kommer att lämnas oberörd\r\nav krisen. Jag är inte så säker på att Lars Werner då\r\nmenade dem som behöver rättshjälp för att klara av\r\nsina angelägenheter.</pre><pre>Herr talman! Ofta när ett domstolsutslag eller en\r\nrättegång diskuteras brukar man, ibland kanske\r\nmed både humor och ironi, höra att Sveriges rikes\r\nlag är de rikas lag. Man tar onekligen ett steg i den\r\nriktningen genom de föreslagna förändringarna och\r\nförsämringarna.</pre><pre>Jag yrkar bifall till motion 1992/93:Ju9 om avslag på\r\npropositionen.</pre><pre>Anf. 84  CHRISTEL ANDERBERG (m):</pre><pre>Herr talman! Jag vet inte om John Andersson satt\r\nhär i kammaren och lyssnade på den ekonomiska\r\ndebatten. Det gjorde jag. Eftersom Lars Werner\r\nsade att ingen grupp kan räkna med fribrev, torde\r\nhan ha syftat även på dem som söker och behöver\r\nrättshjälp, ingen grupp nämnd och ingen grupp\r\nglömd.</pre><pre>Man spikar inte spikar i några kistor genom det här\r\nförslaget, John Andersson. Grundtankarna bakom\r\nhela rättshjälpssystemet kommer alltjämt att ligga\r\nkvar. Det finns en uttrycklig regel som möjliggör\r\neftergift av grundavgift och tilläggsavgift för den\r\nsom saknar möjlighet att betala, även om det i\r\npropositionen rekommenderas restriktivitet vid\r\nsådana prövningar.</pre><pre>Minimibeloppet på den grundavgift som vi\r\ndiskuterar är 440 kronor, John Andersson. Jag tror\r\ninte att det är så värst många som behöver gå till\r\nsocialen enbart för den kostnadens skull.</pre><pre>Det är ju så med alla välfärdssystem att om man\r\nlåter det hela fara i väg, tappar man så småningom\r\nförmågan att hjälpa och stötta dem som är i störst\r\nbehov av hjälp. Vi kan inte pytsa ut litet hjälp till\r\nalla medborgare. Vi måste koncentrera begränsade\r\nresurser till dem som har de största behoven.</pre><pre>Anf. 85  JOHN ANDERSSON (v):</pre><pre>Herr talman! Det är ju inte första gången som\r\nbesparingar på det här området diskuteras. Om\r\nman återkommer då och då med försämringar, blir\r\ndet ju som i talesättet att droppen urholkar stenen.\r\nVi kommer till slut till en ohållbar situation om man\r\nvill upprätthålla allas likhet inför lagen.</pre><pre>Hänvisningen till den ekonomiska situationen är en\r\nbekräftelse på att rättssäkerheten tydligen hör ihop\r\nmed den ekonomiska situationen. Om det blir\r\nsämre tider tummar man på detta. Blir det bättre\r\ntider kan man vara litet generösare. Jag kan inte\r\ntolka det på något annat sätt.</pre><pre>När det gäller vad Lars Werner menade med olika\r\ngrupper, har jag svårt att tänka mig att han menade\r\ndem som behöver rättshjälp som en särskild grupp\r\nhär i samhället. Det borde åtminstone vara ett bevis\r\npå motsatsen att jag kan hänvisa till vår partimotion\r\nmed Lars Werner som första namn. Där yrkar vi\r\navslag på den här propositionen. Jag har svårt att\r\ntänka mig att han då menade att även dessa grupper\r\nskulle vara med och ta sin del.</pre><pre>Anf. 86  CHRISTEL ANDERBERG (m):</pre><pre>Herr talman! John Andersson, den borgerliga\r\nregeringen avser inte att på något sätt göra avkall\r\npå rättssäkerheten, tvärtom. Om det finns något\r\nsom mitt parti verkligen har värnat om under årens\r\nlopp, är det rättssäkerheten.</pre><pre>Samtidigt måste vi konstatera att vi inte kan ha\r\nsystem utan några som helst spärrar. Även\r\nRiksrevisionsverket påpekar att det nuvarande\r\nsystemet är sådant att det inte finns några som helst\r\nstimulanser till kostnadsmedvetande. Vi måste på\r\nnågot sätt försöka bygga in kostnadsmedvetandet i\r\nsystemet.</pre><pre>Alla kloka advokater och försvarare diskuterar ett\r\nutslag i underrätt med sin klient. De avstyrker från\r\növerklaganden i sådana fall där utsikterna att få\r\nändring i högre instans är obefintliga. För\r\nnärvarande finns det ingen anledning för klienten\r\natt lyssna på det örat, eftersom det inte kostar\r\nhonom något att gå vidare. Han har allt att vinna\r\noch intet att förlora. Om han nu själv får bära en\r\ndel av kostnaden i högre instans finns det anledning\r\natt tro att han kommer att lyssna på kloka råd i\r\nstörre utsträckning än i dag. Det förekommer en\r\nhel del okynnesöverklaganden, inte minst inom\r\nbrottmålsområdet.</pre><pre>Anf. 87  JOHN ANDERSSON (v):</pre><pre>Herr talman! Det är delikata avgöranden som\r\nadvokaterna och rådgivarna skall göra i dessa fall.\r\nEn mindre bemedlad person som skall diskutera en\r\nrättegång eller ett tvistemål har mindre möjlighet\r\natt föra ärendet vidare. Det är icke likhet inför\r\nlagen. Den som har bättre resurser kan själv avgöra\r\nom han vill föra målet vidare. I det andra fallet finns\r\ninte den möjligheten.</pre><pre>Anf. 88  CHRISTEL ANDERBERG (m):</pre><pre>Herr talman! Det är riktigt, John Andersson, att\r\ndet är mycket delikata överväganden det är fråga\r\nom. Jag kan försäkra att ledamöter av Sveriges\r\nAdvokatsamfund har betydligt bättre grund för att\r\ngöra dessa överväganden än vad ledamöterna i\r\nSveriges riksdag har i generella ordalag.</pre><pre>Jag sade inte att advokaterna skall ge sig in och göra\r\nekonomiska överväganden. Klienten måste\r\nnaturligtvis själv ta med de ekonomiska aspekterna\r\nsom en del av sitt beslutsunderlag, när det gäller att\r\növerklaga eller inte överklaga. Det enda som\r\nadvokaten skall göra är att ge goda juridiska råd\r\ngrundade på sin erfarenhet.</pre><pre>Anf. 89  JOHN ANDERSSON (v):</pre><pre>Herr talman! Frågan gäller inte om det är\r\nadvokaterna eller ledamöterna av Sveriges riksdag\r\nsom är bättre skickade att avgöra om ett mål skall\r\ngå vidare. Frågan handlar om att den människa som\r\nvill ha råd för att fortsätta en rättegång eller ett\r\ntvistemål skall ha möjlighet till detta oavsett om\r\nhan har en tunn eller en tjock plånbok. Det handlar\r\ninte om huruvida det är ledamöterna av Sveriges\r\nriksdag eller advokaterna som skall avgöra den\r\nfrågan eller vilka av dem som är bättre skickade att\r\ngöra det. Jag betvivlar inte att advokaterna är\r\nbättre i den meningen än Sveriges\r\nriksdagsledamöter. Det handlar inte om det.</pre><pre>Överläggningen var härmed avslutad.</pre><pre>10 §  Ökad konkurrens inom kommunal\r\nverksamhet</pre><pre>Föredrogs</pre><pre>socialutskottets betänkande</pre><pre>1992/93:SoU9 Ökad konkurrens inom kommunal\r\nverksamhet (prop. 1992/93:43).</pre><pre>Anf. 90  ANITA PERSSON (s):</pre><pre>Herr talman! Vi skall nu behandla en proposition\r\nsom kommer från Civildepartementet. Den syftar\r\ntill att öka konkurrensen inom den kommunala\r\nsektorn.</pre><pre>Den berör framför allt den sociala lagstiftningen.\r\nMen propositionen tar även upp konkurrensen\r\ninom den kommunala räddningstjänsten och\r\nsotningsväsendet. Vi har fått yttranden från\r\nförsvarsutskottet och konstitutionsutskottet.</pre><pre>Herr talman! Det är anmärkningsvärt att\r\nregeringen lägger fram denna proposition när de\r\nflesta förslag som den tar upp är föremål för\r\növersyn i olika utredningar. Det är så viktigt för\r\nregeringen att genomföra privatiseringar att man\r\nbortser från att det finns rättsliga oklarheter. Vad är\r\nmyndighetsutövning? Vad gäller beträffande\r\ntystnadsplikt och sekretess när kommunen lägger\r\nut verksamhet på privata entreprenörer?</pre><pre>Vi socialdemokrater anser att det är bra med\r\nkonkurrens inom den kommunala sektorn.\r\nKonkurrens kan bidra till att öka effektiviteten,\r\nmen den måste ske på lika villkor och på ett\r\nrättssäkert sätt.</pre><pre>Vi kan välja många olika metoder och medel för att\r\nuppnå fastställda mål. Produktion av tjänster inom\r\nden kommunala sektorn bör därför ske i olika\r\nformer, t.ex. offentlig, kooperativ eller privat.</pre><pre>En rättvis fördelning av service och att utjämna\r\nrisker mellan individer och livsskeden är några av\r\nde mål som styrt den offentliga sektorns\r\nuppbyggnad. Målen är politiskt styrda, och\r\nansvaret för att de uppfylls är politikernas.</pre><pre>Att en verksamhet bedrivs inom den offentliga\r\nsektorn beror i många fall på att det har funnits ett\r\nbehov av att skydda medborgarna mot\r\nmarknadskrafternas effekter och för att lösa\r\nkollektiva problem på ett samhällsekonomiskt och\r\nsocialt förnuftigt sätt.</pre><pre>För den kommunala verksamhet som inte skall\r\nbedrivas i offentlig regi är det extra viktigt att\r\nkvalitetskrav läggs fast för att kunna garantera en\r\ngod vård och omsorg. Därför bör fastslås i lag att all\r\nverksamhet som läggs ut på entreprenad skall\r\nbedrivas på ett sådant sätt att\r\nlikställighetsprincipen upprätthålls.</pre><pre>Om propositionens förslag genomförs, kan vi få en\r\nutveckling mot privata monopol. Det finns inget\r\nförslag i propositionen som förbjuder detta. Det\r\nfinns inte någon sådan bestämmelse i\r\nsocialtjänstlagen eller tandvårdslagen. Det har\r\nfunnits tidigare, men tas nu bort. Vi\r\nsocialdemokrater anser att folktandvården även i\r\nfortsättningen skall ha det fulla ansvaret för barn-\r\noch ungdomstandvården och för de speciella\r\ngrupper som har ett stort behov av tandvård.</pre><pre>Folktandvården har varit mycket framgångsrik och\r\neffektiv. Den har lagt grunden till den goda\r\ntandhälsa som finns i dag hos stora delar av\r\nbefolkningen med hjälp av den systematiskt\r\ntandhälsoorienterade barntandvården.</pre><pre>Det måste finnas en viss andel verksamhet i\r\nkommunal regi om det skall finnas en verklig\r\nkonkurrens. Konkurrens förutsätter att det finns\r\nkonkurrenter. I vissa delar av den konmmunala\r\nverksamheten kan det bli svårt att få till stånd en\r\nkonkurrens. Konkurrenterna kommer i alla fall inte\r\natt stå i kö i glesbygdskommunerna. Om\r\nkommunerna avhänder sig de egna resurserna\r\nkommer de att förlora i handlingsfrihet. De förlorar\r\negen kompetens, och de får inte möjligheter att\r\ntesta entreprenörernas verksamhet mot\r\nverksamhet i egen regi. Medborgarnas valfrihet\r\nkommer att begränsas väsentligt. Vilken valfrihet\r\ngäller för den som önskar kommunal verksamhet\r\nom sådan inte finns?</pre><pre>Herr talman! Vi vänder oss mot att privat\r\nverksamhet forceras fram till varje pris inom\r\nkommunerna. Demokratiska spelregler och\r\nrättssäkerhet måste beaktas. Hur blir det med\r\noffentlighetsprincipen och allmänhetens rätt till\r\ninsyn? Detta är inte klarlagt. Skall den urgamla\r\nrätten för medborgarna tas bort, eller skall\r\nmedborgarna få samma rätt till insyn i den privata\r\nnäringsverksamheten?</pre><pre>I propositionen aviseras också ett förslag om\r\nobligatorisk anbudsupphandling. För oss\r\nsocialdemokrater är detta otänkbart. Vi reagerar\r\nockså starkt mot tidigare ingrepp som har skett mot\r\ndet kommunala självstyret, som t.ex. införandet av\r\nfristående skolor. Kommunerna tvingas att lämna\r\nbidrag till de privata skolorna, som ofta\r\növerkompenseras för sina kostnader. Detta system\r\nhar kritiserats från en mängd håll, inkl.\r\nKommunförbundet.</pre><pre>Vi socialdemokrater slår vakt om den kommunala\r\nsjälvstyrelsen. Förslaget om obligatorisk\r\nanbudsupphandling skulle också strida mot\r\nEuropakonventionen om kommunal självstyrelse.\r\nJag hoppas att det finns fler partier i denna\r\nkammare som slår vakt om den kommunala\r\nsjälvstyrelsen.</pre><pre>Herr talman! Det som oroar mig mest är\r\nändringarna i speciallagstiftningen. Där finns så\r\nmycket som är oklart och oroande. Det gäller t.ex.\r\nmyndighetsutövning. Det måste klargöras vad som\r\när myndighetsutövning. Det är därför nödvändigt\r\natt denna fråga klargörs inom de nu aktuella\r\nverksamheterna och att det görs en skillnad mellan\r\nvad som är att anse som myndighetsutövning och\r\nvad som är andra förvaltningsuppgifter innan\r\nförslag till lagändringar över huvud taget övervägs.\r\nSocialtjänstkommittén arbetar med att få klarhet i\r\ndenna fråga. Tidigare var det självklart att\r\nutredningen skulle lämna sina förslag innen\r\nändringar företogs. Men så är det inte nu. Nu är det\r\nbråttom med tvångsprivatiseringen.</pre><pre>Herr talman! En utveckling mot ökad\r\nentreprenadverksamhet borde inte drivas fram på\r\ndetta sätt utan att frågor om sekretess, tystnadsplikt\r\noch tjänstemannaansvar har klargjorts, och inte\r\nheller utan att de problem som uppstår i fråga om\r\ninsyn, offentlighet i privata företag noga har utretts\r\noch analyserats.</pre><pre>\r\nJO har redan fått in en anmälan från\r\ntillsynsmyndigheten i Gävleborgs län om att\r\nkommunerna lämnar ut utredningar om barn som\r\nfar illa till privata bolag. Tyvärr kommer JO inte att\r\nuttala sig i ärendet förrän behandlingen i riksdagen\r\nav denna fråga är klar. Men JO:s personliga\r\nuppfattning i denna fråga är, enligt en intervju i\r\ntidningen Kommunaktuellt, att dessa utredningar\r\när myndighetsutövning och alltså inte får lämnas ut.\r\nMen propositionen är oklar, och\r\nutskottsbehandlingen har inte heller klargjort\r\nfrågan.</pre><pre>Kommuner utan känsla för de svagaste, där bara\r\npenningen gäller, struntar redan i dag i gällande\r\nlagar. Med det beslut som de borgerliga, med hjälp\r\nav Ny demokrati, kommer att fatta, kommer vi i\r\nfortsättningen att få se än mer skrämmande\r\nexempel på privatisering av myndighetsuppgifter.</pre><pre>Herr talman! Ett annat skrämmande exempel på\r\nregeringens okänslighet, eller okunskap, är hur\r\nman i specialmotiveringen till förändringen av\r\nlagarna kan skriva att administrationen av den\r\nsociala verksamheten, t.o.m. individ- och\r\nfamiljeomsorgen, kan lämnas över i privata händer.\r\nDet s.k. socialregistret är ett av de mest känsliga\r\nområdena inom hela socialförvaltningen. Här finns\r\nalla uppgifter om människor som har kommit i\r\nberöring med socialtjänsten. Var finns skyddet av\r\nden personliga integriteten? Hur skall frågan om\r\nsekretess och tystnadsplikt lösas? Varför anser inte\r\nni borgerliga att integritetsskyddet är viktigt för de\r\nallra svagaste? Är det bristande kunskap som\r\nregeringen visar i denna fråga? Det är\r\nskrämmande.</pre><pre>Herr talman! Innan beslut fattas i denna fråga\r\nborde Socialtjänstkommittén,\r\nLokaldemokratikommittén och hälso- och\r\nsjukvårdsutredningen få slutföra sina uppdrag och\r\nsedvanlig remissbehandling ske. Så har inte skett.\r\nPropositionen borde inte ha lagts fram.</pre><pre>Herr talman! Med det anförda yrkar jag bifall till\r\nreservationerna 1, 2 och 6. Med anledning av den\r\ntidsbrist som råder avstår jag från att yrka bifall till\r\nreservationerna 3, 4 och 5. Men vi\r\nsocialdemokrater står givetvis även bakom dessa\r\nreservationer.</pre><pre>Anf. 91  GUDRUN SCHYMAN (v):</pre><pre>Herr talman! Jag skulle egentligen kunna inskränka\r\nmig till att instämma med föregående talare. Det\r\nhär en en fråga där vi är överens.</pre><pre>Jag tänker i det här anförandet yrka bifall till min\r\negen meningsyttring och till de socialdemokratiska\r\nreservationerna, inkl. reservation 1 -- som jag har\r\nglömt att markera i betänkandet.</pre><pre>Jag ser att civilministern är här. Jag antar att\r\nanledningen är att hon tänker ge sig in i debatten.\r\nDärför anser jag att det kan vara intressant att ställa\r\nfrågan om konkurrensen är ett sådant viktigt medel\r\nför att uppnå ökad effektivitet inom den\r\nkommunala sektorn. Jag är nämligen inte så säker\r\npå det. Jag tycker att det verkar som om regeringen\r\nnalkar sig dessa frågor på ett sömngångaraktigt\r\nsätt. Man ser inte vad som egentligen händer ute i\r\nkommunerna.</pre><pre>Det är väl inte så säkert att samma ekonomiska\r\nprinciper som gäller för kaviar, falukorv, hårt bröd\r\noch mjölk är de som är mest tillämpbara för\r\nsocialtjänst, hälso- och sjukvård, tandvård osv. Det\r\när möjligt att andra principer gäller där. Jag är inte\r\nalls övertygad om att det är den ökande\r\nkonkurrensen som är lösningen på problemet. Det\r\nfinns en skrämmande tendens i dag till att inte över\r\nhuvud taget tala om verksamheten i sig, utan det\r\nhandlar om former, regler och ekonomiska\r\nstyrmedel. Man skulle kunna befinna sig i vilket\r\nföretag som helst -- det låter likadant. Det är fråga\r\nom samma blädderblock, och det är samma\r\nkomkurrens som skall frälsa alla.</pre><pre>Men verkligheten är en annan. Mycket av den\r\nverklighet som vi ser omkring oss i dag präglas av\r\nen utveckling med ökade klyftor. Inom många\r\nkommuner och landsting fungerar över huvud taget\r\ninte de principer som jag har tagit upp. Det finns\r\nfler exempel på det. I Stockholm har fall inom\r\näldreomsorgen uppmärksammats, där den privata\r\nverksamheten inte har hållit måttet vad gäller\r\nkvalitet. Det finns landsting där verksamheter har\r\ngått i konkurs. Det finns många exempel som visar\r\natt detta system inte är särskilt lyckat.</pre><pre>Jag kan inte förstå varför man går ut med en så pass\r\ntunn proposition och trycker på för en utveckling av\r\ndetta slag. Det är ju tydligt att det inte är så många\r\nsom är intresserade. Då skulle det redan ha varit\r\ngjort. Alla möjligheter står till buds med den\r\nlagstiftning som finns i dag. Det finns inga förbud.</pre><pre>Propositionen och de föreslagna lagändringarna\r\ninnebär att öppna dörrar slås in. Det finns inte i dag\r\nnågra hinder för det som regeringen så hett\r\neftersträvar, nämligen en privatisering av de\r\nverksamheter som i dag ligger på kommunerna. Jag\r\nkan inte se varför regeringen lägger fram detta\r\nförslag, förutom att det skulle handla om en politisk\r\nmarkering, att man ytterligare vill understryka vad\r\nsom sades i regeringsförklaringen. Det är någon\r\nform av pseudoverksamhet. Det för mina tankar till\r\natt man genom ord, nya lagar och propåer vill\r\nåstadkomma det man inte kan åstadkomma i\r\nverkligheten.</pre><pre>Men det är uppenbart att det går trögt i\r\nverkligheten. Det är också uppenbart att många\r\nmänniskor i dag är missnöjda. Om man nu vill\r\ngenomdriva en privatisering, måste meningen\r\nockså vara att riva ner det generella tänkandet inom\r\nvälfärdssystemen och att plånboken skall vara\r\navgörande då människor vill ta dessa tjänster i\r\nanspråk. Annars skulle man, vad jag förstår, göra\r\npå något annat sätt.</pre><pre>Detta är en utveckling som i varje fall inte tilltalar\r\nmig. Jag tror inte att den tilltalar särskilt många.\r\nJag tror inte att en majoritet i landet har tänkt sig\r\natt vi skall ha en samhällsutveckling där\r\nprivatisering leder till en stor skiktning, att vi från\r\nbörjan skall veta att tjockleken på plånboken avgör\r\nvilken typ av vård och omsorg man kan få. Om det\r\ninte är det regeringen vill, vore det intressant att\r\nveta hur regeringen har tänkt sig undvika den\r\nsegregation som följer. Det finns ju inte inbyggt i\r\nförslagen, varken de som förs fram i dag eller de\r\nsom förts fram tidigare, några som helst\r\nförsäkringar för att utvecklingen inte blir av detta\r\nslag.</pre><pre>Vi kan se hur det har fungerat i verkligheten, i\r\nandra länder. Det finns inte några\r\nkvalitetskontroller. Vi kan se en utökning av\r\nantalet uppgifter som läggs på kommunerna.\r\nSamtidigt dras pengar in. Det gör att det inte är\r\nmöjligt för kommunerna att fullgöra dessa\r\nuppgifter. Om ansvaret skall delegeras, måste det\r\nockså följas upp. Det är också huvudpoängen med\r\nen rättighetslagstiftning, som jag talar om i min\r\nmeningsyttring. Jag är medveten om att det\r\nkolliderar med det kommunala självstyret. Det är\r\nockså vad majoriteten av utskottet säger. Därför\r\nvill man inte gå in på det, utan man vill utreda det\r\nmera.</pre><pre>Jag kan inte se vitsen i att det skall skilja sig så\r\nmycket mellan olika kommuner vad gäller taxor för\r\näldreomsorg och barnomsorg, socialhjälpsnormer\r\nosv. Det är att driva det kommunala självstyret in\r\nabsurdum. Då hamnar vi till slut i en situation där\r\nmedborgarna åtminstone tre gånger om året får lov\r\natt se efter vilken politisk karta det är som gäller i\r\nkommunen, vilken färg den har, och fundera över\r\npå vilken sida av kommungränsen man skall bosätta\r\nsig osv.</pre><pre>Det kan ses som något positivt, att man med\r\nfötterna skall kunna avgöra vilken politik man vill\r\nstödja. Jag tror dock att det är ganska få som har\r\nett socialt liv som innebär att de är villiga att ranta\r\nrunt, för att uppsöka den kommun i vårt stora,\r\navlånga land där det är billigast och bäst. Det är\r\nkontentan av att driva konkurrensen till ända, så att\r\nsäga.</pre><pre>Jag tror inte att vi fungerar så som samhällsvarelser.\r\nJag tror att vi som sociala individer har ett stort\r\nbehov av en grundtrygghet som finns i vår vardag.\r\nDär finns omsorgen om våra barn, våra gamla och\r\noss själva, när vi blir sjuka. Den är viktig att\r\nupprätthålla generellt. Det är viktigt att alla är med\r\noch betalar, så att den som behöver vård en dag\r\nskall få den vård han vill ha, oavsett tjockleken på\r\nplånboken.</pre><pre>Propositionen är ytterligare en markering som\r\ninnebär att vi inte skall ha ett sådant samhälle som\r\njag talar för. Nu skall det vara nytänkande. Jag ser\r\natt det leder till ökade klyftor. Det är kontentan av\r\ndet hela.</pre><pre>Jag tycker att det är trevligt att civilministern är här.\r\nJag förväntar mig att få klara besked om hur man\r\nhar tänkt sig att i framtiden upprätthålla en jämn\r\nkvalitet som är lika för alla, hur man skall undvika\r\nen segregation som innebär att plånbokens tjocklek\r\navgör kvalitet och tillgång över huvud taget. Det är\r\nangelägna uppgifter. Det vore bra att få svar på det.</pre><pre>Med detta vill jag yrka bifall till min meningsyttring\r\noch till reservation 1 från Socialdemokraterna.</pre><pre>Anf. 92  GÖTE JONSSON (m):</pre><pre>Herr talman! Jag ber att få yrka bifall till utskottets\r\nhemställan, som innebär bifall till propositionen,\r\noch avslag på samtliga reservationer.</pre><pre>I regeringsdeklarationen framgår klart att\r\nregeringen eftersträvar en ökad valfrihet, mera av\r\nalternativ. Utvecklingen rent allmänt i det svenska\r\nsamhället och även internationellt går mot ökad\r\nvalfrihet, alternativ och sund konkurrens.</pre><pre>Kvaliteten är viktig i detta sammanhang. Vi menar\r\natt det är genom alternativen som man kan\r\nförbättra kvaliteten. Man kan på ett bättre sätt\r\ntillgodose de olika människornas alldeles speciella\r\nbehov. Det ger också en bättre stimulans för dem\r\nsom arbetar inom de viktiga områdena i den sociala\r\nsektorn. Det är det område vi behandlar nu, och\r\ndet finns anledning att understryka det jag här har\r\nsagt. Vi har erfarenheter av det.</pre><pre>En bättre kostnadseffektivitet behöver vi också i\r\nolika sammanhang.</pre><pre>Från utskottsmajoritetens sida tillstyrker vi\r\npropositionen och argumenterar för den, för att vi\r\nskall få alternativ. Det innebär inte i sig en kritik\r\nmot nuvarande verksamhet och dem som arbetar\r\ninom dessa viktiga områden i dag. De gör\r\nvärdefulla insatser. Men valfriheten är positiv också\r\nför de anställda. Det är angeläget att understryka i\r\ndetta sammanhang.</pre><pre>Vi menar att inriktningen skall vara mera och bättre\r\nvård och omsorg inom ramen för de disponibla\r\nresurserna. Vi vet att de inte är obegränsade. Vi\r\nmåste utgå från den enskildes behov. Det är\r\nintressant att konstatera att detta är en\r\nrevolutionerande tanke i förhållande till det synsätt\r\nsom Anita Persson och Gudrun Schyman har stått\r\nför tidigare. Tidigare har det varit så att man har\r\nmenat att andra människor skall stå för det goda\r\ntyckandet, inte den som själv behöver vård eller\r\nomsorg. Vi vill vända på det. Vi litar på de enskilda\r\nmänniskorna och vill att de skall få större\r\nmöjligheter till inflytande och ökat\r\nsjälvbestämmande.</pre><pre>Alternativen har kommit för att stanna. Vi kan ta\r\nbarnomsorgen eller äldreomsorgen som exempel.\r\nVi är där på väg mot olika alternativ. Det har visat\r\nsig att alternativen är positiva för de handikappade.</pre><pre></pre><pre>Hemtjänsten är ett annat område. Jag kan peka på\r\natt man i Jönköpings kommun i bred enighet har\r\nfattat beslut om att skapa alternativ i hemtjänsten.\r\nVarför har en bred enighet i Jönköpings kommun\r\nfattat detta beslut? Det är givetvis för att man på ett\r\nbättre sätt vill slå vakt om de människor som\r\nbehöver hemtjänst. Man gör det inte för att lägga\r\nkrokben för dem och för att se till att de får det\r\nsämre, utan målsättningen är, utifrån det nästan\r\nenhälliga fullmäktigebeslutet, att genom valfrihet\r\noch alternativ skapa något som är bättre för de\r\nenskilda människorna.</pre><pre>Om man analyserar barnomsorgen -- där vi\r\negentligen har kommit längst -- finner man att vi\r\nhar väldigt många alternativ. Från början gick det\r\nutomordenligt trögt, inte minst i denna kammare.\r\nVi kan minnas hur Uppsalamodellen med\r\nföräldrakooperativ diskuterades och hur den\r\ndåvarande regeringen ville förbjuda\r\nföräldrakooperativen i Uppsala. Nu finns\r\nvalfriheten för barnfamiljerna att välja alternativ.\r\nVem vill i dag förbjuda alternativen inom\r\nbarnomsorgen? Det önskemålet har ingen\r\nframfört, inte ens Gudrun Schyman.</pre><pre>Om det hade varit så förskräckligt med\r\nalternativen, hade givetvis motioner i anslutning till\r\nden här propositionen väckts, i vilka man hade\r\nbegärt förbud mot alternativen. Det finns\r\nemellertid inga sådana motioner. Man vågar\r\nnämligen inte väcka den typen av motioner, därför\r\natt man vet att väldigt många har valt bland\r\nalternativen därför att alternativen är bra.</pre><pre>Hur långt har vi då kommit när det gäller alternativ\r\npå olika områden? Uppfattningarna är olika. Om\r\nvi läser en departementsrapport från oktober 1992\r\nfinner vi att det inledningsvis står: Vård och omsorg\r\nbedrivs i dag huvudsakligen i offentlig regi. Detta\r\när ett faktakonstaterande. I Socialdemokraternas\r\nreservation står det: ''Risk finns för en utveckling\r\nmot privata monopol---.'' Jag skulle vilja fråga\r\nAnita Persson: Hur många eller hur få alternativ\r\nbehövs det för att Socialdemokraterna skall se\r\nmonopolrisken? Vi har ju bara kommit en liten bit\r\npå väg när det gäller alternativen. Då flaggar\r\nSocialdemokraterna för risken för privata\r\nmonopol. Det här är ett mycket märkligt sätt att\r\nargumentera.</pre><pre>Anita Persson har stått här i talarstolen och talat sig\r\nvarm för det kommunala självstyret. Samtidigt tror\r\nhon inte att kommunerna själva skall kunna\r\nbedöma hur mycket man skall ha kvar i egen regi\r\nkontra privat verksamhet, för att slå vakt om\r\nkommuninvånarnas intresse. Jag har varit\r\nkommunalpolitiker, och jag tror att den typen av\r\nbedömning görs i varje kommun. Det är emellertid\r\ningen risk för att det i dag finns för stor valmöjlighet\r\nför kommuninvånarna, utan den är för liten. Jag\r\nkan även dela Anita Perssons uppfattning att det\r\ninte är bra med monopol, oaktat de är kommunala,\r\noffentliga eller privata. Monopol skall vi i det här\r\nsammanhanget hjälpas åt med att motarbeta.</pre><pre>Det här med tandvården är intressant. Anita\r\nPersson säger: Vi vill slå vakt om landstingens goda\r\nambition när det gäller en bra tandvård.\r\nLandstingens ambition är hög och tandläkarnas\r\nambition är hög. Varför vågar ni socialdemokrater\r\ninte ge familjen litet större frihet när det gäller\r\nrätten att välja tandläkare åt barnen? Det är väldigt\r\ntalande. Man ser här skillnaden i hur Anita Persson\r\noch utskottsminoriteten kontra\r\nutskottsmajoriteten ser på den enskilde och på\r\nfamiljen kontra kollektivet. Vi underskattar inte\r\nkollektivets ansvar inom ramen för en förändring i\r\nen tandvårdslag. Vi vill emellertid också på detta\r\nområde ytterligare betona familjens valfrihet och\r\nansvar.</pre><pre>I samband med en förändring är det alldeles klart\r\natt en del problem uppstår -- konstigt vore det\r\nannars. På många områden har vi brist på\r\nerfarenhet. Det finns ett naturligt motstånd mot\r\nalternativen. När vi ändå gör en avvägning mellan\r\nfördelar och nackdelar, har vi sett att fördelarna i\r\nmycket stor utsträckning överväger. Då uppstår\r\nfrågan: Varför lägger regeringen nu fram en\r\nproposition, och varför tillstyrker\r\nutskottsmajoriteten denna proposition? Vi anser\r\natt det helt enkelt är angeläget att klarlägga\r\nnuvarande rättsläge och situation.</pre><pre>I propositionen läggs konkreta förslag om\r\nändringar fram som innebär att lagen förtydligas\r\noch att nuvarande ordning klargörs. Lagrådet\r\nsäger: Lagrådet har beaktat att lagförslagen inte\r\ninnebär någon principiell utvidgning av utrymmet\r\nför anlitande av privata entreprenörer, utan kan\r\nnärmast ses som ett förtydligande av den ordning\r\nsom gäller redan i dag.</pre><pre>Jag vill rikta en fråga till både Anita Persson och\r\nGudrun Schyman: Varför vill inte\r\nSocialdemokraterna och Vänsterpartiet vara med\r\nom att ytterligare förtydliga den ordning som redan\r\ni dag gäller? Det är vad det handlar om!</pre><pre>Det är alldeles klart att inte alla frågor är lösta. Det\r\nhar sagts från både regeringens och\r\nutskottsmajoritetens sida. Än en gång vill jag\r\nhänvisa Lagrådet när det gäller synen på\r\nsekretessen och andra frågor som faktiskt ännu inte\r\när lösta: Något hinder mot att genomföra det nu\r\nremitterade lagförslaget innan en sådan översyn\r\nslutförts kan dock inte anses föreligga. Lagrådet\r\nklargör detta således mycket tydligt. Indirekt säger\r\nLagrådet att det här förtydligandet behövs. Det\r\nfaktum att vi inte har alla problem klara för oss och\r\nlösta innebär inget hinder för att ta steget till att på\r\ndet här området stärka rättssäkerheten.</pre><pre>Sammanfattningsvis vill jag säga att regering och\r\nutskottsmajoritet är angelägna om att på det här\r\nområdet stärka rättssäkerheten och att se till att\r\nnuvarande ordning också tillämpas i gällande\r\nlagstiftning. Anita Persson säger att det är\r\nanmärkningsvärt att man tillstyrker propositionen.\r\nJag tycker att det är mer anmärkningsvärt att man\r\navstyrker den.</pre><pre>Så går jag vidare till några svar på direkta och\r\nindirekta frågor. När det gäller\r\nmyndighetsutövningen har regeringen i\r\npropositionen gjort klarlägganden. Det går inte att\r\ndelegera myndighetsutövningen, sägs det. Det sägs\r\nockså att Socialtjänstkommittén skall komma med\r\nytterligare klarlägganden. Vi skall därför inte vänta\r\nmed att fatta beslut om det som vi i dag kan fatta\r\nbeslut om. När det gäller frågan om sekretess och\r\ntystnadsplikt ligger det en lagrådsremiss inom\r\nramen för LSS, lagen om stöd och service till vissa\r\nfunktionshindrade. Ett färdigt förslag är framlagt\r\nsom innebär att sekretessen stärks och att\r\ntystnadsplikt och integritetsskydd införs på hela det\r\nsociala området som omfattas av socialtjänstlagen.</pre><pre>Lokaldemokratikommittén arbetar med frågorna\r\nom insyn och offentlighet. Likställighetsprincipen\r\när viktig. Det åvilar kommuner och landsting att se\r\ntill att likställighetsprincipen uppfylls i samband\r\nmed att ett ansvar läggs ut på entreprenad, vilket\r\nbl.a. Konkurrenskommittén mycket klart har slagit\r\nfast. Likställighetsprincipen skall nämligen även i\r\ndessa sammanhang gälla.</pre><pre>Det finns således vissa saker som i dag inte är fullt\r\nklarlagda. Det arbetas emellertid med dessa frågor,\r\noch det finns tidsuppgifter om hur snabbt arbetet\r\nkan utföras. Detta motiverar emellertid inte att vi\r\nskulle avstå från att ytterligare lagreglera hela\r\nområdet. Det är en utomordenlig inkonsekvens, en\r\npolitisk saltomortal, i Anita Perssons och\r\nutskottsmajoritetens sätt att resonera. Det sägs att\r\nman visserligen inte kan säga ''nej'' till\r\nalternativen -- alternativen måste fortsättningsvis\r\nvara kvar -- men ändå är man inte beredd att\r\nlagstifta om gällande ordning. Ni anser att man\r\nfortfarande skall arbeta inom ramen för den tingens\r\nordning som i dag gäller. Det mest konsekventa\r\nhade varit att ni lagt fram ett förslag om förbud när\r\ndet gäller den formen av verksamhet, i stället för att\r\nfortsätta med den oklarhet som råder.\r\nUtskottsmajoritetens text och propositionen\r\nklarlägger en del av de oklarheter som har\r\nkritiserats.</pre><pre>Det är intressant att lyssna både till Anita Persson\r\noch till Gudrun Schyman. Anita Persson säger att\r\ndet här innebär en väldig utvidgning av hela det\r\nprincipiella området, och Gudrun Schyman\r\nkonstaterar att öppna dörrar slås in och att det här\r\naldrig hade behövt göras, eftersom föreslagna\r\nåtgärder ändå kan vidtas. Ni måste bestämma er för\r\nvilken planhalva på det här området som ni skall\r\nspela på.</pre><pre>Från utskottsmajoritetens sida har vi ambitioner.\r\nBåde Anita Persson och Gudrun Schyman har rätt\r\nså till vida att vi också på det sociala området\r\nkommer att arbeta vidare för alternativ.</pre><pre>Men för att vi skall kunna arbeta vidare med\r\nalternativ måste vi stärka rättssäkerheten. I\r\npropositionen tar vi ett steg i den riktningen, och\r\nsedan utreds frågorna när det gäller andra\r\nområden. Vi måste se till att de här besluten fattas\r\nså snabbt som möjligt.</pre><pre>Till Gudrun Schyman vill jag säga att det har visat\r\nsig vara positivt med konkurrens för korvar, kaviar\r\noch annat. Gudrun Schyman gjorde en jämförelse\r\nmellan kaviar och socialt arbete, men det gör inte\r\njag. Jag kan ändå slutgiltigt konstatera, och ställa\r\nfrågan: Om det visar sig att det är bra för\r\nfalukorven med konkurrens, vad är det då som\r\nsäger att det skulle vara negativt för den gamle att\r\nkunna välja vård och omsorg i olika omfattning?</pre><pre>Vänstern och Gudrun Schyman för ett märkligt\r\nresonemang när de säger att det är viktigt att ha\r\nvalfrihet och kvalitet när det gäller vilken korvbit\r\nman skall lägga i stekpannan, men när det gäller\r\nvilken vård och omsorg de gamla skall få är det vi\r\npolitiker som vet bäst.</pre><pre>Herr talman! Med detta ber jag att få yrka bifall till\r\npropositionen, hemställan i utskottsmajoritetens\r\nbetänkande och avstyrkan på samtliga\r\nreservationer.</pre><pre>Anf. 93  ANITA PERSSON (s) replik:</pre><pre>Herr talman! Jag blev förvånad när jag lyssnade på\r\nGöte Jonsson. Visst borde vi vänta. Vi brukar ju\r\nvänta på utredningar som arbetar innan vi fattar\r\nnya beslut här i riksdagen. Göte Jonsson och jag\r\nhar suttit i kammaren under ganska många år, och\r\nunder den tiden har jag inte varit med om att vi\r\nfattat beslut på det här sättet. I regel hänvisar vi alla\r\nmotioner m.m. till utredningar, därför att det är så\r\nviktigt att klarlägga de olika problem som finns.</pre><pre>Vi har i flera motioner sagt att nuvarande rättsläge\r\nmåste klarläggas. Det började med att vi upptäckte\r\natt rättssäkerheten var oklar när det gällde\r\nbarnomsorgen, och vi tog sedan upp det vid den\r\nallmänna motionstiden. Ändå har ingenting hänt.</pre><pre>Göte Jonsson säger också att kvaliteten inom den\r\nprivata verksamheten är bättre än inom den\r\nkommunala verksamheten. Hur skall vi kunna\r\nkontrollera det, när vi inte har någon insyn i den\r\nprivata verksamheten? Det är ett av de stora\r\nproblemen.</pre><pre>Valfrihet är positivt för de anställda, säger Göte\r\nJonsson. Ja, det kan det vara, men det finns mycket\r\npositivt för de anställda inom den kommunala\r\nverksamheten också.</pre><pre>Vilket inflytande har människor i den privata\r\nverksamheten? Varken föräldrar eller anställda har\r\nnågot större inflytande.</pre><pre>När det gäller hemtjänsten väntar vi på LSS, dvs.\r\nen lag om personlig assistent, som man själv skall\r\nkunna välja. Det är ett bra initiativ som nu tas, men\r\ndet är inte något nytt -- vi har i många år tyckt att\r\ndet skulle vara bra. Jag är glad att det nu kommer i\r\nhandikappropositionen.</pre><pre>Göte Jonsson säger vidare att det är fråga om frihet\r\natt välja alternativ inom barnomsorgen och att det\r\när bra att föräldrarna nu får det. Vad är det då för\r\nfrihet för många föräldrar? Jo, valfriheten består i\r\natt de kan starta föräldrakooperativ när det inte\r\nfinns plats inom den kommunala verksamheten.\r\nDet är så läget är i dag -- även om\r\nföräldrakooperativ kan vara bra för många\r\nmänniskor.</pre><pre>Om glesbygdskommuner lägger ut all sin\r\nverksamhet på entreprenad, blir det då inte privata\r\nmonopol? Då finns ju ingen kommunal\r\nverksamhet. En del kommuner har försökt satsa på\r\ndet, t.ex. Åre kommun.</pre><pre>Göte Jonsson tar också upp tandvården för barn,\r\noch den är viktig.</pre><pre>Anf. 94  GÖTE JONSSON (m) replik:</pre><pre>Herr talman! Ni inom socialdemokratin resonerar\r\npå det här sättet: Vi skall ha allt, annars skall vi inte\r\nha någonting. När hände det att vi fattade beslut\r\nutan att hela fältet var klarlagt? Ja, det har hänt\r\nmånga gånger att vi har fått hänskjuta vissa delar\r\ntill ytterligare utredningar.</pre><pre>Jag måste än en gång hänvisa till vad Lagrådet\r\nsäger, nämligen att propositionen innebär att vi i lag\r\nförtydligar den ordning som gäller. Då måste Anita\r\nPersson välja: antingen vill hon lagreglera den\r\nordning som gäller, vilket vi vill, för att få alla\r\nproblem lösta -- det ökar rättssäkerheten -- eller\r\nockså vill hon inte lagreglera men ändå köra vidare\r\nmed den ordning som gäller.</pre><pre>Jag kan inte begripa hur Anita Perssons förslag\r\njuridiskt skulle innebära större rättssäkerhet än\r\nmajoritetens förslag. Det är givetvis precis tvärtom.\r\nAnnars skulle Lagrådet ha sagt ifrån, att det här\r\ninnebär en försämrad rättssäkerhet. Lagrådet har\r\ndock tillstyrkt en lagreglering utifrån nuvarande\r\nordning.</pre><pre>Sedan frågar Anita Persson hur det går i glesbygden\r\nom man lägger ut all verksamhet på entreprenad.\r\nJag har ingen anledning att misstro politiker i\r\nglesbygd, så att de skulle skapa nya monopol, lika\r\nlitet som jag har anledning att tro att man gör det i\r\nstora städer. Det är intressant, eftersom Anita\r\nPersson tar upp ett annat ämnesområde, nämligen\r\nrätten att välja skola. Det har visat sig att\r\nmöjligheten att välja skola och skolpengen har varit\r\nnågot positivt för just glesbygdsskolorna. Det kan\r\nvara precis likadant inom äldreomsorgens område,\r\ndvs. att man kan slå vakt om sitt ålderdomshem.</pre><pre>Vad är det för valfrihet i barnomsorgen, frågar\r\nAnita Persson. Ja, valfriheten är större i dag än den\r\nvar vid den tidpunkt då Socialdemokraterna sade\r\nnej till föräldrakooperativ enligt Uppsalamodellen.\r\nNi har hela tiden flyttat fram positionerna -- jag är\r\ntacksam för det. Sedan har vi ändå inte total\r\nvalfrihet. Det är en massa faktiska problem som\r\nlägger hinder i vägen för valfriheten, men det är\r\ningenting som motiverar att vi skulle säga nej till\r\nvalfriheten som princip och arbetande metod. Om\r\nvi säger nej blir det ännu färre som får valfrihet. Vi\r\nmåste i stället öppna för alternativen, för att flera\r\nskall få den valfrihet som de behöver.</pre><pre>Jag sade att jag inte kritiserar dem som arbetar i\r\noffentlig vård -- jag var angelägen om att säga det.\r\nJag sade inte att kvaliteten är sämre i offentlig vård.\r\nVad jag sade var att vi har anledning att tro att vi\r\ntotalt kan öka kvaliteten genom alternativ, just\r\ndärför att olika verksamheter arbetar på olika sätt;\r\nman drar lärdom av varandra. Därför är\r\nalternativen viktiga ur kvalitetssynpunkt.</pre><pre>Anf. 95  ANITA PERSSON (s) replik:</pre><pre>Herr talman! Göte Jonsson sade helt klart att\r\nkvaliteten är bättre inom den privata\r\nverksamheten, även om han inte rackade ner på\r\nden kommunala.</pre><pre>Ja, Lagrådet har sagt att man kanske löser\r\nproblemen med det här förslaget, men andra\r\njurister anser inte det. JO är t.ex. mycket osäker\r\nvad gäller myndighetsutövandet, sekretessen och\r\ntystnadsplikten. Chefsjuristen på\r\nKommunförbundet vet inte helt klart vad som\r\ngäller för offentligheten och sekretessbeläggningen\r\ninom den privata verksamheten. Man kan alltså\r\ninte gå in och titta på den privata sidan. Där gäller\r\ningen offentlighetsprincip och ingen allmänhetens\r\nrätt till insyn.</pre><pre>Vi brukar inte behandla förslag på det här sättet,\r\nGöte Jonsson, innan sådana här frågor är\r\nklarlagda. Det är mycket viktiga frågor, i synnerhet\r\nnär man går in och rör vid den sociala\r\nlagstiftningen. Som jag sade tidigare, gäller det\r\nframför allt förslaget om att lägga ut socialregistret\r\npå privatpersoner. Det är så orimligt att över huvud\r\ntaget föreslå någonting sådant! Vilket\r\nintegritetsskydd finns det för den mest utslagna\r\npersonen, om detta register skall läggas ut till\r\nmänniskor som skall driva en verksamhet med\r\nvinst? Hur skall det gå till? Det är ofattbart att det\r\nskall gå att klara handläggningen av sådana här\r\nfrågor.</pre><pre>Jag kan inte förstå hur regeringen kan lägga fram\r\ndet förslaget, men vi kanske får ett klarläggande\r\nfrån civilministern. Jag tycker också att det är bra\r\natt hon är här i dag.</pre><pre>Vi borde avvakta tills utredningarna är klara och\r\nhar arbetat färdigt, på sedvanligt sätt, innan vi\r\nfattar beslut i den här frågan, Göte Jonsson.</pre><pre>Anf. 96  GÖTE JONSSON (m) replik:</pre><pre>Herr talman! När det gäller frågan om att avvakta\r\neller inte, har vi rett ut begreppen. Vi har olika\r\nuppfattningar. Jag hävdar fortfarande att vi står på\r\nden mest rättssäkra sidan, utifrån det förslag som\r\nligger i propositionen.</pre><pre>Jag säger inte att kvaliteten generellt är bättre i\r\nprivat vård -- det kan man inte säga. Men vi har\r\nanledning att tro att kvaliteten generellt höjs om vi\r\nfår konkurrens och alternativ. Vi har bl.a. sett det i\r\nbarnomsorgen, där det har varit positivt.</pre><pre>JO är osäker, säger Anita Persson. Jag vill\r\nunderstryka att det inte var JO som uttalade sig i\r\ntidningen Kommun-Aktuellt, utan det var en\r\nämbetsman på JO. Det är en stor skillnad -- det är\r\nviktigt att klarlägga detta. JO i sin ämbetsutövning\r\nhar däremot via en skrivelse hänvisat just till den\r\nproposition som Anita Persson kritiserar.</pre><pre>När det gäller sekretessen sade jag att den frågan\r\nkommer att lösas i lagrådsremissen om LSS.</pre><pre>Det finns vissa oklarheter beträffande\r\nmyndighetsutövningen, och Socialtjänstkommittén\r\nskall titta på det. Men det tar drygt ett år innan\r\nkommittén är färdig, och majoriteten menar då att\r\nman inte kan vänta med att lagreglera hela fältet\r\noch andra viktiga områden, bara därför att vi inte\r\nfullt ut har löst frågan om myndighetsutövningen.\r\nDet gäller verkligen för kommunerna att vara\r\naktsamma i de sammanhangen.</pre><pre>Det är samma sak med offentlighetsprincipen, dvs.\r\natt det ankommer på kommunerna att bl.a. i\r\navtalen se till att det fungerar.</pre><pre>Sedan sade Anita Persson att de som väljer\r\nalternativen inte har någon valfrihet, och hon\r\nfrågar vad de skall göra. Fördelen med ett\r\nalternativ som drivs ideellt eller privat är att\r\nförutsättningen för att det skall verka vidare är att\r\ndet fungerar bra. I annat fall får man inte några\r\nkunder. Om det bara finns monopol, privata eller\r\nkommunala, minskas valfriheten och man tvingas\r\nvälja även sådana alternativ som man inte trivs\r\nmed. Det är bl.a. detta som gör att det är så\r\nangeläget att få fram fler alternativ också på det\r\nsociala området. På så vis kan vi öka tryggheten.\r\nDär tror jag att Anita Persson och jag har precis\r\nsamma uppfattning. Jag ifrågasätter inte hennes\r\noch Socialdemokraternas trygghetsambition. Vi\r\nhar däremot litet olika syn på hur en bättre trygghet\r\nskall uppnås.</pre><pre>Andre vice talmannen anmälde att Anita Persson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 97  GUDRUN SCHYMAN (v) replik:</pre><pre>Herr talman! Det som Göte Jonsson sade sist är\r\nalldeles riktigt. Vi har olika syn på hur man skall\r\nuppnå den sociala tryggheten, vem som skall få\r\ntillgodogöra sig den och på vilka villkor. Det är det\r\nsom det handlar om. Jag tror inte heller att Göte\r\nJonsson inte tycker att det skall finnas social\r\ntrygghet, vård och omsorg, men vi har olika syn på\r\nhur det skall fungera, organiseras och framför allt\r\nfinansieras. Där går det en skiljelinje, och den är\r\nideologisk.</pre><pre>Om vi tycker att det skall vara lika för alla den dag\r\nsom vi behöver vården och omsorgen, så\r\norganiserar vi det på ett sätt. Om vi tycker att det\r\när, som Göte Jonsson säger, familjens angelägenhet\r\norganiserar vi det på ett annat sätt. Det är precis\r\nden skiljelinjen som finns i den här frågan, även om\r\njag tycker att den är ett substitut för något annat.\r\nJag vidhåller att det här är att slå in öppna dörrar.</pre><pre>Varför förtydliga den ordning som nu gäller, frågar\r\nGöte Jonsson. Jag vet inte. Jag tycker att det hade\r\nkunnat gå bra att fortsätta ändå. Jag kan bara se att\r\ndet här är ytterligare ett uttryck för att befästa det\r\nsystemskifte som man vill genomföra och på olika\r\nsätt ''pusha'' på en utveckling, som tydligen i sig\r\nsjälv går trögt.</pre><pre>Vad är det för skillnad på korv, kaviar och\r\nmänniskor, frågar Göte Jonsson. Jag tycker att det\r\när en stor skillnad, och man skall också kunna se\r\nden och diskutera och behandla korvar, kaviar och\r\nmänniskor på olika sätt.</pre><pre>När jag blir sjuk är inte min första tanke att det nu\r\ngäller alternativ, sund konkurrens och valfrihet.\r\nDen dag jag vaknar med 39 eller 40 graders feber\r\nundrar jag hur jag fort får tag i en läkare.</pre><pre>När min mamma som är 78 år, och i vanliga fall är\r\nen pigg pensionär, ligger hemma i\r\nlunginflammation, gäller min första tanke inte\r\nvalfrihet och sund konkurrens. Jag tänker i stället\r\npå hur det fungerar ute hos henne i Täby. Det visar\r\nsig att det inte fungerar alls. Kommunen har tagit\r\növer. Den är borgerlig så det bara brakar om det.\r\nTäby har den lägsta kommunalskatten och snart\r\nden sämsta servicen. Man tycker att det är familjens\r\nangelägenhet. Det är väldigt trevligt för min\r\nmamma som är 78 år och bor ensam.</pre><pre>Man får välja hur man skall hantera saker. Jag\r\ntycker att det sätt på vilket man hanterar korv och\r\nkaviar går an. Det kan vara en finess i att jag kan\r\nköpa olika korv och kaviar med olika innehåll till\r\nolika pris. Men jag vill ha en sjukvård som fungerar\r\nför alla. Jag vill ha en barn- och äldreomsorg som\r\när lika. Det finns en stor poäng i att organisera och\r\nfinansiera på ett sådant sätt att vi delar på\r\nbördorna. Detta är en konstruktion byggd på\r\npolitiska värderingar om jämlikhet och alla\r\nmänniskors lika värde.</pre><pre>Anf. 98  GÖTE JONSSON (m) replik:</pre><pre>Herr talman! Jag delar Gudrun Schymans\r\nuppfattning att det handlar om ideologi och\r\nprinciper. Gudrun Schyman säger att det skall vara\r\nlika för alla. Jag delar den uppfattningen i sig.\r\nFrågan är dock vad vi lägger in i begreppet ''lika för\r\nalla''. Det är det som är det intressanta.</pre><pre>Med lika för alla menar jag inte detsamma som\r\nlikriktning för alla. Lika för alla innebär att man har\r\nsamma möjligheter. Man skall t.ex. ha samma\r\nvalmöjligheter inom olika områden. I dag har vi\r\nbegränsade valmöjligheter. Tänk om det i stället i\r\nTäby, Gudrun Schyman, hade funnits flera\r\nalternativ än det kommunala. Då hade Gudrun\r\nSchymans mamma befunnit sig i en bättre situation\r\nän vad hon gör i dag.</pre><pre>Vi har aldrig förordat något annat än solidarisk\r\nbetalning på det sociala området. Det har vi klart\r\nsagt. Däremot har Gudrun Schyman hela tiden\r\nmotarbetat den solidariska betalningen med\r\nmotiveringen att man får betala själv om man vill\r\nvälja ett privat alternativ. Från samhällets sida skall\r\nvi alltså inte subventionera privat verksamhet. I\r\nGudrun Schymans idévärld finns det sannerligen\r\ningen likhet för alla. Det är tvärtom så att likheten\r\nfinns inom ramen för de politiska beslut som\r\nGudrun Schyman har varit med om att fatta när det\r\ngäller begränsningen av valfriheten.</pre><pre>Gudrun Schyman och jag har olika uppfattningar\r\nrent ideologiskt. Jag delar Gudrun Schymans\r\nuppfattning att det skall vara solidarisk betalning.\r\nJag delar däremot inte hennes uppfattning att det\r\nskall vara monopol. Jag tror faktiskt också på\r\nfamiljen i olika sammanhang när det gäller\r\nmöjligheten att välja barnomsorg, vård och annat.\r\nDet bygger dock på att vi politiker har skapat\r\nförutsättningar för familjen att göra dessa val. Den\r\nproposition som vi nu diskuterar är ett led i\r\nriktningen att skapa förutsättningar för familjen att\r\ngöra sina egna val utifrån ett likaberättigande när\r\ndet gäller valfrihet och betalningsansvar.</pre><pre>Anf. 99  GUDRUN SCHYMAN (v) replik:</pre><pre>Herr talman! Jag tror att det skulle vara mycket bra\r\nom Göte Jonsson preciserade vilka delar av\r\nfamiljen som det handlar om. Det handlar\r\nnämligen om kvinnorna. Vården och omsorgen har\r\nskötts av kvinnor, obetalt och osynligt innanför\r\nfamiljens fyra väggar. Det är detta som man nu\r\nlanserar från Moderaternas sida med Mats Svegfors\r\npå Svenska Dagbladet som förespråkare. Kvinnan\r\nskall återta makten i familjen. Det låter trevligare\r\nnär det uttrycks på det sättet. Men det handlar om\r\ndet faktum att kvinnorna är den sociala välfärdens\r\nstötdämpare. Vi skall i olika konjunkturlägen åka\r\nin och ut från spisen och ta hand om de gamla och\r\nsjuka.</pre><pre>Detta nödvändiga och mycket respektabla arbete --\r\nvård och omsorg -- skall göras. Män och kvinnor\r\nskall dela på uppgiften på alla sätt. Vi skall också\r\ndela på uppgiften när det gäller finansieringen. Det\r\nfinns en mycket stor poäng i detta. Det är min\r\ngrundläggande inställning till dessa frågor.</pre><pre>Begreppet ''lika för alla'' innebär för mig inte lika\r\nvalmöjligheter. Det innebär i stället att t.ex. jag och\r\nGöte Jonsson skall ha precis samma möjlighet att få\r\nen bra vård och omsorg. I ett läge då jag, min\r\nmamma eller mina barn behöver vård och omsorg\r\nhandlar det inte om att det skall finnas tio\r\nverksamheter att välja mellan. Det handlar om att\r\ndet skall finnas någon verksamhet som är bra. Det\r\när det viktiga.</pre><pre>Om vi skall diskutera detta i ekonomiska termer,\r\nbygger synsättet att man skall ha fem, tio eller\r\nfemton verksamheter att välja mellan på en\r\nsituation där det finns överproduktion. Man kan ha\r\nen sådan situation när det gäller produktion av\r\nvaror, av t.ex. korv och kaviar. Det är okej att det\r\nfinns litet för mycket så att vi kan välja. Men när det\r\ngäller samhällsnyttigheter som utgör fundamenten\r\nför våra liv måste man vara litet mera seriös i sin\r\ndiskussion.</pre><pre>Anf. 100  GÖTE JONSSON (m) replik:</pre><pre>Herr talman! Jag ser inte kvinnan som en\r\nstötdämpare vid köksspisen. Jag ser tvärtom\r\nkvinnor och män som likställda i det här\r\nsammanhanget. Varför hamnar kvinnan lättare vid\r\nspisen, Gudrun Schyman, om vi har alternativ i\r\nvård och omsorg än om vi inte har det? Risken för\r\nkvinnan är snarare större i ett monopolistiskt\r\nsamhälle än i ett pluralistiskt. När grunderna börjar\r\nsvikta i det monopolistiska samhället kommer de\r\nsom drabbas av detta problem att drabbas hårdast.\r\nOm en grund sviktar i det pluralistiska samhället\r\nblir effekten betydligt mindre. För kvinnorna är\r\nalternativen verkligen en fördel.</pre><pre>Huruvida man själv vill ta hand om sina barn eller\r\ninte får familjen avgöra. Jag har därvid en betydligt\r\nmera radikal syn på kvinnan än vad Gudrun\r\nSchyman har. Jag tror nämligen att kvinnan i\r\nfamiljen är lika stark som mannen. Det är min\r\nutgångspunkt. Jag tror att de båda kontrahenterna\r\ni ett äktenskap eller ett samboförhållande själva\r\nkommer överens om hur de skall ordna\r\nbarnomsorg, arbetsfördelning och\r\ninkomstintjänande. Personligen står jag faktiskt för\r\ndenna kvinnosyn. Jag vet att Gudrun Schyman har\r\nen annan syn på dessa frågor.</pre><pre>Gudrun Schyman säger vidare att det är svårt att\r\nskapa alternativ inom välfärdsområdet. Jag delar\r\nGudrun Schymans uppfattning på den punkten.\r\nDet är svårt. Men det faktum att det är svårt\r\ninnebär inte att vi inte skall arbeta i den riktningen\r\nför att människor skall få det bättre. Enligt min\r\nuppfattning skall alla ha möjlighet att välja en god\r\nvård och omsorg. Då blir man som regel mera\r\ntillfredsställd. Det ligger väldigt mycket psykologi i\r\natt man själv får göra sitt val. Därigenom upplever\r\nman tillvaron som tryggare.</pre><pre>Andre vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 101  Civilminister INGER DAVIDSON\r\n(kds):</pre><pre>Herr talman! Göte Jonsson har på ett\r\nutomordentligt sätt fört regeringens talan i det här\r\närendet. Jag kan egentligen säga som Gudrun\r\nSchyman sade till Anita Persson. Jag kan instämma\r\ni det han har sagt. Eftersom jag är apostroferad vill\r\njag ändå göra några principiella markeringar.</pre><pre>De områden som kommunerna och landstingen\r\nansvarar för har mycket stor betydelse för vår\r\nvälfärd. Men de tar samtidigt i anspråk en stor del\r\nav våra gemensamma resurser. Det gäller inte minst\r\ninom de områden som vi har diskuterat i dag --\r\nsocialtjänsten, hälso- och sjukvården och\r\ntandvården. Samtidigt som samhället har ett ansvar\r\nför att medborgarna erbjuds en god vård och\r\nomsorg ställs också kravet att de resurser som den\r\noffentliga sektorn förfogar över skall utnyttjas så\r\neffektivt som möjligt.</pre><pre>Redan i regeringsförklaringen 1991 markerade vi\r\nvår ståndpunkt. Vi sade inte att vi vill ta bort\r\noffentlig kontroll och finansiering. Men vi vill skilja\r\npå offentlig kontroll och finansiering å ena sidan\r\noch en fri produktion med enskilda, kooperativa\r\noch offentliga producenter å den andra som en del\r\ni förnyelsen av de olika välfärdssystemen.</pre><pre>En annan viktig del i den här processen är att utöka\r\nvalfriheten för den enskilda. Man skall öka dels\r\neffektiveten, dels valfriheten. Detta möjliggörs\r\nbäst om olika producenter tillåts att konkurrera\r\nmed varandra.</pre><pre>I många kommuner och landsting pågår redan i dag\r\nett intensivt förändringsarbete. Men det råder\r\nsamtidigt stor osäkerhet på många håll om vilka\r\nmöjligheter som står till buds på det här området.\r\nDärför tycker regeringen att det är angeläget att\r\nundanröja de oklarheter som kan finnas i fråga om\r\nmöjligheterna att lägga ut verksamheten på\r\nentreprenad. Med de lagförslag som har\r\npresenterats i proposition 1992/93:43 vill vi\r\ntydliggöra att entreprenader är tillåtna i\r\nverksamheter som inte innefattar\r\nmyndighetsutövning. På så sätt vill vi skapa\r\nförutsättningar för kommuner och landsting att öka\r\nandelen anbudsupphandlingar i sin verksamhet.\r\nSyftet är att man skall hitta områden där\r\nkonkurrensen kan bidra till att pressa ned\r\nkostnaderna för verksamheten samtidigt som\r\nvalfriheten ökar och kvaliteten bibehålls. All\r\nerfarenhet visar att fri konkurrens leder till\r\neffektivitet och god resurshushållning i samhället.</pre><pre>Regleringar som ger en producent ett monpol eller\r\nen starkt dominerande ställning på en marknad\r\ninnebär alltid risker för ineffektivitet, bristande\r\ndynamik och ett ensidigt serviceutbud som är dåligt\r\nanpassat till marknadens krav. Det gäller både\r\nprivata och kommunala monopol. Riskerna är\r\nsärskilt påtagliga när det gäller kommunala tjänster\r\nsom har en oelastisk efterfrågan eller är\r\nskattesubventionerade. De verksamhetsansvariga\r\nbehöver då inte ha kunskaper om sina kunders\r\nönskemål och preferenser för att överleva på\r\nmarknaden.</pre><pre>Gudrun Schyman frågar om jag tror att konkurrens\r\när ett medel för att uppnå effektivitet. Ja, det tror\r\njag. En ökad konkurrens bidrar till ökad\r\neffektivitet och en bättre anpassning av\r\nkommunernas tjänster till medborgarnas behov och\r\nönskemål. Jag har en annan vision av samhället än\r\nvad Gudrun Schyman har. I min vision finns många\r\naktörer. Frivilliga organisationer och näringslivet\r\nfinns med i olika sammanhang.</pre><pre>Samtidigt vill jag än en gång slå fast att det\r\nallmänna alltid måste ha det yttersta ansvaret för att\r\nalla medborgare ges en grundläggande trygghet vid\r\nsjukdom, ålderdom, handikapp och arbetslöshet.\r\nMen det innebär inte att välfärdsproduktionen\r\nmåste ske i egen regi. Även om ansvaret för\r\nverksamheten ligger på politikerna i landstinget\r\neller kommunen, det skall det också göra i\r\nfortsättningen, kan produktionen mycket väl ske av\r\nexterna entreprenörer med de förbehåll som har\r\nangetts i propositionen. Målsättningen är att vi\r\näven i fortsättningen skall kunna ha en väl utbyggd\r\noch väl fungerande kommunal service -- trots\r\nkrympande ekonomiska ramar.</pre><pre>Anf. 102  ANITA PERSSON (s) replik:</pre><pre>Herr talman! Det blev ingen större klarhet när\r\ncivilministern gick upp i talarstolen. Propositionen\r\nundanröjer inte oklarheterna. Vi vet fortfarande\r\ninte helt klart vad som är myndighetsutövning. Vi\r\nvet fortfarande inte helt klart hur sekretessen och\r\noffentlighetsprincipen gäller när man lägger ut\r\nverksamheten i den privata sektorn. Det blir en\r\ninskränkning för samhällsmedborgarna om samma\r\nskydd skall gälla för den kommunala som för den\r\nprivata verksamheten. Hur skall vi lösa det? Eller\r\nskall vi få precis samma insyn i den privata\r\nverksamheten som vi har i den kommunala? Det\r\nvore i så fall en stor fördel för invånarna. Vi vet\r\ndock inte hur det skall bli. Det sägs ingenting klart\r\nom detta i propositionen, och det är fortfarande\r\noklart.</pre><pre>Inger Davidson säger att det skall vara ekonomiskt\r\nlönande och att det kostar så mycket. Hon tog\r\ntandvården som ett exempel. Tandvården bedrivs i\r\ndag inom folktandvården. Den är\r\nsamhällsekonomiskt lönsam. Alla de insatser som\r\nhar gjorts under många år har pressat ned\r\nkostnaderna för tandvården.</pre><pre>Vi har mycket bättre tänder nu än när jag var barn.\r\nDet är färre tandlagningar nu, eftersom vi följer\r\nupp barnen från det de är små. De går ju till\r\ntandläkaren nästan innan de har fått sina tänder för\r\natt man skall kunna titta på hur det ser ut i munnen\r\npå dem. Dessa insatser är samhällsekonomiskt\r\nlönsamma. Vi har tandhygienister i skolorna som\r\ntittar på alla barn, därför att alla barn omfattas av\r\nfolktandvården. Vad händer med det om några har\r\nprivat tandvård och andra offentlig?</pre><pre>Inger Davidson har inte svarat på den fråga jag\r\nställde till Göte Jonsson: Hur skall vi lösa frågan\r\nom integritetsskyddet för de socialt svaga när man\r\nlägger ut socialregistret på privat entreprenad? Jag\r\nskulle vara mycket intresserad av ett besked om hur\r\nman från regeringens sida ser att man kan klara\r\ndenna verksamhet genom att lägga ut\r\nsocialregistret i privat regi, som skall drivas med\r\nvinstintresse.</pre><pre>Anf. 103  Civilminister INGER DAVIDSON\r\n(kds):</pre><pre>Herr talman! Anita Persson upprepar de frågor som\r\njag tycker att hon redan fått svar på, men jag tar det\r\ngärna igen.</pre><pre>Det är riktigt att det i vissa fall är svårt att säga vad\r\nsom är myndighetsutövning och vad som är ren\r\nverkställighet. I Sverige har vi systemet att detta\r\nklarläggs genom rättspraxis. Alla erfarenheter talar\r\nemot att man i detta skede försöker göra en tabell\r\növer vad som är myndighetsutövning och vad som\r\nfaller utanför ramen i varje enskilt fall. Hur lång\r\nman än gör en sådan sammanställning kommer det\r\nändå att fattas beslut där läget är oklart.</pre><pre>Det är sannolikt så, att om regering och riksdag\r\nförsöker klarlägga vad som är att se som\r\nmyndighetsutövning i varje enskilt fall, så kommer\r\ndet underlaget aldrig att kunna bli heltäckande.\r\nDärmed skapas kanske större förvirring än klarhet.</pre><pre>Jag kan påminna om, att när den nya\r\nförvaltningslagen antogs 1985 anförde det\r\nföredragande statsrådet, Sten Wickbom, att\r\nmyndighetsutövning inte längre skulle behöva\r\ndefinieras i förvaltningslagen. I den gamla\r\nförvaltningslagen stod att myndighetsutövning\r\ndefinieras som utövning av befogenhet att för\r\nenskild bestämma om förmån, rättighet,\r\nskyldighet, disciplinpåföljd, avskedande eller annat\r\njämförbart förhållande.</pre><pre>Sten Wickbom skrev: Jag anser att innebörden av\r\ntermen numera är så känd att man inte behöver\r\nbehålla definitionen i lagen. Så blev det också i den\r\nnya förvaltningslagen.</pre><pre>Om det skulle råda oklarheter framöver kommer\r\ndessa att lösas med rättspraxis.</pre><pre>Sekretess och tystnadsplikt är en viktig fråga.\r\nLagrådet har vid granskning av lagförslagen pekat\r\npå att det behövs effektivare regler om sekretess\r\noch tystnadsplikt i privata företag som arbetar på\r\nentreprenad åt en kommun.</pre><pre>Regeringen har alltså inlämnat en lagrådsremiss,\r\noch i den har framlagts förslag om ändringar i\r\nsocialtjänstlagen som bl.a. innebär att tystnadsplikt\r\ninförs för den som är eller har varit verksam inom\r\nyrkesmässigt bedriven enskild verksamhet som\r\navser insatser enligt socialtjänstlagen. Detta har\r\nskett mot bakgrund av lagrådets synpunkter på\r\nbehovet av effektivare regler om sekretess och\r\ntystnadsplikt vid behandlingen av de lagförslag som\r\nvi diskuterar här i dag.</pre><pre>Man har alltså tänkt sig att lösa frågan genom att\r\ntystnadsplikten också omfattar dem som befinner\r\nsig i eller har funnits i en enskild verksamhet av\r\ndetta slag.</pre><pre>Anf. 104  ANITA PERSSON (s) replik:</pre><pre>Herr talman! Det är ju bra att det finns en\r\nlagrådsremiss, men varför kan man inte vänta tills\r\nvi fattat beslut här i riksdagen om vad som skall\r\ngälla beträffande tystnadsplikten?</pre><pre>Rättspraxis skall lösa frågorna -- men vad skall vi då\r\nha utredningarna till? Då kan vi väl lägga ned dem.</pre><pre>Nej, Inger Davidson, fortfarande är oerhört\r\nmycket oklart. Jag tycker det är bedrövligt att vi\r\nskall anta denna proposition i dag med så många\r\noklarheter. Det är en innovation i riksdagen att vi\r\ngör så här, att vi kör över de utredningar som\r\narbetar. Så brukar vi inte göra. Så bråttom är det\r\ninte.</pre><pre>Anf. 105  Civilminister INGER DAVIDSON\r\n(kds):</pre><pre>Herr talman! Svaret är att denna verksamhet redan\r\npågår. Det är bättre att förtydliga och klarlägga det\r\nsom går redan nu än att avvakta tills allting är\r\nfärdigt.</pre><pre>Man kan naturligtvis vänta med att köra in på en\r\nväg därför att man tycker det finns vissa gupp på\r\nden. Men man kan i stället välja att köra in på den\r\noch samtidigt se till att någon undanröjer guppen.\r\nDet är detta vi försöker göra. Vi klarlägger det som\r\nredan nu går att klarlägga samtidigt som vi arbetar\r\nmed att förtydliga det som inte redan i dag kan\r\nförtydligas.</pre><pre>Andre vice talmannen anmälde att Anita Persson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 106  GUDRUN SCHYMAN (v) replik:</pre><pre>Herr talman! Ja, man kan göra som Inger Davidson\r\nsäger -- vi fortsätter på den här vägen och rättar till\r\nlitet under hand. Vi fortsätter och snickrar på det\r\nhär huset som vi tror skall hålla.</pre><pre>I stället kunde man ju göra som vi har föreslagit,\r\nnämligen införa ett moratorium -- helt enkelt hålla\r\nupp med privatiseringen och utreda hur det skall gå\r\ntill, vilka förutsättningarna skall vara. Framför allt\r\nborde man utvärdera de praktiska exempel som\r\nfinns i Sverige. De är inte så väldigt övertygande i\r\nfråga om detta är en bra väg, vad jag vet.</pre><pre>Jag hade väntat mig mera svar på de frågor som jag\r\nställde till Inger Davidson. Innehållet i ministerns\r\ntal var ungefär: Målsättningen är en god service\r\ntrots krympande ramar. Ja, men hur? Hur skall\r\nman få till denna goda cigarr? Det är som att säga:\r\nAllt bra åt alla genast. Men man måste ju få till det\r\nockså på något sätt.</pre><pre>Jag frågade statsrådet: Hur skall man undvika den\r\nsegregering som jag ser är på frammarsch ute i\r\nkommuner och landsting?</pre><pre>Vad är det vi ser när vi tittar oss omkring? Vad är\r\ndet som pågår? Är det alternativen som blomstrar?\r\nNej, vi ser en massa människor som är mycket\r\nupprörda och arga. De går ut i protester och\r\ndemonstrerar. De står utanför kommunalhusen och\r\nlandstingshusen och säger: Vi betalar, bara ni inte\r\ntar ifrån oss den service som vi vill ha!</pre><pre>Detta är läget i dag -- människor är oerhört\r\nbesvikna på den politik som förs och vill ha kvar\r\nden sociala service som finns och är villiga att betala\r\nför den.</pre><pre>Det är alltså mycket olika verklighetsbilder man får\r\nfrån Rosenbad å ena sidan och som man ser när\r\nman går omkring i Stockholm, i kranskommunerna\r\neller ute i landet i övrigt, där man ser människor\r\nsom är besvikna och upprörda.</pre><pre>Där det finns service tenderar den att bli väldigt\r\nojämlik vad gäller både tillgänglighet och pris. Det\r\nhandlar om kommungränser, vilken lön man har\r\noch en massa sådana faktorer som plötsligt spelar\r\nen stor roll, som de inte gjort tidigare.</pre><pre>Om man vill ha detta system tycker jag att man skall\r\nsäga det rakt ut: Vår målsättning är att ha en god\r\nservice för dem som kan betala.</pre><pre>Anf. 107  Civilminister INGER DAVIDSON\r\n(kds):</pre><pre>Herr talman! Man kan naturligtvis välja att stanna\r\nupp all utveckling och införa ett moratorium på\r\nolika områden, men jag tycker inte att det är en\r\nsärskilt framkomlig väg.</pre><pre>Effektivare verksamhet spar faktiskt pengar utan\r\natt kvaliteten sänks. Det är detta som ligger i\r\neffektivitetstanken, att man utför verksamheten på\r\nett annat sätt, men med bibehållen kvalitet och till\r\nmindre kostnad.</pre><pre>Gudrun Schyman upprepar att det skall bli ojämlikt\r\nnär det gäller betalning för olika verksamheter.\r\nMen jag säger igen som jag sade i mitt tal och som\r\njag verkligen försökte betona, att finansieringen\r\nskall samhället stå för. Vi skall ha en gemensam\r\nfinansiering av verksamheten.</pre><pre>Det är faktiskt så att alternativen blomstrar på\r\nmånga håll, även om den blomstringen inte förs\r\nfram i debatten på samma sätt som mycket annat i\r\ndag. Men i många kommuner blomstrar alternativa\r\nverksamheter redan i dag.</pre><pre>Det är sant att människor protesterar. Men de\r\nprotesterar mot nedskärningar på grund av att vi\r\nhar en mycket svår ekonomisk situation. Vi skall\r\ninte blanda bort begreppen. Detta handlar om att\r\ninföra ett nytt tänkande i samhället, att förändra\r\nverksamhetsformer. Det sker samtidigt som vi har\r\nen mycket svår ekonomisk situation som människor\r\ndrabbas av på olika sätt. Därför är man ute och\r\nprotesterar, men den saken skall vi inte blanda ihop\r\nmed det vi diskuterar här i dag. Det är två olika\r\nsaker.</pre><pre>Anf. 108  GUDRUN SCHYMAN (v) replik:</pre><pre>Herr talman! Jag tror inte alls att det är olika saker.\r\nDet handlar faktiskt om precis samma\r\nverksamheter. Frågan är: Vad gör regeringen i dag?\r\nJo, den lägger fram förslag om ökad privatisering.</pre><pre>Det som människor efterfrågar i dag är lösningar\r\nsom innebär en bibehållen och gärna utvecklad\r\nstandard. Det är precis samma saker vi talar om:\r\nbarnomsorgen, äldreomsorgen, hälso- och\r\nsjukvården. Regeringen lägger fram lagförslag om\r\nökade möjligheter till privatisering. Det människor\r\ni dag efterfrågar är en god vård och omsorg med\r\nkvalitet.</pre><pre>Det är bara att konstatera att gapet mellan folk och\r\nregering är mycket stort också i den här frågan. Det\r\när inte den enda.</pre><pre>Hur uppnår man effektivitet? Det tycker jag man\r\nkan diskutera. Det jag har mött hos de flesta som\r\narbetar inom vård och omsorg är att man vill kunna\r\nbestämma mer där man är. De människor som\r\narbetar i en verksamhet vill kunna bestämma mer\r\növer den verksamheten, över sitt eget arbete, över\r\norganisationen av arbetet. Det handlar om att\r\nvända upp och ned på de pyramider som har funnits\r\noch fortfarande finns inom många kommuner och\r\nlandsting. Där är kvinnorna i botten och ett fåtal\r\nmän i toppen.</pre><pre>När man river dessa pyramider kan det bli väldigt\r\nbra och effektivt, och man kan spara pengar på\r\ndetta. Detta är jättebra, tycker jag, men det har\r\ninte att göra med privatisering eller inte, utan det\r\nhar att göra med arbetsorganisation.</pre><pre>Om man nu eftersträvar valfriheten, som ni sätter i\r\nhögsätet -- den kommer före allting annat -- då kan\r\ndet se ut hur som helst, bara vi får välja.</pre><pre>Jag delar inte värderingen att valfriheten är det\r\nviktigaste i livet. För mig gäller det innehållet i\r\nverksamheten; det handlar om livet, om vård och\r\nomsorg, hälsa osv. Det är viktigare för mig att veta\r\natt omsorgen finns där och att den är bra, än att jag\r\nhar fem eller femton att välja på, då de kanske är\r\ndåliga allihop.</pre><pre>Var finns kvalitetskontrollen? Hur, Inger\r\nDavidson, skall vi se till att det inte skiljer 1 000 kr\r\ni månaden för barnomsorgen mellan olika\r\nkommuner? Hur skall vi se till att äldreomsorgen\r\nkan komma alla till godo som behöver den utan att\r\nplånboken avgör?</pre><pre>Det är dessa frågor jag vill ha svar på. Hur skall\r\nman motarbeta den segregation som blir en följd av\r\nen hämningslös privatisering? Detta är nämligen\r\nkonkurrensens villkor. Det är inbyggt i systemet.\r\nDet är därför jag inte tycker att det systemet passar\r\nnär det gäller vård av människor.</pre><pre>Anf. 109  Civilminister INGER DAVIDSON\r\n(kds):</pre><pre>Herr talman! Det är mer berättigat att ställa frågan\r\ntill Gudrun Schyman: Hur skall vi klara av den\r\nverksamhet vi har utan förändringar när pengarna\r\nfaktiskt är slut? Då måste vi hitta nya vägar för att\r\neffektivisera verksamheten, om den inte skall\r\nförsvinna helt.</pre><pre>Ökad konkurrens är ett sätt att ge människor det\r\nsom de efterfrågar, nämligen fortsatt verksamhet\r\ninom olika områden med god kvalitet.</pre><pre>Nej, Gudrun Schyman vill inte ha valfrihet. Det\r\nvisste jag förut. Där finns en djup ideologisk\r\nskillnad mellan kristdemokrater och\r\nvänsterpartister -- det kan vi bara konstatera.</pre><pre>Det går mycket väl att upprätthålla\r\nkvalitetskontrollen. Det blir nämligen också i\r\nfortsättningen den politiska nämndens ansvar att se\r\ntill att kvaliteten är god också inom de\r\nverksamheter som man lägger ut på entreprenad.</pre><pre>Andre vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 110  BO HOLMBERG (s):</pre><pre>Herr talman! Jag skall begränsa mig till att ställa två\r\nprincipfrågor till civilministern.</pre><pre>Jag tycker att det var bra att statsrådet också\r\nmotiverade principiellt hur regeringen resonerat\r\nnär man kommit till riksdagen med denna\r\nproposition.</pre><pre>Min första principfråga gäller varför regeringen\r\nlägger fram en proposition när frågeställningen om\r\nrättssäkerheten och myndighetsutövningen inte är\r\nklarlagd.</pre><pre>Den andra frågan är om civilministern tänker\r\nåterkomma till riksdagen med en proposition om\r\nett obligatoriskt anbudsförfarande för kommuner\r\noch landsting, vilket nu diskuteras.</pre><pre>Jag skall kort motivera dessa två frågor.</pre><pre>Sedan regeringen publicerade sin proposition\r\ntycker jag att det har blivit tydligt att den gör vare\r\nsig till eller från för att räta ut rättsläget. Jag tycker\r\njag har fått rätt i den uppfattningen i JO:s\r\nbedömning. JO erkänner indirekt att rättsläget och\r\nmyndighetsutövningen inte är klar, men utgår ifrån\r\natt riksdagen kommer att räta ut dessa frågetecken,\r\nbl.a. genom att behandla dagens proposition. Jag\r\nmenar att den behandlingen inte rätar ut några\r\nfrågetecken.</pre><pre>Det andra belägget för att myndighetsutövningen\r\när oklar och borde ses över mera seriöst än\r\nregeringen gör hämtar jag från ett utredningsarbete\r\nsom regeringen själv beställt om alternativa\r\nverksamheter inom vård och omsorg och som ligger\r\npå Bengt Westerbergs bord. Där står att tolkningen\r\nav begreppet myndighetsutövning omfattas av en\r\nstor osäkerhet, särskilt i samband med de\r\nförändringar som sker i och med att driften av\r\nverksamheter som traditionellt sett varit i offentlig\r\nregi överförs i privat regi. Dagens lagstiftning är i\r\ndetta avseende inte anpassad till de förändringar\r\nsom åtminstone den sociala sektorn genomgår för\r\nnärvarande.</pre><pre>Utredningen konstaterar att vi har en delvis ny\r\nsituation, då man medvetet drivit fram ett\r\nentreprenadförfarande.</pre><pre>Jag tycker att regeringen egentligen bekräftar\r\nSocialdemokraternas ståndpunkt att denna\r\nproposition varken gör till eller ifrån när det gäller\r\natt räta ut frågetecknen om vare sig\r\nmyndighetsutövning eller rättsläge. Det sker när\r\nman hänvisar till kommande LSS-lagstiftning och\r\ntill det arbete som pågår i\r\nLokaldemokratikommittén.</pre><pre>Jag konstaterar också att statrådet i dag lutar sig\r\nmot kommande förslag.</pre><pre>Från Socialdemokraternas sida frågar vi: Varför\r\nskall regeringen ställa riksdagen inför ett\r\nprincipbeslut att ge grönt ljus att fortsätta när\r\nfrågetecknen inte är uträtade?</pre><pre>Vi tycker att riksdagen inte skall ge felaktiga\r\nsignaler. Därför vill vi från socialdemokratin inte\r\nvara med.</pre><pre>Varför vill regeringen i en sådan här besvärlig fråga\r\nensam ta på sig ett ansvar och ge klarsignal till\r\nkommuner och landsting att köra fram\r\nentreprenader inom barntillsyn och äldreomsorg,\r\nnär vi som har våra äldre på institutioner som skall\r\nlämnas ut på entreprenad inte kan få\r\ngrundläggande värden om rättssäkerhet klarlagda?</pre><pre>Min andra fråga gäller om regeringen tänker\r\nåterkomma till riksdagen med en proposition om\r\nett obligatoriskt anbudsförfarande i kommuner och\r\nlandsting. Det skulle vara ett väldigt ingrepp mot\r\nden kommunala självstyrelsen att fullfölja detta.</pre><pre>Jag har sett att Kommunförbundets jurister också\r\nhar sagt att ett sådant förslag inte skulle stämma\r\nmed den kommunala självstyrelsen och inte heller\r\nmed den Europakonvention som Sverige har\r\nbundit sig vid.</pre><pre>Jag tycker att det skulle vara anmärkningsvärt om\r\ndetta realiserades. Det påminner om Thatchers\r\npolitik i England att gå in och trampa sönder viktiga\r\ndelar i den kommunala självstyrelsen. Det har\r\nfunnits politisk enighet om att vi skall bära upp den.\r\nMan kan gräla om politikens innehåll, men vi har\r\nvarit ense om att hävda den kommunala\r\nsjälvstyrelsen som princip. Jag har uppfattat att\r\nCivildepartementet har haft uppgiften att hävda\r\nden kommunala självstyrelsen.</pre><pre>Min fråga till civilministern är om hon kommer att\r\nfalla undan för Näringsdepartementets folk och\r\nskriva fram en proposition som innebär\r\nobligatoriskt krav på upphandling i kommuner och\r\nlandsting.</pre><pre>Anf. 111  Civilminister INGER DAVIDSON\r\n(kds):</pre><pre>Herr talman! Jag fick två frågor av Bo Holmberg.\r\nDen första frågan löd: Varför lägger regeringen\r\nfram den här propositionen? Svaret är att\r\nverksamheten redan pågår runt om i kommuner\r\noch landsting. Man lägger ut olika verksamheter på\r\nentreprenad och man vill ha den här utvecklingen.\r\nSamtidigt finns det en stor oklarhet om vad som\r\ngäller. Då anser vi att det är bättre att klargöra vad\r\nsom gäller, nämligen att det är möjligt att lägga ut\r\nall verksamhet på entreprenad med de\r\ninskränkningar som tas upp i den här\r\npropositionen.</pre><pre>Den andra frågan löd: Tänker civilministern\r\nåterkomma med förslag till ett obligatoriskt\r\nanbudsförfarande? Svaret är nej, eftersom det inte\r\nligger på mitt bord. Däremot har en\r\ninterdepartemental arbetsgrupp utarbetat ett\r\nförslag inom Näringsdepartementets område. Det\r\nförslaget är nu ute på remiss. När remissomgången\r\när färdig får vi se om det blir något regeringsförslag.</pre><pre>Anf. 112  BO HOLMBERG (s):</pre><pre>Herr talman! Jag tycker att vi med hänvisning till\r\nregeringens eget utredningsarbete och JO har\r\nsakskäl för att hävda att man med denna\r\nproposition inte på ett tillfredsställande sätt klargör\r\nrättsläget och inte heller reglerna vid\r\nmyndighetsutövning.</pre><pre>Regeringen gör en annan bedömning än\r\nSocialdemokraterna på den här punkten. Jag\r\ntycker att det är bekymmersamt att man ger\r\nklarsignal till entreprenader och privatisering, när\r\nman inte har rett ut så viktiga frågor som\r\nrättssäkerheten gentemot den enskilde. Inger\r\nDavidson och jag har skilda bedömningar på den\r\npunkten.</pre><pre>Om det nu är Näringsdepartementet som skall\r\nutarbeta en proposition om obligatoriskt krav på\r\nanbudsupphandling, kommer då civilministern att\r\ni regeringen hävda den kommunala självstyrelsens\r\nprincip och på så vis sätta sig till motvärn mot att\r\nregeringen och Näringsdepartementet driver fram\r\nen utveckling som inte överensstämmer med\r\nEuropakonventionen om kommunal självstyrelse?\r\nDärmed bryts en mångårig tradition som de\r\npolitiska partierna har varit överens om i Sverige,\r\nnämligen principen om den kommunala\r\nsjälvstyrelsen. Civilministern bör väl ändå kunna\r\nha en principiell uppfattning i denna mycket viktiga\r\nfråga.</pre><pre>Anf. 113  Civilminister INGER DAVIDSON\r\n(kds):</pre><pre>Herr talman! Både Göte Jonsson och jag har gång\r\npå gång i den här debatten konstaterat att det finns\r\nvissa saker som ytterligare behöver klarläggas, men\r\ndet finns inget skäl att också vänta på detta och låta\r\nalla sväva i osäkerhet om allting som råder på detta\r\nområde. Vi tar därför ett steg nu. Sedan är det\r\nuppgjort steg för steg hur de andra frågorna skall\r\nlösas inom Socialtjänstkommittén och inom\r\nLokaldemokratikommittén. Lagrådet har gett\r\nklartecken för att vi skall kunna gå vidare utan att\r\ninvänta något ytterligare klarläggande. Det råder\r\nalltså inga oklarheter i det avseendet.</pre><pre>Den obligatoriska anbudsupphandlingen skall\r\ndiskuteras inom regeringen innan jag är beredd att\r\ngå ut och tala om vilka ställningstaganden jag\r\ntänker göra.</pre><pre>Anf. 114  BO HOLMBERG (s):</pre><pre>Herr talman! Till sist konstaterar jag att regeringen\r\nväljer att prioritera att snabbt lägga fram förslag om\r\nentreprenad och privatiseringar på bekostnad av\r\nrättssäkerheten för den enskilde, för barnen och de\r\näldre.</pre><pre>Civilministern har inte någon principiell\r\nuppfattning om hur hon skall hävda viktiga värden\r\ni den kommunala självstyrelsen. Jag kan bara\r\nhoppas att tiden fram till propositionen kan främja\r\natt civilministern ''kaxar upp sig'' på den punkten,\r\nså att hon kan hävda viktiga självstyrelsevärden.</pre><pre>Överläggningen var härmed avslutad.</pre><pre>(Beslut skulle fattas den 15 december.)</pre><pre>11 §  Ändrat huvudmannaskap för vissa\r\ninstitutioner inom ungdomsvård och\r\nmissbrukarvård</pre><pre>Föredrogs</pre><pre>socialutskottets betänkande</pre><pre>1992/93:SoU10 Ändrat huvudmannaskap för vissa\r\ninstitutioner inom ungdomsvård och\r\nmissbrukarvård (prop. 1992/93:61).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 15 december.)</pre><pre>12 §  Organisationen av riksfärdtjänsten</pre><pre>Föredrogs</pre><pre>trafikutskottets betänkande</pre><pre>1992/93:TU8 Organisationen av riksfärdtjänsten\r\n(prop. 1992/93:84).</pre><pre>Anf. 115  BO NILSSON (s):</pre><pre>Herr talman! I proposition 84 föreslås att styrelsen\r\nför Riksfärdtjänst skall vara kvar ytterligare ett år\r\noch vara central myndighet för riksfärdtjänsten\r\nfram till nästa årsskifte. Vi socialdemokrater\r\ntillstyrker propositionens förslag i denna del.</pre><pre>När det sedan gäller att kommunalisera\r\nverksamheten från 1994, är åtminstone jag orolig.\r\nRiksfärdtjänsten får inte bli en socialpolitisk fråga\r\ndär den enskildes resande blir beroende av\r\nkommunal biståndsprövning. Den är i stället en del\r\nav de trafikpolitiska insatserna i vårt land och syftar\r\ntill att göra det möjligt för människor med\r\nfunktionsnedsättningar att resa på samma villkor\r\nsom vi övriga medborgare.</pre><pre>Oberoende av om man på grund av\r\nfunktionsnedsättningen måste resa med ett dyrare\r\nfärdmedel, bör man som enskild resenär betala\r\nungefär samma kostnad som gäller för en andra\r\nklass-järnvägsbiljett.</pre><pre>Min oro gäller att det vid en kommunalisering kan\r\nbli stora kommunala skillnader. Möjligheten för en\r\nhandikappad att resa utanför kommungränsen får\r\ninte bli beroende av om man bor på rätt sida om en\r\nkommungräns.</pre><pre>Riksfärdtjänsten har stor betydelse för att de\r\ncentrala handikappspolitiska målen om jämlikhet\r\noch delaktighet skall kunna uppnås.</pre><pre>Nu är det emellertid så, att riksdagen vid flera\r\ntillfällen tidigare uttalat att riksfärdtjänsten skall\r\nkommunaliseras. Eftersom jag har stor respekt för\r\nriksdagens beslut, får man som jag i stället arbeta\r\nför det som kan anses vara det näst bästa.</pre><pre>Jag konstaterar med viss tillfredsställelse att\r\nutskottet bl.a. skriver: Utskottet förutsätter att\r\nregeringen i en kommande proposition bibehåller\r\nnuvarande standard -- Varför inte minst nuvarande\r\nstandard, Lars Svensk? -- på riksfärdtjänsten samt\r\natt den utlovade lagen om kommunal riksfärdtjänst\r\nbl.a. tillgodoser de handikappades krav på\r\nlikartade villkor för riksfärdtjänsten, oavsett i\r\nvilken kommun man bor.</pre><pre>Utskottet förutsätter vidare att regler införs om att\r\nkommunerna skall bevilja resor med specialfordon\r\ni de fall då resenären inte kan resa med allmänna\r\nkommunikationer samt att man som enskild person\r\nkan överklaga kommunala riksfärdtjänstbeslut.</pre><pre>Utskottet anser vidare att regeringen och riksdagen\r\nsäkerställer att svårt handikappade även\r\nfortsättningsvis kan göra längre resor inom landet\r\ntill normala kostnader. Och redan i propositionen\r\nstår det skrivet att det belopp som skall överföras\r\ntill kommunerna för riksfärdtjänsten bör motsvara\r\nvad som skulle ha behövts om verksamheten\r\nfortfarande vore en statlig uppgift efter den 1\r\njanuari 1994.</pre><pre>Herr talman! Det här verkar trots allt kunna\r\nfungera något så när, men för att stilla min oro helt,\r\nvill jag fråga den borgerliga representanten Lars\r\nSvensk: Kan Lars Svensk här och nu lova att\r\nregeringen lever upp till utskottets, trots allt,\r\nhyggliga skrivning? Om Lars Svensk kan det, lovar\r\njag att jag tillsammans med handikapprörelsen\r\nskall bevaka texten i den aviserade lagen om\r\nkommunal riksfärdtjänst och om det behövs\r\nkomma med förslag till eventuellt ytterligare\r\nförbättringar för att säkra en god riksfärdtjänst\r\nockså i framtiden.</pre><pre>Herr talman! Efter detta inlägg yrkar jag med viss\r\ntvekan bifall till hemställan i trafikutskottets\r\nbetänkande nr 8 om organisationen av\r\nriksfärdtjänsten.</pre><pre>Anf. 116  LARS SVENSK (kds):</pre><pre>Herr talman! Jag vill först säga att ingen skugga må\r\nfalla över Bo Nilsson i samband med\r\nriksfärdtjänstfrågans hantering. Det är lätt och\r\nfrestande att försöka popularisera och ta hem\r\npoänger i den här typen av frågor. Men som jag\r\nkänner Bo Nilsson är hans känsla äkta och ärlig, när\r\nhan bevakar de handikappades rättigheter.</pre><pre>Trafikutskottets betänkande nr 8 handlar om en\r\nomorganisation av riksfärdtjänsten när det gäller\r\nhuvudmannaskapet fram till årsskiftet 1993-1994.\r\nSyftet med riksfärdtjänsten är att ge svårt\r\nhandikappade möjlighet att göra längre resor i\r\nlandet till normala kostnader. Berättigade till\r\nriksfärdtjänst är personer som på grund av sitt\r\nhandikapp och brist på tillgängliga färdmedel måste\r\nresa dyrare än normalt.</pre><pre>När riksdagen 1979 beslutade att införa en\r\nriksfärdtjänst var avsikten att ekonomiskt stödja\r\nlängre resor. Det har nu visat sig att en stor del av\r\nresandet -- ungefär en tredjedel -- utgörs av relativt\r\nkorta resor, alltså resor under 10 mil, vilket visar att\r\nsambandet med den kommunala färdtjänsten har\r\nblivit allt tydligare.</pre><pre>Redan 1984 uttalades det från regeringen att\r\nförutsättningarna för att samla kostnadsansvar och\r\nbeslutsfattande borde övervägas ytterligare. Därför\r\nhar riksdagen vid tre tillfällen ställt sig bakom\r\nutgångspunkten att riksfärdtjänsten bör\r\nkommunaliseras.</pre><pre>Våren 1991 uttalade trafikutskottet att ett systemfel\r\nkännetecknar ordningen som innebär att\r\nkommunerna beslutar om riksfärdtjänstresorna\r\nmedan staten betalar.</pre><pre>Bo Nilsson har citerat ur betänkandet, men jag kan\r\nbara säga att utskottet inte har någon erinran mot\r\natt riktpunkten för genomförandet av det aviserade\r\nförslaget om en kommunalisering senareläggs till\r\nkalenderårsskiftet 1993/94. Detta görs för att\r\nhuvudmannaskapet skall beredas med omsorg. Bo\r\nNilsson har också yrkat bifall till hemställan i\r\nbetänkandet.</pre><pre>Det ställdes några frågor om varför det skall vara\r\nminst nuvarande nivå. Jag kan kommentera det\r\nredan nu. Först och främst säger\r\nkommunikationsministern följande i\r\npropositionen:</pre><pre>Jag vill redan nu förutskicka att det belopp som bör\r\növerföras bör motsvara vad som skulle behövas om\r\nverksamheten fortfarande vore en statlig uppgift\r\nefter den 1 januari 1994.</pre><pre>Det betyder alltså att det inte skall bli någon\r\nförsämring jämfört med om det låg kvar hos staten\r\noch skickades över till kommunerna.</pre><pre>Utskottet säger också att man förutsätter att\r\nregeringen i den kommande propositionen\r\nbibehåller nuvarande standard.</pre><pre>Däremot är det svårt att garantera att\r\nriksfärdtjänsten inte skall undergå några sparkrav\r\nnu när alla andra trygghetssystem sätts under stor\r\npress. Då är frågan hur man skall få det hela att gå\r\nihop. Men, som det sägs, med en samordnad\r\nupphandling och med en bättre och effektivare\r\nfärdtjänstordning är frågan om huruvida det blir\r\nnågra sparkrav inte detsamma som att möjligheten\r\natt leva upp till riksfärdtjänstens syften skulle\r\näventyras.</pre><pre>Anf. 117  BO NILSSON (s):</pre><pre>Herr talman! Jag ställde ytterligare en fråga, Lars\r\nSvensk. Den handlade om att utskottet nu har\r\nskrivit en hygglig text. Då är frågan: Tar man detta\r\npå allvar, och kommer det att läggas fram en\r\nproposition efter nyår som innebär att man lever\r\nupp till vad utskottet har skrivit? Jag vill gärna ha\r\nen bekräftelse på den punkten, eftersom jag tror att\r\ndet är viktigt för de handikappade.</pre><pre>Jag kan berätta att jag har fått ett brev från DHR:s\r\nungdomsorganisation, där man understryker just\r\nde punkter som vi har lyckats få in i utskottstexten.\r\nJag vill gärna höra om ni tänker leva upp till detta\r\nnu. I så fall skulle jag för dagen vara nöjd.</pre><pre>Anf. 118  LARS SVENSK (kds):</pre><pre>Herr talman! Det är ingen som är ute efter\r\nriksfärdtjänsten. Syftet med riksfärdtjänsten skall\r\nfinnas kvar, även om den förs över i kommunal regi.\r\nJag tror att man med de förändringar som sker och\r\nmed den effektivisering som blir följden, bl.a. att\r\nman får en bättre upphandling, tror jag inte att det\r\nskall vara några större problem att klara de\r\nmålsättningar som har satts upp.</pre><pre>Överläggningen var härmed avslutad.</pre><pre>(Beslut fattas den 15 december.)</pre><pre>13 §  Fritidsbåtsregistret</pre><pre>Föredrogs</pre><pre>trafikutskottets betänkande</pre><pre>1992/93:TU10 Fritidsbåtsregistret (prop.\r\n1992/93:102).</pre><pre>Anf. 119  STEN-OVE SUNDSTRÖM (s):</pre><pre>Herr talman! Enligt det regeringsförslag som ligger\r\ntill grund för det betänkande som vi nu behandlar,\r\nvill regeringen avskaffa fritidsbåtsregistret. Det är\r\ndetta register som tillkom 1988 efter flera\r\nutredningar.</pre><pre>När beslutet om båtregistret fattades fanns det\r\nkritiska röster. Många befarade att en stor\r\nbyråkrati skulle byggas upp samt att registret skulle\r\ninnebära stora extrakostnader för båtägarna, utan\r\natt registreringen skulle vara till någon nytta.</pre><pre>Det var då det, dvs. 1988. Nu har verkligheten\r\nhunnit i kapp kritikerna. Båtregistret har börjat\r\nfungera, och de kritiska rösterna har efter hand\r\ntystnat. Nästan alla remissinstanser vill ha kvar\r\nregistret. Av de 290 000 beräknade registrerbara\r\nbåtarna är nu 270 000 registrerade.</pre><pre>Med den omfattande registreringen av\r\nfritidsbåtarna fyller registret nu sin funktion, dels\r\nför att man skall främja sjösäkerheten och\r\nbekämpa brottslig verksamhet, dels, och inte\r\nminst, för att man skall upprätthålla en god ordning\r\ni trafiken till sjöss.</pre><pre>Varför kommer då detta förslag nu, i en tid då allt\r\nfler länder upprättar liknande register? Vilka motiv\r\nhar kommunikationsministern och regeringen?</pre><pre>I förslaget säger Mats Odell: Den nytta som\r\nfritidsbåtsregistret kan göra står inte i rimlig\r\nproportion till det integritetsintrång som många\r\nanser följer med registret.</pre><pre>Vad menar de borgerliga och dess talesman här i\r\ndebatten? Är det ett integritetsintrång att sätta ett\r\nreistreringsnummer på båten?</pre><pre>Allt fler länder inrättar ju båtregister, och de inser\r\nden stora samhällsnyttan med ett sådant register.\r\nDå skrotar de borgerliga partierna det svenska\r\nregistret.</pre><pre>Varför lyssnar ni inte på de tunga remissinstanserna\r\nsom polisen, tullen, sjöräddningen och\r\nförsäkringsbolagen? De vill alla behålla registret.</pre><pre>Kustbevakningen menar att registret har varit till\r\nstor hjälp, mest för eftersökning och sjöräddning\r\noch när det gäller brott mot\r\nsjötrafikbestämmelserna.</pre><pre>Sjöpolisen anser att det inte finns tillräckliga\r\nsakskäl att avskaffa registret. Det är den bästa\r\nmöjligheten att kontrollera stulna båtar och att\r\nhitta ägaren. Även vid sjöräddning är registret till\r\nstor hjälp.</pre><pre>Genom registret försvåras försäkringsbedrägerier,\r\nvilka tenderar att öka i omfattning. Omsättning och\r\nförsäljning av stulna båtar kan minskas genom att\r\nen köpare via registret kan kontrollera att den\r\nperson som säljer båten är registrerad ägare. Då\r\nman i dag köper en begagnad bil kontrollerar man\r\nmed bilregistret att säljaren är registrerad ägare och\r\natt bilen är till fullo betald, för att man skall kunna\r\nhävda s.k. godtrosförvärv om det t.ex. senare\r\nskulle visa sig att bilen är stulen e.d. Den som i dag\r\nköper en stulen fritidsbåt av en privatperson kan\r\nknappast hävda att han har köpt båten i god tro, om\r\nhan inte har kontrollerat att säljaren är registrerad\r\nägare enligt fritidsbåtsregistret. Dessa möjligheter\r\nförsvinner om båtregistret skrotas.</pre><pre>Registreringsplikt för fritidsbåtar finns i bl.a.\r\nFrankrike, Italien, Tyskland, Holland och Norge.\r\nÄven i Finland införs nu ett sådant. Dessutom finns\r\nfritidsbåtsregister i Canada, Österrike, Schweiz och\r\nUSA.</pre><pre>Det är bara i Sverige som regeringen går emot den\r\ninternationella utvecklingen och under flummiga\r\nformuleringar om känsla av integritetskränkning\r\navser att skrota registret.</pre><pre>Jag måste till sist fråga den borgerliga\r\nutskottsmajoritetens talesman: Är detta början på\r\nen allmän skrotning av register? Kommer ni efter\r\ndetta att skrota även bilregistret?</pre><pre>Med det anförda, herr talman, yrkar jag bifall till\r\nden socialdemokratiska reservationen.</pre><pre>Anf. 120  JOHN ANDERSSON (v):</pre><pre>Herr talman! Sällan har väl motiv lyst med sin\r\nfrånvaro som när det gäller detta regeringsförslag.\r\nJag tycker att ett löjets skimmer omger förslaget att\r\navskaffa detta register. Man skulle kunna skratta åt\r\nbåde regeringen och förslaget om det inte fanns ett\r\nallvarligt inslag i det hela.</pre><pre>De flesta, och mycket tunga remissinstanser, har\r\nmed starka argument motsatt sig avskaffandet av\r\ndetta register. Här har man kunnat visa vilken nytta\r\nman har haft av registret. Ändå framhärdar\r\nregeringen, och förmodligen även riksdagen, att\r\nnyttan inte står i rimlig proportion till det\r\nintegritetsintrång som man anser följer av\r\nregistreringen.</pre><pre>Hur kan man påstå att det här registret skulle vara\r\nen integritetsfråga av en sådan storlek att registret\r\nmåste avskaffas? Det finns ju andra områden att\r\njämföra med. Förra året lades ansvaret för de första\r\nfjorton dagarnas sjukskrivning på arbetsgivarna,\r\nvilket naturligt nog innebär att de måste få se\r\ndiagnoser och läkarintyg. 1991 fick de också\r\nansvaret för rehabiliteringen av de anställda, även\r\nnär upphovet till problemet ligger på icke arbetstid,\r\ndvs. i hemmet och på fritiden.</pre><pre>En mängd olika kontroll- och uppgiftssystem skulle\r\nkunna räknas upp, där den anställde eller\r\nmedborgaren nagelfars och registreras. Detta\r\ngodtas och initieras av den borgerliga regeringen.\r\nMen när det gäller båtregistret tycker man att det\r\ngår för långt! Mina vänner, detta är helt otroligt.\r\nIntresserade hänvisar jag till en artikel i\r\nAftonbladet den 23 november i år med rubriken:\r\nTotal kontroll -- snart vet kapitalet allt om dig.</pre><pre>Också från en annan synpunkt är avskaffandet av\r\nfritidsbåtsregistret anmärkningsvärt. I norr har vi\r\nväl i en del avseenden en motsvarighet till\r\nfritidsbåtarna. Jag tänker då på snöskotrarna.\r\nUnder en mycket lång tid har det förekommit en\r\nregistrering av dessa fordon, fastän de inte får\r\nframföras på vägar. För närvarande är avgiften\r\n160 kr. Det är en avsevärd skillnad i förhållande till\r\nbåtavgiften, som är 30 kr.</pre><pre>Därtill aviseras nu genom en utredning att\r\nregistreringsnumret skall anbringas på drivmattan.\r\nEnligt utredningen skall det kosta 500 kr, en summa\r\nsom av branschen bedöms vara i underkant\r\ntilltagen. Här måste jag också framhålla att\r\nsnöskotrarna i mycket stor utsträckning används i\r\nnyttotrafik, något som väl inte kan sägas om\r\nfritidsbåtarna.</pre><pre>Jag måste fråga utskottets talesman: Vad är\r\norsaken till denna skillnad i behandling när det\r\ngäller en fritidsbåt resp. en snöskoter? Finns det\r\ninte något i fråga om Norrland och Norrlands\r\ninland som heter integritet? Här har man en avgift\r\nför närvarande på 160 kr. Om avgiften för båtar inte\r\ntäcker kostnaderna, kan ju avgiften för skotrarna\r\nvara ett riktmärke även för båtarna. Man kan ju\r\nockså vända på det hela: När nu avgiften för båtar\r\navskaffas, bör väl i rättvisans namn även avgiften\r\nför skotrar försvinna. Kan man alltså förvänta sig\r\nett förslag i den riktningen från regeringen?</pre><pre>Jag och min medmotionär yrkar inte enbart avslag\r\npå propositionen. Vi vill också att denna byggs ut\r\nmed en skatt på båtar. Det finns en ganska stor\r\nlyxkonsumtion inom avdelningen fritidsbåtar. Det\r\nfinns därför flera skäl att också införa skatteplikt. I\r\ndessa krisens tider, när man letar med ljus och lykta\r\nefter både besparingar och inkomster för att\r\nförbättra statsfinanserna, finns här jungfrulig mark\r\natt beträda. Vi vill alltså att regeringen återkommer\r\ntill riksdagen med förslag om en båtskatt.</pre><pre>Herr talman! Med dessa ord yrkar jag bifall till den\r\nreservation och den meningsyttring som är fogade\r\ntill betänkandet.</pre><pre>Anf. 121  TOM HEYMAN (m):</pre><pre>Herr talman! Båtregistret tillkom genom beslut här\r\ni kammaren 1987. Märkligt nog kom förslaget från\r\njordbruksministern. Förslaget lades fram i strid\r\nmot den samlade båtbranschens och mot\r\nSjöfartsverkets önskemål.</pre><pre>Skälen till förslaget var huvudsakligen fiskala. Men\r\nför att dölja detta fördes dessutom fram olika idéer\r\nom behovet av kommunal och statlig planering av\r\nbåtlivet.</pre><pre>Även miljön har utnyttjats när det gällt att bidraga\r\nmed argument. Bland de märkligare argumenten\r\nåterfanns argumentet att Sveriges kust skulle\r\nkomma att bli fylld av övergivna plastskrov som\r\ninte kunde destrueras, eftersom ägarna inte kunde\r\nidentifieras -- ett alldeles osedvanligt osakligt\r\nargument.</pre><pre>Själva idén -- om uttrycket tillåtes -- var att man\r\nskulle utnyttja ledig kapacitet i det\r\növerdimensionerade bilregistret. Av vissa skäl fick\r\nbilregistret ändå inte vara huvudman för\r\nbåtregistret.</pre><pre>Följdenligt var det i huvudsak fiskala organ,\r\nnämligen Generaltullstyrelsen, Rikspolisstyrelsen\r\noch Riksskatteverket, som var varma förespråkare\r\nav registret vid dess tillkomst. Samma myndigheter\r\nvill i dag se registret bevarat.</pre><pre>Samtliga branschorganisationer och Sjöfartsverket\r\ndäremot motsatte sig registret när detta kom till och\r\nvill i dag se det avskaffat.</pre><pre>Som en kuriositet kan nämnas att länsstyrelsen i\r\nJämtlands län, vilket ju inte utmärks av någon\r\nsärskilt lång kuststräcka, varmt förespråkade\r\nregistret då, och gör det även nu. Men det beror\r\nkanske snarare på landshövdingen.</pre><pre>De fiskala förväntningarna på registret var därför\r\nstora när detta kom till. Båtägare förutsattes\r\nfinansiera sina båtar genom skattefusk och svarta\r\npengar. Besvikelsen blev därför stor när\r\ntaxeringsmyndigheten i Göteborg gjorde en första\r\nsamkörning mot registret och båtägarna utan att\r\nkunna hitta den omfattande skattebrottslighet som\r\nman hade räknat med.</pre><pre>Argumenten mot registret framfördes mycket\r\nvältaligt av Ingrid Sundberg här i kammaren den 4\r\njuni 1987. Så här i efterhand kan man konstatera att\r\nhon fick rätt på alla punkter i sin kritik.</pre><pre>Ingrid Sundberg framförde bl.a.: ''Propositionen\r\nom att införa obligatorisk registrering av\r\nfritidsbåtar är inget annat än en hybrid av en\r\nproposition, ett nytt anslag för att misstänkliggöra\r\nmedborgarna, öka byråkratin och skapa underlag\r\nför nya skatter. Det är en proposition som aldrig\r\nborde lagts fram.''</pre><pre>Ingrid Sundberg hade rätt. Det är nu hög tid att\r\navskaffa denna meningslösa registrering. Jag yrkar\r\nalltså bifall till regeringens proposition.</pre><pre>Sten-Ove Sundström frågar om vi kommer att\r\nfortsätta med att avskaffa register, bl.a. bilregistret.\r\nJag tror inte att det finns några sådana planer.\r\nBilregistret har ju andra funktioner än vad\r\nbåtregistret har, så bilregistret lär vi nog behålla.</pre><pre>Däremot ser jag inte några paralleller med John\r\nAnderssons snöskoterregister. Jag finner inte\r\nanledning att ta upp den saken här i debatten.</pre><pre>Anf. 122  STEN-OVE SUNDSTRÖM (s)\r\nreplik:</pre><pre>Herr talman! Tom Heyman undvek av någon\r\nanledning att besvara min fråga om\r\nhuvudargumentet för att avskaffa\r\nfritidsbåtsregistret. Det står faktiskt på flera ställen\r\natt det innebär ett integritetsintrång för\r\nmänniskorna att registret finns kvar. Instämmer\r\nTom Heyman i det huvudargumentet för ett\r\navskaffande av fritidsbåtsregistret?</pre><pre>Tom Heyman återgav ett antal argument som\r\nförekom innan man hade någon erfarenhet av det\r\nhär registret. Nu vet vi att tonen är en helt annan.\r\nEn stor majoritet bland remissinstanserna är ju nu\r\nför fritidsbåtsregistret. Alla som har med\r\nordningen på sjön att göra -- det gäller då\r\nsjösäkerhet och räddningsinsatser -- är för ett\r\nbibehållande av registret. Det är inte oväsentligt,\r\nmed tanke på att det rör sig om en så stor grupp som\r\nfritidsbåtsägarna utgör.</pre><pre>Sedan är det inte riktigt att Sjöfartsverket vill se\r\nfritidsbåtsregistret avskaffat. Sjöfartsverkets\r\nstyrelse tog inte ställning till förslaget när det senast\r\nbehandlades.</pre><pre>Tom Heyman bör svara på de frågor som ställdes\r\nhär. Huvudargumentet är ju integritetsintrånget.\r\nSåvitt jag förstår bör samma integritetsintrång gälla\r\ni fråga om bilregistret, dvs. registreringen av våra\r\nbilar. Många register liknar ju varandra när det\r\ngäller att komma åt brottslighet och att kunna\r\nidentifiera fordon resp. båtar.</pre><pre>Anf. 123  TOM HEYMAN (m) replik:</pre><pre>Herr talman! Det är riktigt att huvudargumentet\r\nmot ett bibehållande av registret består i\r\nintegritetsskälen. Det anfördes vid det aktuella\r\ntillfället. Jag vidhåller gärna den ståndpunkten\r\nockså nu.</pre><pre>Kopplingen till bilregistret håller inte riktigt.\r\nBilregistret har faktiskt en icke oväsentlig fiskal\r\nbetydelse.</pre><pre>I den debatt som föregick båtregistrets införande\r\ntalades det väldigt mycket om en båtskatt. Det var\r\nstor opposition mot en sådan. Men fortfarande\r\nfinns sådana tankar. I det särskilda yttrandet från\r\nVänsterpartiet finns ytterligare krav på en båtskatt.\r\nNär riksdagen sedan avvisade tanken på en båtskatt\r\nfanns inte längre huvudskälet för införandet av ett\r\nbåtregister. Därmed kvarstår egentligen att ett\r\nregister finns som egentligen inte tjänar något\r\nändamål. Då blir integritetsskälet det övervägande\r\nskälet mot detta register.</pre><pre>Vidare har registret varit dåligt juridiskt sett.\r\nVisserligen har en och annan båt kommit till rätta\r\ngenom Polisens försorg. Men rätt många båtar har\r\nblivit stulna. Den ''nye ägaren'' har först registrerat\r\nbåten och därefter har den stulits. På det sättet har\r\nett registrerat innehav av båten under en lång tid\r\nkunnat påvisas. Vederbörande har därmed varit\r\nförskonad från rättsliga åtgärder. Det har varit ett\r\nsmart sätt att utnyttja registret. Men så var det\r\nkanske inte riktigt tänkt. Det här har därmed också\r\nbevisat registrets oduglighet.</pre><pre>Anf. 124  STEN-OVE SUNDSTRÖM (s)\r\nreplik:</pre><pre>Herr talman! Jag börjar med det sista i Tom\r\nHeymans inlägg. Det gäller försäkringsbedrägerier\r\noch vad som kan hända på det området. Jag tror\r\ninte att det som sades riktigt stämmer överens med\r\nverkligheten. De som har motsatt sig en avveckling\r\nav registret är nämligen just olika\r\nförsäkringsintressen. Det handlar bl.a. om Trygg-\r\nHansa, Försäkringsbranschens Service AB,\r\nLarmtjänst och Svenska stöldskyddsföreningen.\r\nDet är klart att man inte vill bevara ett register som\r\nman inte anser sig ha riktig nytta av.</pre><pre>Den som i dag upptäcks åka omkring i en\r\noregistrerad bil blir omedelbart föremål för intresse\r\nfrån Polisens sida. På det sättet uppmärksammas\r\nman. På samma sätt är det i dag om man upptäcks\r\nåka omkring med en oregistrerad båt. Man blir då\r\nföremål för intresse från andra båtägares sida och\r\nkanske även från Polisen. Detta är viktigt. Skall\r\nman ha kvar ett register som fungerar, måste det\r\nvara allmänt och obligatoriskt på det sätt som det\r\nfungerar i dag.</pre><pre>Avslutningsvis vill jag återge vad Peter Thorsell,\r\nsjöpolis i Stockholm, säger i ett brev till utskottets\r\nledamöter: Vi har nu ett stort, fungerande\r\nfritidsbåtsregister. En avveckling skulle innebära\r\natt stora resurser avseende både arbete och\r\nskattemedel slösas bort samt vara ett tecken på\r\ninkonsekvent handlande från myndigheter och\r\npolitiker.</pre><pre>Just de i samhället som har att bevaka sjötrafik och\r\natt se till att det är ordning och reda på sjön har\r\nkämpat väldigt hårt för ett bibehållande av\r\nregistret. Det är med ett beklagande som jag\r\nnoterar att bl.a. sjökapten Tom Heyman motsätter\r\nsig att registret behålles.</pre><pre>Anf. 125  TOM HEYMAN (m) replik:</pre><pre>Herr talman! Det kan inte vara något självändamål\r\natt ha ett register för att motivera sjöpolisens\r\nexistens. Jag är en av dem som väldigt mycket vistas\r\ni fritidsbåt under sommarhalvåret. Om vi hade haft\r\nsamma goda ordning på land som den som råder på\r\nsjön, skulle det faktiskt inte behövas så många\r\npoliser som vi i dag har.</pre><pre>Det är möjligt att en del försäkringsbolag ser\r\nfördelar här. Det är ofta så, att man tycker att de\r\nsaker och ting är bra som man själv inte betalar för.\r\nÄr det gratis, tycker man alltså att det är bra.</pre><pre>Försäkringsbolagen har ju stora möjligheter att ta\r\növer registret och att fortsätta med det i egen regi.\r\nJag tänker då på exempelvis Stöldskyddsföreningen\r\neller försäkringsbolagens egen förening. Om\r\nregistret är så bra som många påstår, finns det väl\r\ningen anledning att tro att det inte fortsättningsvis\r\nskulle vara en stor anslutning här och att registret\r\nskulle fylla en funktion. Men det finns ingen\r\nanledning att staten skall lägga upp ett register och\r\nkontrollera vad för fritidsbåtar medborgarna har.\r\nSådant saknar betydelse för staten.</pre><pre>Anf. 126  JOHN ANDERSSON (v) replik:</pre><pre>Herr talman! Tom Heyman säger att införandet av\r\nbåtregistret var ett sätt att misstänkliggöra\r\nbåtägarna. Kontentan av det måste väl vara att Tom\r\nHeyman menar att också registreringen av\r\nsnöskotrarna var ett sätt att misstänkliggöra\r\nsnöskoterägarna.</pre><pre>Sedan säger Tom Heyman att han inte ser någon\r\nlikhet mellan en fritidsbåt och en snöskoter. Jag\r\ntycker att det finns väldigt många likheter. Men jag\r\nkan också se två olikheter. Först och främst\r\nanvänds snöskotrar i ganska stor utsträckning i\r\nnyttotrafik. Det gäller i näringsverksamhet t.ex. En\r\nannan olikhet mellan dessa båda fordon är att det\r\nena framförs på vatten och det andra på\r\nsnöunderlag. I övrigt är nog likheterna ganska\r\nstora. Men Tom Heyman ser inga likheter. Han\r\ndrar slutsatsen att det inte finns någon anledning att\r\nkommentera detta.</pre><pre>Ja, herr talman, så kan man också agera när man\r\nblir svarslös.</pre><pre>Anf. 127  TOM HEYMAN (m) replik:</pre><pre>Herr talman! Jag vidhåller uppfattningen att det är\r\nmycket stor skillnad mellan en båt och en\r\nsnöskoter. Det här förslaget gäller båtar, och jag\r\ntänker inte diskutera snöskotrar.</pre><pre>Anf. 128  JOHN ANDERSSON (v) replik:</pre><pre>Herr talman! Jag vill återigen poängtera att ni slåss\r\nför att upphäva ett båtregister som har varit till stor\r\nnytta, med en registreringsavgift på 30 kr, för att\r\ndet hotar båtägarnas integritet.</pre><pre>Samtidigt finns en registreringsskyldighet för\r\nNorrlands snöskotrar. Den registreringsavgiften\r\nkostar 160 kr. En utredning som presenterades i går\r\nlägger fram förslag om att registreringsnumret skall\r\nanbringas på drivmattan, vilket beräknas kosta\r\n500 kr. Ytterligare en summa för skoterägaren att\r\ntolerera. Denna registrering av snöskotrarna hotar\r\ninte alls integriteten.</pre><pre>Någon konsekvens i resonemanget kan man ändå\r\nfordra av en borgerlig riksdagsledamot och en\r\nborgerlig regering.</pre><pre>Anf. 129  KENNETH ATTEFORS (nyd):</pre><pre>Herr talman! Till John Andersson kan jag säga att\r\njag är mycket intresserad av att skriva en motion,\r\neventuellt tillsammans med John Andersson, för\r\natt avveckla även registreringen av snöskotrar. Jag\r\ntycker faktiskt inte heller att detta är riktigt rättvist.</pre><pre>I trafikutskottets betänkande TU10 vill\r\nutskottsmajoriteten avveckla ett av många register.\r\nDet är bra, tycker vi nydemokrater. Jag sitter som\r\nordförande i en arbetsgrupp inom Ny demokrati\r\nsom har till uppgift att gå igenom vad de statliga\r\nverken och myndigheterna sysslar med. Arbetet\r\ngår ut på att undersöka om svenskarna måste ha\r\nalla dessa verk och myndigheter som har att\r\nförvalta de lagar, föreskrifter och register som\r\ndenna kammare och regeringen har instiftat.</pre><pre>Som herr talmannen vet frågar vi nydemokrater oss\r\nvilka verk och myndigheter vi verkligen behöver i\r\ndag, som vi inte behövde före 1960. Plötsligt dyker\r\nbåtregistret upp till diskussion och att detta\r\neventuellt skall avvecklas. Som ni förstår, herr\r\ntalman, behövde jag inte tänka speciellt länge för\r\natt inse att vi här hade det första onödiga registret\r\nsom vi kunde avveckla.</pre><pre>Enligt vårt sätt att se på saken borde inte staten ha\r\nett dugg med båtregistrering att göra. Redan i\r\nbörjan av båtregisterdebatten framförde\r\nnydemokraterna att det borde vara\r\nförsäkringsbolagens sak att föra ett båtregister. Hur\r\nkan seriösa försäkringsbolag försäkra båtar i\r\nhundratusenkronorsklassen utan att begära av\r\nägarna att båten skall märkas på något sätt, t.ex.\r\ngenom att nummer eller namn är ordentligt\r\ningraverat i stäv och akter, precis som på svenska\r\nhandelsfartyg?</pre><pre>Jag föreslår alltså att de svenska försäkringsbolagen\r\ngemensamt tar över ansvaret för registreringen.\r\nFörsäkringsbolagen borde vägra att försäkra någon\r\nbåt om inte ägaren märker båten på ett synligt sätt,\r\nt.ex. med en sådan ingravering som jag tidigare har\r\nnämnt.</pre><pre>Då frågar sig säkert någon varför registret inte kan\r\nvara kvar som det är, i statlig regi. Nej, det går inte.\r\nLika säkert som amen i kyrkan kommer staten,\r\nspeciellt vid en socialistisk majoritet, att gärna vilja\r\nbifalla Vänsterpartiets motion T12, som har\r\npresenterats i det nu aktuella betänkandet, om att\r\nvi skall införa en skatt på fritidsbåtar. Det kan vi\r\nabsolut inte gå med på.</pre><pre>Men bilar och sommarstugor har ju skatt, säger den\r\nglade debattören. Bra, säger jag då. Låt dem ha det\r\nså länge. Jag skall göra allt jag förmår för att minska\r\nskatten på både bilar och sommarstugor. Vi\r\nbehöver inte införa några nya skatter bara för att vi\r\ninfört skatt på andra saker.</pre><pre>Båtregisterdebatten har åtföljts av en stark\r\nlobbygrupp, som Sten-Ove Sundström sade. Den\r\nhar med brev och telefonsamtal försökt påverka oss\r\nförtroendevalda att tycka som de vill. Jag\r\nuppskattar denna typ av lobbying, för man får\r\nengagera sig litet mer i ärendet. Det kan faktiskt\r\nvara ganska nyttigt ibland, för min del.</pre><pre>Vilka har då kontaktat mig i detta ärende? Jo, det\r\när myndigheter. Myndigheter vill ha kvar registret.\r\nMan tycker att man på ett enklare sätt kan sköta\r\nefterspaningen och komma åt brottslighet bland\r\nregistrerade båtar. Jag tror faktiskt på dem i det här\r\nfallet. Med tanke på det värde som en båt ofta har,\r\nvilket jag tidigare sagt, borde det faktiskt vara av\r\nintresse för försäkringsbolagen att registrera\r\nbåtarna. När försäkringsbolagen väl har registrerat\r\nbåtarna kan polisen ringa till dem.</pre><pre>När jag var hamnchef, herr talman, tyckte jag också\r\natt det var mycket bra att på ett enkelt sätt kunna\r\nta reda på om en båt låg på sin plats i\r\nfritidsbåtshamnen och om ägaren betalat sin avgift.\r\nJag tyckte så som myndighetsperson, herr talman.\r\nI dag representerar jag inte myndigheterna, utan\r\nvåra väljare. Jag ser det som en skyldighet att inte\r\nbetunga folket med mer registrering och skatter än\r\nvad som anses nödvändigt för att vår typ av\r\nsamhälle skall fungera.</pre><pre>Med anledning av detta, herr talman, yrkar jag\r\nbifall till trafikutskottets hemställan och avslag på\r\nreservationerna och Vänsterpartiets\r\nmeningsyttring.</pre><pre>Anf. 130  JOHN ANDERSSON (v) replik:</pre><pre>Herr talman! Jag vill bara konstatera att en\r\nsjökapten från Göteborg inser att det finns stora\r\nlikheter mellan en fritidsbåt och en snöskoter. Jag\r\nvill gärna ge Attefors en eloge för hans\r\ninsiktsfullhet. Synd bara att Attefors tycks dra en\r\nhelt felaktig slutsats av detta. Men vi får\r\nåterkomma senare till diskussionen om hur vi skall\r\nreda ut det problemet.</pre><pre>Anf. 131  KENNETH ATTEFORS (nyd)\r\nreplik:</pre><pre>Herr talman! Jag vill bara önska John Andersson\r\nvälkommen tillbaka. Jag skall lyssna på vad John\r\nAndersson har att säga.</pre><pre>Anf. 132  STEN-OVE SUNDSTRÖM (s):</pre><pre>Herr talman! Jag trodde verkligen inte att jag i\r\ndebatten i kammaren i dag skulle behöva motivera\r\nsjöpolisens arbetsuppgifter så grundligt, framför\r\nallt inte på vilket sätt de kunde underlättas genom\r\natt man registrerade båtar. Jag trodde att det var en\r\nsjälvklarhet, i synnerhet för ledamöter som aktivt\r\nhar varit på sjön en gång i tiden.</pre><pre>Jag tror att det är viktigt att vi lyssnar till de grupper\r\nav människor som har att hålla ordning på sjötrafik\r\noch bevaka ordningen till sjöss. Sjöpolisen är utan\r\ntvivel en sådan grupp. Men de är inte ensamma.\r\nHär finns remissinstanser som Kustbevakningen,\r\nStatens räddningsverk, Generaltullstyrelsen,\r\nRikspolisstyrelsen, länsstyrelserna i Göteborgs och\r\nBohus län samt en stor del av aktörerna i\r\nförsäkringsbranschen. Det borde vara viktigt att\r\nlyssna till de kunskaper och erfarenheter som finns\r\ninom detta område. Det är trots allt en stor del av\r\nde här myndigheterna som skall se till att ordningen\r\nföljs och framför allt att vi kan hålla en beredskap\r\nför identifiering och för att rädda människor som\r\nråkar i sjönöd.</pre><pre>Med försäkringsbolagens möjligheter att bygga upp\r\nett eget register förhåller det sig på det sättet att de,\r\nsannolikt av flera skäl, inte vill bygga upp något\r\nsådant i dag. Dels är det ganska krångligt att bygga\r\nupp ett sådant register, dels vet försäkringsbolagen\r\nförmodligen att om ett sådant här register skall vara\r\neffektivt skall det täcka alla båtar som finns inom\r\nområdet. Det klarar man inte med ett frivilligt\r\nregister. Jag tror inte att någon skulle komma på\r\nden dumdristiga idén att föreslå att bilregistret\r\nskulle vara frivilligt. Om man skall identifiera\r\nfordon är effekten ungefär densamma vare sig det\r\ngäller båtar eller bilar. Skall ett sådant här register\r\nfungera och vara effektivt måste det vara\r\nobligatoriskt.</pre><pre>Jag tycker att det är synd att vi inte kan enas på det\r\nområdet. Vi har i dag ett register som fungerar.\r\nHela vår omvärld skapar register. Finland är det\r\nsenaste exemplet. Man planerar ett liknande\r\nregister som vi avser att avskaffa. Jag tycker att det\r\när synd att vi inte kan följa med i den\r\ninternationella utvecklingen, utan lägger ned ett\r\nregister som innebär en blygsam kostnad för den\r\nsom registreras. Med det här registret hade vi\r\nkunnat förbättra vår sjöbevakning, vi hade kunnat\r\nförbättra ordningen till sjöss, men framför allt hade\r\nvi kunnat förbättra den sjöräddning som vi har. Inte\r\nminst det området är oerhört angeläget för alla\r\nfritidsbåtsägare.</pre><pre>14 §  Ändringar i lagstiftningen om banker och\r\nandra kreditinstitut</pre><pre>Föredrogs</pre><pre>näringsutskottets betänkande</pre><pre>1992/93:NU9 Ändringar i lagstiftningen om banker\r\noch andra kreditinstitut (prop. 1992/93:89 delvis,\r\n1992/93:68 delvis, 1992/93:62 delvis och 1992/93:12\r\ndelvis).</pre><pre>Anf. 133  LEIF MARKLUND (s):</pre><pre>Herr talman! Ändringen i lagstiftningen om banker\r\noch andra kreditinstitut med anledning av EES-\r\navtalet tillstyrks i stort av ett enigt utskott, trots att\r\nden proposition som ligger till grund för utskottets\r\nbetänkande i likhet med många andra är ett ganska\r\nstort hastverk, tillkommen ganska ogenomtänkt.\r\nDet kan ses av att utskottet i elfte timmen måste\r\ngöra ett tilläggsbetänkande för att ''ordna upp''\r\nmisshälligheterna i fråga om ikraftträdande av\r\nlagbestämmelserna. Detta kan man anse som\r\nganska märkligt och hafsigt. Det präglar ofta denna\r\nregerings propositioner.</pre><pre>Vi yrkar däremot avslag på regeringens förslag att\r\navskaffa offentliga företrädare i bankernas styrelser\r\nm.m.. Detta förslag har ingenting med EG-\r\nanpassningen att göra. Ändå har det smugit sig in i\r\npropositionen och betänkandet.</pre><pre>I vår reservation har vi påpekat angelägenheten av\r\natt det finns lämpliga former för samhällets\r\ninflytande över bankernas verksamhet.</pre><pre>Den utveckling med enorma kreditförluster som\r\nskett de senaste åren understryker behovet av en\r\nsamlad översyn av formerna för samhällets insyn.\r\nDetta gäller såväl banker som försäkringsbolag och\r\növriga kreditinstitut.</pre><pre>Regeringen har visserligen aviserat att man skall\r\ntillsätta en utredning angående kreditmarknadens\r\nutveckling. Det är bra, det ställer vi upp på. Men\r\ndet behövs även en förstärkning och effektivisering\r\nav samhällets kontroll av marknaden, och därför är\r\ndet angeläget att utredningen skyndsamt lägger\r\nfram förslag i detta avseende.</pre><pre>Under tiden tycker vi att det är olämpligt och\r\nmärkligt att avskaffa de instrument som samhället\r\nhar skaffat sig för insyn i bankerna. Det är märkligt\r\natt förslag läggs fram innan utredningen har\r\nkommit fram till sitt ställningstagande angående\r\nhur denna kontroll skall ske.</pre><pre>Den insyn som man har genom offentliga\r\nföreträdare i styrelser och godkännande av\r\nstyrelseordföranden bör därför finnas kvar.</pre><pre>Herr talman! Jag yrkar därmed avslag på\r\nutskottsmajoritetens hemställan i mom. 3 och bifall\r\ntill den socialdemokratiska reservationen i detta\r\nbetänkande. I övrigt tillstyrker jag utskottets\r\nförslag.</pre><pre>Anf. 134  GÖRAN HÄGGLUND (kds):</pre><pre>Herr talman! Näringsutskottets betänkande nr 9\r\nberör ett flertal förändringar av lagstiftningen\r\nbeträffande banker och kreditinstitut, föranledda\r\nav fyra olika propositioner. Det gäller ändringar i\r\nbankrörelselagen, bankaktiebolagslagen,\r\nsparbankslagen och kreditupplysningslagen.\r\nUtskottet har tillstyrkt de av regeringen föreslagna\r\nförändringarna.</pre><pre>Flertalet av de föreslagna förändringarna, som\r\nriksdagen nu har att ta ställning till, hänger samman\r\nmed det EES-avtal som riksdagen tidigare\r\ndebatterat och beslutat om för svensk del. EES-\r\navtalets ikraftträdande förutsatte godkännande av\r\nalla länder som berördes, dvs. alla EFTA-länder\r\noch alla EG-länder samt även EG-parlamentet.\r\nSom bekant gav den folkomröstning som hölls i\r\nSchweiz häromdagen ett sådant utslag att en\r\nomförhandling av avtalet är nödvändig. Därmed\r\nkan avtalet inte träda i kraft den 1 januari 1993 som\r\nplanerat.</pre><pre>De i betänkandet berörda förslagen är dock\r\nutformade på ett sådant sätt att regeringen ges\r\nmöjlighet att besluta om dagen för ikraftträdande,\r\nom EES-avtalet inte skulle träda i kraft den 1\r\njanuari 1993, vilket det alltså inte kommer att göra.\r\nRegeringen har också möjlighet att sätta olika\r\nparagrafer i kraft vid olika tidpunkter.</pre><pre>Som en del av EES-avtalet har Sverige åtagit sig att\r\ninföra regler om etableringsfrihet och rätt att\r\ntillhandahålla tjänster motsvarande vad som gäller\r\nför medlemsstaterna inom EG. I stor utsträckning\r\nsammanfaller reglerna redan mellan Sverige och\r\nEG, och i och med detta betänkande görs de\r\nförändringar som kvarstår att göra. Det gäller krav\r\npå auktorisation för företagstyper som faller under\r\ndefinitionerna av kreditinstitut eller i övrigt\r\nbedriver finansieringsverksamhet. I det\r\nsammanhanget berörs bl.a. kraven när det gäller\r\naktiekapital, behandlingen av sekretessbelagda\r\nuppgifter och lämplighetsprövningen av större\r\nägare. Till ikraftträdandet av\r\nlämplighetsprövningen återkommer utskottet i\r\nbetänkande 21, som kommer att behandlas senare.</pre><pre>En annan fråga som behandlas i betänkandet gäller\r\nny lag om kreditmarknadsbolag. Regeringen har\r\nföreslagit förändringar i lagstiftningen i syfte att nå\r\nenhetlighet i lagarnas utformning och att anpassa\r\ndem till EES-avtalets utformning.</pre><pre>På en enda punkt i betänkandet råder det delade\r\nmeningar inom utskottet. Det handlar om\r\noffentliga representanter i bankstyrelserna, som vi\r\nhört Leif Marklund tala om tidigare. De\r\nsocialdemokratiska representanterna tillsammans\r\nmed Vänsterpartiet vill alltså bibehålla denna\r\nrepresentation. Utöver detta skall regeringen också\r\ni fortsättningen godkänna bankers val av\r\nstyrelseordföranden, enligt uskottsminoriteten.</pre><pre>Utskottet behandlade denna fråga också vid\r\nföregående riksmöte, och i det sammanhanget\r\naviserades att ett förslag i detta avseende kunde\r\nförväntas under 1992. Även då reserverade sig de\r\nsocialdemokratiska ledamöterna och fick stöd av\r\nVänsterpartiet.</pre><pre>Från utskottets majoritet ser vi det som naturligt att\r\nlagstiftningen reformeras i det här avseendet.\r\nSkälet till att staten genom regeringen har\r\nmöjlighet att utse offentliga ledamöter i\r\nbankstyrelser och att kommunerna har möjlighet\r\natt utse ledamöter i regionala och lokala\r\nbankstyrelser skulle vara att säkra allmänhetens\r\ninsyn i och inflytande över bankernas verksamhet.</pre><pre>Herr talman! Bestämmelserna om offentlig\r\nrepresentation infördes under den tid då\r\nkreditmarknaden var starkt reglerad. I dag har vi\r\nen betydligt friare kreditmarknad och därmed nya\r\nförutsättningar. Utskottets majoritet instämmer\r\nmed propositionen, där det anförs att det finns\r\nstarka principiella skäl att skilja mellan ägarrollen\r\noch kontrollfunktionen. Staten skall utöva sin\r\nkontroll genom lagstiftning och tillsyn genom\r\nFinansinspektionen.</pre><pre>Jag vill med detta yrka bifall till utskottets\r\nhemställan i dess helhet.</pre><pre>Anf. 135  LEIF MARKLUND (s):</pre><pre>Herr talman! Jag konstaterar att uskottets talesman\r\ntalar om ''starka principiella skäl''. Sakskälen\r\nsaknas alltså i hans anförande när det gäller\r\nslopande av offentliga företrädare i bankernas\r\nstyrelse, i ett läge då man kanske mer än någonsin\r\nbehöver allmänhetens insyn för att återställa och\r\nstärka förtroendet för bankerna hos allmänheten. I\r\ndag råder faktiskt ganska stor osäkerhet, nästan\r\nkaos, med misstroende mot bankerna. Då om\r\nnågonsin behövs offentlig insyn, inte tillsyn, för det\r\nhar Finansinspektionen.</pre><pre>Jag måste få ställa en fråga till utskottets talesman.\r\nHär anges principiella skäl för att slopa\r\noffentligheten -- ''bort med tassarna''. Den ytliga,\r\nsynliga offentligheten vill man ta bort, men vad\r\nkommer vi att bestämma på torsdag när det gäller\r\nBankakuten? Statstjänstemännen kommer att få\r\npeta i alla de beslut som bankerna skall fatta i\r\nframtiden. Är detta rätt?</pre><pre>Jag vill tillägga att det här absolut inte har\r\nnågonting med EG att göra. Inom EG, enligt vad\r\njag har erfarit, finns det offentliga företrädare i\r\nbankernas styrelse.</pre><pre>Anf. 136  GÖRAN HÄGGLUND (kds):t</pre><pre>Herr talman! Leif Marklund efterlyser sakskäl.\r\nPrinciper kan också vara sakskäl. Vi tycker alltså\r\natt det inte finns några starka skäl för att staten skall\r\nutse ledamöter i de styrelser som de är satta att\r\növervaka. Det var bara en av remissinstanserna,\r\nnär förslaget prövades, som inte tillstyrkte förslaget\r\nom att ta bort möjligheten för regeringen och\r\nkommunerna att utse styrelseledamöter. Det tycker\r\njag borde stämma minoritetens talesman till\r\neftertanke.</pre><pre>De offentliga representanterna är inte tillsatta\r\ngenom resp. banks bolagsstämma och saknar\r\ndärmed reellt ansvar gentemot någon part. Bara\r\ndetta faktum talar mot att sådana representanter\r\nskall delta i ledningen av ett stort och viktigt\r\nföretag. De senaste årens dyrköpta erfarenheter --\r\njag tänker på bankkrisen -- som vi ännu inte har\r\nbetalat notan för visar att de instrument som staten\r\nhar tillgång till inte fungerat. Därför skall vi\r\nförbättra de instrument som vi har. Men att ha insyn\r\ngenom offentliga företrädare tror jag inte är rätt\r\nväg.</pre><pre>Det är alltså utskottsmajoritetens mening att det är\r\nangeläget att renodla det offentligas roll.\r\nAllmänheten skall ha kontroll över bankväsendet,\r\nmen då bör man skilja mellan ägarrollen och\r\nkontrollfunktionen. Banker liksom andra företag\r\nskall drivas och ledas av sina ägare, men det\r\noffentliga skall kontrollera verksamheten. Det sker\r\ngenom lagstiftning och tillsyn.</pre><pre>Jag skulle, herr talman, vilja ställa ett par frågor till\r\nLeif Marklund. På vilket sätt konkret anser Leif\r\nMarklund att de offentliga företrädarna i\r\nbankernas styrelser tjänat allmänhetens intressen i\r\nden s.k. bankkrisen? På vilket sätt har den\r\noffentliga insynen gjort att problem har kunnat\r\nundvikas? Anser Leif Marklund att det kan finnas\r\nfaror förenade med en situation där staten deltar i\r\noch medverkar genom sina representanter i beslut\r\nsom man sedan i efterhand skall följa upp,\r\nkontrollera och ha tillsyn över?</pre><pre>Anf. 137  LEIF MARKLUND (s):</pre><pre>Herr talman! Jag vill påminna utskottets talesman\r\nom att bankrörelselagen säger att endast bank har\r\nrätt att låna in pengar av allmänheten för att låna\r\nut. Det är ett skäl nog för att allmänheten skall ha\r\ninsyn i banken via offentliga företrädare. Det\r\nglömmer man ofta bort i denna fråga, som i den\r\nborgerliga kretsen har fått en principiell karaktär,\r\ninte saklig.</pre><pre>Med tanke på det sätt på vilket insynen har utövats\r\ni den bankröra som vi upplevt är det ganska\r\nnaturligt att den sakkunskap som man har litat sig\r\ntill i bankvärlden vilselett även de offentliga\r\nföreträdarna. Vi måste väl erkänna att man aldrig\r\nkan avkräva en offentlig företrädare de kunskaper\r\nsom en handläggare i banken skall ha för utlåning.\r\nDet gäller bankvärlden, finansvärlden och\r\nförsäkringsvärlden. I många andra frågor kan man\r\nskönja olika framsteg som de offentliga\r\nföreträdarna har gjort, speciellt när det gäller\r\nskatteplanering och etiska frågor i bankrörelsen.</pre><pre>Anf. 138  GÖRAN HÄGGLUND (kds):</pre><pre>Herr talman! Jag kan hålla med Leif Marklund om\r\natt bankerna har en särställning genom den\r\nlagstiftning som vi har och de möjligheter som\r\nbankerna har. Därför finns det också en särskild\r\ntillsynsmyndighet, som har att granska bankernas\r\nverksamhet. Det instrumentet finns redan för de\r\noffentliga myndigheterna.</pre><pre>Jag vill än en gång påminna om det viktiga i att\r\nstaten renodlar sin roll gentemot de olika\r\nföretagen. Det är väldigt svårt att både vara en\r\naktiv spelare på banan eller att åtminstone ha\r\nrepresentanter med i de olika lag som agerar och\r\nsamtidigt agera domare. Staten har att fastställa\r\nspelreglerna, spelarna spelar och staten granskar\r\noch har ett sanktionssystem för att gripa in om\r\nreglerna inte följs.</pre><pre>Anf. 139  LEIF MARKLUND (s):</pre><pre>Herr talman! Här blandar man ihop tillsyn och\r\ninsyn. Mellan tillsyn, som vi har en myndighet för,\r\noch offentlig insyn är det en väsentlig skillnad.</pre><pre>Sedan vill jag naturligtvis kommentera Göran\r\nHägglunds inlägg något. Staten måste renodla sin\r\nroll, säger utskottets talesman. Man vill renodla när\r\ndet gäller den synliga delen, de offentliga\r\nföreträdarna. Men vad är det egentligen för ett\r\nbeslut som vi skall fatta på torsdag när det gäller\r\nstatstjänstemännens och statens roll i fråga om\r\nBankakuten?</pre><pre>Anf. 140  GÖRAN HÄGGLUND (kds):</pre><pre>Herr talman! På vilket sätt har den offentliga insyn\r\nsom vi har haft inom bankverksamheten påverkat\r\nden utveckling som varit under 80-talet och början\r\nav 90-talet? Det har visat sig, Leif Marklund, att de\r\ninstrument som vi haft inte fungerat. På vilket sätt\r\nhar den här insynen kunnat komma de svenska\r\nmedborgarna till del? Har det inneburit att vi\r\nkunnat undvika problem som vi i dag har att brottas\r\nmed? Nej, det har det inte gjort.</pre><pre>En annan fråga som jag ställde till Leif Marklund\r\nvar om det från hans utgångspunkt är några faror\r\nförenade med en situation där staten deltar i beslut\r\nsom den själv i efterhand skall kontrollera. På den\r\npunkten anser tydligen Marklund att det inte finns\r\nnågra problem. Jag ser sådana problem och tar\r\nfasta på dem när jag anser att uppgifterna skall\r\nrenodlas.</pre><pre>Det är riktigt att bankverksamheten i vissa\r\navseenden har havererat i Sverige, och staten får ta\r\nett ansvar för att vi har ett fungerande\r\nbetalningssystem. Därmed garanterar man inte\r\nägarnas medel i dessa sammanhang, men vi\r\nbehöver ett fungerande banksystem. Detta haveri\r\nhar ju inträffat trots den offentliga insynen, och jag\r\nkan därför inte se att den har gett något positivt\r\nbidrag i detta sammanhang.</pre><pre>Anf. 141  LEIF MARKLUND (s):</pre><pre>Herr talman! Jag tycker att utskottets talesman\r\nskjuter på fel mål. Vad gäller motverkande av\r\nhaveriet i bankerna borde han angripa den roll som\r\nBankinspektionen har spelat under 80-talet. Men\r\ndet gör han icke utan angriper här de offentliga\r\nledamöterna, som har insyn men inte\r\ntillsynsverksamhet. Jag tycker att det är mycket\r\nmärkligt.</pre><pre>Jag har fortfarande inte fått svar på frågan om den\r\nmörkläggning som kommer att drabba staten i dess\r\nroll att utöva inflytande på bankerna i framtiden.</pre><pre>Anf. 142  GÖRAN HÄGGLUND (kds):</pre><pre>Herr talman! Det sades här att man borde angripa\r\nFinansinspektionen, och det ligger säkerligen\r\nmycket i att myndigheterna haft en insyn i dessa\r\nsammanhang men inte har lyckats genomskåda de\r\nsakförhållanden som ligger bakom den situation\r\nsom vi i dag har att kämpa med.</pre><pre>Jag har inte angripit de offentliga företrädarna i\r\nbankstyrelserna, men jag har sagt att de\r\nuppenbarligen inte har hjälpt oss att undvika den\r\nsituation som vi i dag har att brottas med. Det torde\r\nvara ett faktum som är helt klart för alla.</pre><pre>Vad gäller det offentligas roll i haverierna eller det\r\ndelvisa haveriet på bankområdet vill jag säga att det\r\noffentliga har att träda in i dessa sammanhang och\r\nförsöka komma till rätta med de problem som vi\r\nhar, eftersom ett utvecklat samhälle behöver ett väl\r\nfungerande betalningssystem. Men det har inte så\r\nmycket att göra med denna fråga, eftersom det som\r\nLeif Marklund kämpar för, nämligen de offentliga\r\nrepresentanterna i bankstyrelserna, uppenbarligen\r\ninte har kunnat medverka till att denna situation\r\nhar kunnat undvikas.</pre><pre>Jag vidhåller alltså att det finns stora problem med\r\nrepresentanter som sitter på flera olika stolar och\r\natt detta instrument inte har visat sig fungera.\r\nAlltså: Klarlägg och renodla ansvarsförhållandena!</pre><pre>Anf. 143  LEIF MARKLUND (s):</pre><pre>Herr talman! Fortfarande är de sakskäl som jag\r\nefterlyste mycket tunna. Jag kan inte få något\r\nfotfäste i dem, utan vad som fortfarande gäller är\r\nprincipiella skäl. Vad vi har krävt i vår reservation\r\när att man skall bibehålla den nuvarande\r\norganisationen tills man har gjort en utredning och\r\nutvärdering och har kommit fram till något som är\r\nbättre. Vi motsätter oss inte att man ser över\r\nformerna, men vi tycker att det är mycket märkligt\r\natt man, som nu sker, tillskapar ett glapp mellan\r\nutredningens resultat och avskaffandet, som det av\r\nprincipiella skäl skulle vara bråttom med.</pre><pre>Anf. 144  GÖRAN HÄGGLUND (kds):</pre><pre>Herr talman! Att det här förslaget har kommit\r\nborde inte vara någon överraskning för någon\r\nledamot här i kammaren, eftersom denna fråga,\r\nsom jag nämnde i mitt inledande anförande,\r\ndiskuterades även förra året.</pre><pre>Leif Marklund tycker inte att man skall ta hänsyn\r\ntill principiella skäl. Men skälen är att det för ett\r\nfungerande näringsliv och ett fungerande samhälle\r\nfordras att rollerna klarläggs.</pre><pre>Staten skall enligt mitt synsätt fastställa spelregler,\r\noch spelarna skall agera på banan enligt dessa\r\nregler. För dem som inte gör det skall staten ha ett\r\nsanktionssystem, och den skall också utöva tillsyn\r\növer spelets förlopp.</pre><pre>Marklund hävdar uppenbarligen att staten även i\r\nfortsättningen skall agera på banan, och jag menar\r\natt det försvårar klarläggandet av\r\nansvarsförhållanden.</pre><pre>Detta var mitt sista inlägg.</pre><pre>Anf. 145  LEIF MARKLUND (s):</pre><pre>Herr talman! Mitt sista inlägg blir att staten via\r\nbankakuten kommer att finnas med på arenan.\r\nMan byter i stort sett bara utgångspunkt i det här\r\nfallet. Om man sparkar offentliga ledamöter,\r\nuppstår ett glapp i spararnas möjligheter till insyn i\r\nhanteringen av deras utlånade medel. Man vill\r\növerlämna denna möjlighet till staten, men på ett\r\nsätt som innebär mörkläggning.</pre><pre>Överläggningen var härmed avslutad.</pre><pre>(Beslut skulle fattas den 15 december.)</pre><pre>15 §  Ändringar i lagstiftningen på\r\nvärdepappersområdet</pre><pre>Föredrogs</pre><pre>näringsutskottets betänkande</pre><pre>1992/93:NU10 Ändringar i lagstiftningen på\r\nvärdepappersområdet (prop. 1992/93:90 och\r\n1992/93:89 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 15 december.)</pre><pre>16 §  Ökade insatser för europeiskt forsknings-\r\noch utvecklingssamarbete</pre><pre>Föredrogs</pre><pre>näringsutskottets betänkande</pre><pre>1992/93:NU14 Ökade insatser för europeiskt\r\nforsknings- och utvecklingssamarbete (prop.\r\n1992/93:79).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 15 december.)</pre><pre>\r\n17 §  Ändrat ikraftträdande av lagbestämmelser\r\nom lämplighetsprövning av större ägare i\r\nbankaktiebolag</pre><pre>Föredrogs</pre><pre>näringsutskottets betänkande</pre><pre>1992/93:NU21 Ändrat ikraftträdande av\r\nlagbestämmelser om lämplighetsprövning av större\r\nägare i bankaktiebolag.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 15 december.)</pre><pre>18 §  Bordläggning</pre><pre>Anmäldes och bordlades</pre><pre>Finansutskottets betänkanden</pre><pre>1992/93:FiU1 Åtgärder för att stabilisera den\r\nsvenska ekonomin</pre><pre>1992/93:FiU9 Avbrytande av det pensionsanknutna\r\npremiegrundande allemanssparandet</pre><pre>Jordbruksutskottets betänkanden</pre><pre>1992/93:JoU10 Ändring i miljöskyddslagen m.m.</pre><pre>1992/93:JoU11 Vissa åtgärder inom klimatområdet\r\noch i Östersjöregionen</pre><pre>Näringsutskottets betänkanden</pre><pre>1992/93:NU11 Ändringar i kärntekniklagen, m.m.</pre><pre>1992/93:NU20 Kärnsäkerhetssamarbete med de\r\nbaltiska staterna och med Ryssland, m.m.</pre><pre>19 §  Kammaren åtskildes kl. 18.07.</pre><pre>Förhandlingarna leddes</pre><pre>av talmannen från sammanträdets början t.o.m. 7 §\r\nanf. 15 (delvis),</pre><pre>av förste vice talmannen därefter t.o.m. 8 § anf. 43\r\n(delvis),</pre><pre>av tredje vice talmannen därefter t.o.m. 9 § anf. 74\r\n(delvis),</pre><pre>av andre vice talmannen därefter t.o.m. 10 § anf.\r\n112 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}