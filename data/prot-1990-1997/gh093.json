{"dokumentstatus":{"dokument":{"hangar_id":"2349269","dok_id":"GH093","rm":"1993/94","beteckning":"3","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"3","slutnummer":"0","datum":"1993-10-06 00:00:00","systemdatum":"2005-10-27 13:35:32","publicerad":"1993-10-06 00:00:00","titel":"Riksdagens snabbprotokoll 1993/94:3 Onsdagen den 6 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{8B8E701C-F1C4-4B93-B3A6-064298A37476}","dokument_url_text":"http://data.riksdagen.se/dokument/GH093/text","dokument_url_html":"http://data.riksdagen.se/dokument/GH093","dokumentstatus_url_xml":"http://data.riksdagen.se/dokumentstatus/GH093","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:3</div>\r\n<div class=\"sidhuvud_datum\">Onsdagen den 6 oktober</div>\r\n<div class=\"sidhuvud_klockslag\">Kl. 10.00--13.02</div>\r\n<hr class=\"sidhuvud_linje\">\r\n<pre>1 §  Nya riksdagsledamöter m.m.</pre><pre>Upplästes och lades till handlingarna följande från\r\nvalprövningsnämnden inkomna</pre><pre>Berättelse om granskning av bevis för\r\nriksdagsledamöter och ersättare för\r\nriksdagsledamöter</pre><pre>Till valprövningsnämnden har från\r\nRiksskatteverket inkommit bevis om att</pre><pre>dels Bengt Lindqvist (s), Tyresö, utsetts till ny\r\nledamot av riksdagen fr.o.m. den 6 oktober 1993\r\nsedan Barbro Evermo Palmerlund (s) avsagt sig sitt\r\nuppdrag som riksdagsledamot. Till ersättare för\r\nriksdagsledamöter har i detta fall utsetts Kristina\r\nPersson, Stockholm, Sven-Åke Nygårds, Bromma,\r\nCarin Jämtin, Stockholm, Stig Gustafsson,\r\nBromma, och Kristina Nordström, Stockholm,\r\n(alla s);</pre><pre>dels Hans Hjortzberg-Nordlund (m), Särö, utsetts\r\ntill ny ledamot av riksdagen fr.o.m. den 6 oktober\r\n1993 sedan Nic Grönvall (m) avsagt sig sitt uppdrag\r\nsom riksdagsledamot. Till ersättare för\r\nriksdagsledamöter har i detta fall utsetts Gunnel\r\nWelin, Varberg, och Börje Tönsgård, Heberg,\r\n(båda m);</pre><pre>dels Ola Karlsson (m), Granbergsdal, utsetts till ny\r\nledamot av riksdagen fr.o.m. den 6 oktober 1993,\r\nsedan Ann-Cathrine Haglund (m) avsagt sig sitt\r\nuppdrag som riksdagsledamot. Till ersättare har i\r\ndetta fall utsetts Sten Tolgfors, Örebro, och Åke\r\nAndersson, Örebro, (båda m).</pre><pre>Valprövningsnämnden har denna dag granskat\r\nbevisen och därvid funnit att de blivit utfärdade i\r\nenlighet med 15 kap. 1 § vallagen.</pre><pre>Stockholm den 6 oktober 1993</pre><pre>Lars Tottie</pre><pre>Sven-Georg Grahn</pre><pre>2 §  Ledighet</pre><pre>Talmannen meddelade att Kent Carlsson (s) ansökt\r\nom sjukledighet under tiden den 6 oktober--den 30\r\nnovember.</pre><pre>Kammaren biföll denna ansökan.</pre><pre>Talmannen anmälde att Kristina Persson (s) skulle\r\ntjänstgöra som ersättare för Kent Carlsson.</pre><pre>3 §  Anmälan om kompletteringsval till\r\nutbildningsutskottet</pre><pre>Talmannen meddelade att Moderata\r\nsamlingspartiets riksdagsgrupp på grund av\r\nuppkommen vakans anmält Hans Nyhage som\r\nledamot i utbildningsutskottet efter Ann-Cathrine\r\nHaglund.</pre><pre>Talmannen förklarade vald till</pre><pre>ledamot i utbildningsutskottet</pre><pre>Hans Nyhage (m)</pre><pre>4 §  Partiledardebatt med anledning av\r\nregeringsförklaringen</pre><pre>Anf. 1  Ingvar Carlsson (s):</pre><pre>Fru talman! Det som inträffat i Ryssland är tragiskt\r\noch oroande. Fascister och gammelkommunister\r\ntvingade president Jeltsin att möta våld med våld.\r\nMänniskoliv har gått till spillo. Den sköra\r\ndemokratin har utsatts för allvarliga påfrestningar.</pre><pre>De allra flesta av oss känner lättnad över att\r\nkuppmakarna misslyckats. Men vi inser att\r\npresident Jeltsin och demokratianhängarna nu har\r\nen ännu svårare uppgift. Demokratin måste inte\r\nbara verka med hjälp av allmänna val, utan också\r\nkunna lösa de djupa ekonomiska och sociala\r\nproblemen som finns i Ryssland för att befästa sin\r\nlegitimitet.</pre><pre>Rysslands öde ligger i det ryska folkets händer, men\r\nomvärlden bör känna sitt ansvar för att stödja\r\ndemokratin i de tidigare kommunistländerna.</pre><pre>Också för svensk del kan vi dra vissa slutsatser:\r\nKrisen i Ryssland har än en gång visat att Sverige\r\nmåste bedriva en fast och konsekvent\r\nutrikespolitik. Vi kan inte överge en\r\nsäkerhetspolitisk position utan att i nationellt\r\nsamförstånd ha etablerat en ny.\r\nSäkerhetspolitikens trovärdighet står och faller\r\nmed det ansvar, den fasthet och den uthållighet som\r\ni decennier kännetecknat den svenska linjen.</pre><pre>Fru talman! Sverige saknar politiskt ledarskap.\r\nDen svenska ekonomin driver vind för våg. Det\r\nskriver fondkommissionärsfirman Alfred Berg i sitt\r\nsenaste nyhetsbrev. Det är marknadens bedömning\r\nav tillståndet i landet, efter två år med regeringen\r\nBildt.</pre><pre>Om en liten stund kommer fyra företrädare för\r\ndenna regering, i ett 45 minuter långt högtidstal, att\r\nprisa den egna politiken och skylla alla problem på\r\nsocialdemokraterna.</pre><pre>Med regeringens uppläggning blir det tyvärr inte\r\nmånga tillfällen till debatt här i dag. Därför vill jag\r\natt ni som lyssnar skall fundera lite extra på vad de\r\nord som kommer att användas här i dag egentligen\r\nbetyder.</pre><pre>Carl Bildt kommer att tala om ''ljuspunkter'' i\r\nekonomin. Då menar han att exportindustrin går\r\nbra på grund av att kronan tappat 25--30 % av sitt\r\nvärde. Det som statsministern för ett år sedan\r\nkallade ''ett misslyckande'' är i dag regeringens\r\nenda tillgång.</pre><pre>Men det är ingen ljuspunkt för dem som är\r\narbetslösa. Företagen utnyttjar den låga\r\nkronkursen till att höja sina vinster, inte främst till\r\natt öka marknadsandelarna och därmed\r\nsysselsättningen. Det visar uppgifter från\r\nExportrådet.</pre><pre>Det är heller ingen ljuspunkt för alla de företag som\r\när beroende av hemmamarknaden.</pre><pre>Det är i dessa små- och medelstora företag som de\r\nnya jobben måste växa fram. De drabbas nu hårt av\r\nregeringens ensidiga åtstramning. Det visar 30 000\r\nföretagskonkurser de senaste åren.</pre><pre>Olof Johansson kommer förmodligen att hävda att\r\nkronan föll därför att vi socialdemokrater hade\r\nkongress för två veckor sedan.</pre><pre>Men, Olof Johansson, kronan har fallit stadigt i ett\r\når nu. Så långa kongresser har inte vi\r\nsocialdemokrater.</pre><pre>Däremot har vi under hela den perioden haft en\r\nborgerlig regering som låtit den svenska ekonomin\r\ndriva vind för våg, en regering som tappat\r\nkontrollen över både budgetunderskott och\r\narbetslöshet.</pre><pre>Carl Bildt kommer säkert att säga att han och\r\nregeringen skall göra Sverige till en tillväxt- och\r\nföretagarnation. Det sade han hösten 1991, det\r\nsade han förra hösten och det kommer han att säga\r\nnu för tredje året i rad.</pre><pre>Men för tredje året i rad minskar tillväxten.</pre><pre>Regeringsföreträdarna kommer också att säga att\r\narbetsrättslagstiftningen måste göras smidigare.\r\nDet betyder att företagen får lättare att sparka folk.</pre><pre>Vilka vill företagen bli av med? Vi ser redan\r\ntendenserna.</pre><pre>Det är unga kvinnor som har små barn. Det är äldre\r\nanställda, som skulle behöva lära nytt och\r\nutvecklas. Det är människor som har problem med\r\nhälsan eller har ett handikapp.</pre><pre>Det regeringen egentligen vill är att minska\r\ninflytandet för löntagarna och öka arbetsgivarnas\r\nmakt.</pre><pre>Jag var litet nyfiken på om statsministern i årets\r\nregeringsförklaring skulle ha mage att upprepa det\r\nmoderata vallöftet om sänkta skatter och att det\r\nmåste löna sig att arbeta.</pre><pre>Riksrevisionsverket har ju visat att regeringen höjt\r\ninkomstskatten för alla. Så fick vi beskedet: Det\r\nlönar sig mindre att arbeta i moderaternas Sverige\r\nän tidigare.</pre><pre>Mest har regeringen höjt skatten för dem som har\r\nlåg lön. De har fått en skattehöjning som är dubbelt\r\nså stor som höginkomsttagarnas.</pre><pre>För att få sänkt skatt i moderaternas Sverige måste\r\nman ha en stor förmögenhet, eller en tjock\r\naktieportfölj, eller ett fett arv som väntar, eller\r\ngenerösa penninggåvor i sikte. Tillhör du dem, då\r\nfår du sänkt skatt.</pre><pre>Dessa grupper har redan fått betydande lättnader.\r\nNu föreslår regeringen ytterligare sänkningar av\r\nskatten på kapital. Det här är allvarligt av tre skäl.</pre><pre>För det första: Därmed rubbas den balans i\r\nbeskattningen av arbete och kapital som\r\nskattereformen åstadkom. Nu öppnas nya\r\nmöjligheter igen för skattefusk och\r\nskatteplanering. Kapitalägarna får kraftiga\r\nförbättringar. Gamla, sjuka, arbetslösa och vanliga\r\nlöntagare drabbas däremot hårt av regeringens\r\npolitik.</pre><pre>För det andra: De ekonomiska skillnaderna mellan\r\nolika grupper i Sverige ökar ännu mer. Det blir som\r\ni USA under Reagan och i Storbritannien under\r\nThatcher. De rika blir rikare och de fattiga blir\r\nfattigare.</pre><pre>För det tredje: Regeringen lånar till\r\nskattesänkningar för kapitalägare.\r\nSkattesänkningarna är inte finansierade, utan dem\r\nlånar man till.</pre><pre>Försörjer du dig däremot på industriarbete, på att\r\nstäda, köra taxi eller bära ut post, då får du höjd\r\nskatt. Ju mindre du tjänar, desto mer tar den\r\nmoderate skatteministern och regeringen ifrån dig.</pre><pre>Med denna politik angriper den moderatledda\r\nregeringen, enligt min mening, grunderna för det\r\nsom gjort Sverige till ett bra land att leva och bo i.</pre><pre>Som ordförande för det socialdemokratiska partiet\r\nvill jag från denna talarstol deklarera: Vi motsätter\r\noss dessa orimliga och orättvisa förslag.\r\nSocialdemokratin kommer 1994 att gå till val på en\r\npolitik som innebär att rättvisa och trygghet också\r\nskall gälla i framtidens Sverige.</pre><pre>Vi kommer här i dag också att få höra att\r\nregeringen fortsätter att effektivisera och förbättra\r\ni kommunerna. Det betyder i klartext att 26 000\r\nkommunalt anställda får sparken. Det betyder att\r\ndet blir ännu färre som jobbar på dagis, i skolan, på\r\nsjukhus, på ålderdomshem och i hemtjänsten. Det\r\när där de arbetar, dessa kommunalt anställda, som\r\nfrån nyliberalt håll utpekas som ''tärande''.</pre><pre>AMS, Svenska kommunaltjänstemannaförbundet\r\noch andra har räknat ut att det är ekonomiskt\r\nvansinne att avskeda fler människor i kommunerna\r\ni rådande arbetsmarknadsläge.</pre><pre>Kan vi få besked från regeringssidan i dag?</pre><pre>Var har regeringen de ekonomiska beräkningar\r\nsom säger att samhället tjänar på att ytterligare\r\ntiotusentals människor hänvisas till a-kassa och\r\nsocialbidrag?</pre><pre>Förmodligen kommer statsministern att göra ett\r\nstort nummer av att regeringen håller på att skapa\r\nEuropas bästa skola.</pre><pre>När moderater talar om en bättre skola betyder det:\r\nfärre lärare, större klasser, mindre hjälp åt svaga\r\nelever, sämre skolmat, dåliga skollokaler.</pre><pre>Det betyder också att föräldrar som har råd, och\r\nsom håller sig framme, kan sätta sina barn i privata\r\nskolor, som dels gynnas bidragsmässigt på de\r\nkommunala skolornas bekostnad, dels kan ta ut\r\navgifter.</pre><pre>Skolpengen leder till en sämre skola för de allra\r\nflesta och till en allt brutalare uppdelning av barn.</pre><pre>p10p &gt; </pre><pre>När det kommer rapporter om att våldet i skolorna\r\noch mot lärarna ökar, då säger den moderata\r\nskolministern: ''Ja, varför inte -- -- -- visst kan vi ha\r\npoliser i skolorna.'' Poliser? I Europas bästa skola!</pre><pre>Var det detta moderaterna menade, när man i\r\nvalrörelsen talade om fler poliser i Sverige?</pre><pre>Vi kommer också här i dag att få höra från\r\ntalarstolen att valfriheten har ökat.</pre><pre>Hur har valfriheten ökat för de 500 000 som i dag\r\ninte har något jobb, eller för alla dem som vräkts\r\nfrån sina bostäder, eller för dem som tvingas ställa\r\nsig i socialbidragskön?</pre><pre>Vad har den pensionär för valfrihet som inte har råd\r\natt bo kvar hemma när maken läggs in på sjukhem?</pre><pre>Vad har gamla människor som får liggsår att välja\r\npå när personalen inte har tid att sköta dem\r\nordentligt?</pre><pre>Vem väljer att ligga ensam, den där allra sista\r\nnatten i livet?</pre><pre>Jag håller med Bengt Westerberg om det han sade\r\ni programmet Aktuellt för någon vecka sedan. Han\r\nsade: ''Om vi försämrar den offentliga servicen, då\r\nlägger vi över bördor på anhöriga, och det riskerar\r\ni värsta fall att leda till att de får jobba så hårt att\r\nderas sjukdomar eller åldrandeprocess kan\r\npåskyndas och det är allvarligt. -- -- -- De\r\nmänniskor som ständigt talar om nedrustning av\r\nden offentliga sektorn, de borde lära sig av det här.''</pre><pre>De som borde lära sig, de som påstår att den\r\noffentliga sektorn är för stor och att det är bra att\r\nden rustas ned, de sitter här i kammaren. De heter\r\nt.ex. Carl Bildt, Gunnar Hökmark, Gullan\r\nLindblad och Lars Tobisson. De är moderater. Och\r\nute i kommunerna sitter ännu fler moderater och\r\nplanerar nya nedskärningar av välfärden.</pre><pre>Vem står för regeringens politik? Är det Carl Bildt\r\neller Bengt Westerberg? Är det statsministern eller\r\nvice statsministern? Fru talman! Jag erkänner att\r\ndet är en märklig fråga att behöva ställa.</pre><pre>Vi är många som är oroliga över vart Sverige är på\r\nväg. Sjukvårdsminister Bo Könberg är orolig över\r\natt gamla vanvårdas. Alf Svensson är orolig över att\r\nden ekonomiska brottsligheten ökar.\r\nArbetsmarknadsminister Börje Hörnlund är orolig\r\növer alla arbetslösa ungdomar.</pre><pre>Men det räcker inte att vara orolig, inte när man\r\nsitter i regeringen, inte när man har majoritet i\r\ndenna kammare och inte när man har makten ute i\r\nkommunerna.</pre><pre>Det räcker inte att vara orolig, när vi har ytterligare\r\nett år framför oss, då svensk ekonomi kommer att\r\ndriva vind för våg, och då landet kommer att vara\r\nberoende av Ny demokratis nycker och försök att\r\nskapa motsättningar mellan människor.</pre><pre>Det finns forskare, bl.a. i Tyskland, som menar att\r\nhögerextremisterna, om de inte hade invandrarna\r\noch flyktingarna att skylla allt elände på, skulle\r\nvända sitt hat mot någon annan grupp, t.ex.\r\narbetslösa eller handikappade.</pre><pre>Men så kan det väl ändå inte vara i Sverige?</pre><pre>Sedan läste jag en artikel i Aftonbladet förra\r\nveckan av Lennart Nolte, förbundsordförande i\r\nSynskadades Riksförbund. Han citerade Ian\r\nWachtmeister, som sagt: ''Toaletterna har blivit\r\nstora och ödsliga för att passa rullstolar. Och\r\ntrapporna går knappt att gå i för att man skall\r\nkunna åka i dem.''</pre><pre>Kan vi få ett besked här i dag från Ian\r\nWachtmeister? Är det handikappade som står näst\r\ni tur för Ny demokratis kampanjer?</pre><pre>Kan vi få besked från Folkpartiet? Står Folkpartiet\r\nut ett år till, eller kanske ännu längre -- om jag skall\r\ntro regeringsdeklarationen -- med att regera på\r\nnåder av Ny demokrati?</pre><pre>Alf Svensson! Ni sitter i regeringen, och ni har\r\nansvaret. Ni lovade mer pengar till sjukvården och\r\näldreomsorgen. Det var många, framför allt äldre,\r\nsom trodde på det löftet. Men det blev mindre\r\npengar och sämre vård. Var finns moralen och\r\netiken hos kds när det gäller sjuka och gamla?</pre><pre>Fru talman! Utmaningarna som ligger framför oss\r\när gigantiska.</pre><pre>Vi skall pressa ned den högsta arbetslösheten i\r\nmodern tid.</pre><pre>Vi skall ta ned ett budgetunderskott som skenar.</pre><pre>Vi skall betala räntor på en statsskuld som passerat\r\n1 000 miljarder kronor.</pre><pre>För att klara de kraftprov som ligger framför oss,\r\nmåste vi koncentrera all vår förmåga på att lösa de\r\nstora problemen.</pre><pre>För det första, och det viktigaste av allt: Vi måste\r\nfå fart på tillväxten igen. Vi socialdemokrater vill\r\nha en rejäl stimulans av produktion och\r\ninvesteringar. Efterfrågan måste öka. Vi har lagt\r\nfram en rad konkreta förslag i detta syfte i vår\r\nekonomisk-politiska motion till riksdagen. Allt fler\r\nekonomer stöder nu vår uppfattning.</pre><pre>För det andra: Arbetslösheten måste ned. Den\r\nsvarar i dag för tre fjärdedelar av\r\nbudgetunderskottet. De nya jobben måste växa\r\nfram, främst i den privata sektorn. Men mot de\r\nnyliberala kraven på fler otrygga, underbetalda\r\ntjänarjobb ställer vi socialdemokrater fler\r\nkompetenskrävande, välbetalda och ansvarsfulla\r\narbeten.</pre><pre>För det tredje: Vi måste sätta in kraftfulla åtgärder\r\nmot det strukturella underskottet. Också här har vi\r\nen rad förslag. Vi vill bygga upp en ny finansiering\r\nav sjukförsäkringen och arbetsskadeförsäkringen.\r\nVi vill skapa en hållbar finansiering av a-kassan. Vi\r\nvill förstärka skatterevisionen och ta krafttag mot\r\nden ekonomiska brottsligheten.</pre><pre>Vi vänder oss bestämt mot att besparingarna\r\nensidigt går ut över dem som har det sämst, över\r\ngamla, sjuka och arbetslösa. Det är vi som är friska,\r\nhar jobb och tjänar bra som måste dra det tyngsta\r\nlasset.</pre><pre>Besparingarna måste utformas så att medborgarna\r\nkänner att krisens bördor fördelas någorlunda\r\nrättvist, så att var och en ser att de gemensamma\r\nansträngningarna leder till att fler och fler får jobb\r\noch kan försörja sig själva.</pre><pre>För det fjärde: Regeringspartierna har med olika\r\nuttalanden skapat total förvirring om vad de tänker\r\ngöra med pensionerna, sjukförsäkringen,\r\nföräldraförsäkringen och andra trygghetsreformer.</pre><pre>Medborgarna måste få besked om vilka regler som\r\ngäller. Blir det inkomsttrygghet eller bara\r\ngrundskydd? Ett klart besked om\r\nsocialförsäkringarna skulle leda till ett sving i\r\nefterfrågan.</pre><pre>Det är mycket vi själva kan och måste göra för att\r\nta Sverige ur krisen. Ansvaret för den svenska\r\nekonomin är vårt eget, ingen annans. Den svenska\r\narbetslösheten kräver att åtgärder sätts in här, i vårt\r\neget land.</pre><pre>Vi styr vårt eget öde, men vi är samtidigt beroende,\r\npå gott och på ont, av vår omvärld. Vi påverkas av\r\natt 20 miljoner människor går arbetslösa i\r\nVästeuropa.</pre><pre>Därför har den svenska socialdemokratin,\r\ntillsammans med övriga socialdemokratiska partier\r\ni Europa, inlett ett arbete med att utforma en ny\r\nstrategi för full sysselsättning i Europa. Vår strategi\r\nskiljer sig helt från den nyliberala politik som styrt\r\nflertalet industriländer under de senaste tio åren\r\noch som lett till massarbetslöshet och stagnation. Vi\r\nvill investera i människor, i miljö, i social omsorg, i\r\nkultur, i ny teknologi och bättre kommunikationer.\r\nVi vill satsa på arbete och utveckling.</pre><pre>Om Sverige och andra europeiska länder verkligen\r\nskulle ta krafttag mot arbetslösheten, då är jag\r\növertygad om att fler och fler i vårt land skulle ställa\r\nsig positiva till ett utökat samarbete i Europa och\r\ntill ett svenskt medlemskap i EG.</pre><pre>Därför vill jag vara med och verka för en förändring\r\nav politiken i Europa. Därför vill jag framför allt ha\r\nen annan politik och en annan regering i Sverige!</pre><pre>(Applåder)</pre><pre>Anf. 2  IAN WACHTMEISTER (nyd):</pre><pre>Fru talman! Till dem som nu traditionsensligt\r\nlämnar lokalen vill jag påpeka att baren inte har\r\nöppnat ännu.</pre><pre>I motsats till Ingvar Carlsson vet jag inte riktigt vad\r\nregeringen i allmänhet kommer att säga så\r\nsmåningom. Det räcker för min del med vad den\r\nhar sagt och gjort.</pre><pre>Jag utgår också från att alla känner till den mycket\r\nallvarliga situationen i världen och i Sverige. Jag vill\r\nsjälv inleda med att tala om den politiska\r\nnervositeten i landet.</pre><pre>I somras åkte jag runt till 66 platser, från norr till\r\nsöder, och talade till säkert 66 000 personer. Under\r\nhela resan kunde vi se och höra folks oro över\r\narbetslösheten, och vi fick också upprepade bevis\r\npå de sociala och ekonomiska påfrestningar som\r\nföljt i flyktingpolitikens spår.</pre><pre>Framför allt media låtsades att vi åkte land och rike\r\nrunt för att hetsa mot muslimer -- inte ett ord om\r\nvår kritik mot den ekonomiska politiken eller om\r\nvåra förslag hur man åtgärdar ungdomsarbetslöshet\r\noch kriminalitet, hur man ändrar familjepolitiken\r\noch hur man kan göra för att ta sig ur politikens\r\neländiga träsk.</pre><pre>Reaktionen var våldsam. Det blev en makalös\r\nsmutskastning. Man föreslog t.o.m. öppet att de\r\nsom yttrade sympatier för Ny demokrati skulle\r\nbojkottas kommersiellt. Det räckte. Ingen i detta\r\nland eller i detta rum reagerade mot det. Om ni\r\nanvänder ord som fascism osv., är det precis ett\r\nutslag av det totala åsiktsförtrycket.</pre><pre>Om ni är intresserade, har vi vid det här laget 20\r\nA 4-pärmar fulla med oförskämdheter. Det går bra\r\natt läsa dem.</pre><pre>Man kan fråga sig:</pre><pre>Är vi rasister därför att vi kan räkna?</pre><pre>Är vi fascister därför att vi reser runt i Sverige och\r\nträffar folk, medan ni andra ligger i hängmattorna?</pre><pre>Är vi uppviglare därför att vi talar om alla de här\r\nfrågorna på ett sådant sätt att folk begriper? Det är\r\ni och för sig ovanligt.</pre><pre>Är vi möjligen nazister därför att Bert Karlsson ger\r\nut grammofonskivor -- vilket han har gjort förut\r\nockså -- med en orkester som spelar bl.a. Du gamla,\r\ndu fria? Jag tror att de kan göra en insats även för\r\nriksdagen, så att vi kanske slipper få texten\r\nutskriven på lappar i bänkarna vid riksmötets\r\nöppnande.</pre><pre>Märker ni inte hur sjukt allt det här är? Reagerar\r\nni inte när åsiktsmonopolets mest fisförnäma\r\nföreträdare t.ex. kräver att Expressen på\r\nlöpsedlarna skall be om ursäkt för att man\r\npublicerade Sifomätningar? Vi skulle kunna visa tio\r\nlöpsedlar som borde leda till fängelse för dem som\r\nhar skrivit dem en gång i tiden, därför att de är så\r\nförolämpande. Men de var riktade mot Ny\r\ndemokrati, och ändamålet tycks helga medlen.</pre><pre>Nu undrar jag, fru talman, hur det skall gå när ni\r\nskall besudla era händer här. Pierre Schori skrev\r\nnämligen för en månad sedan: ''Ny demokratis\r\npartiledning spelar på fördomar och okunskap.\r\nDen sprider lögner och förtal. Ny demokrati är i\r\ndag ett odemokratiskt parti. Varje annat parti'' --\r\ndet är värt att tänka på för regeringen -- ''som\r\nsamarbetar med Ny demokrati kommer att\r\nbesudlas av denna riksdagens femtekolonn.''</pre><pre>Jo, jag tackar! Jag lyckades till slut få in en replik i\r\nDagens Nyheter.</pre><pre>Det är personer som Schori som har fått mig att\r\navsky politiken, men som samtidigt ger mig\r\nadrenalin nog att jobba vidare, att avslöja den\r\nsortens politiker som hjälpt och stött\r\nförtryckarregimer runt om i världen och nu låtsas\r\nvara demokratins och humanismens apostel. Man\r\ntar sig för pannan.</pre><pre>Eller vad säger fru talmannen om Ingvar Carlssons\r\nlika löjliga som kränkande påstående att jag skulle\r\nvara ansvarig för en mordbrand i Trollhättan därför\r\natt det stod en rad i en debattartikel i Länstidningen\r\nÖstersund dagen innan? Var och en som kan sin\r\ngeografi kan komma till vissa slutsatser.</pre><pre>Jag undrar hur reaktionen skulle ha varit om det\r\nhade varit tvärtom, dvs. om jag hade beskyllt\r\nIngvar Carlsson för mordbrand eller Pierre Schori\r\nför spioneri. Vad hade då hänt?</pre><pre>''Verkligheten är vår största fiende.''</pre><pre>Om ni -- från vänster till höger i det politiska livet --\r\nfortsätter att kalla oss och svenska folket för\r\nrasister, kommer svenska folket kanske att bli det.\r\nJag tycker att det är oförskämt om man som\r\npolitiker skyller sina egna politiska misstag på\r\nandra. Det är en sak om man gör det mot Ny\r\ndemokrati -- den bluffen börjar alla genomskåda --\r\nmen jag tror att det blir värre när folk börjar tänka\r\npå att ni skyller på dem, på era egna väljare, på dem\r\nsom de facto betalar för era misstag.</pre><pre>Den svenska krisen är därför inte bara ekonomisk\r\noch politisk, utan den är också i allra högsta grad\r\nmoralisk.</pre><pre>Näste man till rakning är herr statsministern själv.\r\nTillsammans med den fantastiska trion Franzén och\r\nDennis från Riksbanken och Wibble lyckades han\r\nköra den svenska skutan i sank. För drygt ett år\r\nsedan hade vi en valutareserv på 160 miljarder\r\nkronor. I dag har vi ingen valutareserv alls; det\r\nkanske finns ett par miljarder kronor.</pre><pre>Riksbankspolitiken i allmänhet och ränte- och\r\nvalutapolitiken i synnerhet, som statsministern\r\nm.fl. här har försvarat, har kostat Sverige 80\r\nmiljarder kronor och 100 000 jobb sedan 1990. Det\r\nhär började nämligen innan denna regering\r\ntillträdde. Om siffrorna är felaktiga, vill jag ställa\r\nfrågan: Vilka är de riktiga sifforna? Vad var priset\r\nför uttalanden som ''vår kurs ligger fast'', ''vi\r\nförsvarar svenska kronan till varje pris'' och andra\r\nmagnifika uttalanden som ni körde med innan ni\r\ngick rakt in i väggen?</pre><pre>Jämfört med de 80 miljarderna, eller med det som\r\növer huvud taget händer i landet, tycker man\r\nkanske att de 1,5 miljarderna för delpensionen är\r\nganska litet pengar, men det är ändå de som har\r\ngjort Carl Bildt mest upphetsad. I ett fantastiskt\r\nindignationsnummer här i våras talade han i en\r\nveckas tid om att jag var opålitlig och ohederlig och\r\nsade att Ny demokrati hade brutit ett avtal. Sedan\r\nfick statsministern en utredning gjord av en\r\nstatsvetare och kanslichef. Den visade att vi inte\r\nhade brutit något avtal. När jag överlämnade den\r\nutredningen sade statsministern till mig att han\r\ntrodde att vi hade lagt den frågan bakom oss! Låt\r\nmig därför, fru talman, säga till statsministern: Vi\r\nhar inte lagt frågan om hederlighet bakom oss. Jag\r\ntycker nämligen inte att det där indignationsnumret\r\nvar särskilt hederligt av statsministern.</pre><pre>Sedan vill jag säga: Kom inte dragande med\r\ndelpensionen en gång till! Ny demokrati tänker inte\r\ndiskutera någonting annat än totala omläggningar\r\nav pensionssystemet -- sådana är verkligen i och för\r\nsig mycket nödvändiga. Om statsministern blir\r\nupprörd över brott mot icke-överenskommelser,\r\nsom han blev i våras, borde han bli ännu mer\r\nupprörd över brotten mot de överenskommelser\r\nsom han själv har träffat med\r\nSocialdemokraterna -- dem bryter ni ju på båda\r\nhållen. Varför blir ni inte indignerade då? Är ni så\r\nvana vid att ni lurar varandra, eller vad beror det\r\npå?</pre><pre>Så till den ekonomiska politiken. För ungefär ett år\r\nsedan påpekade jag -- nog så ensam i denna\r\nkammare -- att Sverige inte till varje pris skulle\r\nförsvara kronan utan tvärtom låta den flyta, att vi\r\nskulle kraftigt dra ned räntan och kombinera det\r\nmed ett omfattande finanspolitiskt paket. Då\r\nsvarade fru Wibble -- som härmed har rätt till\r\nreplik -- att detta var en usel politik och att det var\r\ntur att jag inte hade något som helst inflytande på\r\nden ekonomiska politiken. Nu, när vi vet hur det\r\ngick, vet vi alla att det var otur att fru Wibble hade\r\ninflytande på den ekonomiska politiken. Det har\r\nnämligen visat sig att vi hade ganska så rätt -- eller\r\nhur? Men det erkännandet lär vi väl inte få.</pre><pre>Alla talar så mycket om företagsamhet. T.o.m.\r\nIngvar Carlsson stöder företag, han som i hela sitt\r\nliv har jagat företagen, förföljt dem med orimliga\r\nskatter och försökt att misstänkliggöra dem. Nu har\r\nSocialdemokraterna seminarier för dem. Nu satsar\r\nalla på företagen. Okej, jag är företagare, och nu\r\nskall jag anlägga en företagsaspekt på den här\r\nsituationen.</pre><pre>Det Sverige som går så bra och som statsministern\r\när så nöjd med är de fria företagens, näringslivets\r\noch framför allt exportindustrins Sverige. De\r\ntäcker 20 -- 25 % av vår BNP. De företagen går bra\r\ndärför att den svenska kronan flyter och därför att\r\nräntorna har dragits ned trots regeringens och\r\nRiksbankens fatala valuta- och räntepolitik för ett\r\når sedan. De går bra därför att de är välskötta och\r\ndärför att de vet hur man producerar, rationaliserar\r\noch marknadsför.</pre><pre>Resten av AB Sverige -- låt oss kalla det så -- sköts\r\nav politiker i en eller annan form. Detta AB Sverige\r\ngör världens största förlust och är skuldsatt upp\r\növer öronen. Företagsledningen, dvs. regeringen --\r\noch riksdagen, får man väl säga -- vägrar att föregå\r\nmed gott exempel och skära inom sin egen\r\nkostnadssfär. Nya chefer i företaget utnämns inte\r\npå grund av kompetens utan som tack för senast.\r\nNivån därunder i det stora företaget är då landsting\r\noch kommuner. Vad gör cheferna där? Man rensar\r\ninte i sin omständliga byråkrati -- nej då. Där\r\ngenomför man rationaliseringarna genom att\r\navskeda dem som producerar, dvs. sjuksköterskor,\r\nlärare, läkare, hemtjänstbiträden och vad det kan\r\nvara. Det är lika begåvat som att rationalisera\r\nVolvo genom att lägga ned biltillverkningen och\r\nstoppa in alla på kontoren. Man har kostnaderna\r\nkvar men får ingenting för pengarna.</pre><pre>AB Sverige, alltså landet Sverige, är i kris. I ett\r\nsådant företag brukar företagsledningen inte slå sig\r\nför bröstet, utan man brukar sätta till alla klutar för\r\natt komma ur den knipa man är i. Nu är frågan:\r\nOrkar den här topptunga kolossen över huvud taget\r\nta sig upp ur politikens träsk? Det är en fråga som\r\näven internationella iakttagare ställer sig med viss\r\noro.</pre><pre>Frågan är också: Skall kompetens och sunt förnuft,\r\ndet som vi egentligen borde företräda, kunna segra\r\növer den kortsiktiga popularitetsjakt som Bildt\r\ntalade om i går och som har kännetecknat både\r\nhans eget och alla andra partier under mycket lång\r\ntid? Ja, det är frågan det. Jag kan bara säga att vi\r\ngärna ställer upp på konkreta, tuffa och förnuftiga\r\nåtgärder men inte på resten.</pre><pre>Jag skall därmed lämna den ekonomiska politiken.\r\nJag vill bara nämna att vi har flera sådana förslag\r\nsom de som finansministern kallade usla. Jag\r\nkommer att presentera fler usla förslag. Ni kan ju\r\ndå berätta hur usla de är, så skall vi sedan följa upp\r\nvad som händer på de punkterna också. Jag kan\r\nbörja med några nu.</pre><pre>Jag menar att arbetsrätten måste ändras i grunden.\r\nDet säger regeringen också, men jag menar att man\r\nmåste ta en match med facket. Jag tycker inte att\r\nfacket representerar sina medlemmar på ett riktigt\r\nsätt. Långsiktigt motarbetar facket medlemmarnas\r\nintressen. Därför måste man ta en match om det\r\noch ändra på det. Men i den här församlingen\r\nkommer ju en massa människor från facket, så här\r\när det nästan omöjligt att åstadkomma någonting\r\nsådant. Det tror jag inte ens att den här regeringen\r\nvågar sig på. Men kom ihåg att det är fackets\r\nåsikter -- de arbetsrättsliga lagar och avtal som vi\r\nhar -- som gör att företagen i dag kör övertid i stället\r\nför att anställa folk. Det beror på dem. Var finns\r\nåtgärderna som nu måste fram?</pre><pre>En annan sak som måste ändras i grunden är\r\nungdomspolitiken. Jag anser att ungdomspolitiken\r\när den största och mest ödesmättade frågan över\r\nhuvud taget framöver. Om vi fortsätter som vi gör\r\nnu, när ungdomsarbetslösheten är dubbelt så stor\r\nsom den vanliga arbetslösheten, kommer vi att få\r\nutslagna generationer.</pre><pre>Vad kan vi då göra? Ja, det skulle vara värt en egen\r\ndebatt. Det behövs krav i skolan på eleverna, krav\r\npå lärarna och krav på föräldrarna, som måste inse\r\natt barnomsorg inte är föräldraomsorg.\r\nUngdomslöner måste införas, helst också två års\r\nprovanställning. Vi skall ha\r\nungdomspraktikplatser, men de skall inte vara\r\ngratis för företagen -- de skall inte ha några\r\ngratiserbjudanden; det är inget bra förhållande. In\r\nmed lärlingssystem! Inbyggda skolor är\r\nsjälvklarheter, liksom ungdomsbostäder som inte\r\när byggda enligt byggnormen utan som ungdomar\r\nsjälva får komplettera, osv. Och ge premier till dem\r\nsom sköter sig -- det är ju en orginell idé! -- i stället\r\nför lyxresor till värstingar, osv.</pre><pre>Vi kan också arbeta med biståndsbrigader och\r\nkatastrofbrigader, dvs. utöka den allmänna\r\nvärnplikten till alla, även tjejerna. Utom i det\r\nmilitära skulle de alltså kunna jobba i\r\nbiståndsbrigader, låt oss säga med miljön i\r\nBaltikum -- det måste ju vara hundra gånger\r\nroligare än att gå hemma och krama några träd --\r\noch i katastrofbrigader för att själva hjälpa till vid\r\nkatastrofer. Och det är katastrof över allt på hela\r\njordklotet -- marknaden är enorm!</pre><pre>Vidare måste vi äldre föregå med gott exempel. Vi\r\nmåste ändra lagar och skatter så att det lönar sig att\r\nstudera. När man är 16 -- 17 år skall man se att det\r\nfaktiskt lönar sig att studera och att det lönar sig att\r\narbeta. Vi måste ta bort det mygel och den\r\nkorruption som ungdomarna iakttar och tycker är\r\nganska äckliga. Vänskapskorruption, som finns i\r\nSverige, är inte bättre än den vanliga\r\nstandardkorruptionen, vill jag härmed påstå. Det\r\när inte värre med en politiker som kan köpas för tio\r\nmiljoner kronor, vilket ibland förekommer i andra\r\nländer, än med en som kan köpas för en kaffe med\r\nen konjak och en dunk i ryggen.</pre><pre>Fru talman! Århundradets skattereform hade sina\r\nförtjänster men också vissa rent destruktiva\r\ningredienser. Tjänstemomsen är en sådan. Vid\r\nhearingen med Assar Lindbeck frågade jag varför\r\ndet bland dessa 113 punkter inte fanns någon punkt\r\nom tjänstemomsen -- det fanns det inte då -- och jag\r\nfick faktiskt inget svar; jag vet att man sedan\r\nbörjade titta närmare på det. Då var det faktiskt\r\ningen utom Ny demokrati som talade om det. Nu\r\ngörs det en utredning. Bra! Men låt det då inte vara\r\nsom det står i Svenska Dagbladet -- att ni utreder\r\noch utreder därför att ni inte vågar komma fram till\r\nett resultat. Här måste vi komma fram till ett\r\nresultat! Tjänstemomsen motverkar givetvis\r\nprivatiseringen av den offentliga sektorn, och den\r\ngynnar den svarta sektorn något alldeles\r\nfantastiskt. Moms på varor är nog okej, men\r\nmervärdesskatt på tjänster är fel.</pre><pre>Jag skall återkomma senare till flykting- och\r\nbiståndspolitiken. Jag sparar det bästa till sist så att\r\nherrarna Westerberg och Svensson skall bli riktigt\r\nglada.</pre><pre>Jag vill ta upp ett annat uselt förslag som regeringen\r\nkan bita i. Vi i riksdagen kan fatta beslut om att\r\nersättningsnivåerna vid t.ex. sjukdom och\r\narbetslöshet skall sänkas till 80 %. Varför kan vi då\r\ninte göra likadant när det gäller våra egna\r\nersättningsnivåer? Varför kan inte partistöd,\r\npresstöd och organisationsstöd rakt av sänkas till\r\n80 %? Jag fattar det inte. Jag har aldrig hört en\r\nlogisk förklaring till detta.</pre><pre>Till sist vill jag säga att demokratin inte överlever\r\nom politik blir ett yrke. Jag vet att det är farligt att\r\nsäga det. Ni har allihop suttit här i mer än åtta år.\r\nMen mitt förslag är som bekant att ingen skall sitta\r\ni riksdagen längre tid än två gånger fyra år. Varför\r\ndå? Jo, därför att demokratin måste vitaliseras. I\r\nAmerika pågår nu en mycket intensiv diskussion\r\nom detta. Alla människor man frågar om detta\r\nsäger: Ja visst, det är riktigt. Ingen skall få sitta i\r\nkongressen så länge.</pre><pre>I Amerika brukar de tala om tre gånger fyra år, så\r\nni kan andas ut litet grand. Men jag säger två\r\ngånger fyra år. Den här diskussionen måste vi ta\r\nupp. Vi måste föregå med gott exempel.\r\nDemokratin är hotad. Den hotas på olika sätt. Det\r\nbehöver inte gå till som det gjorde i Ryssland eller\r\ni Spanien där någon kom in med en lapp för ögat\r\noch sköt i taket. Demokratin går rent av att mygla\r\nbort.</pre><pre>Tack så mycket fru talman!</pre><pre>(Applåder)</pre><pre>Anf. 3  GUDRUN SCHYMAN (v):</pre><pre>Fru talman! Det är intressant att höra att\r\nföregående talare är så oroad över att ledamöter\r\nlämnar den här salen. Han borde vara mer oroad\r\növer att så många ledamöter lämnar hans eget parti\r\nmed hänvisning till att det är odemokratiskt och\r\ndiktatoriskt styrt.</pre><pre>Jag skall inleda det här anförandet med att för\r\novanlighetens skull redovisa ett sammanhang där\r\nVänsterpartiet är överens med Moderaterna. Det\r\ngäller synen på EG-frågan. Moderaterna har\r\nredovisat att frågan om EG måste bli viktig i\r\nvalrörelsen. Den uppfattningen har vi också.\r\nDäremot är vi fast övertygade om att det skall vara\r\nen separat folkomröstning. Vi skall inte blanda\r\nihop frågan om medlemskap i den europeiska\r\nunionen med frågan om vem som skall ha makten\r\ni Sverige. Frågan om EG gäller ju snarare i vilken\r\nutsträckning vi skall ha någon makt kvar i den\r\nsvenska riksdagen.</pre><pre>Vi menar att det är nödvändigt att den riksdag som\r\nkommer att väljas i nästa val består av både EG-\r\nförespråkare och EG-motståndare. Det är\r\nnämligen det enda som garanterar att det blir en\r\nriktig behandling av hur folkomröstningen skall gå\r\ntill, hur anslagen till de olika kampanjerna inför\r\nfolkomröstningen skall fördelas och hur\r\nfolkomröstningsresultatet skall hanteras. Med\r\ntanke på hur opinionen ser ut i dag -- det kommer\r\nsäkert inte att ändras -- blir det förmodligen ett nej\r\ni folkomröstningen. Därför är det viktigt att den\r\nopinionen också finns representerad i riksdagen.\r\nAlla partier måste ta hänsyn också till sina egna\r\nopinioner.</pre><pre>Vänsterpartiet avvisar ett medlemskap i den\r\neuropeiska unionen av främst tre skäl. Det första är\r\natt villkoret för medlemskapet och samarbetet\r\ntvingar oss att ge upp viktiga delar av vår\r\nsjälvständighet.</pre><pre>Det andra skälet är att vi i praktiken inte kommer\r\natt kunna behålla vår neutralitet och alliansfrihet.</pre><pre>Det tredje skälet är att vi vill att Sverige aktivt skall\r\nkunna verka för en ny fredligare och rättvisare\r\nvärldsordning som gäller hela världen. I dag går\r\nfaktiskt fortfarande de stora kapitalströmmarna\r\nfrån de fattiga länderna till de rika länderna. De\r\nglobala orättvisorna och miljöproblemen ökar. Ett\r\nvidare internationellt samarbete utanför den snäva\r\nEG-ramen är viktigare än någonsin.</pre><pre>Andra säger sig vara internationalister samtidigt\r\nsom de drar ner på u-hjälpen. Det talet ger vi inte\r\nmycket för. Sverige måste fortsätta att ge ett\r\ngeneröst bistånd till de många nya och bräckliga\r\ndemokratier som har byggts upp under det senaste\r\ndecenniet i Baltikum, Latinamerika, Afrika och\r\nAsien. Vi går inte med på att konjunkturanpassa,\r\ndvs. att i praktiken minska biståndet så som\r\nregeringen har gjort med hänvisning till Sveriges\r\ndåliga finanser.</pre><pre>Utvecklingen i Ryssland under de senaste veckorna\r\nhar inneburit ett hot mot\r\ndemokratiseringsprocessen. I dag ser det ut som om\r\nde demokratiska krafterna har segrat, åtminstone\r\ntills vidare. Nu måste demokratiska institutioner\r\noch politiska partier snabbt byggas upp så att fria\r\noch allmänna val kan genomföras. Då minskar\r\nockså hotet från gammelkommunister,\r\nnationalister och fascister. Men hotet mot en\r\nspirande demokrati i Ryssland finns också i den\r\nekonomiska utvecklingen, med en stor\r\narbetslöshet, med en växande maffia i en\r\nhårdhudad marknadskapitalism, med stora och\r\nväxande sociala problem. Frågan är väl om inte just\r\nden växande arbetslösheten och det sociala eländet\r\nsom nu breder ut sig är de största hoten mot\r\ndemokratin i Ryssland.</pre><pre>Jag är glad över att situationen i Ryssland i alla fall\r\ninte ännu har föranlett någon upphetsad\r\ninrikespolitisk debatt om ökade satsningar på det\r\nsvenska försvaret. Tvärtom har representanter från\r\nde flesta partier faktiskt uttalat att situationen inte\r\ninnebär ett ökat militärt hot mot Sverige. I ett läge\r\nnär olika behov måste vägas mot varandra och det\r\nekonomiska utrymmet är begränsat gläder detta\r\nmig.</pre><pre>Visst skall det fortfarande finnas ett militärt försvar\r\ni Sverige, men vi tror att det kan bantas ordentligt.\r\nPengarna kan i stället användas bättre inom vården\r\noch omsorgen. Visst skall sjukvården,\r\näldreomsorgen och barnomsorgen effektiviseras,\r\nmen vi har faktiskt nått en gräns. Det har blivit\r\ntvärtom. Nedskärningarna har gått för långt. De\r\ndrabbar sjuka, gamla, barn och arbetslösa på ett\r\nomänskligt och oförtjänt sätt. Vad är\r\nmänniskovärdet egentligen värt i dag? Det frågar\r\nsig många, framför allt de som dagligen står utanför\r\ndet här huset och protesterar. Svaret får man i dag\r\nleta efter i den egna plånboken.</pre><pre>Politik är att vilja, sade Olof Palme en gång. Jag\r\nskulle vilja säga att politik är att välja. Det handlar\r\nju om allas våra pengar, om hur de skall användas\r\npå bästa sätt. Då är det väl ändå rimligt att man\r\nutgår från människors behov.</pre><pre>Statsministern tog upp JAS-projektet senast i\r\nregeringsförklaringen i går. Det kommer totalt att\r\nkosta 60 miljarder kronor. Om vi nu tvingas välja i\r\nen begränsad ekonomi, skall vi då välja JAS-plan\r\nför 60 miljarder eller skall vi välja att satsa\r\npengarna på att ge våra arbetslösa arbete och\r\nutbildning? För mig är ett sådant val enkelt. Arbete\r\nåt alla måste vara det viktigaste.</pre><pre>Vi kan också väga JAS-anslaget mot andra viktiga\r\nbehov. Vi kan använda pengarna så att vi kan ta\r\ntillbaka beslut om kommunala besparingar inom\r\nskola och barnomsorg. De kommer ju främst att\r\nverkställas genom att man minskar antalet\r\nanställda. Detta skulle kosta hälften av vad\r\ninvesteringarna i JAS kostar under ett år.\r\nDessutom skulle det rädda minst 30 000 jobb inom\r\nkommunerna -- till största delen kvinnojobb. Vi\r\nkan också ta bort karensdagen vid sjukskrivning.\r\nDet kostar detsamma som tio JAS-plan, enligt\r\nberäkningarna i årets budgetproposition. Priset är\r\nalltså 4 miljarder.</pre><pre>Ekonomi är egentligen ganska enkelt. Det handlar\r\nom att välja, och det är just vad den nuvarande\r\nregeringen gör. Den väljer att ge\r\nförmögenhetsinnehavare och aktieägare lättnader\r\nmedan arbetslösa, äldre och sjuka får det sämre.\r\nDessa orättvisor går som en röd -- eller blå -- tråd\r\ngenom regeringspolitiken. Man väljer att beskriva\r\nproblemen på ett sådant sätt att man kan vara säker\r\npå att medborgarna skall ''köpa'' lösningarna. Man\r\nframställer det som om vår generella välfärd skulle\r\nvara roten till det förhatliga budgetunderskottet.\r\nMan framställer det som om vår\r\narbetsrättslagstiftning, själva\r\nanställningstryggheten, skulle vara orsaken till den\r\nväxande arbetslösheten. Men om det nu vore så\r\nsvårt att avskeda människor med den nuvarande\r\nlagstiftningen som ni och Arbetsgivareföreningen\r\nsäger, hur kommer det sig då att man redan har\r\nkunnat avskeda mer än en halv miljon människor,\r\nmed nuvarande lagstiftning?</pre><pre>Rör inte arbetsrätten, är en paroll och en\r\nuppmaning som väldigt många människor reser i\r\ndag. Vi har alla fått mängder av namnunderskrifter\r\noch protester i brev, kort och skrivelser. Jag tycker\r\natt det är en uppmaning som vi bör följa. Jag\r\nhoppas att vi får en majoritet i den här kammaren\r\nsom säger nej till alla försämringar inom\r\narbetsrätten.</pre><pre>Just nu genomför den borgerliga regeringen ett\r\nsystemskifte i Sverige -- ett skifte som syftar till att\r\nmontera ner folkhemmet. Det sker snabbt och med\r\nmärkligt litet motstånd. Här i den svenska\r\nriksdagen, bland oss som har fått förtroendet,\r\nborde man faktiskt märka av alla de protester som\r\nfinns bland människor -- bland arga, ledsna,\r\noroade, barn, vuxna och gamla med eller utan\r\narbete.</pre><pre>Det finns ett missnöje och en oro i det här landet\r\nsom måste få komma till uttryck och påverka de\r\nbeslut som vi skall fatta här under det kommande\r\nåret. Om allt fler människor känner sig allt mindre\r\nföreträdda eller representerade och om allt fler\r\nmänniskor känner ett växande avstånd mellan det\r\nliv de lever och de beslut vi fattar, är det allvarligt.\r\nDå har vi förlorat själva själen i samhällsbygget.\r\nSjälen utgörs av respekten för demokratin. Därför\r\nmåste vi slå hål på myten om den enda vägens\r\npolitik och myten om att framtiden är ödesbestämd\r\neller att vi rent av ingenting kan göra som politiker,\r\neftersom marknaden i annat fall kanske reagerar.\r\nOch då vet man ju aldrig vad som kan hända.</pre><pre>Det vore väl ändå märkligt om vi här i Sverige\r\nskulle låta oss så förslavas av marknadens\r\nherravälde att vi inte skulle våga ha en öppen och\r\nfri politisk debatt av rädsla för hur marknaden skall\r\nreagera. Detta gäller för såväl Socialdemokraternas\r\nkongress som för andra.</pre><pre>Vi har inte för mycket av politik och politiska beslut\r\ni det här landet utan för litet. Alldeles för många\r\nlåter sig styras av den diffusa marknadens lagar, när\r\nvi i stället behöver använda politiken som det\r\nredskap det är när vi vill ha förändringar. I dag\r\nmåste det till förändringar -- positiva,\r\nframtidsinriktade förändringar och politiska beslut\r\nsom vågar ta hänsyn till både människor och miljö.\r\nNu när den borgerliga regeringen talar om behovet\r\nav att skära i det offentliga är motivet att vi lever\r\növer våra tillgångar. Det säger Assar Lindbeck, det\r\nsäger Arbetsgivareföreningen och det säger\r\nregeringen dagligen.</pre><pre>När Statistiska Centralbyrån, i sin tidning\r\nVälfärdsbulletinen, nyligen bad några ekonomer\r\natt förklara påståendet ''vi lever över våra\r\ntillgångar'', visade det sig att de avfärdade\r\npåståendet. Det är nämligen inte statens utgifter\r\nsom har exploderat, utan det är statens inkomster\r\nsom har minskat drastiskt. Man har helt enkelt sett\r\ntill att sänka skatten på ett sådant sätt att intäkterna\r\nhar minskat.</pre><pre>Socialdemokraterna och Folkpartiet genomförde\r\nen skattereform som gav de högavlönade\r\nskattesänkningar och de lågavlönade höjda hyror\r\noch höjda avgifter. Sådant kostar på.</pre><pre>Landet är inne i en svår situation. Staten är i dåligt\r\nskick, eftersom man sänkt inkomsterna och i stället\r\nlånat till utgifterna. Det har pågått en gigantisk\r\nomfördelning där staten blivit allt svagare och\r\nkapitalet allt starkare. Samtidigt har vi en\r\ninternationell kris. Företag slår ut varandra medan\r\nmarknaden krymper -- en överproduktionskris.</pre><pre>Till detta kommer att regeringen själv av egen kraft\r\nförvärrar budgetunderskottet och arbetslösheten.\r\nMan valde att alltför länge stödja den svenska\r\nkronan under förra hösten. Man har valt att inte\r\nstimulera konsumtion utan i stället att strama åt,\r\nvilket är helt fel i en lågkonjunktur. Man har valt att\r\nprivatisera av ideologiska skäl, inte av ekonomiska.\r\nMan har valt att minska ersättningen till sjuka och\r\narbetslösa med den påföljden att konsumtionen\r\nminskar.</pre><pre>Enligt regeringsförklaringen tänker man nu\r\nfortsätta på samma orättfärdiga väg. Fackets och de\r\nanställdas makt skall minskas genom försvagad\r\nanställningstrygghet och avreglering. Många\r\nanställda vågar i dag inte ens uttrycka sina åsikter\r\nom företagets eller kommunens besparingar,\r\neftersom uppsägning då hotar.</pre><pre>Ett exempel på detta är vad som hände Kjell-Erik\r\nKarlsson på Värö Bruk i Halland. Hans fall ligger\r\nnu i Arbetsdomstolen. Han fick sparken när han\r\nsom förtroendevald kommunalpolitiker skrev på\r\nett remissvar som kritiserade företagets\r\nmiljöförstöring och höga utsläpp. Det här är en\r\nfarlig tendens i vårt samhälle. Man lägger munkavel\r\npå anställda och förtroendevalda. Jag vill gärna\r\nhöra de övriga partiledarnas syn på den här frågan.\r\nDen är ett exempel på en tendens som breder ut sig.</pre><pre>Regeringens väg leder alltså fel, men det finns\r\nalternativ. Vi säger att man skall stärka statens\r\nekonomi genom att minska arbetslösheten.\r\nArbetstiden kan sänkas. Sex timmars arbetsdag är\r\nfaktiskt ett bra redskap mot arbetslöshet och\r\nutslagning. Påbörja en miljöomställning. Satsa på\r\nmiljövänlig produktion, miljövänlig energi och\r\nmiljövänligt byggande. Det ger också nya jobb.</pre><pre>Politik är att välja och att göra det på ett rättvist sätt\r\nsom ger oss människor trygghet och tillit inför\r\nframtiden. Det är det som saknas i dag.</pre><pre>(Applåder)</pre><pre>Anf. 4  Statsminister Carl Bildt (m):</pre><pre>Fru talman! I går presenterade regeringen sin\r\ntredje regeringsförklaring under denna\r\nmandatperiod. Vi visade hur vi steg för steg\r\nfullföljer den politik för förändring och förnyelse av\r\nSverige som väljarna gav oss mandat för i valet\r\n1991.</pre><pre>I dag har som sig bör oppositionspartierna fått sin\r\nmöjlighet att säga att allt är felaktigt, mycket är\r\nförfärligt och praktiskt taget allt skulle ha gjorts på\r\nnågot annat sätt. Det är också vad de har sagt. Det\r\när värt att notera att det varken i Ingvar Carlssons,\r\nIan Wachtmeisters eller Gudrun Schymans\r\nanförande fanns ett uns av förståelse för att vi\r\nbefinner oss i en ekonomisk situation där det är\r\nnödvändigt att vidta åtgärder som även om de är\r\nkortsiktigt impopulära är uttryck för långsiktigt\r\nansvarstagande. Det var populismens och den\r\nkortsiktiga popularitetsjaktens höga visa i tre olika\r\nversioner som kammaren serverades.</pre><pre>Låt mig säga några ord innan jag går in på att\r\nbemöta en del av det som oppositionen har sagt.\r\nJag vill tala om den fråga som vi lyfte fram i\r\nregeringsförklaringen i går och som är den enskilda\r\nviktigaste frågan just nu, kärnan i regeringens\r\npolitiska arbete. Det handlar om att skapa nya\r\njobb.</pre><pre>Vi befinner oss i en svår arbetslöshetskris. Den tog\r\nsin början kring årsskiftet 1989/1990. Det var då\r\nkurvorna vände nedåt under en socialdemokratisk\r\nregering. Sedan har de gått nedåt, nedåt och nedåt.\r\nDet är först nu som vi börjar ana att vi kanske har\r\nnått botten och kanske ser möjligheter att vända\r\ndetta uppåt.</pre><pre>Vi känner till orsakerna. Det är misstag som ligger\r\nlångt tillbaka i tiden. De kan inte göras ogjorda.\r\nMen nu måste vi ta itu med konsekvenserna. Låt\r\noss inse att de jobb som har försvunnit inte kommer\r\ntillbaka. Det gäller rationaliseringar som är gjorda\r\ni företag. Det gäller företag som inte klarade\r\nkonkurrenssituationen på grund av att prisläget var\r\nför högt i Sverige under lång tid. Det kan också\r\ngälla rationaliseringar som sker nu. Eftersom\r\nsjukfrånvaron har minskat har man fått en\r\növertalighet som gör att man hamnar i denna\r\nsituation.</pre><pre></pre><pre>Därmed måste politiken inriktas på förutsättningar\r\nför nya jobb.</pre><pre>Lika viktigt som det är att inse vilken politik som är\r\nmöjlig är det att inse vilken politik som inte är\r\nmöjlig för att skapa nya jobb.</pre><pre>För det första: Nationell expansionspolitik av\r\nklassiskt keynesianskt socialdemokratiskt märke är\r\nicke möjlig. Det går inte för en individ och inte för\r\nen nation att lyfta sig själv i håret. Man lyfter inte,\r\nmen det gör ont i håret. Det gläder mig att det finns\r\ntendenser till att denna insikt mycket sakta börjar\r\nkomma in även i socialdemokratin.</pre><pre>För det andra: Även om oppositionspartierna --\r\nsocialdemokratin i synnerhet -- ägnar sig åt att\r\nständigt bjuda över regeringen när det gäller\r\nsatsningar på olika delar av\r\narbetsmarknadspolitiken, är det ingen långsiktig\r\nlösning. Hela svenska folket skall inte ha jobb inom\r\nAMS, ALU eller AMU. Arbetsmarknadspolitiken\r\när nödvändig, men det är inte den som ger oss de\r\nriktiga jobben.</pre><pre>För det tredje: Att expandera den offentliga\r\nsysselsättningen -- det var detta som skedde under\r\n1980-talet och som förhindrade att arbetslösheten\r\ndå ökade, men det var också detta som bäddade för\r\nmånga av dagens problem -- är inte heller möjligt.\r\nSkattetaket är definitivt nått, och vi måste nu gå in\r\nför att försöka klara uppgifterna inom den\r\noffentliga sektorn inom ramen för ungefärligen de\r\nresurser som vi har.</pre><pre>Om de klassiska vägarna, som inte minst\r\nSocialdemokraterna har använt, är stängda, vilket\r\nvi måste inse, var finns då jobben? Ja, de nya\r\njobben måste tillkomma inom det enskilda\r\nnäringslivet, i företagen, från industri till\r\ntjänstesektor, till service och till allt det som frodas\r\ni en ekonomi som befinner sig i utveckling. Det\r\ngäller de stora exportföretagen som nu börjar lyfta.\r\nKronan betyder en del, men regeringens politik har\r\nvarit en förutsättning för att detta skulle vara\r\nmöjligt. Men det gäller allra främst i de små och\r\nmedelstora företagen. Denna grundläggande insikt\r\nhar viktiga konsekvenser för den politik som måste\r\nföras.</pre><pre>Stig Malm, sanningsvittne ibland, mannen med\r\ndramatiska formuleringar, sade i anslutning till den\r\nsocialdemokratiska partikongressen att\r\nsocialdemokratin har misshandlat företagen, i\r\nsynnerhet småföretagen, under decennier. Det är\r\nsant, och det är klart att det är en av anledningarna\r\ntill att svensk ekonomi i dag står svagare än vad den\r\nborde ha gjort. Löntagarfonderna framstår ju som\r\nmisstagens misstag på denna misslyckade politiska\r\nväg att misshandla företagen. Men nu krävs en\r\npolitik för att förbättra förutsättningarna för\r\nframför allt de små och medelstora företagen.</pre><pre>Det som vi emellertid har noterat under de två år\r\nsom har gått är att varje enstaka förslag som denna\r\nregering har lagt fram för att förbättra för företagen\r\noch därmed för tillskapandet av nya jobb har\r\nsocialdemokratin gått emot. Man har inte gått emot\r\ndet bara litet lätt utan militant med en\r\nklasskampsagitation som har fått de röda flaggorna\r\natt fladdra på de egna mötena, men som säkert har\r\nskrämt många som annars kanske med tillförsikt\r\nhade sett fram också mot en socialdemokrati med\r\nförmåga att tänka om i viktiga frågor. Det som vi\r\nnu ser är av allt att döma att man fortsätter på\r\ndenna väg.</pre><pre>På riksdagens bord kommer under de närmaste\r\nmånaderna viktiga förslag att ligga som skapar\r\nförutsättningar för nya jobb i de små och\r\nmedelstora företagen. Det gäller egenföretagarna,\r\nvilkas skattesituation nu skall jämställas med\r\naktiebolagens. Det hade vi gärna genomfört\r\ntidigare. Socialdemokratin krävde att detta skulle\r\nskjutas upp därför att man ansåg att det innebar en\r\nskattesänkning för kapitalet. Det blev en del av\r\nkrisöverenskommelsen. Vi sköt upp det, och vi\r\ngenomför det nu. Låt mig säga att jag tror att detta\r\nuppskjutande har kostat jobb. Det skall därför bli\r\nmycket intressant att se vad socialdemokratin nu\r\nsäger. Är detta återigen en skattesänkning för\r\nkapitalägarna som socialdemokratin skall gå emot\r\nmed de konsekvenser för jobben som det får?</pre><pre>Avskaffandet av dubbelbeskattningen har föranlett\r\nnya agitationsnummer och klasskampsretorik i den\r\nhögre skalan. Jag har ingenting emot att man\r\nbeskattar det riskvilliga kapitalet i företagen en\r\ngång. Men jag tycker att det är fel att i ett läge där\r\nvi behöver fler företag, mer av risktagande och fler\r\njobb att beskatta det två gånger på det sätt som\r\nsocialdemokratin uppenbarligen vill. Visst är\r\ndetta -- så långt har Ingvar Carlsson rätt -- en\r\nskattesänkning för kapital. Men finns det någon\r\nsom tror att vi får fram nya jobb om vi inte får fram\r\nkapital? Det handlar om kapital till nya jobb. Den\r\nsom säger nej till kapitalet, säger i detta fall nej till\r\njobben. Det är detta som socialdemokratin gör.</pre><pre>Låt mig bara, när Socialdemokraterna håller på\r\nmed denna retorik, påminna om hur det var när de\r\nsjälva -- Ingvar Carlsson och Kjell-Olof Feldt, och\r\näven Göran Persson var väl med på något hörn\r\nredan då, om jag inte missminner mig -- satt i\r\nregeringsställning. Då var det härliga dagar i\r\nSverige för spekulationskapitalet. Det produktiva\r\nkapitalet skrämde de ur landet med sin politik.\r\nInvesteringarna flydde landet.\r\nFramtidssatsningarna flydde landet. Jobben\r\nhamnade utomlands. De skrämde bort det\r\nproduktiva kapitalet, men de gynnade\r\nspekulationskapitalet. Det var lån. Det var\r\nspekulation. Det var yra. Det var\r\ndalmatinerhundar och sportbilar på de\r\nsocialdemokratiska valaffischerna.\r\nSpekulationskapitalet gav oss krisen. Vi vill ta fram\r\nproduktionskapitalet. Det är det som kan ge oss\r\njobben, och det är det som kan ta oss ur krisen.</pre><pre>Samma kortsynthet gäller i fråga om arbetsrätten.\r\nDet fanns en stund då både Ingvar Carlsson och\r\nGöran Persson antydde att de trots allt skulle kunna\r\ntänka sig ändringar i arbetsrätten. Det var ett\r\nintryck under intryck av småföretagaropinionen\r\nsom är alldeles entydig på denna punkt. Men så\r\nkom den där dagen som jag tror var en måndag då\r\ndet kom ett pressmeddelande om att Ingvar\r\nCarlsson tillsammans med Stig Malm hade skrivit\r\nunder ett papper som innebar ett nej till varje\r\ndiskussion, ett nej till varje förändring och ett nej\r\ntill varje tanke på att göra det som man själv\r\nuppenbarligen hade börjat att våga tänka på.\r\nMakten i rörelsen hade talat, och dörren hade\r\ndärmed stängts för den förnuftiga förändringen och\r\nför det förnuftiga samtalet. Det är nämligen inget\r\ntvivel om att modifieringar i arbetsrätten i dag\r\nskulle ge oss nya jobb.</pre><pre>I dagens Veckans Affärer kan vi se den senaste\r\nstatistiken över hur mycket övertiden ökar. Det är\r\nineffektiv tid också för företagen. De är nämligen\r\njust nu rädda för att nyanställa. Det finns inget\r\ntvivel om att modifieringar i arbetsrätten skulle ge\r\nfler nyanställningar och därmed fler nya jobb. Men\r\nåterigen säger socialdemokratin nej till detta.\r\nDärmed är vi de facto i denna situation. Jag vet inte\r\nom ni har sett Ströyers dagbok i Dagens Nyheter i\r\ndag. Där frågar han vad Socialdemokraternas\r\npolitik består av. De talar om arbetslösheten, men\r\nvad? De talar om att göra satsningar, men vad? De\r\nsäger bara nej till de åtgärder som kan ta oss ur\r\ndessa kriser och framför allt ur arbetslösheten.\r\nSkälet finns självfallet i den interna splittring som\r\nde har demonstrerat och på papperet som Stig\r\nMalm och Ingvar Carlsson har skrivit under.</pre><pre>Vi kommer ihåg rosornas krig under\r\nSocialdemokraternas regeringsperiod. Nu har vi\r\näven fått uppföljningen i form av memoarernas\r\nkrig -- 492 sidor Feldt mot Andersson och 429 sidor\r\nAndersson mot Feldt.</pre><pre>Sedan fick vi partikongressen i Göteborg. Stig\r\nMalm, som jag återkommer till då och då, har\r\nutnämnt den nya partisymbolen till en krossad\r\ntomat. Så fick vi tomaternas tumult -- en politik den\r\nena natten och en annan politik den andra natten.\r\nVem blev mer krossad än den som har haft ansvaret\r\nför varje kommatecken i den socialdemokratiska\r\nekonomiska politiken intill denna dag? Det blev\r\ningenting kvar av det som man hade talat så mycket\r\nom. Jag undrar ibland vad Ingvar Carlsson sade åt\r\nAllan Larsson i slutet av kongressen: Kom nu\r\nketchup så går vi.</pre><pre>Bakom detta ligger det allvarliga i att landets\r\nstörsta oppositionsparti när det gäller den\r\nekonomiska politiken inte har så mycket annat att\r\nkomma med än en efterlysning av en ny ekonomisk\r\nteori, därför att man uppenbarligen inte har någon\r\negen.</pre><pre>Jag skulle vilja vädja till socialdemokratin:\r\nGenomför förnyelsen, kasta klasskampsretoriken,\r\ninse att vi behöver satsa på företagen och inse att\r\nen politik för nya jobb kräver omtänkande och\r\nockså ett mått av välvilja gentemot\r\nföretagsamheten!</pre><pre>Tiden löper snabbt. Jag hade tänkt säga några ord\r\nockså till Ian Wachtmeister. Det blir relativt kort,\r\nså jag ber att få återkomma till honom.</pre><pre>Ian Wachtmeister är mycket indignerad över att\r\nolika personer har varit indignerade över Ny\r\ndemokrati. Jag vill gärna säga att jag inte tillhör\r\ndem som säger att allt som Ian Wachtmeister säger\r\na priori är fel. Det säger jag inte om någon\r\nföreträdare för något politiskt parti. Det ingår i min\r\nsyn på politiken att vi alla måste kunna lyssna på\r\nvarandra.</pre><pre>Men min respekt för Ian Wachtmeister skulle öka\r\nhögst avsevärt om han hade förmåga att då och då\r\nta avstånd från vad som är så uppenbara övertramp,\r\nförlöpningar och omdömeslösheter från mer eller\r\nmindre ledande företrädare för hans eget parti. Att\r\nhan avstår från detta med sådan konsekvens kastar\r\nutan tvivel, tyvärr, en skugga även över honom\r\nsjälv.</pre><pre>För Ian Wachtmeisters egen skull, en träskarbetare\r\nbland andra i det politiska träsket, vill jag säga: Var\r\nlitet tydligare! Ta avstånd från det som även en Ian\r\nWachtmeister innerst inne måste inse är\r\nomdömeslösheter, förgrovningar och förlöpningar i\r\nden politiska debatten!</pre><pre>(Applåder)</pre><pre>Anf. 5  Socialminister BENGT\r\nWESTERBERG (fp):</pre><pre>Fru talman! Den största utmaning som vi står inför\r\nunder de kommande åren är naturligtvis att klara\r\nekonomin och arbetslösheten. Den utmaningen\r\nställer -- det är jag övertygad om -- helt nya krav på\r\noss politiker både när det gäller politiskt\r\nnytänkande och när det gäller politisk stil, både på\r\nregering och på opposition.</pre><pre>För knappt en vecka sedan skrev Sigfrid\r\nLeijonhuvud en krönika i Svenska Dagbladet, där\r\nhan utvecklade intressanta tankar om risken med\r\növerdriven politisk polemik. Han menade att när\r\nsåväl regering som opposition försöker locka till sig\r\nväljare genom att utmåla motståndarnas politik\r\nsom usel riskerar vi att i första hand skrämma upp\r\ninvesterarna. Leijonhuvuds poäng är att den\r\ntillspetsade retorik som vi politiker tror behövs för\r\natt vi skall vinna val i själva verket kan medverka\r\ntill att Sverige förlorar investeringar och därmed\r\ntillväxt och nya jobb.</pre><pre>Som exempel på sådan demagogi nämnde\r\nLeijonhuvud att Moderaternas partisekreterare\r\nGunnar Hökmark påstått att Socialdemokraternas\r\npartikongress ''vill återföra Sverige till den politik\r\nsom ledde oss in i det sena 1980-talets och det tidiga\r\n1990-talets kris'', medan Leijonhuvud själv\r\nuppfattade kongressen som ''ett närmande inte\r\nbara till regeringens syn på den ekonomiska\r\npolitiken utan också till den som företagarna och\r\nplacerarna förmodas ha''.</pre><pre>Jag kände mig, som ni säkert förstår, starkt berörd\r\nav Leijonhuvuds resonemang. Som ansvariga\r\npolitiker måste vi vara beredda att samverka för\r\nSveriges bästa, inte ägna oss åt innehållslös retorik.\r\nMed den utgångspunkten har jag ägnat några dagar\r\nåt att gå igenom socialdemokratiska\r\nriksdagsmotioner en gång till. Det gäller också\r\nkongresstal, intervjuer m.m. Jag har uppriktigt\r\nförsökt att lägga de polemiska glasögonen åt sidan.</pre><pre>Jag har kunnat konstatera att Socialdemokraterna\r\nemellanåt visar både insikt och ansvar. Men\r\ngenomgående sker det med små bokstäver. Det\r\növerröstas av ett helt annat och mindre ansvarsfullt\r\nbudskap framfört med stora ord och grov retorik.\r\nDet bidrar till att det skapas illusioner och\r\norealistiska förväntningar hos många väljare samt\r\nosäkerhet på marknaderna. Det riskerar att bli en\r\nbesvärande tvångströja om Socialdemokraterna\r\nskulle återkomma i regeringsställning.</pre><pre>Låt mig ge exempel från tre centrala politiska\r\nområden.</pre><pre>Fru talman! Socialdemokraterna skapar först och\r\nfrämst illusionen att problemet med statsfinanserna\r\nkan klaras utan att det kommer att märkas särskilt\r\nmycket för vanligt folk.</pre><pre>Att förväntningarna är sådana avspeglas bl.a. i\r\növertygelsen hos nästan två av tre\r\nsocialdemokratiska kongressombud att inga\r\nbesparingar alls behövs i socialförsäkringarna. När\r\nMona Sahlin försökte tala allvar med ombuden\r\nkonstaterade Aftonbladets Tommy Svensson:\r\n''-- -- -- det förefaller inte som om\r\nsocialdemokratiska kongressombud vill lyssna på\r\nsådant. Många känner sig leva i en s-värld där onda\r\nting som budgetunderskott och statsskuld är\r\nborttrollade.''</pre><pre>De här förväntningarna uppkommer just därför att\r\nSocialdemokraterna ägnar sig åt det som Ulf\r\nAdelsohn en gång kallade för bisatsmoral. De\r\nförnekar inte behovet av kärva tag för att klara\r\nstatsfinanserna, men det nämns först i bisatser\r\nsedan de dessförinnan har sagt nej till konkreta\r\nförslag. Jag har läst alla de viktigare tal som hölls\r\npå SAP-kongressen. Denna karakteristik gäller\r\nallihop.</pre><pre>Även här i riksdagen antyds det visserligen att\r\nkärva tag kommer att bli nödvändiga, men\r\nsamtidigt motsätter sig Socialdemokraterna nästan\r\nalla konkreta besparingar. De tvekar inte att bjuda\r\növer regeringen, även när regeringen är som mest\r\nexpansiv när det gäller utgifter, och de är vaga om\r\nsina egna alternativ till budgetförstärkningar.</pre><pre>Ingvar Carlssons tal här i dag var inte heller något\r\nundantag från detta. Det mest konkreta som sades\r\nvar att man skulle ha en ny finansiering av sjuk- och\r\narbetsskadeförsäkringen. Det låter ju inte så\r\nväldigt hotfullt.</pre><pre>Ingvar Carlsson har t.ex. också i upprepade\r\nintervjuer sagt att partiet kan tänka sig att sänka\r\nersättningsnivåerna i socialförsäkringarna. Bl.a.\r\nsade han det i en intervju i Veckans Affärer inför\r\nkongressen. Men konkret har partiet gått emot\r\nförslag till förändringar i arbetsskadeförsäkringen,\r\ni delpensionen och i dagpenningen i\r\narbetslöshetsförsäkringen.</pre><pre>Frågan kvarstår: Vilka ersättningsnivåer eller\r\nbidrag är det som Ingvar Carlsson tänker på när han\r\ngång på gång gör detta uttalande? Är det\r\npensionerna som skall sänkas? Är det ytterligare\r\nnedskärningar i sjukförsäkringen som avses? Eller\r\när det familjestödet som han syftar på?</pre><pre>Samtidigt som Socialdemokraterna är vaga när det\r\ngäller budgetförstärkningar är de desto tydligare\r\nnär det gäller kortsiktiga stimulansåtgärder och\r\nytterligare utgifter. Trots att den nuvarande\r\nregeringen har genomfört större satsningar än\r\nnågonsin på t.ex. infrastrukturen vill\r\nSocialdemokraterna satsa ännu mycket mera, utan\r\natt anvisa någon finansiering.</pre><pre>Socialdemokraterna skapar förväntningar som de\r\nvet inte kommer att kunna infrias. Det kan i\r\npraktiken bli svårt att göra bisatserna till\r\nhuvudsatser efter ett eventuellt regeringsskifte.</pre><pre>Fru talman! När det gäller den offentliga sektorn\r\nförsöker Socialdemokraterna skapa illusionen att\r\nom de bara kommer till makten så minskar behovet\r\nav rationaliseringar.</pre><pre>Birgitta Dahl levererade i sitt kongresstal en\r\nkanonad av påståenden om det elände som den\r\nillasinnade borgerliga regeringen har\r\nåstadkommit -- social nedrustning, sämre\r\nbarnomsorg och skola, uteblivna resurser till\r\nutsatta barn, gamla som lämnas utan en trygg\r\nomsorg och vård samt utslagning och segregation\r\nsom breder ut sig. Också i hennes tal kom det så\r\nsmåningom en liten bisats, nämligen att inte heller\r\nSocialdemokraterna har resurser att omedelbart\r\nåterställa detta. Men vem lyssnade så noga på den?</pre><pre>Ingvar Carlsson har själv spätt på förväntningarna\r\ngenom att hävda att den offentliga sektorn nog\r\nmåste effektiviseras, men att det kan vänta tills\r\ntiderna blir bättre.</pre><pre>Fru talman! Enligt Kommunförbundets\r\nberäkningar växer klyftan mellan behov och\r\ntillgängliga resurser vid oförändrad produktivitet\r\ntill motsvarande 8 kr i kommunalskatt någon gång\r\ni slutet av 1990-talet. Den klyftan kan inte klaras\r\ngenom ökade statsbidrag eller höjda\r\nkommunalskatter. Effektiviteten måste helt enkelt\r\nöka. Socialdemokraterna vet nog det, men de kan\r\ninte avhålla sig från att exploatera det missnöje som\r\nalltid finns när förändringar skall genomföras.</pre><pre>Det är uppenbart att också det skapar orealistiska\r\nförväntningar.</pre><pre>Fru talman! Alla -- även socialdemokraterna --\r\ntycks i dag vara överens om att 1990-talets jobb\r\nhuvudsakligen måste komma i näringslivet och då\r\nfrämst i de mindre företagen. Men\r\nsocialdemokraterna försöker -- som Carl Bildt var\r\ninne på -- skapa illusionen att de här jobben skall\r\nkunna komma till stånd utan att man ändrar\r\nvillkoren för nyföretagande och småföretag, i varje\r\nfall inte på för facket känsliga punkter.</pre><pre>Socialdemokraternas politik har historiskt sett varit\r\nhelt misslyckad när det gäller de mindre företagen.\r\nPontus Braunerhielm på Industriens\r\nUtredningsinstitut har i en färsk studie konstaterat\r\natt det i vart fall sedan 1970-talet har funnits en\r\ninternationell trend mot ökad betydelse i ekonomin\r\nför mindre tillverkningsföretag. Sverige är ett av få\r\nundantag från denna trend. I Sverige har i själva\r\nverket nyetableringarna i tillverkningsindustrin\r\nminskat praktiskt taget kontinuerligt sedan 70 år\r\ntillbaka. Detta är resultatet av att\r\nsocialdemokraterna -- som Göran Persson\r\nuttryckte det i en intervju i Veckans Affärer i\r\nvåras -- har haft en litet njugg inställning till\r\nsmåföretagen.</pre><pre>Då och då har det tyckts som om\r\nsocialdemokraterna skulle vara på väg att tänka\r\nom. Den småföretagarriksdag som nyligen\r\narrangerades här i Stockholm kan ses som ett\r\ntecken i tiden. Men när småföretagarnas intressen\r\nkommer på kollisionskurs med fackets är det\r\nfortfarande självklart för socialdemokraterna på\r\nvems sida de står.</pre><pre>På en presskonferens den 26 augusti, i anslutning\r\ntill småföretagarriksdagen, konstaterade Göran\r\nPersson: ''Arbetsrätten är skapad för stora företag.\r\nDen fungerar mindre bra för företag med 3--4\r\nanställda -- -- --.'' Han förklarade också att han\r\nkunde tänka sig förändringar med inriktning på de\r\nsmå företagen. Det gällde bl.a., vilket han\r\nexemplifierade med, turordningsreglerna och\r\nrätten till provanställning.</pre><pre>Några dagar senare meddelade han --\r\nuppenbarligen efter starka protester från LO -- att\r\nsocialdemokraterna inte ville ha några som helst\r\ningrepp i lagstiftningen. Eventuella förändringar\r\nborde göras kollektivavtalsvägen. Detta är bara ett\r\nexempel. Som Carl Bildt nämnde har\r\nsocialdemokraterna gått emot och tycks gå emot\r\nfortsatta förslag från regeringen på det här\r\nområdet.</pre><pre>Fru talman! Det är möjligt att socialdemokraterna\r\ni sitt tänkande har närmat sig regeringen. Men så\r\nlänge ansvarskänslan är instoppad i bisatser eller\r\növerges när facket kräver sitt hjälper det föga. De\r\nförväntningar som man medvetet skapar ligger\r\nlångt från den politik som Sverige behöver och\r\nmåste därför kritiseras.</pre><pre>Jag tillhör som bekant dem som tror att Sverige\r\nskulle må bra av en bredare politisk samverkan.\r\nMen skall en sådan vara möjlig krävs det en samsyn\r\npå hur politiken skall utformas, och det kräver en\r\nberedskap att förklara även det svåra för väljarna.</pre><pre>Jag är övertygad om att den politik som skall föra\r\nSverige ur krisen bl.a. måste innehålla en trovärdig\r\nplan för att sanera statsfinanserna, en vilja att\r\nförnya den offentliga sektorn och väsentligt\r\nförbättrade villkor för de mindre företagen. På den\r\npunkten kan jag också meddela Ingvar Carlsson att\r\nstatsministern och vice statsministern är helt\r\növerens. Jag kan försäkra att vi liberaler inte\r\nkommer att vika från vårt ansvar för att få ordning\r\npå ekonomin och återföra Sverige till full\r\nsysselsättning.</pre><pre>(Applåder)</pre><pre>Anf. 6  Miljöminister OLOF JOHANSSON\r\n(c):</pre><pre>Fru talman! Låt mig inledningsvis börja i en annan\r\nände än den debatten hittills har förts i. De senaste\r\nåren, och de senaste veckorna, har vi i\r\nblixtbelysning fått se vilket samhällsmoras som\r\ndiktaturer i upplösning lämnar efter sig, tydligare\r\nåskådliggjort än någon gång efter andra\r\nvärldskriget. Människor och natur har förötts.\r\nMänniskovärdet fortsätter att förtrampas långt\r\nefter det att diktaturerna har fallit. Gamla\r\noförrätter och etniska motsättningar kommer upp\r\ntill ytan.</pre><pre>Att erövra människovärdet åter, att bygga\r\ndemokratin, tar tid. De av diktaturen deformerade\r\nmänniskorna kan inte snabbt bli demokrater. Det\r\när en viktig påminnelse också för oss. Demokratin\r\nsom styrelseform måste ständigt erövras och\r\nförsvaras i varje ny generation.</pre><pre>Alla människors lika rätt och värde är inte\r\nsjälvklara ens för alla här i Sverige. När omvärldens\r\nkonvulsioner når våra egna gränser testas vi.\r\nEftersom vi inte kan göra allt för alla krävs en\r\nomorientering av politiken. Mer måste göras i\r\ninternationell samverkan, av internationell\r\nsolidaritet i nationella kris- och krigsområden. Så\r\nmåste vi motverka en ohanterlig situation här\r\nhemma, när flyktingströmmarna väller fram.\r\nSveriges flyktingpolitik måste vara både generös\r\noch kontrollerad. Detta har sin grund i en\r\nförändrad verklighet, inte i förändrade värderingar.</pre><pre>Vår solidaritet har aldrig varit begränsad till fattiga\r\nfjärran länder och folk i tredje världen. Katastrofer\r\när katastrofer varhelst de äger rum. Det är heller\r\ningen förändring av vår utrikes- och\r\nsäkerhetspolitiska hållning att sända väpnad trupp\r\npå FN-uppdrag i vår egen världsdel. Det är direkt\r\nvilseledande att göra det till ett avsteg från vår\r\ntraditionella och aktiva säkerhetspolitik.</pre><pre>Enligt Centerns uppfattning gäller alltfort\r\n''alliansfrihet i fred syftande till neutralitet i krig''\r\nnär vi själva riskerar att bli indragna i en militär\r\nkonflikt. Denna hållning är ingen hämsko på\r\nmedverkan i fredsbevarande operationer i FN:s\r\nregi. Denna aktiva utrikes- och säkerhetspolitik är\r\nheller inget skäl för att nedvärdera alliansfrihetens\r\nvärde, tvärtom.</pre><pre>Lika uppenbar är slutsatsen att det krävs mer av\r\ninternationellt samarbete mellan folk och stater.\r\nDet är så freden kan stärkas och demokratin\r\nutvecklas, resurserna fördelas rättvisare och\r\nglobala miljöproblem angripas. I det\r\nsammanhanget är Jacques Delors tankegångar\r\nkring en breddning av den europeiska\r\ngemenskapen välkomna.</pre><pre>Ökat internationellt samarbete minskar inte vårt\r\nansvar för våra nationella angelägenheter. Men det\r\nökar våra möjligheter att hantera internationella\r\nproblem tillsammans med andra stater. Vårt\r\nnationella ansvar är bl.a. att motverka sådan\r\nmisshushållning att detta i sig leder till svaghet och\r\nökat internationellt beroende. Den lektion vi fått\r\nefter valutaavregleringen är ett bra exempel.</pre><pre>Ekonomiska obalanser straffar sig omedelbart i en\r\nvärld med blixtsnabba kapitalströmmar. Genom att\r\ninte rätta mun efter matsäcken här hemma skickar\r\nvi med berått mod i väg kapital som intjänats här\r\ntill investeringar i andra länder. Det minskar\r\njobben här hemma. Att göra sig långsiktigt\r\nberoende av internationella långivare innebär\r\nexport av nationellt självbestämmande.\r\nEkonomisk balans är därför det främsta värnet mot\r\ndet internationella kapitalets härjningar och det\r\nnationella kapitalets bristande lojalitet mot den\r\negna nationen.</pre><pre>Därför tvingas vi också vidta åtgärder som\r\nattraherar kapitalet, trots att detta inte är särskilt\r\nsmakligt ur fördelningspolitisk rättvisesynpunkt.\r\nDet vore bra om socialdemokraterna någon gång\r\nerkände detta problem. Det var ju ni som ''drog\r\ntappen ur tunnan'' när valutaregleringen\r\navskaffades. För att klara av att hålla de\r\nkonkurrensutsatta jobben kvar i Sverige krävs\r\nnämligen denna insikt.</pre><pre>Dessutom gäller det att i rådande\r\narbetsmarknadspolitiska läge begränsa följderna av\r\narbetslösheten, grundad i 80-talspolitiken med sitt\r\nsläptåg av obalanser samt på grund av den\r\ninternationella lågkonjunkturen.</pre><pre>Den allmänna obligatoriska\r\narbetslöshetsförsäkring som vi nu arbetar fram är\r\nen 20 år gammal centeridé. Det var Thorbjörn\r\nFälldin som först tog fram förslaget i en statlig\r\nutredning. Alla som tillhör arbetsmarknaden skall\r\nvara med. Egna avgifter och arbetsgivaravgifter\r\nskall motsvaras av förmåner. Men underskottet i\r\narbetsmarknadsfonden måste täckas framöver. Det\r\när allas vår skyldighet att bidra till detta.</pre><pre>Så sent som i går kom positiva besked om industrins\r\nläge från Konjunkturinstitutet. Det är väl det som\r\nIngvar Carlsson aviserade som ljuspunkter.\r\nTjänsteföretagen bedömer att botten är nådd och\r\natt det nu börjar gå uppåt, småföretagen i\r\nStockholmsområdet ser positivt på framtiden --\r\ndetta som aktuella exempel.</pre><pre>Regeringen har vidtagit en rad åtgärder, och ännu\r\nfler kommer, för att förbättra för företagandet,\r\nmed sänkta skatter, främst för de mindre företagen\r\noch egenföretagarna. Det är nämligen så att ett\r\ndecentraliserat näringsliv är starkt.</pre><pre>Förenklingar i arbetsrätten kommer. För Centern\r\när det självklart att regeringen satsar rekordbelopp\r\npå utbildning, ungdomspraktik, tillfälliga jobb och\r\nALU-åtgärder så länge det behövs innan den\r\nordinarie arbetsmarknaden har frisknat till, liksom\r\nmiljarder i vägar och järnvägar.</pre><pre>Barn och ungdom är vår framtid. Därför är\r\nfamiljepolitiken så viktig. Barnfamiljerna får nu\r\nökade möjligheter att välja barnomsorg när\r\nvårdnadsbidraget förverkligas. Det sker 30 år efter\r\ndet att det första förslaget från Centerpartiet\r\nväcktes i den frågan. Då behandlas alla barn\r\näntligen lika av samhället. Makten decentraliseras\r\ntill familjerna.</pre><pre>Centern har framgångsrikt lyckats få gehör för\r\nolika skattenivåer för olika varor och tjänster i\r\nmervärdesskattesystemet. Det är lätt att glömma\r\nhur stark blockeringen var i fråga om en absolut\r\nenhetlig mervärdesskatt. Det livsnödvändiga skall\r\nbeskattas mindre än annan konsumtion. Det är\r\nfördelningspolitiskt rättvist. Därför har vi\r\nmedverkat till att sänka skatten på inte minst maten\r\noch persontransporterna.</pre><pre>Miljön handlar om överlevnad. Ansvaret för vad vi\r\nsjälva gör måste vi själva bära. Miljöskulden får\r\ninte öka. Löntagarfonderna avskaffas, vilket\r\nbereder väg för en storsatsning på miljöforskning\r\nunder minst en 10-årsperiod. Miljöskatter har\r\nhöjts. Miljöfaran bly är på väg ut, försäljningen av\r\nblyad bensin minskar drastiskt. Bara genom de\r\nåtgärder som vidtogs av riksdagen för inte så länge\r\nsedan har den blyade bensinen som andel av totalen\r\nminskat från 20 % vid årsskiftet till 7 % i dag. Det\r\nvisar hur effektiva ekonomiska styrmedel kan vara.\r\nDet här borde ha gjorts för mycket länge sedan.\r\nBarnen i storstäderna -- alla de som så att säga finns\r\ni avgasrörsnivå -- kan därmed leva tryggare.</pre><pre>Kretsloppsidéerna får genomslag -- systemskiftet\r\nhar påbörjats. Jag vill särskilt betona hur viktigt det\r\när att vi fortsätter arbetet för att få in mer av det\r\nförnybara i alla våra system. Där har jordbruket en\r\nviktig roll som producent av både mat av hög\r\nkvalitet och förnybara energiråvaror samt som\r\ngarant för öppna landskap.</pre><pre>Centern ger svenska folket klart besked: Vi skall\r\nmedverka till att denna generation betalar notan\r\nför överuttag av resurser, ekonomiska och\r\nekologiska. Det är bedrägeri mot framtiden, mot\r\ndagens unga, att ge sken av att det finns en politik\r\nsom inget kostar, som inte drabbar någon och som\r\nlöser alla problem. Folkets dom över den som\r\ntorgför det falska budskapet kommer att bli hård.</pre><pre>För Centerpartiet är det självklart att ta ansvar i en\r\nbesvärlig situation. Det gäller ekonomin och\r\njobben, det gäller miljön och människors trygghet\r\ni vardagen.</pre><pre>Det krävs rättvisa och solidaritet när statens\r\nfinanser saneras. Grundtrygghet är ledstjärnan --\r\ngrundtrygghet förenar behovet av förnyelse med\r\ngenerell välfärd. Grundtryggheten skall omfatta\r\nalla. Inte minst vår äldre generation har rätt till\r\ntrygghet; ekonomiskt genom höjd grundpension, i\r\nvård och i omsorg. Centern medverkade aktivt till\r\natt mer resurser tilldelas kommunerna -- 4,2\r\nmiljarder för 1994 i samband med att skattetaket\r\nhävs.</pre><pre>Alla borde inse att det goda samhället inte skapas\r\nvare sig genom en nedrustning av välfärdsstaten\r\neller genom en återgång till det gamla, med nya lån\r\ntill nya utgifter.</pre><pre>Valet 1994 blir ett val för hela 90-talet. Det blir ett\r\nval mellan en politik för framtiden, med uthållig\r\ntillväxt för uthålliga jobb, för ett\r\nkretsloppssamhälle med miljöansvar, för generell\r\nvälfärd med grundtrygghet för alla och för\r\ndecentralisering och utveckling i hela Sverige. Det\r\nblir ett val mellan den politiken och en politik som\r\nsaknar dessa viktiga utgångspunkter.</pre><pre>(Applåder)</pre><pre>Anf. 7  Statsrådet ALF SVENSSON (kds):</pre><pre>Fru talman! I politiken har vi ibland en tendens att\r\nstänga världen ute, precis som vi har en benägenhet\r\natt stänga ute de frågor som inte har med ekonomi\r\noch materiella ting att göra. Werner Aspenström\r\nhar tolkat det i en liten kort dikt om en mätarlarv:</pre><pre>f413 &gt; Jag sträcker mig ut från mitt\r\nkörsbärsblad</pre><pre>och spanar mot evigheten.</pre><pre>Evigheten är alldeles för stor idag,</pre><pre>alldeles för blå och tusenmila.</pre><pre>Jag tror jag stannar på mitt körsbärsblad</pre><pre>och mäter upp mitt gröna körsbärsblad.</pre><pre>De dramatiska händelserna i Moskva har\r\nnu plötsligt som en blixt påmint oss om att\r\nvärlden utanför vårt körsbärsblad, vårt\r\nSverige, liksom värdena bortom\r\nekonomin är en realitet.</pre><pre>Är det inte så att vi gärna inbillar oss att\r\nalla våra problem kan lösas inom Sverige,\r\ninom våra kommuner och landsting?\r\nDessutom bygger vi politiker ibland\r\nvidare på den här bilden. Vi ger intrycket\r\nav att allt som händer i Sverige är resultatet\r\nav vad regeringen har lyckats eller\r\nmisslyckats med.</pre><pre>Vi har en djup kris i Sverige. De yttringar\r\nav denna kris som oftast diskuteras är\r\nde ekonomiska. Och ekonomin skall\r\nsjälvfallet verkligen inte negligeras, vi\r\nmåste med all kraft fortsätta att sanera\r\nekonomin. Men jag har många gånger\r\ntidigare pekat på att vi också måste se\r\ndjupare på krisens orsaker.</pre><pre>I den här debatten kan man ställa ett\r\ngrundkrav på hederlighet, tycker jag,\r\noch det är att erkänna att i synnerhet vår\r\nekonomi och vår arbetsmarknad är starkt\r\npåverkade av det som händer utanför\r\nvåra gränser. Nästan alla de problem\r\nsom vi har i Sverige i dag är -- vida mer\r\nän under tidigare decennier och\r\nsekler -- speglingar eller förgreningar av\r\ndet som sker inom EG, i Ryssland, USA,\r\nSydostasien och i u-världen.</pre><pre>Utöver att vi erkänner att kriserna har ett\r\ninternationellt rotsystem, måste vi\r\nupptäcka också den moraliska sidan av\r\nkriserna. yligen träffade jag i Israel\r\nden superbegåvade matematikern och\r\ndatavetenskapsmannen Natan Sharansky.\r\nHan är verkligen utöver sin\r\nvetenskapsteoretiska storhet en av\r\nportalfigurerna i kampen för mänskliga\r\nrättigheter.</pre><pre>Sharansky var den förste av de\r\ndissidenter som president Gorbatjov beslöt\r\nutvisa efter det att han kommit till\r\nmakten 1986. Innan Sharansky sattes i\r\nfängelse på grund av sitt regimmotstånd,\r\nupplevde han sig själv som en ''vanlig'',\r\nsekulariserad sovjetmedborgare. Han\r\ntrodde att man genom vetenskapliga\r\noch rationella argument kunde bekämpa\r\nsovjetsystemet och KGB. Under nio\r\nlånga fängelseår lärde han sig att han\r\nhade fel. Det var de moraliska argumenten\r\nsom visade sig mest livskraftiga. Det gick\r\ninte att bekämpa KGB med enbart\r\nförnuftsmässiga argument!</pre><pre>Att marknadsekonomin skall ersätta\r\nplanekonomin tycks de flesta numera vara\r\növerens om. Men vilket moraliskt\r\nsystem, vilken grundetik skall ersätta den\r\nförljugna statskapitalistiska\r\ndubbelmoralen och retoriken och\r\nförtrampandet av människors värde och\r\npersonliga värdighet?</pre><pre>I Sverige har vi sedan länge en stabil\r\ndemokrati. Och vi har i århundraden haft\r\nrötterna i föreställningar präglade av\r\nkristendom och humanism. Sverige har\r\ninte behövt uppleva en sådan kollektiv\r\nvåldtäkt som den som drabbat folken i\r\nöstblocket, inte heller den som nazismen\r\noch fascismen stod för i Europas mitt. Men\r\nvi har ändå börjat upptäcka att det finns\r\nmoraliska sidor av vår kris. På den\r\nsocialdemokratiska partikongressen\r\nnämndes den uppluckring av\r\nsamhällsmoralen som skett det senaste\r\ndecenniet. Det påpekades att det inte\r\nbara handlar om direktörernas bristande\r\nmoral. Jag citerar: ''Det handlar om ett\r\nsamhällsklimat som gjort detta -- om inte\r\nnormalt -- så dock accepterat i alldeles\r\nför vida kretsar.''</pre><pre>Den viktiga frågan är, menar jag: Hur\r\nväxte detta samhällsklimat fram?</pre><pre>Tankarna bakom välfärdssamhället var\r\ngoda. Tillsammans skulle vi skapa ett\r\nvärdigt liv för varje människa. Men vi\r\nfick allt fler system, alltmer\r\noöverblickbara. Välfärdssystemen skulle\r\nfördela tryggheten mellan människor,\r\ngöra människor alltmer oberoende. Men\r\nen bieffekt blev också isolering,\r\nanonymitet och ensamhet, murar mellan\r\nmänniskor.</pre><pre>Nu för tiden talas det alltmer om kundval\r\nnär det gäller den service som i första\r\nhand kommunerna skall ge\r\nmedborgarna. Det kan i många\r\nsammanhang vara bra att betrakta mötet\r\nmellan människor och myndigheter och\r\nsamhällsinstitutioner som mötet mellan\r\nkund och säljare. Men vi får inte glömma\r\nvårt ansvar som medborgare.\r\nFörhållandet mellan människor i ett\r\nsamhälle är något vida mer än en ''köp-\r\noch-säljmarknad''. Det gäller respekten för\r\nvarje individs värde. Det gäller också\r\nandra sätt att visa sin medborgaranda än\r\ngenom skattebetalning.</pre><pre>Jag håller med journalisten och\r\nförfattaren Göran Rosenberg när han\r\nskriver så här: ''I kundvalsmodellen\r\nutbjuds olika varianter och prisklasser av\r\ngräddbakelser. I en demokrati måste\r\nman ibland kunna utbjuda\r\ndikesgrävning. Det senare förutsätter\r\nmedborgare, inte kunder''.</pre><pre>Jag tror att allt fler nu inser att de statliga\r\neller kommunala gräddbakelsernas tid\r\när förbi. Vi måste bjuda ut också\r\ndikesgrävning. Alla får ta större ansvar\r\nför sin fritid, för sin bostad och får\r\nacceptera höjda avgifter i olika\r\nförsäkringssystem.</pre><pre>Huvudproblemet är att de flesta av oss\r\npekar ut vilket dike vi vill ha grävt, men\r\nanser att andra skall gräva. Somliga\r\npekar ut dem som tjänar mer än man själv\r\ngör som lämpliga att göra\r\nuppoffringarna. Andra pekar ut dem\r\nsom man tycker utnyttjar\r\nvälfärdssystemen och tycker att de skall\r\ngräva litet mer, söka litet fler jobb, vara\r\nsjuka litet mindre osv. Det här blir ofta\r\nytliga och hjärtlösa analyser. Sanningen\r\när att alla i vårt land måste vara med och\r\nlösa krisen.</pre><pre>Det talas nu och då om att regering och\r\nkommuner skall utfärda ett\r\nvälfärdskontrakt över våra rättigheter\r\nsom medborgare. Jag menar att vi nog\r\nockså måste fundera över de skyldigheter\r\nsom vi har, den ömsesidiga moralen.</pre><pre>Inget av de stora problem som Sverige\r\nhar eller står inför kan lösas utan ett\r\nmedborgerligt, personligt engagemang --\r\ndet är min djupa övertygelse.</pre><pre>Vi är alla överens om att arbetslösheten\r\när den absolut allvarligaste konsekvensen\r\nav den ekonomiska krisen. Men jag tror\r\natt vi måste inse att det inte finns en enda\r\nstor lösning, där staten plötsligt kan ge\r\nalla ett jobb. Det fordras mängder av\r\nsåväl statliga som lokala och individuella\r\ninitiativ. En del av detta är att vi bakom\r\narbetslöshetstalen måste se varje\r\nmänniska, varje individ med sitt behov\r\nav värdighet.</pre><pre>Regeringen har odiskutabelt vidtagit och\r\nföreslagit många olika åtgärder för att\r\nminska arbetslösheten. Det handlar om\r\natt underlätta för små och medelstora\r\nföretag att anställa fler. Det handlar om\r\nutbildning, kompetensutveckling och\r\nandra arbetsmarknadspolitiska insatser\r\nsom vi här redan har hört mycket om. Som\r\nni vet har vi kristdemokrater bl.a.\r\nkommit med förslag om en särskild\r\nungdomsskattesedel för arbetslösa\r\nungdomar. Det skulle kunna ge\r\ntusentals ungdomar arbete inom den\r\nprivata tjänstesektorn. Det rör sig om\r\narbeten som en del inte kallar för riktiga,\r\nmen som ändå kan vara bra till en\r\nbörjan -- hellre detta än ingenting alls.</pre><pre>Jag tror faktiskt att det också skulle\r\nkunna gå att få fram fler platser vid\r\nhögskolorna. Varför inte anställa lärare\r\nfrån engelsktalande och tysktalande länder\r\nliksom pensionerade universitetslärare i\r\nstället för att ständigt låta oss höra att det\r\nsaknas kompetenta lärare? Vi kan då ge\r\nungdomarna gratis språkskjuts ut i världen\r\ngenom att utbildningen sker direkt på\r\nEG- och världsspråk. Efter att ha\r\nfrågat en del högskolor vågar jag påstå\r\natt vi på det här sättet skulle kunna ge\r\nåtminstone 2 000 ungdomar om året\r\nhögskoleutbildning.</pre><pre>Fru talman! Låt mig avsluta med att\r\nåterknyta till vårt begränsade\r\nperspektiv, som jag nämnde om i början.\r\nMin statssekreterare Alf Samuelsson\r\nträffade för en tid sedan Etiopiens\r\nplaneringsminister i samband med\r\nbiståndsförhandlingar. Han fick då\r\nframföra att Sverige måste sänka biståndet,\r\neftersom vi har en ekonomisk kris. Den\r\netiopiske ministern sade då med en\r\nförsiktig ironi att han skulle vara glad om\r\nEtiopien fick överta Sveriges kris.</pre><pre>Fru talman! Låt oss gemensamt lösa\r\nkriserna, medvetna om att vi lever i en\r\nodelbar värld och om att utan\r\nmedborgare fungerar inte demokratin.</pre><pre>(Applåder)</pre><pre>Anf. 8  INGVAR CARLSSON\r\n(s):</pre><pre>Fru talman! Ian Wachtmeister sade från\r\ntalarstolen att fackets ledning inte\r\nrepresenterar medlemmarna. Det är\r\nfaktiskt inte greve Wachtmeister som\r\navgör den saken. Det avgör\r\nmedlemmarna själva. Jag tror inte att\r\ngreve Wachtmeister har varit särskilt\r\nnära ett medlemskap i en facklig\r\norganisation.</pre><pre>Jag skulle gärna ha replikerat direkt på\r\nstatsministerns anförande, men Carl Bildt\r\nhar ju skaffat sig tre politiska livvakter:\r\nBengt Westerberg, Alf Svensson och\r\nOlof Johansson. Syftet med detta är väl\r\natt skydda Carl Bildt från direkt\r\nkonfrontation. Efter att ha lyssnat på\r\nCarl Bildts anförande här i kammaren, som\r\ninnehöll förolämpande angrepp på\r\nSocialdemokraterna, förstår jag att Carl\r\nBildt inte önskar några direkta repliker.</pre><pre>Mot bakgrund av det anförande som Carl\r\nBildt höll här i dag ställer jag mig ändå\r\nfrågan hur han kan inbjuda\r\nSocialdemokraterna till samarbete. Den\r\nfrågan ställde en borgerlig ledarskribent\r\ni morse, och jag kan bara upprepa den:\r\nHur kan Carl Bildt ena dagen inbjuda till\r\nsamarbete med Socialdemokraterna\r\noch sedan hålla ett sådant anförande som\r\nhan här tidigare höll?</pre><pre>Enligt krisöverenskommelsen skulle vi\r\nlösa det här med arbetsrätten i\r\nförtroendefull anda. Vad hände? Jo, ni\r\nkom med ett pressmeddelande från\r\nHarpsund, där ni spikade hur det hela\r\nskulle gå till. Stig Malms och mitt\r\npressmeddelande, nr 2, kom som ett svar\r\npå detta. Jag skäms inte för att det\r\nåtminstone finns ett parti här i landet\r\nsom ställer upp för löntagarna i denna\r\noerhört viktiga fråga om makten.</pre><pre>Bengt Westerberg, jag tror inte att\r\nGöran Persson får något problem med\r\nsina uttalanden. Men med Bengt\r\nWesterbergs tal på TCO-kongressen blir\r\ndet nog mera problematiskt med hänsyn\r\ntill den politik som regeringen lägger\r\nfast.</pre><pre>Om ni i regeringen inbillar er att ni med\r\nhjälp av ingreppen i arbetsrätten skall\r\nkomma till rätta med arbetslösheten i det\r\nhär landet, befinner ni er väldigt långt\r\nfrån verkligheten och de arbetslösa\r\nväldigt långt från ett arbete.</pre><pre>Sedan vill jag ta upp det som ändå är\r\nhuvudfrågan här i dag, nämligen frågan\r\nom fördelningen, om rättvisan i det\r\nsvenska samhället och om vem som\r\nskall bära bördorna. Här har löntagare,\r\narbetslösa, sjuka och pensionärer\r\ndrabbats av allvarliga försämringar. Men\r\ndet finns en grupp som har fått den ena\r\nlättnaden efter den andra. Man har fått\r\nsänkt arvsskatt och gåvoskatt, sänkt\r\nförmögenhetsskatt, sänkt skatt på\r\naktievinster, sänkt skatt på privat\r\npensionssparande, sänkt skatt på\r\nvärdepappersfonder och\r\nkapitalförsäkringar. Men hela denna\r\nlånga rad av lättnader har ju inte lett till\r\nökad tillväxt. Varför? Jo, därför att\r\nproblemet är inte att aktieägarna här i\r\nlandet har det för dåligt, utan problemet\r\när att den borgerliga politiken har\r\nstrypt efterfrågan. Det har inte varit för\r\nfå skattesänkningar för företagen, utan det\r\nhar varit för få kunder. Det är det som är\r\nproblemet.</pre><pre>Och, Carl Bildt, under det 80-tal som ni\r\nbeskärmar er över ökade\r\nindustriinvesteringarna här i landet med\r\n40 %. Det var faktiskt helt andra skäl som\r\ngjorde att ekonomin sedan spårade ur,\r\nbl.a. att ni var pådrivande när det\r\ngällde avregelering av\r\nkapitalmarknaden.</pre><pre>Regeringen försöker nu att påtvinga\r\nSverige den politik som misslyckades i\r\nUSA och Storbritannien under 80-talet.\r\nDet sitter representanter för aktieägarna i\r\nregeringen. En enda ledamots aktier har\r\nsedan 1991 ökat i värde med 16\r\nmiljoner kronor. Det kan inte vara där\r\nproblemet ligger. Nu tänker regeringen\r\nsänka skatten på aktieutdelningar från\r\n30 % till 0 % och på aktievinster från 25 %\r\ntill 12,5 %. Detta kallar Dagens Industri\r\ni dag för guldregnet över aktieägarna.\r\nMan har räknat ut att under nästa år\r\ninnebär slopandet av utdelningsskatten 257\r\nmiljoner kronor för nuvarande\r\nProcordiaaktieägare. Vidare innebär\r\ndet 226 miljoner kronor för Aseas\r\naktieägare, 218 miljoner kronor för\r\nAstras aktieägare, 198 miljoner kronor\r\nför Ericssons aktieägare, 185 miljoner\r\nkronor för Electrolux aktieägare.</pre><pre>Kort sagt, staten bjuder på en 33-\r\nprocentig generell utdelningshöjning\r\nsamtidigt som vi inte har råd att ta hand\r\nom gamla och sjuka. Kan ni inte förstå\r\natt människor frågar sig vad det är för\r\npolitik som nu förs i det här landet?</pre><pre>I dagens morgoneko fick vi av Bo\r\nLundgren reda på att man av avsatta medel\r\ni företagen nu skall få lämna ut 30 000\r\nmiljoner kronor som med de nya\r\nreglerna kommer att kunna gå med\r\nnollbeskattning till aktieägarna. Detta är\r\ninte rimligt. Jag förstår att Moderaterna\r\noch Nydemokraterna hälsar detta med\r\ntillfredsställelse, men kds, Folkpartiet\r\noch Centern måste väl ändå reagera mot\r\ndetta. Detta är ett Sverige som i vart fall\r\ninte jag känner igen.</pre><pre>Fru talman! Sedan hade jag också tänkt\r\natt tala om ett inlägg i Svenska Dagbladet.\r\nDetta räcker nu inte min tid till. Jag vill\r\nbara säga att jag som oppositionsledare\r\när beredd att ta mitt ansvar. Min läggning\r\när inte att i onödan söka strid, men jag\r\nmåste tyvärr konstatera att upptakten till\r\ndetta riksdagsår, om man önskar nationell\r\nsamling, inte har varit särskilt\r\nframgångsrik. Jag tycker faktiskt att\r\nlandets statsminister i det avseendet\r\nmåste ta på sig ett mycket stort ansvar.</pre><pre>(Applåder)</pre><pre>Anf. 9  IAN WACHTMEISTER\r\n(nyd):</pre><pre>Fru talman! Jag sade förut att jag skulle\r\nåterkomma med en del konkreta frågor\r\nnär det gäller flyktingpolitiken, och jag\r\nskall nu göra det.</pre><pre>Regeringen sägs ta nya tag för att öppna\r\nmöjligheterna till tillfälliga\r\nuppehållstillstånd, läste jag någonstans.\r\nDetta skulle vara orsaken till att man\r\nplötsligt gav 40 000 bosnier permanenta\r\nuppehållstillstånd. Är detta verkligen\r\nsant? Det var alltså i brist på möjligheter\r\natt ge dem tillfälliga som man gav dem\r\npermanenta uppehållstillstånd. Jag vill\r\nha ett svar på frågan om detta är sant.\r\nDet vill jag verkligen veta, liksom vad\r\nanledningen var till att regeringen\r\nfattade detta beslut ett par veckor efter\r\natt denna riksdag hade upplösts i våras.\r\nFanns det någon som helst anledning att\r\nkomma smygande med detta då och\r\ngöra det till fait accompli? Jag vill också\r\nha en ärlig redovisning för vad detta\r\nkostar, enligt regeringens egen\r\nuppfattning.</pre><pre>Till min häpnad läste jag i en tidning att\r\nstatsministern trodde att det i Sverige fanns\r\nmaximalt fem flyktinggetton. Herr\r\nstatsminister, det finns massor av fler,\r\noch ännu fler kommer det att bli, tack\r\nvare er politik. Det är det som är det elaka\r\ni den här situationen. Detta har skett helt\r\ni onödan. Vi är faktiskt inte omgivna av\r\nländer från vilka det strömmar in folk i\r\nSverige, utan det kommer långväga\r\nflyktingar hit för att vi har sänt ut signaler\r\nom en orealistisk flyktingpolitik som\r\nregeringens ansvariga tror är god. Men\r\nden är inte god. Den är dum till att börja\r\nmed. Vidare är den farlig och den\r\npåverkar Sverige i generationer\r\nframöver.</pre><pre>Man talar i regeringsförklaringen om\r\nkristen etik och allt vad vi skall ha, men\r\nman importerar ju en annan etik. Det här\r\när ett politiskt dubbelspel. Jag vill påpeka\r\natt om man skall vara god och vill hjälpa\r\nmänniskor, går det hemskt bra att göra\r\ndet via FN. Men FN fick inga pengar alls.\r\nDeras verksamhet, som hjälper\r\nflyktingar direkt i närområdet, kostar\r\nmindre än 1 000 kronor om året. Vi betalar\r\nmer än hundra gånger så mycket för att\r\nta hit folk i stället. Detta är stora problem\r\noch stora frågor. Varför skall vi inte nu\r\nbyta politik i stället för att så att säga\r\nbyta folk i Sverige?</pre><pre>Även om mycket är för sent att göra,\r\nfinns det konkreta saker man kan göra.\r\nMan kan ompröva de permanenta\r\nuppehållstillstånden och göra dem\r\ntillfälliga. Man kan se till att folk som\r\nkommer hit verkligen ges chansen att\r\nassimileras, så att de inte hamnar i\r\nsådana getton som vi kan se överallt i\r\nSverige -- jag har sett många när jag har\r\nrest runt i sommar -- och att lära folk\r\natt ta seden dit de kommer.</pre><pre>Hemspråksundervisning -- hur kan vi ens\r\nhålla på med sådana dumheter i dag,\r\nom vi verkligen vill se till att folk kommer\r\nin i vårt land? Det är ju att hålla dem så att\r\nsäga utanför. Sedan måste vi arbeta\r\nkonstruktivt för att flyktingarna skall\r\nkunna återvända till sina länder. Om vi\r\nvar tvungna att fly härifrån, skulle vi då\r\ninte tycka om att folk hjälpte oss att\r\nkomma tillbaka till vårt land? Är det något\r\ninhumant i detta?</pre><pre>Politiken måste ju ändras så att ni inte\r\nnästa gång det kommer en hel karavan av\r\nbussar står där och kliar er i huvudet och\r\nsäger: Oj då, kommer det in nya\r\nekonomiska flyktingar! Det var värst. Nu\r\nmåste vi tänka i tre eller tolv månader\r\ninnan vi gör någonting åt det.</pre><pre>Detta är väldigt viktiga frågor. Det är\r\nmärkligt att det år 1993 på något sätt är\r\nfarligt att tala om svenska traditioner, att\r\ntala om Sveriges flagga och om\r\nnationalsången, och att vi 1993 måste\r\npåpeka att det är dags för svenska\r\npolitiker att agera i Sveriges intresse.\r\nDetta tycker jag är bedrövligt liksom att\r\nsvenska politiker inte tycks förstå hur\r\nfolk har det ute i\r\nflyktingförläggningarnas land, och att\r\nman skall redovisa vad detta kostar. Det är\r\nju helt fantastiskt att man inte gör det!</pre><pre>Låt mig sedan återkomma till Ingvar\r\nCarlsson. Han hade hittat någon rad --\r\ndet var om något fel på en toalett -- i en\r\nbok som jag skrev för fem år sedan. Det är\r\nbra, Carlsson. Ena gången hittar han\r\nnågra rader i Länstidningen i Östersund,\r\nandra gången i en bok. Frågan handlade\r\nhär om handikapp. Vi nydemokrater\r\ntycker klart och entydigt att de\r\ngemensamma resurserna i Sverige skall\r\nanvändas till att hjälpa dem som inte kan\r\nhjälpa sig själva -- ett högt skyddsnät är\r\nett tecken på ett civiliserat land. Var det\r\nett klart besked på den frågan?\r\nDäremot tycker vi inte att man skall ge\r\nhjälp till rika barnfamiljer osv. som vi\r\när oerhört generösa mot.</pre><pre>Vidare talade Ingvar Carlsson om hur\r\nbra företagandet är. Men samtidigt kan han\r\ninte medverka i det enda som skulle\r\nhjälpa företagandet, nämligen\r\nskattesänkningar och en vettig arbetsrätt\r\noch exempelvis de förslag i den motion\r\nvi nydemokrater lade fram om ROT-\r\nsektorn, alltså om vatten- och\r\navloppssystemen i Sverige. I ryggmärgen\r\när Ingvar Carlsson en socialist. Detta\r\ntycker jag verkar bli mycket allvarligt\r\nframöver, om han nu skall behålla de\r\npopularitetssiffror som\r\nSocialdemokraterna tycks ha.</pre><pre>Jag vill till Ingvar Carlsson och Gudrun\r\nSchyman säga att de anställdas makt icke är\r\nsamma sak som fackets makt. Facket har\r\nför stor makt med tanke på att det nu är år\r\n1993.</pre><pre>Jag vill också rikta en del kommentarer\r\ntill statsministern. Det är väldigt dåligt\r\natt säga att bara statsministern och\r\nregeringen är långsiktiga och att alla andra\r\nbara är populister. Jag vill påstå att vi\r\nnydemokrater är tuffare och mer\r\nverklighetsanknutna. Vi är beredda på\r\nhårdare tag än vad regeringen är när\r\ndet gäller ekonomisk politik med\r\nnödvändiga och möjliga besparingar,\r\nflyktingpolitik samt ungdoms- och\r\narbetsmarknadspolitik, för att nämna\r\nnågra områden.</pre><pre>Jag ber att få tacka farbror Carl för de\r\nvisdomsord som jag fick förut. Varje gång\r\njag tänker uttala mig skall jag komma\r\nihåg: Ring Calle först! Det är så trevligt\r\natt få råd ifrån unga personer om hur\r\nman skall göra. Men jag skulle vilja ge\r\nett råd till Carl Bildt i min tur för att\r\nåtergälda detta, nämligen att Carl Bildt\r\ninte skall delegera frågorna om ekonomi\r\ntill Wibble och Dennis, och om\r\nflyktingpolitiken till Westerberg och\r\nFriggebo därför att det är två mycket\r\nstora frågor. Är man ledare för en\r\nregering, skall man ägna mycket stor del av\r\ntiden åt detta, även om man tycker att\r\nsäkerhetspolitik, Europa och JAS är\r\nroligare.</pre><pre>(Applåder)</pre><pre>Anf. 10  GUDRUN SCHYMAN (v):</pre><pre>Fru talman! Jag förstår att Ian Wachtmeister inte\r\ntycker att de anställdas makt är detsamma som\r\nfackföreningens makt. Det bevisar återigen att vi\r\nhar olika syn på demokrati. Han tycker\r\nuppenbarligen inte heller att medlemmarna i Ny\r\ndemokrati skall ha någon makt, utan den makt som\r\nfinns där är hans egen, och den tänker han utöva\r\ndiktatoriskt. Vi ser också resultaten av detta. Jag är\r\nglad över att hans parti minskar, men det kunde ha\r\nskett på ett mera hedervärt sätt.</pre><pre>Carl Bildt tog upp frågan var jobben finns. Det är\r\nnaturligtvis den fråga som vi skall ställa oss,\r\neftersom arbetslösheten är det viktigaste\r\nproblemet. Jag tycker att en lämplig följdfråga är:\r\nVar finns behoven? För det är väl där som vi hittar\r\nde nya jobben. Vi måste sluta att se bakåt och att\r\nleta efter jobben i det gamla samhälle som vi inte\r\nlängre har och som var uppbyggt på en\r\nindustriproduktion som inte är likadan som\r\ntidigare. Teknikens landvinningar gör att vi inte\r\nlängre kommer att ha lika många anställda inom de\r\ntraditionella industrigrenarna.</pre><pre>Vi måste fråga oss: Var finns behoven i dag? Vi har\r\nt.ex. i demokratisk ordning beslutat om\r\nkärnkraftens avskaffande. Vi har därför behov av\r\natt bygga ut nya, alternativa energisystem, väl\r\ndifferentierade och väl utbyggda på olika håll i\r\nlandet: vindkraft där det blåser bra, solkraft och\r\nbiobränslen där det är lämpligt. Vi skall använda\r\njordbruket som energiförsörjare, och vi skall\r\nutnyttja de energiresurser inom skogsbruket som i\r\ndag inte tas till vara.</pre><pre>I detta ligger en mängd nya framtidsinriktade\r\narbeten, väl fördelade över landet. Vi kan kalla det\r\nmiljöomställning, och denna ger många nya och bra\r\njobb. Vi kan också säga, vilket vore klädsamt, att\r\nvi skall uppfylla de åtaganden som Sverige har gjort\r\ngenom de olika deklarationerna vid den stora\r\nmiljökonferensen i Rio de Janeiro, bl.a.\r\nklimatkonventioner. Vi lovade att bygga upp en\r\ninfrastruktur som gör att vi inte ökar utsläppen som\r\nytterligare spär på växthuseffekten och gör\r\nytterligare hål i ozonskiktet.</pre><pre>Där har vi många nya, framtidsinriktade och\r\npositiva jobb. Det innebär nej till Öresundsbron\r\noch till Dennispaket och andra idiotiska leder. Det\r\ninnebär, Carl Bildt och ni andra i regeringen, att i\r\nverklig mening bygga upp en infrastruktur som ger\r\nen hållbar utveckling. Där finns de nya jobben.</pre><pre>Vi har ökande behov inom vård och omsorg. Vi\r\nmåste, om vi inte skall införa ättestupan, satsa på\r\näldreomsorgen, av det skälet att det i dag finns fler\r\ngamla människor som behöver kvalificerad vård\r\noch omsorg. Det behöver alltså föras in arbetskraft\r\noch kunskaper på de områdena.</pre><pre>Vi behöver utveckla ny, framtidsinriktad teknik. Vi\r\nbehöver satsa på utbildning och forskning som\r\ninnebär ökade kunskaper och bidrar till logiskt\r\ntänkande och problemlösning. Där finns de nya\r\nframtidsinriktade jobben. Vi måste våga inse att vi\r\nlever i en ny tid och att vi behöver nya politiska\r\nlösningar, inte satsningar på pigor och hembiträden\r\npå att låta välutbildade ungdomar kratta rika\r\nmänniskors trädgårdar.</pre><pre>Men ni vågar inte inse detta. Ni biter er fast vid\r\ngamla politiska lösningar och vid en gammal\r\nekonomisk politik, som kanske var gångbar för\r\nnågra decennier sedan, men som i dag de facto\r\nleder till ökad arbetslöshet, ökad utslagning och en\r\nsegregering på samhällets alla områden. Genom\r\npolitiska beslut drar man undan hela\r\narbetsmarknaden för oss kvinnor, som i stället skall\r\nsköta barn och gamla inom hemmets fyra väggar.\r\nDet är fullständig idioti, men det inser ni inte.</pre><pre>Jag tror inte att det handlar om illvilja utan om brist\r\npå kompetens. Ni har inte tillräckliga\r\nlivserfarenheter. Ni har erfarenheter av att vara\r\nportföljbärare, aktieinnehavare och\r\nföretagsledare. Jag skulle vilja säga: Stanna vid er\r\nläst! Det politiska broilerskap som nu håller på att\r\nfördärva landet är en katastrof.</pre><pre>Vad som behövs är nytänkande. Då kan man också\r\nse var de nya jobben och lösningarna finns. Då\r\nskulle vi komma till rätta med en del av landets\r\nfaktiska problem.</pre><pre>Det är möjligt att vi inte alla kan lyfta oss i håret,\r\nCarl Bildt. Dessutom saknar tyvärr många inom det\r\npolitiska etablissemanget förutsättningar för det.\r\nDet är tunnsått på en del håll. Vi måste faktiskt\r\nanstränga oss för att lyfta oss i håret så att vi ser att\r\nvi lever i en ny tid och att det finns en framtid som\r\nser annorlunda ut.</pre><pre>Det är beklagansvärt att regeringen inte inser det.\r\nDet kommer att leda oss in i en stagnation som vi\r\ntvingas att stå ut med ett år till, ända fram till nästa\r\nval, om drygt ett år. Då kommer insikterna från den\r\nopinion som finns utanför detta hus att slå igenom.\r\nDå kommer vi att få en annan majoritet och\r\npolitiska representanter som har insikter, som lever\r\ni verkligheten och som inte är förblindade av sitt\r\negenintresse, som för er är makten och ingenting\r\nannat.</pre><pre>(Applåder)</pre><pre>Anf. 11  Statsminister CARL BILDT (m):</pre><pre>Fru talman! Jag blev litet konfunderad över vem\r\nGudrun Schyman ville attackera med uttalandet\r\nom hårbrist. Det gällde givetvis inte Ulf Adelsohn.\r\nVar det Lars Werner som hon var ute efter, eller\r\nkanske Ian Wachtmeister?</pre><pre>Men åter till det som faktiskt är det stora och\r\nallvarliga ämnet, dvs. hur vi skall få fram de nya\r\njobben för att ersätta alla de gamla jobb som den\r\ngamla politikens misstag har slagit ut. Jag tvingas\r\nkonstatera -- och jag är ledsen om Ingvar Carlsson\r\ntar illa vid sig av att socialdemokratins politik blir\r\nnagelfaren och kritiserad -- att man står där naken,\r\nutan politik. Man behöver inte vara ett litet barn\r\nsom står vid sidan av och lyssnar på vad\r\nsocialdemokratin säger för att inse att det är naket.\r\nDet är glansfullt i utanverken och retoriken, men\r\ninnehållet är fasligt tomt.</pre><pre>Det kvarstår som ett faktum att\r\nsocialdemokraterna gått emot varje enskild åtgärd\r\nsom den nuvarande regeringen har föreslagit för att\r\nförbättra för de små företagen, som är den enda\r\nkälla ur vilken vi kan hämta de nya jobben. Det\r\nkvarstår uppenbarligen åtminstone än så länge som\r\nett faktum att socialdemokratin tänker gå emot\r\nsamtliga de ytterligare åtgärder som denna regering\r\nföreslår för att få fram nya jobb.</pre><pre>Låt mig ställa frågan rakt: Kommer\r\nSocialdemokraterna att gå emot förändringen av\r\nbeskattningen för egenföretagarna, och kommer\r\nsocialdemokratin, om den på ett eller annat sätt\r\nåtererövrar regeringsmakten, att riva upp den\r\nförbättringen? Kommer socialdemokraterna att gå\r\nemot att vi beskattar kapitalet bara en gång i stället\r\nför två gånger? Och kommer socialdemokraterna,\r\nom man på ett eller annat sätt återerövrar\r\nregeringsmakten, att återinföra\r\ndubbelbeskattning? Kommer socialdemokraterna\r\natt gå emot varje förändring av arbetsrätten, och\r\nkommer de, om de återerövrar regeringsmakten,\r\natt till precis varje kommatecken återföra\r\narbetsrätten till vad den har varit?</pre><pre>Jag ber återigen om ursäkt -- jag var inte medveten\r\nom den prinsessan-på-ärten-attityd som tydligen\r\nfinns -- om jag är för hård i min kritik. Men om\r\nsocialdemokraterna gör detta, vill jag påstå att det\r\när en politik för att släcka de ljus som i dag håller\r\npå att tändas ute i svensk småföretagsamhet och\r\nsom är det enstaka viktigaste som vi har för att ta\r\noss bort från arbetslöshetens gissel. Det gör man\r\ninte bara med retorik. Det krävs dessutom politik.</pre><pre>Jag talade litet om kapital och tyckte att Ingvar\r\nCarlsson hade återfallit i en billig\r\nklasskampsretorik. Det blev inte heller bättre\r\ndärefter. Det talades bara om grevar och\r\nkaptitalägare, i ett återfall till 60-talsretorik. Det\r\nvar alltså inte 70-talet eller 80-talet utan 60-talet\r\nsom återkom.</pre><pre>Dagens Industri figurerade i debatten. Gärna för\r\nmig! Läs dagens nummer av Dagens Industri! På\r\nförstasidan kan vi läsa: ''Uppåt. Bästa läget på tre\r\når i industrin. -- -- -- den största optimismen i\r\nindustrin på tre år.'' Nota bene: Det var under\r\nsocialdemokratin som det vände nedåt, och det är\r\nnu som det börjar vända uppåt. Det har förvisso\r\nskett en kronförsvagning, men det har också\r\ngenomförts väldigt många olika åtgärder.</pre><pre>Jag läser vidare på insidorna: ''Fortsatt uppgång i\r\nindustrin. Och nu vänder hemmamarknaden -- inte\r\nbara exporten utan också hemmamarknaden. Det\r\nheter vidare: ''Optimism i småföretagen. 55 procent\r\ntror Sverige är på rätt väg.'' Och det sker med vår\r\npolitik, inte med socialdemokratins.</pre><pre>Vändning inte bara för industrin, inte bara för\r\nexporten. Vändning också för tjänsterna. Läs gärna\r\nom vad som händer! Ljuspunkterna finns där. Släck\r\ninte det ljuset genom att återfalla i gammal\r\nklasskampsretorik, i förlegad politik och i ett\r\ntänkande som inte har med att skapa de nya jobben\r\natt göra!</pre><pre>Så till slut i denna omgång bara ytterligare ett\r\nexempel på vad jag tycker är från Ingvar Carlssons\r\nsida en litet väl billig retorik.</pre><pre>I sitt inledningsanförande -- det var skrivet, så det\r\nkan inte vara en slump -- säger Ingvar Carlsson att\r\nBeatrice Ask har gjort ett uttalande om polis i\r\nskolan, och så frågar han: Är detta Europas bästa\r\nskola, där det skall vara polis?</pre><pre>Vet Ingvar Carlsson vad det handlade om? Det var\r\ni Fredrika Bremer-gymnasiet i Haninge.\r\nAftonbladet skrev om det dag efter dag: ett\r\nligistgäng som misshandlade, som våldtog flickor,\r\nmaktlösa lärare, uppgivna föräldrar. Det fanns\r\ningenting att göra.</pre><pre>Jag står helt bakom uttalandet att vid den typen av\r\nligistdåd mot unga flickor eller mot lärare eller mot\r\nvem det vara månde skall polis sättas in. Där skall\r\nrättssamhället verka.</pre><pre>Flum mot våld hjälper inte. Där skall det vara polis\r\noch där skall det vara rättsordningen, när det har\r\ngått så långt. Har Ingvar Carlsson verkligen en\r\nannan uppfattning?</pre><pre>(Applåder).</pre><pre>Anf. 12  Socialminister BENGT\r\nWESTERBERG (fp):</pre><pre>Fru talman! Uppläggningen av de här debatterna\r\ninnebär att man blir påmind om sin litenhet allt\r\noftare.</pre><pre>Gudrun Schyman var i sitt huvudinlägg förut inne\r\npå det här med bistånd. Jag delar i hög grad hennes\r\nuppfattning om att det behövs biståndsinsatser. Inte\r\nminst i Östeuropa behövs det nu insatser. Om jag\r\nvore i Gudrun Schymans kläder, skulle jag dock\r\nnågot fundera på varför det behövs biståndsinsatser\r\ni länder som har haft förmånen att under 40 år, i\r\nvissa fall 70 år, ha kommunistiskt styre. Jag tror att\r\ndenna tankeverksamhet skulle vara nyttig för\r\nGudrun Schyman att ägna sig åt.</pre><pre>Ian Wachtmeister ställer en rad frågor som tiden\r\ninte medger att jag eller någon annan svarar på. Låt\r\nmig säga att självklart kommer det då och då ett\r\nuttalande från Ian Wachtmeister som många\r\nmänniskor kan instämma i. Men det grundläggande\r\nfelet med Wachtmeister och hans parti är de\r\nvärderingar som styr dem.</pre><pre>Skälet till att Ny demokrati finns här i riksdagen är\r\nfrämlingsfientligheten. Det är ideologin, det är\r\nsjälen hos Ny demokrati, och det är det som gör att\r\nvi tycker så illa om Ny demokrati.</pre><pre>Ni har ägnat denna sommar åt att åka runt i\r\nlandet -- jag tror det var 66 platser Ian\r\nWachtmeister nämnde -- och på varje ställe berätta\r\nvandringshistorier om invandrare utan att ha\r\nkontrollerat bakgrunden. De som har kontrollerat\r\nbakgrunden har i regel upptäckt att det ni säger är\r\nhelt fel. Ni har dessutom gjort sken av att det ni har\r\nberättat har varit typiskt för olika\r\ninvandrargrupper, t.ex. muslimer.</pre><pre>Det är detta att ni ägnar er åt denna typ av\r\nverksamhet som jag tycker är så oerhört oroande i\r\nett läge när vi förvisso har många problem med\r\ninvandring och kulturkrockar och annat och skulle\r\nbehöva ägna oss åt något mera konstruktivt än den\r\nrent destruktiva verksamhet som Ian Wachtmeister\r\nhåller på med.</pre><pre>Dessutom skyller ni problemen t.ex. i svensk\r\nekonomi på invandrarna. Det är tongångar som jag\r\ntycker att man får gå tillbaka till 30-talets Tyskland\r\noch andra ställen för att hitta, vilket jag tycker är\r\nutomordentligt allvarligt.</pre><pre>Om det är någon som man skulle vilja beröva det\r\npermanenta uppehållstillståndet, så tycker jag att\r\ndet är Ian Wachtmeister. Men tyvärr finns det väl\r\ninga lagliga möjligheter till det.</pre><pre>Ingvar Carlsson tog upp socialförsäkringarna i sitt\r\nförsta inlägg. Låt mig säga att vi är överens om --\r\noch har konstaterat det många gånger -- att\r\ninkomsttryggheten är ett viktigt inslag i\r\nförsäkringssystemet, och det skall vi slå vakt om.\r\nMen det är också nödvändigt, om vi skall kunna\r\nklara statsfinanserna och trygga försäkringarna\r\nlångsiktigt, att vi är beredda att ompröva en del\r\nregler i försäkringarna som har gjort att de i\r\npraktiken har urholkats.</pre><pre>Vi har tillsammans varit med och fattat beslut om\r\nen del saker, t.ex. förändringar i sjukförsäkringen,\r\ninförande av karensdag och arbetsgivaransvar. Men\r\ndet jag frågar, och jag måste upprepa den frågan,\r\när vad Ingvar Carlsson menar när han i den ena\r\nintervjun efter den andra och, som jag sade, senast\r\ni den stora intervjun i Veckans Affärer säger att\r\nman från socialdemokratisk sida är inställd på att\r\nompröva ersättningsnivåer i försäkringssystemet --\r\ndet finns för övrigt socialdemokratiska\r\npartimotioner där samma sak framförs -- samtidigt\r\nsom man säger nej till en rad förändringar som\r\nregeringen har föreslagit, i\r\narbetsskadeförsäkringen i första hand men även en\r\ndel andra saker. Det som återstår efter era nej är\r\nju sänkta pensioner, det är ytterligare sänkningar i\r\nsjukförsäkringen eller det är möjligen\r\nfamiljestödet.</pre><pre>Jag tycker att Ingvar Carlsson på denna punkt\r\nkunde ge ett konkret besked. Jag säger inte att\r\nIngvar Carlsson nödvändigtvis skall upplysa om vad\r\nSocialdemokraterna kommer att genomföra, men\r\nnär han säger att Socialdemokraterna kan tänka sig\r\nsänkt ersättning, vad är det för någonting som då\r\nligger i föreställningsvärlden? Vad finns i lådan med\r\nolika förslag som ni ändå så småningom måste ta\r\nställning till?</pre><pre>Sedan till frågan om riskkapital för småföretag.\r\nIngvar Carlsson gjorde ett inlägg på temat att vi\r\nbara ville gynna aktieägare. Det är självklart inte\r\nfallet. Om det vore den enda effekten, skulle vi\r\navstå från åtgärden. Men vi vet att det behövs ökat\r\nriskkapital, framför allt i de mindre företagen, och\r\nvi tror att avskaffande av dubbelbeskattningen är\r\nen av flera lämpliga åtgärder för att åstadkomma\r\ndetta.</pre><pre>Också ni inser ju att det här är ett problem. Ni har\r\nsjälva föreslagit att man skall ta 10 miljarder av\r\npengar från AP-fonderna och satsa som riskkapital\r\ni småföretag. Med Ingvar Carlssons retorik skulle\r\njag kunna fråga: Varför satsar ni inte det på gamla,\r\nsjuka och handikappade i stället, som behöver\r\npengarna? Självklart därför att ni inser att för de\r\ngamlas, för de handikappades, för barnens och alla\r\nandras skull behöver vi expanderande småföretag\r\noch att de behöver riskkapital för att kunna\r\nexpandera.</pre><pre>Så till arbetsrätten. Nej, jag har inga som helst\r\nproblem med mitt tal på TCO-kongressen, för det\r\njag sade till TCO:arna var att jag tyckte att\r\narbetsrättskommittén hade gått för långt när den\r\nföreslog både ändrade turordningskretsar och en\r\nundantagskvot på 20 procent. Samtidigt sade jag till\r\nTCO:arna att jag tycker att de går för långt i\r\nkritiken när de inte är beredda att på något sätt\r\nlyssna på småföretagarna och deras problem.</pre><pre>Samma kritik riktar jag nu mot\r\nSocialdemokraterna. Göran Persson har försökt\r\nlyssna på småföretagare. Han säger i intervjun i\r\nVeckans Affärer i maj: ''Att t.ex. låta småföretagen\r\nundanta en eller två personer från\r\nturordningsreglerna är inte särskilt dramatiskt.''\r\nSamma förslag kritiseras i dag i mycket hårda\r\nordalag av Ingvar Carlsson, som säger att det här\r\nkommer att gå ut över unga kvinnor som har små\r\nbarn, de äldre anställda, människor som har\r\nproblem med hälsan eller har handikapp.</pre><pre>Om igen, Ingvar Carlsson: Det är självklart inte\r\ndetta som är syftet, utan det är att vi skall få fler\r\njobb också för de grupper som Ingvar Carlsson\r\nnämner. Och det som var en insikt hos Göran\r\nPersson i maj kan väl inte vara någonting så oerhört\r\nförhatligt som det låter när man hör på Ingvar\r\nCarlsson i dag.</pre><pre>(Applåder).</pre><pre>Anf. 13  Miljöminister OLOF JOHANSSON\r\n(c):</pre><pre>Fru talman! Ingvar Carlsson känner jag ju som en\r\nhygglig person, så jag kan väl starkt understryka att\r\njag önskar inte honom en årslång\r\nsocialdemokratisk partikongress. Det kan räcka\r\nmed någon vecka. Ibland tror jag nämligen att\r\nIngvar Carlsson säger saker som han måste säga\r\nmed utgångspunkt i sitt parti, när han borde veta\r\nbättre.</pre><pre>Det finns kanske anledning att påminna något om\r\nden verklighet som vi alla vet att Ingvar Carlsson\r\nkänner. Ta vad som hände för tre och ett halvt år\r\nsedan! Den socialdemokratiska regeringen avgick.\r\nStoppaket: prisstopp, lönestopp, strejkstopp. Egna\r\nfinansministern avgick.</pre><pre>Om nu verkligheten var så desperat för tre och ett\r\nhalvt år sedan, hur skulle vi då på hälften av den\r\ntiden kunna reparera allt? Socialdemokraternas\r\negen finansminister gav upp, som sagt. Den nye\r\nbörjade före valet tala om vändpunkten i\r\nkonjunkturen. Det kom ingen vändpunkt.</pre><pre>Först blev konjunkturen i vår omvärld betydligt\r\nsämre. Återigen: Detta är verkligheten.\r\nLågkonjunkturen finns kvar fortfarande, två år\r\nefter valet.</pre><pre>Som jag påminde om i mitt förra inlägg var ni själva\r\nmed och tog bort valutaregleringen. Men ni visste\r\nuppenbarligen inte vad ni gjorde. Konsekvenserna\r\nav detta, rörligheten för kapitalet -- vad har ni\r\nsjälva för recept i det fallet? Vi har ju fått en lektion\r\nmed åskådningsexempel förra hösten, då också\r\nIngvar Carlsson var med och lärde sig.</pre><pre>När vi håller tillbaka utgifterna anklagas vi för att\r\nvara orättvisa. Ni glömmer då, eller bortser från\r\nden verklighet som vi har att betala för: den höga\r\narbetslösheten och den exceptionella\r\nflyktingsituationen, som tillsammans intecknar\r\nomkring två tredjedelar av de budgetförstärkningar\r\nvi har åstadkommit så här långt.</pre><pre>Ingen tidigare regering har satsat så mycket av\r\nallmänna medel i kampen mot arbetslösheten som\r\ndenna regering. Ingen tidigare regering, i varje fall\r\ninte sedan andra världskriget, har satsat så mycket\r\nför att försöka möta de enorma flyktingproblemen.\r\nFrågan kommer osökt: Är detta svaga eller starka\r\ngrupper? Jag tycker att det är svaga grupper, de\r\nsom är arbetslösa, de som flyr för sitt liv. Kan det\r\nvara fel fördelningspolitik att försöka hjälpa dem\r\nefter förmåga?</pre><pre>Socialdemokraterna vill stimulera ekonomin\r\ngenom att öka konsumtionen, detta utan garantier\r\nför att dessa tiotals miljarder ger nya investeringar i\r\nproduktion. De kan lika gärna gå till sparande, med\r\ndagens höga sparbenägenhet. Vi vill skapa bättre\r\nkonkurrensvillkor för produktionen, främst i de\r\nmindre och medelstora företagen. Detta är en\r\nvattendelare.</pre><pre>Jag vill gärna upprepa mina frågor. Är det fel,\r\nIngvar Carlsson? Varför skall vi stimulera det\r\nkapital som vi har arbetat ihop i Sverige att lämna\r\nlandet? Det har även den norska\r\narbeiderpartiregeringen insett, att\r\ndubbelbeskattning kanske inte var någon succé. De\r\nhar avskaffat den. Vi har krävt det långt före valet,\r\nså det kan inte vara någon nyhet. Vi vill att det skall\r\nfinansieras. Det har vi krävt. Det görs också. Det\r\nblir skärpningar när det gäller arbetsgivaravgifter\r\noch utlandstraktamenten. Vad har ni för alternativ?</pre><pre>Ni påstår alltid i svepande ordalag att vi för en\r\norättvis politik, och så riktar ni er till Centern, till\r\nFolkpartiet och till kds. Det hade varit mer\r\ntrovärdigt om kritiken hade kommit från ett parti\r\nsom fört en rättvis politik under 80-talet. Nu\r\ntvingades vi i en av de första finansplanerna\r\nredovisa att klyftorna hade ökat under hela 80-\r\ntalet. Det gör inte saken bättre i dag. Det handlar\r\nom frågor där vi har drivit på, sådant som vi inte\r\nlyckades få igenom under er tid i regeringsställning.\r\nDet hade bara krävts att ni hade ställt upp, så hade\r\ndet ordnat sig. En sänkning av matmomsen fick ni\r\naldrig genomföra. Det genomförde den här\r\nregeringen.</pre><pre>Det är den här regeringen som tillfälligt har\r\neliminerat reallöneskyddet på 2 %, det som ni\r\ninförde i och med skattereformen. Vi har ingen\r\nreallöneökning, och det innebär en skattesänkning\r\nför dem som tjänar mest. Riksdagsmajoriteten har\r\ntagit bort grundavdraget för höginkomsttagare. Jag\r\nförnekar inte att Centern i det fallet har bidragit\r\naktivt. Ni införde även detta. Det som jag hänvisar\r\ntill nu är inte tillräckligt, men det är tvärtemot er\r\npolitik. Ni ökade klyftorna. Vi försöker minska\r\ndem genom att ändra era politiska beslut från förra\r\nvalperioden.</pre><pre>Jag förstår inte riktigt vad det är för sorts kritik\r\nIngvar Carlsson egentligen riktar mot oss.\r\nDessutom vill jag säga att jag inte tillhör de stora\r\nkapitalägarna. Mina tio Fermenta-aktier kan nog\r\näven Gudrun Schyman acceptera.</pre><pre>(Applåder)</pre><pre>Anf. 14  Statsrådet ALF SVENSSON (kds):</pre><pre>Fru talman! Jag skall be att få svara på det Ingvar\r\nCarlsson tog upp i sitt första anförande när han\r\ntalade om kds och löftena till åldringsvård och\r\nåldringsomsorg. Det är helt rätt att vi lovade att\r\ngöra allt vad vi kunde för att se till att det finns\r\ntillräckliga resurser för åldringsvård och\r\nåldringssjukvård. Vi hade bl.a. den idén att man ur\r\nlöntagarfonderna, som vi har varit emot, skulle\r\nkunna ta ett visst kapital och satsa för att bli av med\r\nen del flaskhalsar och lösa upp en del knutar som vi\r\nmenar fanns och finns inom vården. Vi vann inte\r\ngehör för den ståndpunkten. Vi vann däremot\r\ngehör för önskemålet att tillsätta en utredning för\r\natt ta reda på hur det egentligen förhåller sig med\r\nresursbehovet inom vården. Där fick vi gehör. Som\r\nIngvar Carlsson väl vet kommer vi att få se\r\nresultatet av den utredningen inom kort.</pre><pre>Sedan kan jag kanske hålla med om att det var en\r\nsmula aningslöst av oss att inbilla oss att ekonomin\r\ninte var så skraltig som det sedan har visat sig att\r\nden var. Vi borde naturligtvis ha begripit att\r\nekonomin skulle vara sämre, med en regering\r\nunder Ingvar Carlsson där finansministern ger sig i\r\nväg därför att han inte tror på politiken, och där\r\nstatsråd går ut och gråter i kulissen, och det talas\r\nom en vändpunkt som inte infinner sig -- den infann\r\nsig, men det var inte i ekonomin utan utifrån\r\nfinansministerposten. Vi borde kanske ha begripit\r\natt ekonomin skulle vara sämre, med ett sådant\r\nledarskap. Det talades ju om politiskt ledarskap här\r\ntidigare.</pre><pre>Jag kan försäkra Ingvar Carlsson och alla övriga här\r\ni kammaren och alla som lyssnar, att vi har som vår\r\närliga vilja och mening att göra vårt yttersta för att\r\nse till att våra äldre inte kommer i kläm. Att\r\nekonomin är skraltig kan vi naturligtvis ta ett ansvar\r\nför, trots att vi inte fanns med på den tiden då\r\nIngvar Carlsson styrde och ställde. Vi fanns inte\r\nmed i regeringen och inte heller i riksdagen.</pre><pre>Låt mig också säga någonting om flyktingpolitiken.\r\nHär har Wachtmeister härjat verbalt och varit\r\nirriterad över att ordet rasist tydligen har\r\nförekommit, riktat mot honom. I dag kan TT\r\nberätta att Anne Rhenman också tycker att\r\nVivianne Franzén uttalar sig omdömeslöst om\r\nflyktingfrågan. Hon säger: I mina ögon är hon\r\nrasist. Dessa påståenden kommer från de egna\r\nleden. Jag tycker att det är oerhört viktigt att vi\r\nförsöker ta oss an denna problematik konstruktivt\r\noch inte kastar beskyllningar mot varandra. Men\r\ndet är klart att det i somras, Ian Wachtmeister,\r\nförekom uttalanden, exempelvis om att Sveriges\r\nskolbarn snart skulle behöva falla på knä vända mot\r\nMekka osv. Sådant skapar odiskutabelt förvillelse\r\noch uppvigling.</pre><pre>Det är intressant, detta med flyktingpolitiken. Så\r\nlänge man kan tala om flyktingarna som ett\r\nkollektiv, något anonymt, då kan man tydligen få\r\nen viss uppslutning när det gäller att vara hård och\r\ntuff i sin attityd. Men när folk blir bekanta med en\r\nflykting, när flyktingen får ett ansikte, då ''drösar''\r\ndet in brev från folk som kräver att vi skall se till att\r\nde får stanna och inte begriper hur människor kan\r\nutvisas. Då har man blivit bekant. Då har det\r\nuppstått en vänskap. Då känner man gemenskap.</pre><pre>Vi måste vara så pass ärliga att vi ser varför\r\nmänniskor flyr, varför de ger sig i väg. Jag kan säga\r\natt jag tycker att det är svårt och tufft att se att vi\r\nutvisar så många som vi gör. Gamla, orkeslösa skall\r\nge sig i väg, från något som de trodde och hoppades\r\nskulle vara en någorlunda trygg tillvaro. Därför\r\nlämnade de gård och grund, sålde vad de hade och\r\nägde. Låt oss se på detta genom mänskliga,\r\nsolidariska glasögon. Det är synd om många\r\nmedmänniskor. Vi har resurser och möjligheter att\r\nhjälpa till. Jag tror dessutom att det är mentalt\r\nhälsosamt för oss att få hjälpa till.</pre><pre>Fru talman! Vi satsar dessutom rejält på att hjälpa\r\nså många som möjligt att stanna i sin hemmaregion.\r\nHelt nyligen fattade regeringen beslut om att bygga\r\nenkla bostäder nere i det forna Jugoslavien och att\r\ntäta tak inför vintern på sönderbombade hus, så att\r\nmänniskor inte skall behöva frysa ihjäl.</pre><pre>Fru talman! Jag tycker att vi skall ha en varm och\r\nomtänksam ton när vi talar om människor i nöd och\r\ninte tala om dem som om de vore pjäser som man\r\nkan flytta fram och tillbaka hur som helst. Tillvaron\r\ni vårt land, tonen mellan politiker och partier i vårt\r\nland skulle också bli mjukare om vi såg på\r\nflyktingar och invandrare med litet mer värme.</pre><pre>(Applåder)</pre><pre>Anf. 15  INGVAR CARLSSON (s):</pre><pre>Fru talman! Ian Wachtmeister tycker inte att man\r\nskall bry sig om vad han skrev i Länstidningen\r\nÖstersund eller i sin bok. Det är vad jag länge har\r\nanat. Ian Wachtmeister menar inte att man skall ta\r\nhonom på allvar.</pre><pre>Jag tar Ian Wachtmeister på stort allvar, eftersom\r\natt han riktar mycket försåtliga angrepp mot\r\ngrupper som kan ha svårt att försvara sig. Han\r\nsprider fördomar på ett sätt som jag tycker att det\r\när oerhört viktigt att reagera emot.</pre><pre>Till Bengt Westerberg vill jag i min korta replik\r\nsäga följande: Det hade kanske varit lättare att\r\nsvara mer konkret om regeringen efter ett år hade\r\norkat tillsätta beredningen om de\r\nsocialförsäkringar som vi var överens om. Det hade\r\nkrävt ett minimum av åtgärder från regeringens\r\nsida.</pre><pre>Jag har sagt att det behövs en genomgång av\r\nnivåerna i olika försäkringssystem, inklusive de två\r\nvi talade om. Jag kan också tänka mig att diskutera\r\nföräldraförsäkringen.</pre><pre>Till Carl Bildt vill jag säga följande: Det\r\nsocialdemokratiska partiet har tagit ansvar för det\r\nhär landet i årtionden. Vi har klarat\r\nsysselsättningen. Vi har klarat att steg för steg\r\nbygga upp en trygghet. Under vår tid fick\r\nmänniskor ganska hygglig vård, och gamla kunde\r\nkänna sig trygga. Carl Bildt är den siste som ifrån\r\ndenna talarstol skall tala som om socialdemokratin\r\ninte hade politisk förmåga. Ni fick chansen under\r\nsex år. Då brakade det åt skogen med ett\r\nunderskott i budgeten på 13 % av\r\nbruttonationalprodukten.</pre><pre>Nu är ni där igen. Upp till bevis när det gäller er\r\negen förmåga innan ni försöker börja hunsa\r\nsocialdemokratin! Vi är stolta över vad vi har gjort\r\nför det här landet.</pre><pre>Många människor skulle önska sig våra värderingar\r\noch vår politik -- det kan jag försäkra er. Den\r\nönskan möter jag inte bara i\r\nopinionsundersökningar.</pre><pre>Till Olof Johansson vill jag säga följande: Er egen\r\nfördelningspolitiska studie visar att klyftorna har\r\nökat mer under de två år som Olof Johansson har\r\nsuttit i regeringen än under hela det 80-tal som ni i\r\nså föraktfulla ordalag uttalar er om.</pre><pre>Det finns en sak av viss betydelse som inte\r\nomnämns i regeringsdeklarationen. Det är det\r\nfaktum att vi har en regering som lånar till inemot\r\nhälften av våra utgifter. Det faktum att vi är inne\r\ni en ekonomisk kris skyller ni på företrädarna. Ni\r\nomnämner inte ens det största problemet -- det\r\ngalopperande budgetunderskottet. Det har lyst helt\r\nmed sin frånvaro här i dag. Carl Bildt viftar med\r\nDagens Industri, men han glömmer arbetslösheten\r\noch budgetunderskottet. Det visar att regeringen\r\nhar tänkt sig att lämna över dessa problem till sina\r\nefterträdare. Historien känner redan ett bevingat\r\nuttryck för det: Efter oss syndafloden.</pre><pre>Så vill jag tala om skolan. Ja, Carl Bildt, jag står\r\nfast vid att vi skall ha en politik som gör att det inte\r\nbehövs poliser i skolan. I Haninge kommuns fall är\r\ndet ju indragningar från kommunerna med\r\nneddragning av antalet lärare, speciallärare och\r\nkuratorer som bäddat för en sådan situation.</pre><pre>Vilken är er lösning? Nu skall Carl Bildt lyssna, för\r\ndet här känner jag för. Jag har upplevt den gamla\r\nskolan, som delades upp i en skola för bättre barn\r\noch en skola för dem som kom från arbetarhem.\r\nDet är den sortens skolsystem som ni är på väg\r\ntillbaka till.</pre><pre>Ordföranden i Elevorganisationen sade i en\r\nintervju i Dagens Nyheter i går: ''Medan\r\nfrämlingsfientligheten ökar i samhället bygger vi\r\nupp ett segregerat skolsystem som gör att barn och\r\nungdomar kommer allt längre från varandra. Snart\r\ngår invandrare i en skola, väletablerade svenskar i\r\nen annan och Livets ord-anhängare i en tredje. Vad\r\nhänder när de träffas ute i samhället vid 23 års\r\nålder?''</pre><pre>Tänk på den frågan, Carl Bildt. Jag blev politiskt\r\nengagerad en gång i tiden när jag upplevde det\r\ngamla samhället där vi fick en klassindelning som\r\nen följd av hur skolan fungerade. Så länge jag orkar\r\nkommer jag att bekämpa återinförandet av ett\r\nsådant skolsystem. Poliser ute på skolorna är ett\r\nmycket allvarligt symtom på att någonting är sjukt\r\ni samhället, Carl Bildt.</pre><pre>Finansminister Wibble bedömde\r\nbudgetunderskottet 1992/93 till 70 miljarder\r\nkronor. Det visade sig att det blev 187 miljarder\r\nkronor. I regeringsdeklarationen står det till min\r\nstora förundran att inriktningen av finanspolitiken\r\nfullföljs. Mot vad? Mot ännu större\r\nbudgetunderskott?</pre><pre>I massmedierna har vi nu fått reda på att den\r\nmoderatledda regeringen har ökat skatten för\r\ninkomsttagarna. Det ledde till en våldsam\r\nmotattack från skatteminister Bo Lundgren. Han\r\nhävdar att skattetrycket har sänkts. Han har inte en\r\ntanke på att utgifterna överstiger inkomsterna med\r\n215 miljarder kronor och att vi lånar till varenda\r\nskattesänkning och måste betala ränta på den\r\nutgiften -- 100 000 kr för varje miljon.</pre><pre>Det vore bra om regeringen utövade lite självkritik.\r\nDet har varit för mycket arrogans och för litet\r\nödmjukhet, för mycket stöddighet och för litet\r\nrespekt, för stor tvärsäkerhet och för litet\r\neftertanke. Ni måste för er egen skull och för allas\r\nvår skull inse att ni är på katastrofkurs.</pre><pre>(Applåder)</pre><pre>Anf. 16  IAN WACHTMEISTER (nyd):</pre><pre>Fru talman! Jag tycker att det är bra att Ingvar\r\nCarlsson fortsätter att leta reda på lösryckta rader\r\nur mina böcker. Han måste ha det svårt med\r\nargumenten. Det vore ännu enklare om Ingvar\r\nCarlsson lyssnar på vad vi säger.</pre><pre>Jag tycker att det bra att städa framför sin egen\r\ndörr. Mona Sahlin, som tillsammans med bl.a. mig\r\nstämt Hustler för förtal i samband med pornografi,\r\nkvalar nu in som statsministerkandidat genom att\r\nsanktionera en nidbild av mig som könsorgan i\r\nMetallarbetaren och genom att föreslå en bojkott\r\nav Ny demokrati i riksdagen. Hon blev bedrövad av\r\natt det bara var Bengt Westerberg av partiledarna\r\nsom hade det dåliga omdömet att ställa upp på\r\nhennes förslag. Det är ledarskap och påläggskalvar\r\ndet, Ingvar Carlsson!</pre><pre>Lagom till det att Carl Bildt erinrade om att det är\r\n1993 och inte 1963 visade Bengt Westerberg att det\r\när 1933. Han ville beröva mig permanent\r\nuppehållstillstånd. Det är dåligt, Bengt\r\nWesterberg. Det är fantastiskt skrämmande, och\r\ndet är dessutom oförskämt. Det är åsiktsförtryck\r\noch apartheid. Bengt Westerberg tycker tydligen\r\natt det är bra att utvisa dem som inte har den rätta\r\nåsikten och ta in dem som röstar på Folkpartiet!\r\nDet är tjusigt! Bengt Westerberg blir bara värre för\r\nvarje dag som går. Frågan är vad det skall sluta\r\nnågonstans.</pre><pre>Vi i Ny demokrati är inte främlingsfientliga. Vi har\r\nmånga vänner bland de invandrare som finns i\r\nSverige. Det vet antagligen Bengt Westerberg\r\nockså. Men vi talar för svenskarnas intressen. I\r\nvilket annat land blir man anklagad för att tala för\r\nsitt folks intresse? I Bengt Westerbergs Sverige är\r\ndet fult att vara svensk. Vad är det ni håller på med?\r\nGöm er inte bakom en massa flum om\r\nfrämlingsfientlighet och rasism! Det är nämligen er\r\npolitik vi talar om här i kammaren. Den är usel, och\r\nden kostar svenska folket massvis med pengar.</pre><pre>Alf Svensson är en trevlig krabat, men han skall\r\ninte kommma dragande med att det är något fel på\r\nVivianne Franzén! Hon är också en förträfflig,\r\nduktig och engagerad person. Hon kritiseras inte av\r\nsina egna. Hon kritiseras inte av folk, och folk\r\nförstår det hon säger. Det skapar ingen\r\nupphetsning.</pre><pre>Alf Svensson har för övrigt själv uttryckt mycket\r\nkritiska synpunkter om muslimsk fundamentalism\r\noch annat. Det finns en artikel om det. Ni viftar ju\r\nalltid med tidningar här. Leta i arkiven tills ni hittar\r\nDagens Nyheter från den 26 oktober 1989! Där fick\r\nvi med 80-talet också! -- det var väl bra?</pre><pre>När jag ändå har Alf Svensson på gång vill jag\r\nnämna biståndspolitiken. Det är några som har\r\ntalat om den i dag och att den blir så bra eftersom\r\nvi lägger ner så mycket pengar på den. Vad är det\r\nsom säger att något blir bra av att man häller ut\r\npengar? En dyr biståndspolitik är inte alls bra. Jag\r\nvill påstå att det går att göra den dubbelt så bra för\r\nhalva beloppet. Vi har gjort fel där. SIDA är\r\nfortfarande en skandal. Jag vet att ni håller på och\r\nförsöker röja upp i det hela. Lycka till med det!</pre><pre>Men kom inte dragande med att vi är\r\nfrämlingsfientliga därför att vi kritiserar er med all\r\nrätt. Ni är ansvariga för det ni gör och de kostnader\r\nsom detta medför för skattebetalarna i Sverige.</pre><pre>Nu har regeringspartierna fyra gånger på sig att få\r\nsista ordet. Då brukar de vara extra kaxiga. Var så\r\ngod!</pre><pre>(Applåder)</pre><pre>Anf. 17  GUDRUN SCHYMAN (v):</pre><pre>Fru talman! Carl Bildt talar om att det låter som 60-\r\ntalsretorik här. Det kanske inte är så konstigt med\r\ntanke på att det är någon form av 30-talspolitik som\r\nvi är på väg tillbaka till -- ett klassamhälle. Många\r\nmänniskor känner igen sig i den beskrivningen. Det\r\när den bistra verkligheten.</pre><pre>Carl Bildt talar också om ljuset i tunneln. Det\r\npåminner mig om nära-döden-upplevelser. Det är\r\nkanske detta det handlar om, nämligen den\r\nborgerliga regeringens nära förestående avsked och\r\ndöd.</pre><pre>Det är väl bra om Olof Johansson inte känner sig\r\nsom en aktieportföljbärare, men då tycker jag\r\nockså att han skall sluta att uppföra sig som en\r\nsådan. Han borde sluta att sitta med och\r\nadministrera en ekonomisk politik som\r\nuppenbarligen innebär en extremt orättvis\r\nförmögenhetsfördelning i detta land och en extremt\r\nlåg beskattning av avkastning på kapital med\r\ninternationella mått mätt. Det går alldeles utmärkt\r\natt göra något åt det, Olof Johansson, om den\r\nnuvarande politiken känns för tung.</pre><pre>Jag vill använda min sista knappa tid här till frågan\r\nom flyktingpolitiken. Det är en mycket allvarlig och\r\nviktig fråga. Jag skulle önska att vi kunde höja den\r\nupp över det partipolitiska käbblet. Jag tycker att\r\nvi skall sortera upp begreppen.</pre><pre>Flyktingar är människor som vi tar emot i Sverige.\r\nDe är fördelade via en kvot som kommit till genom\r\ndiskussioner i FN. Alla länder gör detta, och vi tar\r\nvårt ansvar.</pre><pre>De människor som vi företrädesvis talar om här i\r\nlandet är asylsökande. Det är människor som flyr\r\ntill landet Sverige för att få skydd mot våld,\r\nförtryck, politisk terror och regelrätt krig. Skall vi\r\nsäga att Sverige inte är ett land som har öppna\r\ngränser för dessa människor som flyr? Jag tycker\r\ninte det. Jag tycker att vi skall säga att Sverige är\r\noch skall förbli ett land som öppnar sina gränser för\r\nalla människor som tvingas att fly under och ifrån\r\nett politiskt övervåld och ifrån terror och förtryck.</pre><pre>Det är makabert att höra Ian Wachtmeister påstå\r\natt de som i dag flyr från Bosnien är ekonomiska\r\nflyktingar. Jag tror faktiskt inte att de är det.</pre><pre>Jag är mycket överens med Bengt Westerberg om\r\nflyktingpolitiken. Men jag tycker också att det vore\r\närligt om vi som är överens om detta även erkänner\r\natt 90 % av de människor som i dag flyr världen\r\nrunt till följd av förtryck även flyr från väpnat våld.\r\n90 % av det våldet kommer från vapen som\r\nexporterats från den rika världen, inklusive\r\nSverige.</pre><pre>Det bästa sättet att få stopp på världens\r\nflyktingströmmar är att begränsa och förbjuda den\r\ninternationella vapenhandeln. Vi kan vara ett\r\nföredöme i det här landet genom att förbjuda\r\nsvensk vapenexport. Då skulle vi se till att många\r\nmänniskor slapp fly från död och elände.</pre><pre>(Applåder)</pre><pre>Anf. 18  TALMANNEN:</pre><pre>Meningsyttringar från åhörarna är inte tillåtna.</pre><pre>Anf. 19  Statsminister CARL BILDT (m):</pre><pre>Fru talman! I min tidigare replik återkom jag inte\r\ntill Ian Wachtmeister. Jag skall göra det nu i all\r\nkorthet.</pre><pre>Det är förvisso inte min mening -- jag tror inte\r\nheller att Ian Wachtmeister menade allvar med den\r\nrepliken -- att Ian Wachtmeister skall ringa mig och\r\nfråga varje gång han skall göra ett uttalande. Det\r\nskulle om inte annat belasta min telefon på ett\r\nbesvärande sätt.</pre><pre>Ian Wachtmeister kan ta det som jag sade som ett\r\nråd, som en uppmaning, som en synpunkt eller hur\r\nhan vill. Det jag sade var att jag tror att det vore\r\nbra om Ian Wachtmeister någon gång litet tydligare\r\nmarkerade distans till det som Ian Wachtmeister\r\nsjälv innerst inne måste inse är omdömeslösheter,\r\növertramp och förlöpning. Sådant förekommer,\r\nmen när det förekommer av företrädare för en\r\nriksdagsgrupp eller ledande företrädare för ett parti\r\nkräver den demokratiska debattens anständighet\r\natt man gör en markering. Om man inte gör det\r\nåterfaller det på en själv.</pre><pre>Jag vet att Ian Wachtmeister är en politiker med en\r\nkonstruktiv sida också. Inte minst i ljuset av detta\r\ntycker jag att han skall göra dessa markeringar. Om\r\nIan Wachtmeister från denna talarstol säger att Ny\r\ndemokrati inte är främlingsfientliga är det bra. Säg\r\ndet på litet fler ställen! Säg det litet oftare! Säg det\r\nså att det märks, och ta avstånd från dem som säger\r\nmotsatsen!</pre><pre>Låt mig sedan gå över till Ingvar Carlsson, som inte\r\nsvarade på de konkreta frågor jag ställde. Han hade\r\negentligen inte något annat att säga än att\r\nsocialdemokratin är stolt över sitt förflutna. Jag\r\nhade inte trott något annat. Det finns inget av\r\nsjälvprövning, inget av omtänkande när det gäller\r\n80-talspolitiken i det vi har sett komma ut ur de\r\nsocialdemokratiska partikongresserna.</pre><pre>Men stolthet eller inte över det som har varit, nu\r\nhandlar det om en politik för framtiden i den\r\nsituation vi faktiskt befinner oss i. När Ingvar\r\nCarlsson säger -- det var väl skrivet i förväg -- att\r\njag inte har talat om arbetslösheten i den här\r\ndebatten, kan var och en som har lyssnat på\r\ndebatten intyga att det är fel.</pre><pre>Varje minut jag har stått i talarstolen i denna debatt\r\nhar jag talat om nya jobb och förutsättningar för\r\nnya jobb. Jag har talat om regeringens politik som\r\nallra främst är inriktad på detta. Jag har ställt frågor\r\ntill socialdemokraterna om deras politik. Jag har\r\nkritiserat den när jag anser att den hotar det som nu\r\nmåste vara det centrala, nämligen nya jobb. I den\r\nhär debatten är det jag som har talat om de nya\r\njobben och den politik som är nödvändig.</pre><pre>Jag ställde konkreta frågor. Skall ni riva upp vad vi\r\ngör för egenföretagarna? Skall ni riva upp de\r\nmodifieringar av arbetsrätten som kommer att ske?\r\nSkall ni återinföra dubbelbeskattningen av\r\nkapitalet? Det är viktiga frågor som Ingvar\r\nCarlsson förr eller senare måste svara på. De är\r\nviktiga därför att om han säger att\r\nsocialdemokraterna kanske skall låta dem vara\r\nkvar trots allt, blir dubbelmoralen i\r\nklasskampsagitationen så tydlig. Säger han att de\r\nskall riva upp allting är det en återgång till gammal\r\npolitik. Då riskerar han att släcka de ljus som håller\r\npå att tändas ute hos Sveriges småföretagare. De\r\nger faktiskt nya jobb.</pre><pre>Jag upprepar detta, och låt mig gärna vara marxist\r\npå denna punkt: Det finns inga jobb utan kapital.\r\nDet krävs kapital för att åstadkomma jobb. Det\r\ninsåg redan den gamle Karl Marx. På den punkten\r\nskulle det behövas litet mer marxism. När vi\r\nunderlättar för kapital ute i företagen är det för att\r\nunderlätta att det skapas nya jobb. Om vi inte gör\r\ndet kommer detta inte att lyckas.</pre><pre>Låt mig till slut ta upp två punkter när det gäller\r\nskolan. Valfrihet i skolan är viktigt. Vi har gjort\r\ndenna valfrihet öppen för alla. I socialdemokratins\r\nSverige fanns det valfrihet, men den förutsatte en\r\ntjock plånbok. Det var höga avgifter till\r\nprivatskolorna. Det var bara rikemansbarn som\r\nkunde gå i friskolor, privatskolor eller enskilda\r\nalternativ. Så är det icke längre. Vi har gett samma\r\nrätt att välja skola -- enskilda alternativ, friskolor\r\neller inom den obligatoriska kommunala skolan --\r\ntill alla, oavsett plånbokens storlek. Detta är\r\noerhört viktigt för framtiden.</pre><pre>Ingvar Carlsson släntrade i väg mot att Beatrice\r\nAsk, ställd inför en konkret fråga i en konkret\r\nsituation i en skola i en Stockholmsförort, hade sagt\r\natt i den situationen måste man vara beredd att\r\nkalla in polisen.</pre><pre>Jag vet inte om Ingvar Carlsson läste artiklarna i\r\nAftonbladet och är bekant med situationen. Jag\r\ntror inte att han är det. Då skulle han inte ha\r\nsläntrat i väg på det sätt han gjorde. I en situation\r\ndär man har ett ligistgäng som terroriserar, som\r\ndrar in flickorna på toaletterna, som våldtar dem,\r\noch där det inte finns någonting att göra, går det\r\ninte -- hur mycket man än tycker att man skall\r\nutnyttja detta partipolitiskt -- att stå vid sidan om\r\noch säga: Byt regering.</pre><pre>Det kan tänkas att man av andra skäl anser att man\r\nskall byta regering. Men det har inte i denna\r\ndiskussion att göra. Man skall ingripa mot ligisterna\r\noch säga ifrån på skarpen. Är det polis som krävs\r\nskall polis sättas in för att skydda oskyldiga flickor,\r\noskyldiga lärare och oskyldiga människor. Att\r\nutnyttja detta i partipolitisk agitation är att sänka\r\nsig relativt lågt. Det är under Ingvar Carlssons\r\nvärdighet.</pre><pre>(Applåder)</pre><pre>Anf. 20  Socialminister BENGT\r\nWESTERBERG (fp):</pre><pre>Fru talman! Enligt min uppfattning står det utom\r\nallt tvivel att Ny demokrati är ett främlingsfientligt\r\nparti. I motsats till statsministern tror jag att skälet\r\ntill att Ian Wachtmeister vägrar att ta avstånd från\r\nde tydliga förlöpningar som Bert Karlsson,\r\nVivianne Franzén, John Bouvin och andra gör är att\r\nhan i själva verket delar deras värderingar och är en\r\nav dem som hetsar fram den här typen av\r\nuttalanden.</pre><pre>Jag tycker att svenskhet är någonting fint. Jag har\r\nofta talat om detta i olika sammanhang. Men för\r\nmig är solidariteten också med de medmänniskor\r\nutanför landets gränser som har det svårt på olika\r\nsätt en viktig del av svenskheten. Jag tycker inte att\r\ndet är förenligt med svenskhet -- i varje fall inte\r\nmed det jag lägger in i begreppet svenskhet -- att\r\nutvisa människor på grund av deras hudfärg eller\r\nreligion om de har goda skäl för att stanna i Sverige.</pre><pre>Temat i mitt huvudanförande i dag var det som jag\r\nuppfattat som ''bisatsmoral'' i Socialdemokraternas\r\nbudskap inför valet. Tyvärr har inte mina tvivel på\r\ndenna punkt skingrats under diskussionen. Ingvar\r\nCarlsson har inte varit tydligare i dag än vad han har\r\nvarit tidigare i olika sammanhang.</pre><pre>Det ges inte några tydliga besked i de svåra\r\nfrågorna, utan Socialdemokraterna nöjer sig i hög\r\ngrad med det lätta budskapet. Jag hoppas att det\r\nändras inför valet. Det är viktigt av många skäl. Det\r\när viktigt för att man inte skall skapa felaktiga\r\nförväntningar och därmed låsningar för en politik\r\nsom kommer att vara nödvändig, oavsett hur\r\nregeringen ser ut efter valet.</pre><pre>Jag har litet svårt att förstå Socialdemokraternas\r\ninställning till småföretag. Göran Persson har gjort\r\nen del tappra försök att skapa en ny bild av vad\r\nSocialdemokraterna har för inställning till\r\nsmåföretag men har uppenbart tvingats retirera\r\ninför och under kongressen.</pre><pre>Jag är själv uppvuxen med ett litet företag. Det\r\npräglar självfallet i hög grad min inställning till små\r\nföretag. Jag kan från detta företag vittna om att det\r\nfinns mycket utrymme för mjukhet, värme och\r\nsocial ansvarskänsla i små företag. Jag tror inte att\r\ndet företag som jag är uppvuxen med på något sätt\r\när unikt. Jag har mött precis samma förhållanden\r\nhos många småföretag runt om i Sverige.</pre><pre>Jag besökte häromdagen ett företag utanför Umeå\r\nsom heter Ålö industrier. Det är ett framgångsrikt\r\nföretag bildat efter kriget. Metallklubbens\r\nordförande, som var vänsterpartist, vittnade om\r\nvilken enorm betydelse det haft för detta företag att\r\ndet var ett familjeföretag lett av en person som\r\nhade stark ansvarskänsla för de anställda och inte\r\nalls den inställning till anställda med sociala\r\nproblem som Ingvar Carlsson tycks tro är typisk för\r\nsmåföretagare.</pre><pre>Fru talman! Jag hoppas att Socialdemokraterna\r\ntänker om på denna punkt. Det är nödvändigt om\r\nvi skall klara ekonomi och sysselsättning i Sverige\r\npå 90-talet.</pre><pre>(Applåder)</pre><pre>Anf. 21  Miljöminister OLOF JOHANSSON\r\n(c):</pre><pre>Fru talman! Jag skall i mitt sista inlägg försöka att\r\navstå från polemik. Jag skall bara konstatera att\r\nIngvar Carlsson utnämnde mig, Bengt Westerberg\r\noch Alf Svensson till politiska livvakter. Det\r\nretoriska trycket får vi väl leva med. Vi ser våra\r\nroller som något vidare än så. När man har sett\r\noppositionen agera här i dag kan man däremot säga\r\natt det inte är någon av er som passar som livvakt åt\r\nnågon annan. Så mycket kan trots allt konstateras.</pre><pre>Låt mig återkomma till frågan om\r\nfördelningspolitiken. Jag tycker det är en viktig och\r\nallvarlig fråga. Poängen i det jag sade är att vi\r\nändrat politiken. Jag preciserade detta på ett antal\r\npunkter -- reallöneskyddet och grundavdragets\r\navtrappning för inkomster över brytpunkten. Jag\r\nkan också nämna överförandet av 4,2 miljarder till\r\nde kommunala kassorna. Om vi inte hade vidtagit\r\nde åtgärderna hade klyftorna blivit ännu större.</pre><pre>Om man begränsar analysen till enbart\r\nskatteområdet är det riktigt att klyftorna trots detta\r\nhar ökat. Det har sina rötter i den fråga som jag\r\naldrig fick besvarad under debatten. Det gäller\r\nkapitalets rörlighet. En förutsättning för att skapa\r\ndessa nya jobb är att behålla kapitalet i landet. Det\r\när i dag dyrare än det var tidigare. Vi måste sänka\r\nskatterna för att behålla kaptialet i landet.</pre><pre>Jag sade redan i mitt inledningsanförande att detta\r\ninte alltid är särskilt aptitligt ur fördelningspolitisk\r\nsynpunkt. Men syftet är mer än detta. Det handlar\r\ninte enbart om fördelningspolitik. Det vore bra om\r\nockså den fungerade i denna del, men det gör den\r\ninte. Det handlar om att skapa förutsättningar för\r\nnya jobb, och då får man ta det onda med det goda.</pre><pre>Låt mig här göra den personliga deklarationen, att\r\nom det uppkommer en nota på grund av\r\navskaffandet av dubbelbeskattningen -- något som\r\nvi var för även före valet 1991 -- får vi se till att den\r\nbetalas. Att den skall finansieras är ett oeftergivligt\r\nkrav från vår sida.</pre><pre>Till sist kan jag konstatera att det viktiga och\r\navgörande för framtiden är att vi klarar att\r\nlångsiktigt skapa uthållig tillväxt som kan ge nya\r\njobb och utveckling i hela Sverige. Vi skall värna\r\nom rättvisa, trygghet och god miljö. Det är bara på\r\ndetta sätt som vi kan ta ansvar för framtiden.</pre><pre>(Applåder)</pre><pre>Anf. 22  Statsrådet ALF SVENSSON (kds):</pre><pre>Fru talman! När Ian Wachtmeister talar om\r\nbiståndspolitik verkar det som om han tror att jag\r\nreser runt med en hink med pengar och häller ut\r\ndem över länderna. Ni häller ur pengar, säger Ian\r\nWachtmeister. Så är det naturligtvis inte. Det vet\r\nalla som lyssnar.</pre><pre>Det är i stället så att svensk biståndspolitik\r\nexamineras av ett organ hos OECD som heter\r\nDAC. Sverige får högsta tänkbara betyg för sina\r\nbiståndsinsatser. Just nu -- eller i varje fall ganska\r\nsnart -- sitter man i Japan. Från svensk sida är\r\nstatssekreterare Alf Samuelsson där. Japanerna vill\r\nlära sig av den svenska biståndspolitik som de har\r\nsett vara mycket lyckosam. En del brukar\r\nimponeras av japanerna, deras effektivitet och\r\nintresse för denna.</pre><pre>Jag läste upp vad en nydemokrat sade om en\r\nnydemokrat, Ian Wachtmeister, så kasta inte detta\r\ni ansiktet på mig!</pre><pre>Det sades här att det talas för svenska intressen. Ett\r\nsvenskt intresse är att vi bevarar vår humanitära\r\ntradition. Det är verkligen ett svenskt intresse att vi\r\nlåter hjärtat vara med. Den flagga vi ser här i\r\nkammaren som omnämndes är vi säkerligen stolta\r\növer allesammans -- fattas bara! Men den är en\r\nsymbol som är uttryck för århundradens kärlek till\r\nmedmänniskor. Det vi vill ha sagt är att det svenska\r\när det generösa. Det är en väv som är vävd med\r\nmånga inslag från många nationer och många\r\nkulturer.</pre><pre>Efter utbytet av ord kan jag som gammal lärare inte\r\nlåta bli att säga att man även tidigare, dess värre, av\r\noch till måste tillkalla polis till skolan. Det är inget\r\nnytt. Det är ytterligt beklagligt när det behöver ske.\r\nMen det har hänt när det har varit andra partier vid\r\nregeringsmakten än de som sitter där nu. Det måtte\r\nvi väl ändå alla känna till.</pre><pre>Fru talman! Jag tror att det finns all anledning att\r\ntala om hemmens och skolans roll när det gäller att\r\növerföra normer och den demokratiska\r\nmänniskosynen. Vi kan aldrig acceptera en skola\r\nsom inte står för den demokratiska människosynen.\r\nDet var det jag skrev i den artikel som refererades\r\ntill här. Det var i varje fall den mening jag hoppas\r\natt jag framförde. Jag kommer inte ihåg artikeln för\r\növrigt.</pre><pre>Nästa år har FN utlyst till familjens år. Det kravet\r\nhar inte precis ställts från svensk sida, utan det är\r\nu-länderna som har ställt det kravet. Jag tycker att\r\ndet är viktigt att vi är med och medverkar till\r\ninsikten om vad de trygga familjerna, hemmen och\r\nden normöverförande skolan kan betyda för att\r\nvårt samhälle skall bli ännu bättre än vad det är för\r\nnärvarande.</pre><pre>(Applåder)</pre><pre>Partiledardebatten var härmed avslutad.</pre><pre>5 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:1 till skatteutskottet</pre><pre>1993/94:3 till jordbruksutskottet</pre><pre>1993/94:4 till socialutskottet</pre><pre>1993/94:5 till socialförsäkringsutskottet</pre><pre>1993/94:8 till bostadsutskottet</pre><pre>1993/94:10 till kulturutskottet</pre><pre>1993/94:11 till socialutskottet</pre><pre>1993/94:14 till justitieutskottet</pre><pre>1993/94:16 till lagutskottet</pre><pre>1993/94:19 till justitieutskottet</pre><pre>1993/94:47 till utbildningsutskottet</pre><pre>Skrivelse</pre><pre>1993/94:2 till skatteutskottet</pre><pre>Förslag</pre><pre>1993/94:RR2 till justitieutskottet</pre><pre>Redogörelse</pre><pre>1993/94:NR1 till utrikesutskottet</pre><pre>6 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:24 Förslag till ändrade regler om\r\nkroppsvisitation och kroppsbesiktning, m.m.</pre><pre>1993/94:29 Vissa ekonomiska regleringar år 1994\r\nmellan staten och kommunsektorn</pre><pre>1993/94:31 Rätt för enskild utbildningsanordnare\r\natt besluta i fråga om förmåner och ledighet för\r\nvapenfria tjänstepliktiga</pre><pre>1993/94:55 Referensränta vid konsumentkrediter</pre><pre>Skrivelserna</pre><pre>1993/94:15 Redogörelse för behandlingen av\r\nriksdagens skrivelser till regeringen</pre><pre>1993/94:46 Hemlig teleavlyssning och hemlig\r\nteleövervakning vid förundersökning i brottmål\r\nunder år 1992</pre><pre></pre><pre>7 § Anmälan om frågor</pre><pre>Anmäldes att följande frågor framställts</pre><pre>den 5 oktober</pre><pre>1993/94:14 av Hans Göran Franck (s) till\r\nutrikesministern om utvecklingen i Ryssland:</pre><pre>Utvecklingen i Ryssland är tragisk och\r\noroväckande. Undantagstillstånd med\r\nutegångsförbud har införts. Våldet har varit\r\nmassivt. Oppositionens massmedier har förbjudits.\r\nMötes- och demonstrationsförbud råder. Rysslands\r\nparlament har upplösts. Presidentstyre med dekret\r\nhar införts. Den organiserade brottsligheten växer\r\nlavinartat. Rättsväsendet fungerar inte.\r\nMassfattigdomen sprider sig oavbrutet.\r\nDemokratiseringsprocessen är i fara.</pre><pre>Min fråga till utrikesmininstern:</pre><pre>Vilka risker finns det att Ryssland varaktigt\r\nutvecklas i odemokratisk riktning med allvarliga\r\nkränkningar av mänskliga rättigheter, och hur vill\r\nregeringen främja demokratiseringsprocessen?</pre><pre>1993/94:15 av Göthe Knutson (m) till\r\nutbildningsministern om rätt att behålla\r\nhögskoleplats under värnpliktstjänstgöring:</pre><pre>Nära 4 000 värnpliktiga har under senaste året sökt\r\nanstånd med värnpliktsutbildningen därför att de\r\nsamtidigt blivit antagna till högskoleutbildning.\r\nRisken för att inte nästkommande år få den\r\neftertraktade högskoleplatsen gör att den\r\nvärnpliktsuttagne begär anstånd hos\r\nvärnpliktsverket. Detta skapar vissa problem.</pre><pre>I likhet med värnpliktsverket anser jag att den\r\nvärnpliktige skall få behålla sin högskoleplats under\r\nden tid han fullgör värnplikten. Därmed försvinner\r\nca 4 000 anståndsärenden samtidigt som rättvisa\r\nskapas. Som det nu är riskerar den\r\nvärnpliktsuttagne att förlora en värdefull\r\nutbildningsplats medan han gör\r\nvärnpliktsutbildning, som frikallade och uttagna till\r\nförsvarets utbildningsreserv slipper.</pre><pre>Vilka åtgärder är utbildningsministern beredd att\r\nvidta i syfte att skapa rättvisa i detta avseende för\r\nvärnpliktstjänstgörande ungdomar, som samtidigt\r\nfått en högskoleplats?</pre><pre>1993/94:16 av Ingrid Andersson (s) till\r\nkommunikationsministern om remisstid för\r\ntrafikplaner:</pre><pre>Vägverket upprättar en nationell plan för\r\nstomvägarna och regionala väghållningsplaner för\r\növriga riksvägar. Banverket upprättar en plan för\r\nstomjärnvägsnätet. Länsstyrelserna upprättar\r\nlänstrafikanläggningsplaner. Samtliga planer avser\r\nperioden 1994--2003 och skall fastställas vid\r\nårsskiftet. Planerna skall remitteras till bl.a.\r\nlänsstyrelserna, kommunerna och trafikhuvudmän.\r\nRemisstiden är den 1 oktober--15 december 1993.</pre><pre>Hela planeringsprocessen har blivit fördröjd med\r\nminst ett halvår bl.a. på grund av riksdagens beslut\r\nom inriktning för planeringen under våren 1993.\r\nDetta har lett till att remisstiden på den regionala\r\noch lokala nivån har blivit avsevärt kortare än vad\r\nsom tidigare planerats. Remisstiden för\r\nkommunerna blir i praktiken ännu kortare än vad\r\nsom anges ovan, vilket medför problem i många\r\nkommuner att klara den demokratiska processen.\r\nMånga kommuner vill t.ex. behandla dessa planer\r\ni kommunfullmäktige.</pre><pre>Är kommunikationsministern beredd att flytta\r\nfram fastställelsetidpunkten till februari 1993 för\r\novanstående planer så att remisstiden kan\r\nförlängas?</pre><pre>1993/94:17 av Jan Andersson (s) till socialministern\r\nom äldreomsorgen:</pre><pre>Under den senaste tiden har en rad\r\nmissförhållanden inom äldreomsorgen uppdagats.\r\nHuruvida en del av dessa problem beror på ÄDEL-\r\nreformen får den utvärdering som pågår visa. Det\r\när emellertid troligt att andra faktorer har haft\r\nstörre betydelse. Dit hör indragningar av\r\nekonomiska medel från kommunerna och det\r\nalltmer utbredda marknadstänkandet med idéer\r\nhämtade från den privata varu- och\r\ntjänsteproduktionen.</pre><pre>Min fråga till socialministern är följande:</pre><pre>Hur tänker socialministern agera för att få\r\nförbättringar till stånd inom äldreomsorgen?</pre><pre>1993/94:18 av Maud Ekendahl (m) till\r\nkulturministern om verkställighet av\r\nutvisningsärenden:</pre><pre>En person, som skall utvisas ur landet från t.ex. en\r\nflyktingförläggning, får beskedet om utvisning\r\nsamtidigt som polismyndigheten får det. Resultatet\r\när inte alltför sällan att polisen kommer till tomma\r\nlägenheter och rum på förläggningar. Den\r\nutvisningshotade hinner helt enkelt förbereda sig\r\noch försvinna från förläggningen.</pre><pre>Vilka förändringar planerar regeringen för att\r\nunderlätta polismyndighetens arbete vid utvisning?</pre><pre>1993/94:19 av Filip Fridolfsson (m) till statsrådet Bo\r\nLundgren om konkurrensneutraliteten:</pre><pre>Enligt en nyligen avlämnad utredning, Vissa\r\nmervärdesskattefrågor II -- Offentlig verksamhet\r\nm.m., föreslås att kommunsektorns generella\r\navdragsrätt avseende mervärdeskatt skall slopas.\r\nUtredningens förslag remissbehandlas för\r\nnärvarande.</pre><pre>I anledning härav har det uppstått en viss osäkerhet\r\npå marknaden om förslaget leder till ett ökat\r\nintresse hos kommuner och landsting att bedriva\r\nskattepliktiga mervärdeskattetjänster såsom\r\nstädning, tvätt och transporter i egen regi.</pre><pre>Utredningen har beaktat egenregifrågan. Olika\r\nlösningar har framtagits för att skapa neutralitet\r\nmellan entreprenad- och egenregitjänster. Det är\r\nmycket viktigt att den pågående privatiseringen av\r\nifrågavarande tjänster inte avstannar.</pre><pre>En möjlighet är att slopa den generella\r\navdragsrätten i kombination med någon form av\r\navgiftsuttag, konkurrensutjämningsavgift, i\r\nsamband med att kommunsektorn utför\r\nskattepliktiga momstjänster i egen regi.</pre><pre>Vilka åtgärder är statsrådet beredd att vidta för att\r\nupprätthålla konkurrensneutraliteten?</pre><pre>8 §  Kammaren åtskildes kl. 13.02.</pre><pre>Förhandlingarna leddes av talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}