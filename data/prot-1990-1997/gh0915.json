{"dokumentstatus":{"dokument":{"hangar_id":"2349281","dok_id":"GH0915","rm":"1993/94","beteckning":"15","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"15","slutnummer":"0","datum":"1993-10-26 00:00:00","systemdatum":"2005-10-27 13:36:21","publicerad":"1993-10-26 00:00:00","titel":"Riksdagens snabbprotokoll 1993/94:15 Tisdagen den 26 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{75CA6E0C-ACE9-4CBA-B386-FBEB7AF797EA}","dokument_url_text":"http://data.riksdagen.se/dokument/GH0915/text","dokument_url_html":"http://data.riksdagen.se/dokument/GH0915","dokumentstatus_url_xml":"http://data.riksdagen.se/dokumentstatus/GH0915","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:15</div>\r\n<div class=\"sidhuvud_datum\">Tisdagen den 26 oktober</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 20 oktober.</pre><pre>2 §  Meddelande om information från\r\nregeringen</pre><pre>Anf. 1  TALMANNEN:</pre><pre>Jag får meddela att utrikesminister Margaretha af\r\nUgglas (m) torsdagen den 11 november efter\r\nmuntliga frågor lämnar information om ESK.</pre><pre>3 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellation 1993/94:9</pre><pre>Till riksdagen</pre><pre>På grund av hög arbetsbelastning har jag ingen\r\nmöjlighet att inom bestämd tidsram besvara Lars\r\nStjernkvists interpellation om senareläggning av\r\nuppsägningar inom den offentliga sektorn.\r\nInterpellationen kommer att besvaras den 19\r\nnovember kl. 9.00.</pre><pre>Stockholm den 15 oktober 1993</pre><pre>Börje Hörnlund</pre><pre>Interpellation 1993/94:31</pre><pre>Till riksdagen</pre><pre>Med hänvisning till riksdagsordningen vill jag\r\nmeddela att interpellation nr 31 av Charlotte\r\nCederschiöld om åtgärder för utlandssvenskars\r\nåterflyttning till Sverige ej kan besvaras inom den\r\nföreskrivna tiden på grund av hög arbetsbelastning.\r\nJag har kommit överens med kammarkansliet att\r\nbesvara interpellationen den 29 november 1993.</pre><pre>Stockholm den 21 oktober 1993</pre><pre>Bo Lundgren</pre><pre>4 §  Svar på fråga 1993/94:41 om\r\nhandläggningen av asylärenden</pre><pre>Anf. 2  Kulturminister BIRGIT FRIGGEBO\r\n(fp):</pre><pre>Fru talman! Margitta Edgren har frågat mig om\r\nbeslut i asylärenden där humanitära skäl åberopats\r\nkommer att skjutas upp till dess asylutvärderingen\r\när färdig.</pre><pre>Jag är medveten om att det under senare tid i den\r\nallmänna debatten har gjorts gällande att en\r\nskärpning av praxis i asylärenden skett. Jag har\r\ntagit dessa signaler på allvar. Vidare är regeringen\r\ninte längre högsta instans när det gäller\r\növerprövning av utlänningsärenden, vilket innebär\r\natt regeringen inte på samma sätt som tidigare kan\r\nleda och följa utvecklingen av praxis. Mot denna\r\nbakgrund har regeringen tillsatt en utredning för att\r\nutvärdera hur utlänningslagen tillämpats under\r\nsenare tid.</pre><pre>Det är viktigt att poängtera att regeringen inte på\r\nnågot sätt givit direktiv om att praxis skall skärpas.\r\nUtredarna skall arbeta skyndsamt. Det finns ingen\r\nanledning att under utredningstiden upphöra med\r\natt avgöra enskilda asylärenden.</pre><pre>Anf. 3  MARGITTA EDGREN (fp):</pre><pre>Fru talman! Jag vill tacka Birgit Friggebo för detta\r\nsvar. Jag skall först be att få göra två kommentarer.</pre><pre>För det första står det i svaret att ministern är\r\nmedveten om att det under senare tid i den\r\nallmänna debatten har gjorts gällande att en\r\nskärpning av praxis har skett. Utifrån detta kan\r\nman tro att det är fråga om litet löst prat eller\r\nenstaka tidningsartiklar, men det är faktiskt erfarna\r\nflyktingadvokater, mänskliga\r\nrättighetsorganisationer av olika sorter och erfarna\r\ntjänstemän som till mig och andra enskilda\r\nriksdagsledamöter har framfört att deras\r\nuppfattning och erfarenhet är att praxisen i\r\nasylärenden har skärpts.</pre><pre>För det andra skriver Birgit Friggebo också i svaret\r\natt regeringen inte som tidigare kan leda och följa\r\nutvecklingen av praxis, och det är ju helt korrekt.\r\nMen fortfarande är det så, och det står också i det\r\npressmeddelande som kom från\r\nKulturdepartementet den 1 oktober, att regeringen\r\nkan styra tillämpningen av utlänningslagen genom\r\ns.k. praxisbeslut. Den delen av regeringens ansvar\r\nför att tolka riksdagens beslut är alltså inte helt\r\nborta.</pre><pre>Det är bra att en utredning har tillsatts, en\r\nutredning som skall arbeta snabbt och vara färdig\r\nföre jul, men mot bakgrund av kommentarer från\r\nt.ex. flyktingadvokater finns det samtidigt all\r\nanledning att upphöra med att avgöra enskilda\r\nasylärenden till dess utredningen är färdig. Vad\r\nadvokater säger är nämligen att\r\nUtlänningsnämndens beslut ytligt sett är bättre\r\ninformerande beslut men att man har\r\nschabloniserat sitt handlande och att man generellt\r\nbortser från advokaternas argumentering. Detta\r\nberor troligtvis till stor del på att\r\nUtlänningsnämnden har fått anställa nya, unga och\r\noskolade jurister, som inte har kulturell erfarenhet\r\noch livserfarenhet. För den enskilda människan är\r\ndet ju oerhört viktigt att vi ändå tar våra\r\nställningstaganden om rättssäkerhet på allvar och\r\nvisar det.</pre><pre>Anf. 4  Kulturminister BIRGIT FRIGGEBO\r\n(fp):</pre><pre>Fru talman! Jag delar uppfattningen att vi skall ta\r\nden här frågan på allvar, och det är ju också\r\nbakgrunden till att regeringen har tillsatt den här\r\nutvärderingen.</pre><pre>Jag är medveten om den kritik som finns och\r\nvarifrån den kommer, men det kan ju också bero\r\npå att verkligheten ser litet annorlunda ut. Om man\r\ntalar om att Utlänningsnämndens beslut skulle vara\r\nschabloniserade, skall man ändå vara medveten om\r\natt vi t.ex. i dag har en väldigt stor grupp av\r\nkosovoalbaner, som alla har ungefär liknande skäl.\r\nDå blir naturligtvis besluten också ganska\r\nlikartade.</pre><pre>Dessutom har situationen förändrats i länder som\r\ntidigare var flyktingländer, t.ex. Iran, Irak och\r\nLibanon, där det tidigare var krig. Regimerna i\r\nÖsteuropa är också i dag helt annorlunda, och det\r\nfinns därför andra skäl att flytta på sig än rent\r\npolitiska. Det är klart att det råder fattigdom och\r\nelände i de länder som de asylsökande kommer\r\nifrån, men bedömningen kan ändå vara något\r\nannorlunda.</pre><pre>Det kan alltså finnas en bakgrund till att man\r\nuppfattar att asylprövningen skulle ha blivit\r\nhårdare. Samtidigt förnekar myndigheterna själva\r\ndetta. De anser att de fullföljer en ganska generös\r\noch human praxis, vilket i Sverige ju har varit och\r\nfortfarande är grunden för beslutsfattande.</pre><pre>Det viktiga är väl ändå att vi avvaktar och ser vad\r\nutvärderingen kommer fram till.</pre><pre>Margitta Edgren ställde en direkt fråga om man\r\ninte borde upphöra med att avgöra enskilda\r\nasylärenden till dess utvärderingen är färdig. Men\r\ndet är ju inte vanligt i Sverige att en verksamhet\r\navstannar under den tid utredning pågår, och jag\r\ntror inte heller att det faktiskt är nödvändigt i detta\r\nfall att göra på det sättet.</pre><pre>Anf. 5  MARGITTA EDGREN (fp):</pre><pre>Fru talman! Jag vet att detta inte är vanligt, men i\r\ndet här fallet gäller det ju humanitära skäl. Det\r\ngäller familjer med sjuka barn, barn som man redan\r\npå förhand vet inte kan få medicinsk vård i det land\r\nde skall utvisas till. Det gäller sjuka vuxna, vars\r\nsjukdom har förvärrats under den tid de varit här,\r\nberoende på att de har fått vänta. Jag har en hel\r\nbibba med fall som jag skulle kunna nämna, men\r\njag skall inte ta upp något enstaka fall, eftersom jag\r\nvet att ministern inte kan uttala sig i sådana. Men\r\ndet är fall där kardiologer och psykiatrer mycket\r\ntydligt säger att det kommer att bli värre och leda\r\ntill döden om personerna i fråga skickas hem. Det\r\när i de verkligt humanitära fallen som jag menar att\r\nman borde vänta med avgöranden tills utredningen\r\när klar.</pre><pre>Människor med erfarenhet på detta område menar\r\nju faktiskt att läget har hårdnat -- troligtvis har det\r\nskett omedvetet, men läget har ändå successivt\r\nhårdnat, och man tar nu inte de hänsyn som man\r\ntidigare har tagit.</pre><pre>Anf. 6  Kulturminister BIRGIT FRIGGEBO\r\n(fp):</pre><pre>Fru talman! Man skall ha klart för sig att grunden\r\nför svensk invandrarpolitik i dag är flyktingskap\r\noch behovet av skydd undan förföljelse, krig, tortyr\r\noch liknande. Vad Margitta Edgren nu tar fram är\r\nså att säga allmänt humanitära skäl vad avser\r\nsjukvård, och det är egentligen inte någon grund för\r\nett politiskt flyktingskap i Sverige. Vi är medvetna\r\nom att också detta har ökat under senare tid, inte\r\nminst på grund av att gränserna österut har blivit\r\nöppnare.</pre><pre>Det har emellertid givits tillstånd också för barn att\r\nstanna här åtminstone tillfälligt för att de skall\r\nkunna få tillgång till sjukvård, även om detta inte\r\ningår i det politiska skyddsbehovet.</pre><pre>Så sent som bara för några veckor sedan hade\r\nUtlänningsnämnden överlämnat ett ärende.\r\nRegeringen beviljade i det fallet ett tillfälligt\r\nuppehållstillstånd just för att ge sjukvård.</pre><pre>Anf. 7  MARGITTA EDGREN (fp):</pre><pre>Fru talman! Jag är väl medveten om detta. Vi har\r\ntidigare kunnat ta sådana humanitära hänsyn i\r\nenstaka undantagsfall. De är ännu mer sällsynta är\r\nvad de har varit tidigare. Det tolkas som att vi har\r\nskärpt bedömningen på ett sätt som inte varit\r\nriksdagens mening.</pre><pre>Jag känner väl till att sjukdom osv. inte är skäl för\r\nuppehållstillstånd i Sverige. Men vi har tidigare\r\ngjort dessa undantag. Om vi nu inte alls gör det\r\nuppfattas det som att vi har skärpt bedömningen på\r\nett sätt som inte är förenligt med vår humanitära\r\ngrundinställning.</pre><pre>Jag tackar ändå Birgit Friggebo för svaret. Jag är\r\nockså säker på att de beslut om praxis som\r\nregeringen har fattat när det gäller ett sjukt barn\r\nkommer att ha ett väsentligt inflytande vid\r\nbedömningarna även under hösten.</pre><pre>Överläggningen var härmed avslutad.</pre><pre>5 §  Svar på fråga 1993/94:52 om\r\nnärradiostationernas möjligheter att sända\r\nnyhetssammandrag</pre><pre>Anf. 8  Kulturminister BIRGIT FRIGGEBO\r\n(fp):</pre><pre>Fru talman! Björn von der Esch har frågat om jag\r\nfinner anledning att vidta någon åtgärd med\r\nanledning av att några närradiostationer har givits\r\nvitesföreläggande om de fortsätter att sända TT:s\r\nnyhetssammandrag.</pre><pre>Jag vill först påminna om att vi sedan den 1 april i\r\når har en mycket frihetlig lagstiftning om privat\r\nlokalradio i Sverige. För den som önskar sända\r\ninom ramen för den lagstiftningen gäller mycket få\r\nrestriktioner i fråga om sändningarnas innehåll.</pre><pre>Björn von der Eschs fråga gäller emellertid\r\nsändningar i närradio. Syftet med närradion är att\r\nbereda det lokala ideella föreningslivet en\r\nmöjlighet att sprida sitt budskap. Detta är skälet till\r\natt endast lokalt verksamma ideella föreningar och\r\nvissa andra sammanslutningar kan få tillstånd att\r\nsända närradio. Det finns emellertid inte någon\r\nanledning att ge föreningslivet -- lika litet som\r\nnågon annan grupp -- ensamrätt att utnyttja någon\r\ndel av sändningsutrymmet i förvärvssyfte. I\r\nregeringens proposition (1992/93:79) om privat\r\nlokalradio sägs därför att en kommersialisering av\r\nnärradion bör motverkas.</pre><pre>Enligt 11 § första stycket närradiolagen (1982:459)\r\nfår sammanslutningarnas programutbud inte, annat\r\nän i begränsad omfattning, innehålla material som\r\ninte har framställts enbart för den egna\r\nverksamheten. Enligt förarbetena (prop.\r\n1981/82:127) är syftet med bestämmelsen att\r\ngarantera programverksamhetens lokala karaktär.\r\nFörbudet riktar sig mot ett systematiskt och\r\nregelbundet utnyttjande av centralt producerade\r\nprogram utan naturlig anknytning till det område\r\nsom täcks av närradiosändningarna.</pre><pre>Bakgrunden till Björn von der Eschs fråga är att\r\nNärradionämnden har förelagt tre\r\nsammanslutningar som regelbundet hade\r\nåterutsänt TT:s sammanställda nyhetssammandrag\r\natt följa den aktuella bestämmelsen. Som Björn\r\nvon der Esch vet är jag förhindrad att uttala mig om\r\nhur myndigheter behandlar enskilda fall. En\r\nförnyad prövning av vilka regler som skall gälla för\r\nnärradion i framtiden kommer att kunna ske inom\r\nramen för den översyn av reglerna för lokalradion\r\nsom skall göras i god tid före utgången av den första\r\ntillståndsperioden för lokalradion.</pre><pre>Anf. 9  BJÖRN VON DER ESCH (m):</pre><pre>Fru talman! Jag ber att få tacka för svaret. Det var\r\nlångt, och det är skrämmande. Det ger en oerhört\r\nformalistisk och byråkratisk syn på frågan, som rör\r\ndet som hos oss är grundlagsfäst, nämligen\r\nyttrandefrihet och informationsfrihet.</pre><pre>Här står inte ett ord om att detta möjligen kan\r\nberöra någonting som heter yttrandefrihet, och\r\ninformationsfrihet vad gäller TT. Statsrådet\r\nskriver: ''Det finns emellertid inte någon anledning\r\natt ge föreningslivet -- -- -- ensamrätt''. Det är inte\r\nnågon ensamrätt för föreningslivet! Alla får sända\r\nTT-nyheter utom just närradion.</pre><pre>Kan statsrådet nämna ett enda västeuropeiskt land\r\ndär politikerna ingriper mot radion och förbjuder\r\nnyhetssändningar? Det är inte vilka nyheter som\r\nhelst, utan det är nyheter från vår största\r\nnyhetsbyrå. De varar i två minuter. Detta anses\r\növerskrida vad man kallar ''i begränsad tid''.</pre><pre>Ser statsrådet inte detta som en komplikation ur\r\nyttrande- och informationsfrihetssynpunkt?</pre><pre>Anf. 10  Kulturminister BIRGIT FRIGGEBO\r\n(fp):</pre><pre>Fru talman! Tyvärr har vi på grund av tekniska\r\nförutsättningar inte möjlighet att tillåta\r\nutnyttjandet av etersända program hur som helst.\r\nDet finns en begränsning i etern. Då uppstår den\r\nför politikerna mycket komplicerade frågan: Vilka\r\nskall få sända, och vilka regler skall ställas upp för\r\natt få sända?</pre><pre>När det gäller den privata kommersiella\r\nlokalradion har vi nästan inte ställt upp några regler\r\nalls. Urvalet är en kommersiell bedömning, och\r\nman betalar avgifter.</pre><pre>Beträffande närradion har man sagt att man vill ge\r\nden utrymme att sända utan att tvinga den att\r\nkommersialiseras. Den får detta utrymme fritt och\r\ngratis mot att det är ideella stationer för det lokala\r\nföreningslivet.</pre><pre>Man har då också ställt upp regeln att det inte skall\r\nvara centralt producerade program. Det lokala\r\nföreningslivet skall vända sig till medlemmar, sina\r\nsympatisörer och kanske också få möjlighet att\r\nsprida sitt budskap till andra. Detta sker just för att\r\nyttrandefriheten och informationsfriheten skall\r\nfinnas för det lokala föreningslivet.</pre><pre>Man får säga nästan vad som helst för att bedriva\r\npropaganda för sin egen verksamhet. Nu är det\r\nnågra stationer som har brutit mot\r\nbestämmelserna, och myndigheterna försöker då\r\ntolka den lag som finns.</pre><pre>Björn von der Esch frågar: Finns det något annat\r\nland som har sådana bestämmelser? Ja, jag skulle\r\nvilja påstå att man i andra länder har mycket mer\r\nbestämmelser och inskränkningar vad gäller\r\nradioverksamheten och vad som får sändas eller\r\ninte.</pre><pre>Europakommissionen för mänskliga rättigheter har\r\nprövat några fall som gäller närradiosändningar.\r\nDär har man sagt att det får finnas regler för att\r\nuppnå det bakomliggande syftet med närradion.\r\nDet finns här ett bakomliggande syfte, nämligen att\r\ndet skall vara en lokal föreningsradio.</pre><pre>Anf. 11  BJÖRN VON DER ESCH (m):</pre><pre>Fru talman! Saken är den att det inte är fråga om\r\ntre utan jag tror det är sexton stationer som har fått\r\nvitesföreläggande på 50 000 kr om de fortsätter att\r\nsända TT:s nyheter om två minuter. Det finns både\r\ntid och plats.</pre><pre>Statsrådet säger att vi i Sverige rent generellt är\r\nmycket friare än alla andra. Tala om för mig i vilket\r\nland radiostationer inte får sända nyheter! Säg ett\r\nenda land där sådana bestämmelser finns. Det går\r\ninte bara att säga att vi är de friaste. Vi är inte det.\r\nVi har denna surdeg kvar.</pre><pre>Statsrådet hänvisar här till Europadomstolen. De\r\nfallen hade med reklamen att göra. Det accepterar\r\nvi. Men hur kan det vara en kommersialisering av,\r\nlåt oss säga, studentradion i Uppsala att de får\r\nsända TT:s nyheter? Jag tycker att detta är absurt.\r\nStatsrådet blandar ihop allting och säger att vi på\r\ndetta sätt gynnar yttrandefriheten, dvs. genom att\r\nförbjuda dessa små stationer att sända nyheter. För\r\nmig är det fullständigt absurt.</pre><pre>Anf. 12  Kulturminister BIRGIT FRIGGEBO\r\n(fp):</pre><pre>Fru talman! Närradiostationerna får sända nyheter\r\nunder timmavis, om de vill det, om de producerar\r\nnyheterna själva. Det här handlar om principen om\r\ncentralt redigerat material.</pre><pre>Man kan tycka att det är litet futtigt när man talar\r\nom två minuter återkommande inslag. Jag håller\r\nmed Björn von der Esch om det. Men det handlar\r\ni grunden om vilken avvägning man skall göra. Om\r\nBjörn von der Esch anser att myndigheterna inte\r\nskall uppfylla de bestämmelser som riksdagen har\r\nfattat beslut om tycker jag att han skall säga det.</pre><pre>Närradiostationerna får sända precis hur mycket\r\nnyheter de själva vill om de producerar dem själva.\r\nDet finns inget som helst förbud mot detta.</pre><pre>Anf. 13  BJÖRN VON DER ESCH (m):</pre><pre>Fru talman! Jag tycker att diskussionen nu blivit\r\nännu mer absurd. Skulle studentradion ha\r\nkorrenspondenter i Afrika, Asien och Sydamerika?\r\nHur skulle de kunna få ihop några nyheter om de\r\nskulle producera dem själva?</pre><pre>Vi har i Sverige nyhetsbyråer som är till för att\r\nskapa goda nyheter, och helst också nyheter som är\r\nsanna. Det är inte alltid man får höra det. Då säger\r\nstatsrådet: Men riksdagen har ju stiftat dessa lagar.\r\nJa, visst har vi det, men det gäller här tolkningen\r\nav ''i begränsad omfattning''. Är inte två minuter ''i\r\nbegränsad omfattning''? Statsrådet säger ju att\r\nstationerna kan sända nyheter timmavis. Jag får\r\ninte det hela att gå ihop.</pre><pre>Anf. 14  Kulturminister BIRGIT FRIGGEBO\r\n(fp):</pre><pre>Fru talman! Om inte Björn von der Esch får det\r\nhela att gå ihop kanske det är jag som har\r\nsvårigheter att förklara för honom. Jag vet att han\r\nhar stor erfarenhet från denna verksamhet, och så\r\nsvårt kan det ändå inte vara.</pre><pre>Om Björn von der Esch anser att man skall ändra\r\nså att det inte längre skall finnas ett utrymme i etern\r\nför det lokala föreningslivet -- spridandet av egna\r\nbudskap, en åsiktsradio -- är det naturligtvis fritt\r\nfram för honom att föreslå den ändringen.</pre><pre>Anf. 15  BJÖRN VON DER ESCH (m):</pre><pre>Fru talman! Visst skall det finnas en åsiktsradio!\r\nDet finns säkert plats för åsikter även om TT skulle\r\nfå sända ett två minuter långt nyhetssammandrag\r\nper timme.</pre><pre>Jag förstår om inte statsrådet kan göra något nu.\r\nMin vädjan är att statsrådet skall se till att den här\r\nlagen blir ändrad. Vänta inte tills perioden för\r\nlokalradion har gått ut. Inom sju år utlovas en\r\nändring. Jag tycker att det verkligen är att ta i. Man\r\nkan genomföra en sådan här ändring på några\r\nmånader. Nyheter har inte ett dugg med\r\nkommersialisering att göra.</pre><pre>Överläggningen var härmed avslutad.</pre><pre>6 §  Svar på fråga 1993/94:69 om fördelningen av\r\nradiotillstånd</pre><pre>Anf. 16  Kulturminister BIRGIT FRIGGEBO\r\n(fp):</pre><pre>Fru talman! Inger Lundberg har frågat om jag är\r\nberedd att ompröva regeringens politik vi\r\nfördelning av radiotillstånd i syfte att uppnå ökad\r\nbredd i medieutbudet.</pre><pre>Inger Lundbergs fråga indikerar att hon inte\r\nförstått att ett monopol har brutits. Lokalradion\r\nökar bredden genom att kanske hundratals nya\r\nradiostationer kan komma ut i etern.</pre><pre>I regeringens proposition (1992/93:70) om privat\r\nlokalradio sägs att reglerna för lokalradion bör ses\r\növer i god tid före den första tillståndsperiodens slut\r\noch att översynen bör ske under parlamentarisk\r\nmedverkan. Om översynen ger anledning till det\r\nkommer riksdagen att få ta ställning till eventuella\r\nförändringar i regelsystemet i god tid innan de först\r\nmeddelade sändningstillstånden skall förnyas.\r\nAmbitionen vid en sådan översyn bör givetvis vara\r\natt radion, även i framtiden, i största möjliga mån\r\nbör vara oreglerad.</pre><pre>Riksdagen har inte något att erinra mot detta.</pre><pre>Enligt min mening är det alldeles för tidigt att dra\r\nnågra slusatser om effekten av reglerna för\r\nlokalradion. Jag ser därför ingen anledning att\r\nändra den bedömning som redovisas i\r\npropositionen.</pre><pre>Anf. 17  INGER LUNDBERG (s):</pre><pre>Fru talman! Jag vill tacka statsrådet för svaret. Jag\r\nvill också påminna om att målet, i samband med att\r\nman bröt radiomonopolet, var att öka mångfalden\r\noch sprida yttrandefriheten. Nu var det bara tre\r\nkriterier som blev avgörande vid fördelningen av\r\nradiotillstånd: pengar, pengar och åter pengar.</pre><pre>Sverige är det enda land i världen där\r\nyttranderätten går på auktion. Det har lett till en\r\nenorm koncentration vid det första\r\nauktionstillfället och absurda priser. Risken är\r\nuppenbar att det leder till förflackning och att det\r\nblir små möjligheter att göra bra lokala program.</pre><pre>Två av tre tillstånd gick till de stora\r\nmediaaktörerna. Det blev de stora\r\nmediamonopolen som vann auktionen där bara\r\npengar gällde. Det var SRU Rix, de dominerande\r\nlandsortstidningarna, kretsen kring Svenska\r\nDagbladet, Bonniergruppen och kretsen kring Jan\r\nStenbecks Kinnevik som vann. På två orter gick\r\ntillstånden till samma innehavare genom ett\r\nbulvanförfarande. Lagstiftningen är så dålig att\r\ntillståndshavarna t.o.m. skryter om att de har fått\r\nmonopol.</pre><pre>I riksdagsdebatten sade Bertil Fiskesjö att det finns\r\nen del inslag i lagstiftningen som man kan känna\r\nosäkerhet inför. Vi får se hur det fungerar. Det\r\nfinns som bekant möjlighet att ändra lagar i denna\r\nriksdag.</pre><pre>Resultatet av auktionen har blivit absurt. Trots det\r\nsäger Birgit Friggebo att först i slutet av 90-talet när\r\ntillstånden börjar gå ut skall vi göra en omprövning.\r\nÄr liberal kulturpolitik verkligen detsamma som\r\npengar?</pre><pre>Anf. 18  Kulturminister BIRGIT FRIGGEBO\r\n(fp):</pre><pre>Fru talman! När beslutet om den kommersiella\r\nlokala radion fattades var huvudsyftet att vi skulle\r\nfå så många aktörer som det över huvud taget var\r\nmöjligt. Syftet var således att bryta upp Sveriges\r\nRadios monopol som var cementerat sedan\r\nårtionden och som Socialdemokraterna inte hade\r\ngjort något åt.</pre><pre>Jan-Erik Wikström satt med i den tidigare\r\nborgerliga regeringen och skrapade på monopolet\r\ngenom att möjliggöra närradion. Sedan hände inte\r\nett enda dugg under nio år. Regeringens första\r\nåtgärd var nu att se till att vi skulle få mera\r\nmångfald, mera yttrandefrihet och flera aktörer.\r\nUnder hösten kommer det nu till radiostation efter\r\nradiostation efter radiostation.</pre><pre>Jag har litet svårt att förstå att Inger Lundberg efter\r\nbara några månader kan ha en alldeles förutfattad\r\nmening om vad det är för utbud som dessa\r\nlokalradiostationer kommer att sända. Låt oss se på\r\ndet utbudet innan vi har någon uppfattning om\r\nresultatet av det tilldelningssystem som vi valde.</pre><pre>Utgångspunkten var att man köper sig till en\r\ninkomst, dvs. möjlighet till reklamintäkter. Från\r\npolitisk sida, på den borgerliga kanten, vill vi inte\r\nhålla på och styra alltför mycket av innehållet. Låt\r\noss vänta och se hur utfallet blir. Jag är ganska\r\nförhoppningsfull och tror att det här kommer att bli\r\nbra. Det finns självfallet ingen anledning att nu\r\nbörja ändra i de bestämmelser som riksdagen\r\nfattade beslut om för bara ett halvår sedan.</pre><pre>Anf. 19  INGER LUNDBERG (s):</pre><pre>Fru talman! Oroar det alls inte statsrådet att man\r\nvia bulvaner har kunnat koncentrera tillstånden på\r\ntvå orter till samma innehavare? Oroar det inte\r\nstatsrådet att de stora mediaföretagen har över två\r\ntredjedelar av de tillstånd som utauktionerades?\r\nOroar det inte statsrådet att en mängd tidningar --\r\nborgerliga och socialdemokratiska och även\r\npressens egna tidningar -- känner stor oro över\r\nutfallet av auktionsförfarandet?</pre><pre>Det är en sak att statsrådet trodde att det här skulle\r\ngå bra. Men är det verkligen så att vi uppfyller\r\ngrundlagens krav på vidast möjliga yttrande- och\r\ninformationsfrihet när det bara är pengar som är\r\navgörande vid fördelningen av radiotillstånd?</pre><pre>Anf. 20  Kulturminister BIRGIT FRIGGEBO\r\n(fp):</pre><pre>Fru talman! Det är inte gratis att starta tidningar i\r\ndet här landet, och det har aldrig varit det. Det är\r\nmänniskor med pengar som startar tidningar,\r\noavsett om det är stora dagstidningar eller små\r\nkulturtidskrifter av olika slag. Jag har aldrig hört\r\nnågon socialdemokrat tala om att vi skulle ha\r\ninskränkningar i yttrandefriheten när det gäller\r\ntryckfriheten i det här landet. Det kan inte vara\r\nnågon angreppspunkt att man måste ha pengar för\r\natt starta en verksamhet.</pre><pre>Om det på någon ort är samma köpare av\r\ntillstånden är det lokalradiomyndigheten som har\r\ntill uppgift att agera för att bryta ett sådant tillstånd.</pre><pre>Det finns kedjor av olika slag som är med på olika\r\nhåll. Jag tycker att det är bra att de visar upp sig\r\nöppet. I lokalradion är det möjligt att göra\r\ngemensamma produktioner, och en del skall göras\r\nlokalt. Jag tycker att det är bra att man så öppet\r\nvisar att man är med i verksamheten.</pre><pre>Anf. 21  INGER LUNDBERG (s):</pre><pre>Fru talman! Det finns en viktig skillnad mellan\r\nmöjligheten att starta tidningar och möjligheten att\r\nstarta radiokanaler. Det finns, vilket statsrådet vet,\r\nbara ett begränsat antal frekvenser. Det beror\r\ndelvis på för liten aktivitet från statsrådets sida.\r\nStatsrådet vet också att vi har flera stödformer, dels\r\nstöd till pressen i allmänhet genom de generösa\r\nmomsreglerna, dels stöd riktat bl.a. till\r\nandratidningar för att vi skall kunna ha den\r\nmångfald som grundlagen föreskriver.</pre><pre>Statsrådet säger att det är bra att kedjorna visar upp\r\nsig öppet. Är det också bra att bulvanerna visar upp\r\nsig öppet? Är det bra att samma intressen är\r\nkoncentrerade till tillstånden på ett par orter? Är\r\ninte det här utomordentligt oroande, fru statsråd?\r\nJag oroas av att statsrådet inte känner någon liten\r\nångest eller oro inför utvecklingen på\r\nmediaområdet.</pre><pre>Anf. 22  Kulturminister BIRGIT FRIGGEBO\r\n(fp):</pre><pre>Fru talman! Jag tolkar Inger Lundbergs fråga och\r\ninlägg här som en uppföljning av det motstånd som\r\nfanns hos socialdemokratin när det gällde\r\ninrättandet av lokalradion. Det är naturligt att ett\r\noppositionsparti försöker att följa upp det\r\nmotstånd som det hade när företeelsen inrättades.</pre><pre>Jag ser med tillförsikt och glädje fram emot att det\r\nnu nästan varje dag startas en ny radiostation i det\r\nhär landet. Radiostationerna kommer att\r\nkonkurrera sinsemellan och med den gamla\r\nmonopolradion. Jag tror dessutom att det är en\r\nstimulans. Jag har hört många i Sveriges Radio och\r\ndess lokalradio som är glada över den nya\r\nkonkurrensen som deras verksamhet får.</pre><pre>Anf. 23  INGER LUNDBERG (s):</pre><pre>Fru talman! Om det bara gällde min oro vore det\r\ninte så farligt, fru statsråd. Problemet är att väldigt\r\nmånga känner den här oron. Det finns en stor\r\nbesvikelse ute i landet över att det har blivit den här\r\nkoncentrationen och över att de här pengarna har\r\nkommit med i spelet.</pre><pre>Statsrådet har alls inte kommenterat frågan om att\r\ndet på ett par orter faktiskt har blivit samma\r\ninnehavare till olika tillstånd. Oroar det inte alls?\r\nÄr det tillfredsställande? Kommer statsrådet att\r\narbeta utifrån samma principer när det gäller\r\nfördelning av eventuella tillstånd till lokal-TV? Är\r\ndet bara pengar som är riktlinje för liberal kultur-\r\noch massmediepolitik i dag?</pre><pre>Anf. 24  Kulturminister BIRGIT FRIGGEBO\r\n(fp):</pre><pre>Fru talman! Jag har upplyst Inger Lundberg om att\r\ndet, om flera tillstånd på någon ort går till samma\r\nköpare, är en fråga som lokalradiomyndigheten\r\nskall hantera.</pre><pre>Liberal yttrandefrihet innebär att man, så mycket\r\ndet över huvud taget går, gör det möjligt att ha flera\r\naktörer också i etern. Detta har\r\nSocialdemokraterna varit emot. De har inte gjort\r\nnågonting alls under hela 80-talet för att öka den\r\nfriheten. Det tycker jag är ett stort hot mot\r\nyttrandefriheten.</pre><pre>Egentligen skulle jag ställa en motfråga: Har\r\nSocialdemokraterna även i denna fråga för avsikt\r\natt förändra verksamheten -- och därmed hota\r\nden -- om de någon gång senare skulle komma\r\ntillbaka i regeringsställning?</pre><pre>Anf. 25  INGER LUNDBERG (s):</pre><pre>Fru talman! Jag tror att statsrådet är väl införstådd\r\nmed att lagstiftningen är så lös i kanten att det inte\r\nfinns möjlighet för den myndighet som har ansvar\r\nför fördelningen av tillstånden att ingripa mot de\r\nbulvaner som har agerat. Det är en brist i\r\nlagstiftningen, och det är ett ansvar som statsrådet\r\nhar.</pre><pre>Det är allvarligt att statsrådet inte åtminstone på\r\ndenna punkt ifrågasätter propositionen och\r\nagerandet.</pre><pre>Jag vill avslutningsvis passa på att fråga statsrådet\r\nom hon är beredd att snabbt verka för att det blir\r\nfler frekvenser på alla de orter där de stora\r\nmediemonopolen i stort sett har fått fritt fram.</pre><pre>Jag vill vidare säga till statsrådet att hon, även om\r\nhon inte agerar nu, skall gå hem och fundera på om\r\ndetta verkligen är bra och om detta är vad hon vill.</pre><pre>Vi socialdemokrater har varit positiva till att bryta\r\nradiomonopolet, men vi kan inte ha en situation där\r\npengar styr yttrandefriheten.</pre><pre>Överläggningen var härmed avslutad.</pre><pre>7 §  Svar på fråga 1993/94:58 om granskning av\r\njournalisters bakgrund m.m.</pre><pre>Anf. 26  Statsrådet REIDUNN LAURÉN</pre><pre>(-):</pre><pre>Fru talman! Kenneth Attefors har frågat mig om\r\njag avser att föreslå en lag som ger staten möjlighet\r\natt speciellt granska mediebranschens\r\ninsideraffärer.</pre><pre>Svaret är nej.</pre><pre>Jag kan tillägga att konstitutionsutskottet för ett\r\npar veckor sedan, i samband med att det\r\nbehandlade två motioner som rör den\r\njournalistiska verksamheten, har uttalat att det\r\nmed hänsyn till vikten av vidast möjliga\r\nyttrandefrihet i första hand bör ankomma på\r\npressen själv att vidta åtgärder för att hålla\r\njournalistiken på en önskvärd kvalitativ nivå.\r\nUtskottet anförde att det därför inte var ''berett\r\nförorda en statlig utredning eller projektgrupp om\r\npressetiska frågor eller ''auktorisationsinstitut''',\r\nvilket motionärerna efterlyst (bet. 1993/94:KU3 s.\r\n27). Motionerna avstyrktes av utskottet. Riksdagen\r\nbiföll i förra veckan utskottets förslag.</pre><pre>I den aktuella frågan har jag samma principiella\r\ninställning som den riksdagen har gett uttryck för\r\nnär det gäller statliga ingripanden mot pressen.</pre><pre>Anf. 27  KENNETH ATTEFORS (nyd):</pre><pre>Fru talman! Tack så hemskt mycket för svaret! Det\r\nvar ett kort och bra svar som egentligen inte\r\nbehöver debatteras mer. Jag skall ändå passa på att\r\nta tillfället i akt och ge en liten eloge till pressen.\r\nPressen har faktiskt lyckats vara litet självkritisk.</pre><pre>I Aftonbladet sågar man nämligen den journalist\r\nsom jag syftade på i min fråga jäms med\r\nfotknölarna. I journalisternas fackföreningstidning\r\nJournalisten nr 29/30 sägs att denne journalists\r\nbeteende -- han skrev om ett företag trots att han\r\nhade ett stort aktieinnehav -- skadar\r\njournalistkårens trovärdighet.</pre><pre>Detta är kanske vad som behövs i media för att det\r\nskall kunna bli självsanering, men jag vill ändå\r\nställa en fråga. I USA finns en särskild lag. Kan\r\nstatsrådet förklara varför man i Förenta staterna\r\ntycker att det är viktigt att ha en sådan lag och\r\nvarför vi inte behöver ha en sådan lag här i Sverige?</pre><pre>Anf. 28  Statsrådet REIDUNN LAURÉN</pre><pre>(-):</pre><pre>Fru talman! Jag kan nämna att regeringen i början\r\nav september tillsatte en utredning som har i\r\nuppdrag att göra en översyn av vissa insiderfrågor.\r\nDen utredningen skall bl.a. undersöka möjligheten\r\natt införa särskilda lagregler mot otillbörlig\r\nkurspåverkan.</pre><pre>Jag kan också säga att det redan i dag finns regler i\r\ninsiderlagen som gäller alla, inklusive\r\nopinionsbildare och journalister. Men insiderlagen\r\ntar sikte på att det är förbjudet att på grund av\r\nnågot som man har fått kännedom om handla med\r\nvärdepapper. Om jag har förstått Kenneth Attefors\r\nrätt gäller det här fallet snarare en situation då en\r\nperson offentliggör, eller i varje fall offentligen\r\nuttrycker, uppgifter om verksamheten i ett bolag\r\ndär den personen har aktier.</pre><pre>Det finns redan i dag en bestämmelse i brottsbalken\r\nsom gäller när en person just i syfte att påverka\r\npriset på t.ex. värdepapper offentliggör eller\r\nsprider vilseledande uppgifter. För att ansvar för\r\nbrottet skall komma i fråga krävs det alltså dels att\r\nsyftet har varit att påverka priset, dels att personen\r\nhar vetat om att uppgifterna är vilseledande.</pre><pre>Jag kan alltså konstatera att det, även i avvaktan på\r\nden utredning som regeringen har tillsatt, finns\r\nregler att följa i det här sammanhanget.</pre><pre>Anf. 29  KENNETH ATTEFORS (nyd):</pre><pre>Fru talman! Än en gång tack, statsrådet! Det var\r\nintressant information.</pre><pre>Dagens industri tycker jag är en himla bra tidning.\r\nJag använder mig faktiskt ofta av den innan jag\r\nställer frågor här. I Dagens industri kan jag läsa om\r\nJohan Munck, som tydligen är utsedd att leda den\r\nhär utredningen. Han säger: ''Insiderutredningen\r\nkommer inte att föreslå att registret över insiders\r\nska utökas och omfatta exempelvis politiker och\r\njournalister.''</pre><pre>Det måste betyda att massmedierna skall granska\r\nsig själva och att massmedierna i sin tur skall\r\ngranska oss politiker. Förstår jag Johan Munck\r\nrätt?</pre><pre>Anf. 30  Statsrådet REIDUNN LAURÉN</pre><pre>(-):</pre><pre>Fru talman! Det är ganska givet att jag inte kan stå\r\nhär och kommentera vad utredaren så småningom\r\nkommer fram till, men jag vill gärna säga att jag\r\ntycker att pressens självsanerande verksamhet\r\nfungerar väl. Kenneth Attefors har just lämnat ett\r\npar exempel på det.</pre><pre>Det har naturligtvis förekommit, och kommer även\r\ni fortsättningen att förekomma, enstaka övertramp.\r\nMen kolleger till den som gör ett sådant övertramp\r\nuppmärksammar det ganska snart och bringar det\r\ntill allmänhetens kännedom. Dessutom finns\r\npressens pressetiska organ, som uppmärksammar\r\nsådana här saker.</pre><pre>Överläggningen var härmed avslutad.</pre><pre>8 §  Svar på fråga 1993/94:13 om\r\növersvämningarna i Norrland</pre><pre>Anf. 31  Statsrådet GÖREL THURDIN (c):</pre><pre>Fru talman! Ulla Orring har frågat om orsakerna till\r\nårets översvämningar samt om nödvändiga\r\nåtgärder vidtas i anledning av dessa\r\növersvämningar.</pre><pre>Översvämning av vattendrag till följd av stora\r\nnaturliga flöden kan förekomma både i reglerade\r\noch i oreglerade vattendrag. En översvämning i ett\r\nvattendrag kan också förorsakas av stora flöden på\r\ngrund av dammbrott eller annan olyckshändelse.</pre><pre>En reglering av ett vattendrag jämnar ut flödena\r\ngenerellt men eliminerar inte risken för\r\növersvämningar. Kraftiga regn när\r\nvattenmagasinen är fyllda kan således medföra\r\növersvämningar även i reglerade vattendrag.\r\nTillräcklig hänsyn har inte alltid tagits till detta.</pre><pre>Det finns på många håll i landet permanent- och\r\nfritidsbebyggelse i områden där risken för\r\növersvämningar är betydande. År 1989 gjordes en\r\nändring i plan- och bygglagen i syfte att tydliggöra\r\natt kommunen i planarbetet måste ta hänsyn till\r\nbåde grundoch ytvattenförhållandena. Markens\r\nlämplighet för bebyggelse skall bedömas med\r\nhänsyn bl.a. till risken för översvämningar av den\r\nbebyggelse som avses komma till stånd.\r\nBestämmelsen gäller översvämningsrisken både för\r\nreglerade och för oreglerade sjöar och vattendrag.\r\nDet ankommer även på länsstyrelsen att hantera\r\ndessa frågor vid samråd och vid utövande av den\r\nstatliga kontrollen enligt PBL.</pre><pre>För att kunna använda en regleringsdamm som\r\ndämpare av stora flöden behöver dammägaren\r\ninformation om förväntade sådana så att\r\ndammarna i lämplig omfattning kan avtappas i\r\nförväg. Som framgår av sensommarens\r\növersvämningar är det angeläget att den nuvarande\r\nprognos- och varningstjänsten för stora flöden -- för\r\nvilken Sveriges meteorologiska och hydrologiska\r\ninstitut (SMHI) ansvarar -- snarast förbättras.\r\nFrågan bereds f.n. inom regeringskansliet.</pre><pre>För att undvika dammbrott skall dammar byggas så\r\natt vattenöverskottet kan passera vid stora flöden.\r\nAvbördningsförmågan för dammar samt andra\r\ndammsäkerhetsfrågor prövas av vattendomstolen i\r\nsamband med domstolens prövning av ett\r\nvattenföretag. Dammägarna är ansvariga för\r\ndammsäkerheten, och tillsynen av dammar sköts i\r\nförsta hand av dammägarna själva. Länsstyrelsen\r\när tillsynsmyndighet enligt vattenlagen.\r\nDammsäkerhetsnämnden biträder länsstyrelser\r\noch dammägare med rådgivning i\r\ndammsäkerhetsfrågor. Inom regeringskansliet\r\növervägs för närvarande en särskild granskning av\r\nkraftföretagens rutiner för hantering av\r\ndammsäkerhetsfrågorna.</pre><pre>Länsvisa damminventeringar har skett och\r\ninventeringarna har granskats av\r\nDammsäkerhetsnämnden. Länsstyrelserna har på\r\nuppdrag av regeringen ställt samman uppgifter om\r\növersvämningskänsliga områden. Inträffar en\r\növersvämning, skall det allmänna genom\r\nräddningstjänsten svara för att skador på\r\nmänniskor eller egendom eller i miljön hindras eller\r\nbegränsas. Varje kommun skall ha en\r\nräddningstjänstplan. Vid olyckshändelser som\r\nkräver omfattande räddningsinsatser, t.ex. vid\r\nomfattande översvämningar, skall länsstyrelsen ta\r\növer ansvaret för räddningstjänsten. Länsstyrelsen\r\nskall upprätta en plan för räddningstjänsten i\r\nsådana situationer.</pre><pre>Det direkta ansvaret för hanteringen av\r\növersvämningsfrågor ligger alltså på dammägare\r\noch de här nämnda myndigheterna. Regeringen har\r\nen övervakande roll och följer självfallet frågorna\r\nnoggrant.</pre><pre>Anf. 32  ULLA ORRING (fp):</pre><pre>Fru talman! Jag tackar för svaret, som förvisso ger\r\nsignaler till länsstyrelsen och inte minst till\r\nkraftföretagen, vilka nu tillgodogör sig vinsterna av\r\nvattenkraften. Vi som bor i Norrland efter\r\nälvdalarna, där vattenkraften är till största delen\r\nreglerad fick, i augusti år uppleva extrema\r\nvattenflöden, som orsakade många enskilda\r\nboende intill älvarna stora skador.</pre><pre>Frågan är då: Vem bär ansvaret? Tyvärr väcker\r\nerfarenheterna från översvämningar många frågor.\r\nDe har ställts under årens lopp och var aktuella\r\näven efter detta extrema vattenflöde. Varför\r\nsläppte inte vattenkraftsbolagen ut mer vatten\r\ntidigare för att undvika översvämningarna?\r\nSnösmältningen kom senare än beräknat och\r\nsammanföll därigenom med höstregnen, men det\r\nkunde också kraftföretagen förutse. Varför missade\r\nSMHI i sina väderleksprognoser, och varför finns\r\ndet inte något sammanhållande organ, som tar till\r\nsig erfarenheterna från översvämningar?</pre><pre>Jag är glad över att statsrådet Thurdin nu säger att\r\nregeringen har den övervakande rollen. Men vi har\r\nhört detta många gånger från kraftföretagen. De\r\nhar vid tidigare översvämningar lovat att ta till sig\r\nde erfarenheter som då fanns för att kunna undvika\r\nframtida olägenheter. Så har dock inte skett.\r\nMånga enskilda människor får bära stora\r\nkostnader, och detta bekymrar mig.</pre><pre>Anf. 33  Statsrådet GÖREL THURDIN (c):</pre><pre>Fru talman! Ulla Orring ställer viktiga frågor. Man\r\nmåste ha stor förståelse för att människor blir\r\noroliga, om det åtminstone framstår som om det\r\nråder osäkerhet både när det gäller ansvaret och\r\nnär det gäller att få fram information så att man kan\r\nfatta rätt beslut.</pre><pre>Jag kan inte svara för vad som har skett under\r\ntidigare regeringar. Nu har regeringen tagit ett\r\ninitiativ för att klara ut dessa saker och se vad vi kan\r\ngöra. Vi skall naturligtvis också ta upp en\r\ndiskussion med berörda parter. Det är ju i regel så\r\nman kommer till rätta även med\r\nsamordningsansvaret.</pre><pre>Anf. 34  ULLA ORRING (fp):</pre><pre>Fru talman! Det är bra att man inom\r\nregeringskansliet tar itu med denna fråga och då\r\nsärskilt granskar kraftföretagens rutiner. Jag\r\nhoppas att detta skall inte bara övervägas utan\r\nockså ge ett resultat. När alla våra älvar reglerades,\r\ntrodde man att det skulle vara slut på\r\növersvämningarna. Så är dock inte fallet. Historiskt\r\nsett har vi haft fyra fem stora översvämningar. De\r\nälvar som inte är reglerade sköter sig själva och går\r\nnågorlunda bra.</pre><pre>Jag vill ställa en fråga: Varför kan man inte hjälpa\r\ndessa människor genom att ta i anspråk\r\nbygdemedel från vattenkraftsregleringen? Dessa\r\nmedel var ju avsedda att eliminera de skador som\r\nmänniskorna utsattes för.</pre><pre>Anf. 35  Statsrådet GÖREL THURDIN (c):</pre><pre>Fru talman! Den senaste frågan kan jag inte svara\r\ndirekt på. Jag antar att även lokala företrädre är\r\ninblandade när det gäller att besluta om dessa\r\nmedel. Men det är riktigt som Ulla Orring säger att\r\nman på något sätt ändå måste klara ut vad som\r\ngäller. En sak är viktig att komma ihåg, nämligen\r\natt en reglering av älvarna aldrig kan utesluta att\r\növersvämningar kommer att ske i framtiden. Har\r\nman detta klart för sig, måste också de som har\r\nhand om samhällsplaneringen förstå att de måste ta\r\nhänsyn till detta och i sin planering visa på att det\r\nfinns områden som inte är lämpliga, åtminstone\r\ninte för ny bebyggelse. Där har jag såsom mark-\r\noch planminister naturligtvis ett ansvar att ta upp\r\nen diskussion. Inte många har på samma sätt som\r\njag har gjort diskuterat länsstyrelsernas roll när det\r\ngäller sådana här viktiga samhälls- och\r\nansvarsfrågor. Det kommer jag att fortsätta med.</pre><pre>Anf. 36  ULLA ORRING (fp):</pre><pre>Fru talman! Jag tar fasta på detta löfte från\r\nstatsrådet. Regeringen har ett övergripande ansvar,\r\noch självklart måste de olika länsstyrelserna följa\r\nupp detta. Jag tror att man i år blev tagen på\r\nsängen, inte bara länsstyrelserna utan även\r\nkraftbolagen och räddningstjänsten. De enskilda\r\nfastighetsägare som drabbades av skadorna får\r\nlägga ut stora pengar för självrisker och sådant. Hur\r\nomfattande erosionsskadorna är vet man inte i dag.\r\nDet visar sig först nästa år. Dessa människor måste\r\npå något sätt hållas skadeslösa.</pre><pre>Anf. 37  Statsrådet GÖREL THURDIN (c):</pre><pre>Fru talman! Nu kom Ulla Orring in på ytterligare\r\nett intressant område, nämligen geografisk\r\ninformation om geologiska förhållanden. När man\r\nplanerar att använda marken gäller det att ta fram\r\nett beslutsunderlag som visar om vissa områden är\r\nrasbenägna. Då pratar jag allmänt om\r\nerosionsrisker, för sådana finns också i södra Skåne\r\ni kontakten med havet. Detta är något som jag tror\r\natt vi har all anledning att jobba med i Sverige,\r\nalltså att lära oss att använda den geografiska\r\ninformationen så att vi undviker att enskilda\r\nmänniskor råkar ut för skador som de själva måste\r\nbetala.</pre><pre>Anf. 38  ULLA ORRING (fp):</pre><pre>Fru talman! Jag tackar för detta svar.</pre><pre>Överläggningen var härmed avslutad.</pre><pre>9 §  Svar på fråga 1993/94:77 om omprövning av\r\npåföljd som utdömts av domstol i USA</pre><pre>Anf. 39  Justitieminister GUN HELLSVIK\r\n(m):</pre><pre>Fru talman! Lars Moquist har frågat mig om jag\r\navser att vidta någon åtgärd för att Annika Östberg,\r\nsom avtjänar ett fängelsestraff i USA för mord,\r\nskall få straffet omprövat.</pre><pre>Annika Östberg dömdes 1983 av en domstol i\r\nKalifornien för delaktighet i två mord. Straffet\r\nbestämdes till fängelse från 25 år till livstid. Annika\r\nÖstberg har framfört önskemål om att få avtjäna\r\nstraffet i Sverige.</pre><pre>Överförande av straffverkställighet från ett\r\nutomnordiskt land till Sverige regleras i den\r\ninternationella verkställighetslagen som grundas på\r\n1983 års konvention om överförande av\r\nfrihetsberövade personer, den s.k.\r\növerförandekonventionen. Konventionen, som\r\nbåde Sverige och USA har tillträtt, syftar till att\r\nunderlätta överförandet av utländska intagna till\r\nhemlandet. En huvudprincip i konventionen är att\r\nnågon ny prövning av den ursprungliga domen inte\r\nfår ske av annan stat än domslandet.</pre><pre>Överförandekonventionen -- liksom annat\r\ninternationellt samarbete -- bygger på ömsesidighet\r\noch respekt. Jag vill därför understryka att Sverige\r\nför att ta till vara sina egna medborgares intressen\r\nmåste respektera de andra konventionsstaternas\r\nrättsordningar. Detta gäller också i Annika\r\nÖstbergs ärende. För att ett överförande skall\r\nkomma till stånd krävs att både domslandet och\r\nverkställighetslandet samtycker till ett\r\növerförande. Konventionen innebär med andra ord\r\ningen skyldighet för en stat att bifalla en\r\nframställning.</pre><pre>Redan 1985, dvs. samma år som\r\növerförandekonventionen trädde i kraft, gjordes en\r\nformell framställning från Sverige om att Annika\r\nÖstberg skulle överföras hit. Eftersom det inte var\r\nfråga om ett tidsbestämt straff gick de kaliforniska\r\nmyndigheterna inte med på ett överförande.\r\nAnnika Östbergs straff har ännu inte tidsbestämts.\r\nEnligt uppgift kan detta ske tidigast 1997.</pre><pre>Om verkställigheten överförs till Sverige kan\r\nantingen fortsatt verkställighet eller\r\npåföljdsomvandling komma i fråga. Det\r\nsistnämnda förfarandet blir aktuellt om påföljden\r\ninte har någon motsvarighet i svensk lagstiftning.\r\nOavsett vilket förfarande som väljs skall dock\r\nskuldfrågan, som jag tidigare sagt, inte omprövas.</pre><pre>Alltsedan Annika Östberg dömdes har vid många\r\nolika tillfällen kontakter tagits med de amerikanska\r\nmyndigheterna för att få hennes straffverkställighet\r\növerförd till Sverige. Så sent som i september i år\r\ntogs ärendet upp med justitieministeriet i\r\nWashington. Dessutom tog jag själv upp frågan vid\r\nmitt besök i USA för några veckor sedan. Något\r\ntillfälle för att diskutera ärendet erbjöds tyvärr inte.</pre><pre>Låt mig slutligen upplysa om att regeringen även i\r\nfortsättningen kommer att driva frågorna med all\r\nden kraft som rimligen krävs. Det är däremot inte\r\naktuellt att hos de amerikanska myndigheterna\r\nkräva en omprövning av den amerikanska domen.</pre><pre>Då Lars Moquist, som framställt frågan, anmält att\r\nhan var förhindrad att närvara vid sammanträdet,\r\nmedgav talmannen att Karl Gustaf Sjödin i stället\r\nfick delta i överläggningen.</pre><pre>Anf. 40  KARL GUSTAF SJÖDIN (nyd):</pre><pre>Fru talman! Jag tackar justitieministern för svaret.\r\nI Lars Moquists frånvaro skall jag ta tillfället i akt\r\natt utvidga frågan.</pre><pre>Det finns, som justitieministern redogjorde för,\r\nmöjlighet att via en överförandekonvention pröva\r\närenden. Justitieministern nämnde också att hon\r\npersonligen försökte få till stånd en diskussion, men\r\natt det inte gavs tid till en sådan.</pre><pre>Tänker justitieministern vidta ytterligare åtgärder\r\nför att få i gång en diskussion? Det var ju\r\nambitionen när justitieministern besökte\r\nWashington.</pre><pre>Anf. 41  Justitieminister GUN HELLSVIK\r\n(m):</pre><pre>Fru talman! Jag var på besök i Kalifornien, där\r\nAnnika Östberg sitter fängslad. Det är också i\r\nKalifornien som man formellt fattar beslutet.</pre><pre>Jag nämnde i mitt svar att UD senast i september\r\nhade kontakter med justitieministeriet i\r\nWashington. Det förekommer fortlöpande\r\nkontakter i detta ärende.</pre><pre>Anf. 42  KARL GUSTAF SJÖDIN (nyd):</pre><pre>Fru talman! Fallet har uppmärksammats i pressen --\r\nsenast i Expressen för några veckor sedan. En bred\r\nallmänhet vill hjälpa till. Jag tror att vi måste vara\r\nbetydligt tuffare.</pre><pre>En dansk medborgare har kunnat komma hem och\r\navtjäna straffet i Danmark. Det ärendet togs upp i\r\ntuffa förhandlingar. Man engagerade en advokat i\r\nUSA, Jerome Matthews, som skötte\r\nförhandlingarna.</pre><pre>Jag tror att vi måste vara tuffare. Vi måste med\r\nkraft visa vad vi anser på ministernivå, så att vi får\r\nuppmärksamhet. Om danskarna kan klara en sådan\r\nsak på ministernivå, borde vi också kunna göra det.</pre><pre>Anf. 43  Justitieminister GUN HELLSVIK\r\n(m):</pre><pre>Fru talman! Vi skall komma ihåg att man inte kan\r\njämföra det ena fallet med det andra. Annika\r\nÖstberg är dömd för delaktighet i polismord --\r\nnågot som betraktas som mycket allvarligt i USA.</pre><pre>Vi skall inte heller glömma bort att åtskilliga andra\r\nsvenskar sitter i fängelse i USA. Jag kan bara\r\ngarantera att vi från regeringens sida har\r\nfortlöpande kontakter på alla nivåer, men vi måste\r\nockså inse att besluten fattas i USA.</pre><pre>Anf. 44  KARL GUSTAF SJÖDIN (nyd):</pre><pre>Fru talman! Det justitieministern säger är alldeles\r\nriktigt. Men det som upprörde många svenskar är\r\natt Annika Östberg enligt svensk lag inte gjort sig\r\nskyldig till något brott. Hon befann sig på\r\nbrottsplatsen som ett vittne.</pre><pre>Samma sak gäller de tre svenskar som dömdes till\r\nsju års fängelse för att de överträdde gränsen till\r\nIrak. Som vi ser det har vederbörande fått orimliga\r\nstraff, men vi kan inte ändra på ett lands lagar.</pre><pre>Jag tror att många delar uppfattningen att man skall\r\ngöra allt som rimligtvis går för att få till stånd ett\r\növerförande av straffet så att Annika Östberg kan\r\navtjäna det i Sverige. Såvitt jag kan se är det ett\r\norimligt straff, men vi skall, som justitieministern\r\nhar sagt, inte lägga oss i straffpåföljderna utan med\r\nkraft försöka diskutera överförandekonventionen.</pre><pre>Överläggningen var härmed avslutad.</pre><pre>10 §  Svar på fråga 1993/94:78 om Polisens\r\norganisation m.m.</pre><pre>Anf. 45  Justitieminister GUN HELLSVIK\r\n(m):</pre><pre>Fru talman! Lars-Erik Lövdén har frågat mig om\r\nregeringen är beredd att tillsätta en parlamentarisk\r\nberedning med uppgift att göra en översyn av\r\nPolisväsendets organisation och verksamhet.</pre><pre>Efter ett tioårigt utredningsarbete och en nästan\r\nlika lång förändringsprocess har den svenska\r\nPolisen nu fått sin decentraliserade organisation\r\nmed ett starkt och lokalt förankrat\r\nmedborgarinflytande. Det finns därför i dag\r\nmycket goda förutsättningar för Polisen att lösa sina\r\nlika svåra som viktiga uppgifter, även i ett\r\nsamhällsekonomiskt ansträngt klimat.</pre><pre>Jag har emellertid de senaste dagarna med oro och\r\nförvåning noterat att det nu åter höjs röster för att\r\ncentralisera uppgifter och ansvar från lokal och\r\nregional nivå till den centrala nivån i Polisväsendet,\r\nnämligen Rikspolisstyrelsen. När nu Lars-Erik\r\nLövdén dessutom frågar mig om jag är beredd att\r\nmedverka till en ny stor utredning av Polisen är\r\nsvaret givet.</pre><pre>Jag tänker inte ta initiativ till en utredning som\r\nskulle föra utvecklingen bakåt till en centraliserad\r\npolisorganisation och som skulle störa det mycket\r\nfina och kraftfulla utvecklingsarbete inom Polisen\r\nsom i dag pågår vid de lokala och regionala\r\nmyndigheterna i hela landet. I detta arbete\r\nutnyttjar nu myndigheterna för första gången alla\r\nde instrument som de har fått genom en\r\nbeslutsordning som präglas av demokrati och\r\ndecentralisering.</pre><pre>Den Winbergska utredningen kommer att\r\nbehandlas på sedvanligt sätt. Först kommer den att\r\nbehandlas tillsammans med Rikspolisstyrelsens\r\negen utredning vid en hearing. Därefter kan\r\nställning tas till den fortsatta beredningen, som\r\nkommer att innefatta en remissbehandling av delar\r\nav materialet.</pre><pre>Anf. 46  LARS-ERIK LÖVDÉN (s):</pre><pre>Fru talman! Jag är mycket förvånad över svaret. Jag\r\nhar inte på något sätt, varken i min fråga eller i\r\nuttalanden, gått emot tankarna på att vi skall\r\nbibehålla en decentraliserad organisation eller\r\nförespråkat en centralisering av uppgifter från\r\nregional och lokal nivå till Rikspolisstyrelsen.</pre><pre>Det jag har ifrågasatt och varit kritisk mot är\r\ndepartementets handläggning av översynen av den\r\ncentrala organisationen. Jag tycker att\r\nJustitiedepartementet har handlagt en fråga av stor\r\nbetydelse med ett ganska stort mått av arrogans.\r\nJag menar att det krävs en långtgående politisk\r\nenighet bakom förändringar av den centrala\r\norganisationen.</pre><pre></pre><pre>När det gäller den centrala polisorganisationen,\r\nSäkerhetspolisens ställning och liknande har det\r\nvarit en lång tradition i Sverige att man har vinnlagt\r\nsig om att finna lösningar som samtliga eller i vart\r\nfall de största politiska partierna har kunnat ställa\r\nsig bakom. Detta präglade Polisberedningen, det\r\npräglade Säpokommitténs arbete och det har\r\npräglat mycket av förändringsarbetet i övrigt inom\r\npolisväsendet.</pre><pre>Den moderata justitieministern frångår nu, genom\r\ndet sätt som utredningsarbetet om den centrala\r\norganisationen har handlagts, denna viktiga\r\nprincip.</pre><pre>Frågorna om Polisens organisation och\r\ninriktningen av polisverksamheten i övrigt är inga\r\nexklusivt moderata frågor. Jag är inte ensam om\r\nden uppfattningen. Regeringens handläggning av\r\nden här frågan har utsatts för mycket stark kritik av\r\nandra partier och t.o.m. av företrädare för\r\njustitieministerns eget parti.</pre><pre>Jag vill än en gång upprepa min frågeställning -- det\r\nfinns en antydan till svar i slutet av frågesvaret i alla\r\nfall. Är regeringen beredd att låta den fortsatta\r\nberedningen av den Winbergska utredningen ske i\r\nparlamentariskt godtagbara former?</pre><pre>Anf. 47  Justitieminister GUN HELLSVIK\r\n(m):</pre><pre>Fru talman! Först vill jag bara påpeka att det\r\nkanske vore bra om den avsedda frågan ställdes\r\nfrån början. Lars-Erik Lövdéns fråga är först en\r\nbeskrivning av alla förändringar som är på gång i\r\nden totala polisorganisationen och därefter en fråga\r\nom jag är beredd att tillsätta en parlamentarisk\r\nberedning. Jag kan i vart fall inte från den frågan\r\nutläsa att Lars-Erik Lövdén bara vill ha en\r\nparlamentarisk beredning när det gäller\r\nRikspolisstyrelsens framtida organisation.</pre><pre>När det sedan gäller den senare frågan -- jag är\r\nberedd att svara även på den -- har det helt riktigt\r\nriktats kritik. Men denna kritik är, enligt mitt sätt\r\natt se, missriktad. Den bygger på utfall från\r\npersoner som antingen inte har läst utredningen,\r\neftersom kritiken framfördes redan dagen innan\r\nutredningen presenterades, eller från personer som\r\nhelt enkelt vill misskreditera det arbete som\r\nbedrivs.</pre><pre>Påståendet att det här skulle vara en utredning som\r\nvi har drivit på egen hand faller redan från början.\r\nSocialdemokraterna har mig veterligt varit mycket\r\npositiva till beslut om en decentraliserad\r\npolisorganisation som följdriktigt måste resultera i\r\nförändringar även av den centrala organisationen,\r\nvilka inte fanns med i det tidigare beslutet.</pre><pre>När vi beslutade om en sådan förändring skedde det\r\nefter samverkan med Rikspolisstyrelsen, där Lars-\r\nErik Lövdén sitter med. Om Lars-Erik Lövdén inte\r\nvar informerad är det i vart fall inte\r\nJustitiedepartementets fel. Men direktiven till\r\nutredningen hade godkänts av Rikspolisstyrelsen\r\nsom har följt utredningsarbetet.</pre><pre>Anf. 48  LARS-ERIK LÖVDÉN (s):</pre><pre>Fru talman! Rikspolisstyrelsen har inte i egenskap\r\nav lekmannastyrelse på något sätt följt\r\nutredningsarbetet. Jag har inte heller blivit\r\nkontaktad av utredaren på området. Det är\r\nnaturligtvis möjligt att tjänstemän på\r\nRikspolisstyrelsen har blivit kontaktade av\r\nutredningen, men Rikspolisstyrelsens styrelse har\r\ninte på något sätt varit delaktig eller fått möjlighet\r\ntill insyn i utredningsarbetet.</pre><pre>Om man gör så stora förändringar som det nu är\r\nfråga om -- jag menar att det är stora principiella\r\nförändringar -- skall dessa självfallet föregås av ett\r\nparlamentariskt beredningsarbete. Det kan väl inte\r\nvara främmande för justitieministern att min fråga\r\ntillkom just av det skälet att Winberg har lagt fram\r\nsin utredning.</pre><pre>I min fråga tog jag emellertid upp även andra\r\nfrågeställningar som har anknytning till det arbete\r\nsom pågår ute i de olika länen med att förändra\r\npolisorganisationen. Det är klart att den lokala\r\npolisorganisationen och den centrala\r\npolisorganisationen har med varandra att göra. Gör\r\nman förändringar på det ena området kan det få\r\nåterverkningar på det andra området. Därför\r\nmenar jag att vi bör titta på Polisens organisation\r\noch verksamhet i dess helhet. Detta är också ett\r\nförslag -- i vart fall när det gäller den lokala\r\norganisationen -- som Riksdagens revisorer har lagt\r\nfram.</pre><pre>Anf. 49  Justitieminister GUN HELLSVIK\r\n(m):</pre><pre>Fru talman! Nu tycker jag att Lars-Erik Lövdén\r\nmåste bestämma sig. Frågan som jag fick från\r\nbörjan uppfattade jag precis som det står, nämligen\r\natt den omfattar hela polisverksamheten. Sedan\r\nkommer Lars-Erik Lövdén med invändningen att\r\ndet inte var detta som var avsikten med frågan, utan\r\nbara en översyn av den centrala organisationen,\r\noch nu i den andra repliken sade Lars-Erik Lövdén\r\natt det visst gällde hela organisationen. Jag vet inte\r\nriktigt vad jag skall rätta mig efter, men jag för båda\r\nresonemangen.</pre><pre>Är det något som de människor som arbetar inom\r\npolisorganisationen är trötta på, så är det\r\nutredningar. Lars-Erik Lövdén kan gå ut och fråga\r\npoliserna om de vill ha någon ytterligare utredning.\r\nJag är säker på svaret. De kommer från lokalt till\r\ncentralt håll att säga: Låt oss få arbetsro att\r\ngenomföra de förändringar som redan är beslutade.</pre><pre>Anf. 50  LARS-ERIK LÖVDÉN (s):</pre><pre>Fru talman! Uppfattningen är väl inte entydig i den\r\nriktningen. Det pågår ett arbete ute i länen som är\r\nav väldigt olika karaktär. I vissa län har man\r\nkommit fram relativt långt med\r\nrationaliseringsarbetet, så att man uppnår\r\nbesparingsmålen utan att det går ut över\r\npolisverksamheten. I andra län har arbetet\r\nfullkomligt gått i stå i avsaknad av centrala\r\nriktlinjer från regeringens sida om hur arbetet skall\r\nbedrivas. Gun Hellsvik känner också mycket väl till\r\nvilka problem man i många län har haft med att\r\nkomma framåt. Vi riskerar nu att få ett\r\nrationaliseringsarbete som kommer att gå ut över\r\nden direkta polisverksamheten på fältet. Detta vill\r\nvarken Gun Hellsvik eller jag.</pre><pre>Det som regeringen gjorde när det gäller den\r\ncentrala organisationen och den särskilde\r\nutredarens förslag bör leda fram till en\r\nparlamentarisk utredning. Den centrala\r\norganisationen har naturligtvis kopplingar också till\r\nden lokala organisationen. Då bör man titta på\r\ndessa frågor i ett sammanhang och i dess helhet.\r\nDetta är också ett förslag, i vart fall av den lokala\r\norganisationen, som justitieutskottet får anledning\r\natt ta ställning till efter ett förslag som nyligen lades\r\nfram av Riksdagens revisorer. Det är möjligt att\r\njustitieutskottet kommer fram till ett annat\r\nställningstagande än vad justitieministern är beredd\r\natt göra här i kammaren i dag.</pre><pre>Anf. 51  TALMANNEN:</pre><pre>Jag erinrar om de tidsregler som gäller.</pre><pre>Anf. 52  Justitieminister GUN HELLSVIK\r\n(m):</pre><pre>Fru talman! Rationaliseringsarbetet är inte lätt\r\ngenomfört. Det är stora förändringar som skall\r\ngöras. Men jag vågar påstå att det skulle\r\nomöjliggöras om vi nu skulle starta ytterligare en\r\nstor genomgripande utredning.</pre><pre>Sedan tycker jag att det är ohederligt att tala om att\r\ndet är fråga om stora förändringar när det gäller\r\nden centrala organisationen. Det är möjligt att\r\nLars-Erik Lövdén inte har läst utredningen, men då\r\nskall han vara försiktig med att uttala sig. Den\r\nkritik som har förts fram, bara för att nämna några\r\nexempel, är att om utredningens förslag skulle\r\ngenomföras skulle rikspolischefen inte kunna\r\nfördela resurser över landet när plötsliga behov\r\nuppkommer. Det står klart och tydligt i\r\nutredningen att denna rätt finns kvar.</pre><pre>Det talas om minskat demokratiskt inflytande.\r\nUtredningen föreslår en Rikspolisstyrelse över hela\r\norganisationen. Min taletid är nu slut, men jag hann\r\ni alla fall med att nämna två exempel. Jag skulle\r\nkunna fortsätta att bemöta även de övriga felaktiga\r\npåståendena.</pre><pre>Anf. 53  LARS-ERIK LÖVDÉN (s):</pre><pre>Fru talman! Jag har läst utredningen ett flertal\r\ngånger, och jag har också förstått innebörden av\r\nden. Jag ser det som utomordentligt olyckligt att\r\ndet inte blir en sammanhållen ledning också över de\r\noperativa verksamheterna på central nivå utan att\r\nden splittras upp. Detta är oerhört olyckligt.\r\nFramför allt är det olyckligt från Säkerhetspolisens\r\nsynpunkt. Det är inte bara jag som har uppfattat\r\ndet på det här viset, och det är inte heller bara jag\r\nsom har läst utredningen och haft andra\r\nvärderingar än justitieministern. Jag tror att ett\r\nflertal av de borgerliga ledarskribenter som har\r\nriktat kritik mot förslaget, och som också har krävt\r\nen parlamentarisk utredning, mycket noggrant har\r\nläst förslaget. Jag tror t.o.m. att justitieministerns\r\npartikamrater Gösta Bohman och Jerry Martinger\r\nläste förslaget innan de gjorde sina kraftfulla\r\nuttalanden mot förslaget.</pre><pre>Sammanfattningsvis tycker jag att justitieministern\r\nborde vinnlägga sig om en parlamentarisk enighet i\r\ndessa frågor.</pre><pre>Anf. 54  Justitieminister GUN HELLSVIK\r\n(m):</pre><pre>Fru talman! Jag tänker inte kommentera\r\nuttalanden av personer som inte har formell rätt att\r\ngå upp och svara i den här debatten.</pre><pre>Jag skall ta upp en punkt ytterligare av det som\r\nLars-Erik Lövdén nu talade om, nämligen oron över\r\nsäpos ställning enligt Håkan Winbergs förslag. Jag\r\när mycket förvånad över att Lars-Erik Lövdén, som\r\nsitter i Rikspolisstyrelsen, inte har reagerat\r\ntidigare. Det är faktiskt så att det som Håkan\r\nWinberg föreslår i sin utredning är just det som i\r\npraktiken gäller i dag. Dock är de formella reglerna\r\nannorlunda. Men Håkan Winberg föreslår att vi nu\r\nskall stadfästa detta arbetssätt för\r\nSäkerhetspolisen.</pre><pre>Anf. 55  TALMANNEN:</pre><pre>Jag medger ytterligare var sitt inlägg.</pre><pre>Anf. 56  LARS-ERIK LÖVDÉN (s):</pre><pre>Fru talman! Jag skall bara ta upp den sista tråden\r\nsom Gun Hellsvik antydde. Den här frågan\r\ndiskuterades ganska ingående när Säpokommittén\r\nberedde Säkerhetspolisens framtida organisation\r\noch ställning. Det ena förslaget låg i den riktning\r\nsom Håkan Winberg nu förordar -- han satt också\r\nmed i Säpokommittén -- dvs. att Säkerhetspolisen\r\nskulle ha en mer självständig roll. Efter mycket\r\ndiskuterande kom vi fram till att det var av stort\r\nvärde att Säkerhetspolisen även operativt\r\ninordnades under en gemensam ledning inom\r\nRikspolisstyrelsen. Det fanns många skäl till det,\r\noch det finns en argumentation i den riktningen i\r\nSäpokommitténs betänkande.</pre><pre>Det här övervägdes i en parlamentarisk beredning\r\npå ett mycket nogsamt sätt, för att vi skulle nå\r\nenighet om Säkerhetspolisens ställning. Det är så\r\njag tycker att man skall handlägga frågor som har\r\nså allvarlig karaktär som den centrala\r\npolisorganisationen.</pre><pre>Anf. 57  Justitieminister GUN HELLSVIK\r\n(m):</pre><pre>Fru talman! Jag skulle egentligen kunna upprepa\r\nmin fråga. Jag utgår från att det är riksdagsmannen\r\nLars-Erik Lövdén som anser att detta är viktigt, och\r\njag måste därför fråga varför\r\nrikspolisstyrelseledamoten Lövdén anser att det är\r\nokej att arbeta på det sätt som Håkan Winberg\r\nföreslår, dvs. att reglera säpos verksamhet också i\r\nframtiden.</pre><pre>Överläggningen var härmed avslutad.</pre><pre>11 §  Svar på fråga 1993/94:43 om finansieringen\r\nav Öresundsbron</pre><pre>Anf. 58  Kommunikationsminister MATS\r\nODELL (kds):</pre><pre>Fru talman! Kenneth Attefors har frågat mig vilka\r\nlöften jag ger, mot bakgrund av dagens broavtal, att\r\nriksdagen inte skall behöva tillskjuta medel för att\r\ntäcka brokonsortiets kostnader.</pre><pre>De svenska och danska staterna har ett avtal om att\r\ngemensamt anlägga och driva en fast förbindelse\r\növer Öresund. Enligt avtalet skall förbindelsen\r\nfinansieras med trafikantavgifter, och inget av\r\nländerna skall behöva skjuta till några\r\nbudgetmedel.</pre><pre>Avtalet avser en förbindelse som sträcker sig från\r\nkust till kust. Dessutom har staterna åtagit sig att\r\nanlägga nödvändiga anslutningar till förbindelsen.\r\nAnslutningarna skall betalas med det förväntade\r\növerskottet från kust-till-kust-delen av\r\nförbindelsen, vilket kommer att delas lika mellan\r\nländerna. Eventuella fördyringar av de danska\r\nanslutningarna kan därmed inte påverka ekonomin\r\ni den svenska delen av projektet. För svensk del är\r\ndet därför ekonomin i kust-till-kust-delen av\r\nförbindelsen samt de svenska anslutningarna som\r\när av intresse.</pre><pre>Inför avtalets tillkomst studerades förbindelsens\r\nekonomi noggrant, och omfattande beräkningar\r\noch känslighetsanalyser gjordes.\r\nÖresundskonsortiet, som har i uppdrag att bygga\r\noch driva kust-till-kust-delen av förbindelsen, har\r\nföljt upp och förnyat dessa beräkningar och gjort en\r\ngrundlig översyn av de ekonomiska\r\nförutsättningarna för förbindelsen. Konsortiet\r\nanser, mot bakgrund av de prognoser som i dag\r\ngäller, att ekonomin för den gemensamma kust-till-\r\nkust-delen av förbindelsen samt de svenska\r\nanslutningarna är mycket god.</pre><pre>Konsortiets bedömningar grundar sig bl.a. på de\r\nförutsättningar som riksdagen beslutade om år 1991\r\nmed anledning av avtalet med Danmark om\r\nÖresundsförbindelsen. Inför beslutet om avtalet\r\nförsäkrade man sig nämligen från svensk sida om\r\natt ge de svenska anslutningarna en rimlig\r\nomfattning. Därför lade man i Sverige in mindre\r\nomfattande anslutningsanläggningar i projektet än\r\ni Danmark. Denna försiktighet innebär att de\r\nsvenska anslutningarna beräknas bli återbetalade\r\npå 20 år, att jämföras med kust-till-kust-delen av\r\nförbindelsen som, i enlighet med riksdagsbeslutet,\r\nberäknas bli återbetalad på 30 år.</pre><pre>Riksdagen har ställt krav på särskild finansiering av\r\nden fasta förbindelsen över Öresund. Inga statliga\r\nmedel skall tas i anspråk för förbindelsens\r\ngenomförande. Regeringen delar till fullo\r\nriksdagens uppfattning. De begränsningar som\r\nomgärdar avtalet och de beräkningar som\r\nkonsortiet därefter presenterat rörande projektets\r\nekonomi ligger inom de ekonomiska ramar som\r\nriksdagen beslutat om. Jag står därför fast vid min\r\nuppfattning om att ingen del av den av riksdagen\r\nbeslutade Öresundsförbindelsen kommer att\r\nbehöva skattefinansieras.</pre><pre>Jag erinrar också slutligen om att den svenska\r\nregeringen är inne i slutfasen av en prövning enligt\r\nnaturresurslagen och vattenlagen av en fast\r\nÖresundsförbindelse i enlighet med gällande avtal.</pre><pre>Anf. 59  KENNETH ATTEFORS (nyd):</pre><pre>Fru talman! Tack för svaret,\r\nkommunikationsministern! Det var långt, men\r\nkanske inte fullt så utförligt som jag hade önskat för\r\natt kunna vara riktigt säker på att staten inte skulle\r\nstå där med Svarte Petter.</pre><pre>Jag vill först göra klart och se till att det förs till\r\nprotokollet att Ny demokrati absolut är för en fast\r\nförbindelse. Vi vill ha en sådan. Men jag tycker att\r\nvi skulle vara litet mer karl för vår hatt och erkänna\r\natt det som konsortiet kommit fram till kanske inte\r\när riktigt rätt uträknat.</pre><pre>Inför trafikutskottet har Mats Abrahamsson från\r\nGreenpeace -- en synnerligen tillförlitlig person --\r\nskissat ett scenario som gjorde mig ännu mer orolig\r\nför att detta inte kommer att gå ihop. Jag skall nu\r\nläsa ur den sista delen av det PM vi fick på detta\r\nmöte, herr minister.</pre><pre>''På grund av statens begränsade regressionsrätt är\r\ndessutom ägarverken skyddade -- underskottet tas\r\ndirekt ut statskassan. Lösningen saknar\r\nmotsvarighet på den privata marknaden och ger\r\nförbindelsen möjlighet att låna upp\r\nfinansieringsbehovet utan någon kreditgräns.\r\nKonstruktionen leder till att de\r\nföretagsekonomiska spelreglerna sätts ur funktion\r\noch att bolagen inte kan gå i konkurs.''</pre><pre>Detta vet vi om, herr minister. Som gammal\r\nhamnchef från Nyköping vet jag att det absolut\r\nsvåraste att göra är att bygga i vatten. Även med\r\nerfarenhet av 12 000 broar, måste vi redan i ett\r\ntidigt skede inse att om vi vill ha bron så kommer\r\nskattemedel att behöva skjutas till. Jag vill att vi\r\nändrar oss litet och erkänner att vi vill att\r\nskattemedel skall vara med och finansiera det hela,\r\ninte bara avgifter.</pre><pre>Anf. 60  Kommunikationsminister MATS\r\nODELL (kds):</pre><pre>Fru talman! Låt mig först säga att regeringen\r\nmycket noggrant följer projektets ekonomi och\r\nlöpande inhämtar uppgifter i alla dessa frågor. Det\r\nunderlag som regeringen hittills har granskat visar\r\natt projektet kan genomföras inom ramen för de\r\nangivna villkoren.</pre><pre>Lönsamheten i projektet understryks bl.a. av\r\nÖresundskonsortiets inledande upphandling av\r\nkonsulter. Under sommaren har man handlat upp\r\ntekniska rådgivare, som har presenterat två\r\nalternativa utformningar av förbindelsen. Båda\r\ndessa alternativ visar att förbindelsen kan utformas\r\nså att man förebygger skadliga effekter i Östersjöns\r\nvattenmiljö, något som ju stipuleras i denna\r\nregerings första regeringsdeklaration. Men de visar\r\nframför allt också att man klarar av att hålla sig\r\ninom de ekonomiska ramarna. Samtliga\r\nkonstruktioner klarar sig väl inom de givna\r\nekonomiska ramarna.</pre><pre>De alternativa scenarion som bl.a. har presenterats\r\nav Greenpeace hade jag tillfälle att få föredragna\r\nför mig förra veckan, tillsammans med mark- och\r\nplanministern Görel Thurdin och våra tjänstemän.\r\nDe principer som ligger till grund för Greenpeaces\r\nkalkyler är minst sagt tvivelaktiga. Att t.ex. tala om\r\nen 30-årig ekonomisk livslängd när man med detta\r\nmenar avskrivningstiden och att avsluta hela\r\nkalkylen där projektet är amorterat och enbart ger\r\nvinst -- det är en mycket dålig utgångspunkt för en\r\nrealistisk kalkyl.</pre><pre>Jag hoppas att miljörörelsen skall granska detta\r\nprojekt lika noggrant som hittills, men att man är\r\nmycket försiktig med vilken typ av\r\nunderlagsmaterial man använder sig av. Jag tror att\r\ndebatten skulle tjäna väldigt mycket på det.</pre><pre>Anf. 61  KENNETH ATTEFORS (nyd):</pre><pre>Fru talman! Jag vill än en gång påpeka att jag inte\r\ntror att miljön kommer att skadas på grund av bron.\r\nDet står tydligt att staten inte skall garantera\r\nytterligare medel. Jag har dock en viss, om än\r\nringa, erfarenhet från mitt tidigare yrke och vet hur\r\nman bygger i vatten.</pre><pre>Vi var även på en utskottsresa och såg på den\r\nengelska tunneln, som är helt och hållet\r\nprivatfinansierad och där ingen förbindelse med\r\nstaten finns.</pre><pre>Vi går som så att säga ett slags Svarte Petter direkt\r\nin i projektet. Det vill jag inte att vi skall göra. Jag\r\nvill att Öresundsbron skall byggas, men att vi skall\r\nvara mer karl för vår hatt och erkänna att det\r\nkanske inte kommer att gå ihop ekonomiskt och att\r\nvi då måste ta medel från statskassan. Alla vill ju ha\r\nen fast förbindelse över Öresund. Jag hoppas att jag\r\nhar fört fram min synpunkt.</pre><pre>Anf. 62  Kommunkationsminister MATS\r\nODELL (kds):</pre><pre>Fru talman! Jag förstår mycket väl vad Kenneth\r\nAttefors är ute efter, och jag uppskattar hans\r\nomsorg om projektets ekonomi. Den delar\r\nnämligen vi i regeringen.</pre><pre>Låt mig sedan kommentera det här med att det blev\r\nett projekt med statliga lånegarantier och ett\r\nstatligt konsortium. Det paradoxala är att den\r\ndåvarande socialdemokratiska svenska regeringen\r\nville ha ett privat konsortium utan statliga\r\nlånegarantier, medan den dåvarande konservativa\r\ndanska regeringen ville ha ett statligt konsortium.\r\nBakgrunden till detta var ett par faktorer. Man\r\ninsåg att när projektet är amorterat efter 30 år\r\nkommer det att falla ut mycket stora vinster ur\r\ndetta. Man ville att dessa vinster skulle gå till staten\r\noch den statliga sektorn, samtidigt som man fick\r\nmöjlighet att kontrollera trafikflödet genom att det\r\nhela fortfarande låg under staten.</pre><pre>Anf. 63  KENNETH ATTEFORS (nyd):</pre><pre>Fru talman! Jag hörde i utskottet att det var på det\r\nsättet, att den danska staten ville att det hela skulle\r\nligga under statlig kontroll medan den svenska\r\nsocialdemokratiska regeringen ville att det hela\r\nskulle privatfinansieras. Det är i och för sig rätt kul\r\natt det har varit på det sättet.</pre><pre>Jag kan nog inte nå längre. Jag tror att jag har\r\nframfört vår syn på frågan. Jag har lagt ner min röst\r\ni utskottet när det gäller förslaget i det betänkande\r\nsom skall behandlas i kammaren. Vi ställer kanske\r\ninte upp på att man skall ge kompletterande\r\nsäkerhet till Swedab-bolaget. Men detta gör jag\r\nsom en markering för att visa att vårt parti inte har\r\nvarit med i diskussionerna riktigt från början.</pre><pre>Jag önskar detta projekt lycka till. Jag har nu\r\nframfört vad vi tror kanske kommer att hända och\r\natt vi har varit fullt medvetna om detta.</pre><pre>Överläggningen var härmed avslutad.</pre><pre>12 §  Svar på fråga 1993/94:48 om användningen\r\nav bilars blinkersystem</pre><pre>Anf. 64  Kommunikationsminister MATS\r\nODELL (kds):</pre><pre>Fru talman! Kenneth Attefors har frågat mig om\r\njag ämnar göra något åt problemet med att allt färre\r\npersoner använder blinkersystemet.</pre><pre>Regler för användande av blinkrar finns i 86 och 87\r\n§§ vägtrafikkungörelsen. Där sägs bl.a. att man\r\nskall ge tecken med körriktningsvisare om man\r\ntänker vända eller byta körfält eller på annat sätt\r\nändra ett fordons placering. Den som bryter mot\r\ndessa bestämmelser kan dömas till böter, högst\r\n2 000 kr.</pre><pre>I den trafiksäkerhetsproposition som regeringen\r\nlade fram i våras har vi dragit upp riktlinjerna och\r\nmålsättningen för trafiksäkerhetsarbetet, och där\r\nsäger vi också att ett av huvudmålen bör vara att\r\nförsöka få trafikanterna att förstå vikten av ett\r\nhänsynsfullt beteende i trafiken.</pre><pre>Det är viktigt att alla former av nonchalans i\r\ntrafiken motverkas på olika sätt, exempelvis genom\r\növervakning, information och kampanjer av olika\r\nslag. Jag vet också att Vägverket, som nu har tagit\r\növer trafiksäkerhetsfrågorna efter\r\nTrafiksäkerhetsverket, kontinuerligt arbetar med\r\nden här typen av frågor, och någon särskild åtgärd\r\nfrån min sida är därför inte påkallad.</pre><pre>Anf. 65  KENNETH ATTEFORS (nyd):</pre><pre>Fru talman! Tack för svaret, herr minister. Det är\r\nrätt roligt det här. Man hoppar mellan en\r\ntvåtusenkronorsfråga och ett\r\nfemtonmiljardersalternativ. Det är verkligen ''kul''\r\natt sitta som ensam representant för Ny demokrati i\r\nutskottet och handlägga så här olika typer av frågor.</pre><pre>Ministern avslutar sitt svar med att ''någon särskild\r\nåtgärd från min sida är därför inte påkallad''. Jag\r\nmärkte den tendensen även när ministern höll sitt\r\nföredrag under Tylösandsseminariet. På något sätt\r\nför ministern frågan litet för mycket över på\r\nverken. Vem skall tala om för verken vad de skall\r\narbeta med? Skall jag skriva ett brev till de olika\r\nverken för att få dem att arbeta med en fråga? Eller\r\när det på det här sättet som jag skall gå till väga för\r\natt upplysa ministern om att detta är ett problem?</pre><pre>Detta är en högst privat reflexion kring det här med\r\nblinkrar. När jag har talat med mina bekanta och\r\nmina riksdagskolleger är det många som har hållit\r\nmed om att det är ett tilltagande problem att\r\nungdomar -- speciellt pojkar och män -- inte\r\nanvänder blinkrar, trots att de fick lära sig på\r\nkörskolan att använda dessa.</pre><pre>Min fråga blir då: Skall jag skriva ett brev till\r\nVägverket och påpeka detta för att få Vägverkets\r\nstyrelse att arbeta med frågan? Eller hur skall jag\r\ngå till väga?</pre><pre>Anf. 66  Kommunikationsminister MATS\r\nODELL (kds):</pre><pre>Fru talman! Till att börja med tycker jag att det är\r\nväldigt bra att Kenneth Attefors är uppmärksam\r\noch noterar tendenser till förändringar av\r\nbeteenden i trafiken och tar upp dem till diskussion\r\nhär i kammaren. Det är ett bra sätt att föra en fråga\r\nframåt.</pre><pre>Kenneth Attefors sade att jag skjuter över\r\ndetaljfrågorna på verket. Det är nog ganska tur för\r\nKenneth Attefors och alla andra svenska\r\ntrafikanter att regeringen inte försöker att\r\ndetaljreglera detta. Vi har lagt fram -- och det vet\r\nKenneth Attefors -- en omfattande proposition,\r\nvilken riksdagen har antagit, som ger riktlinjer om\r\natt trafikanterna skall myndigförklaras. Vi vill\r\nskapa ett förtroendefullt förhållande mellan\r\nmyndigheter och trafikanter. I det sammanhanget\r\när Vägverket mycket aktivt. Jag tror att man är\r\nväldigt tacksam över att få ta del av den här typen\r\nav iakttagelser, som Kenneth Attefors låtit också\r\nmig få ta del av. Jag tycker att detta är ett bra sätt\r\natt även uppmärksamma verket i fråga på just det\r\nhär förhållandet.</pre><pre>Anf. 67  KENNETH ATTEFORS (nyd):</pre><pre>Fru talman! Jag vill än en gång tacka för svaret. Jag\r\nvet nu att det är här i denna talarstol som man kan\r\nta upp även små detaljfrågor. Våra verk, bl.a.\r\nVägverket, har en alldeles utmärkt personal som\r\nsjälv säkert klarar många problem i samhället. Det\r\när bara skönt att vi här i kammaren slipper att lägga\r\noss i alla smådetaljer. Det tycker också jag -- det vill\r\njag att ministern skall ha klart för sig. Nu vet jag\r\nhur frågor av den här typen skall tas upp. Det blir\r\ninga brev direkt till verket, utan det får bli vid\r\ndirektkontakt mellan riksdagsledamot och\r\nminister, kanske via brev mellan mig och\r\nKommunikationsdepartementet.</pre><pre>Anf. 68  Kommunikationsminister MATS\r\nODELL (kds):</pre><pre>Fru talman! Jag tror att Kenneth Attefors\r\nmissförstod mig litet. Jag sade nämligen att det\r\nsäkert är verkningsfullt att skriva ett brev även till\r\ndet aktuella verket.</pre><pre>Överläggningen var härmed avslutad.</pre><pre>13 §  Svar på fråga 1993/94:68 om Telias 071-\r\nnummer</pre><pre>Anf. 69  Kommunikationsminister MATS\r\nODELL (kds):</pre><pre>Fru talman! Lars Svensk har frågat mig om jag har\r\nför avsikt att vidta åtgärder för att komma till rätta\r\nmed de problem som 071-tjänsterna kan åsamka\r\nteleabonnenter.</pre><pre>De s.k. 071-tjänsterna har fått en allt större\r\nbetydelse för informationsspridning under de\r\nsenaste åren. Enligt vad jag har erfarit från Telia\r\nkarakteriserades utvecklingen på 071-marknaden\r\ntill en början av linjer med pornografiskt eller annat\r\nerotiskt innehåll. De senaste åren har dock\r\ninneburit en snabb ökning av linjer med mer seriöst\r\ninnehåll, där tjänster utnyttjas av företag och\r\nmyndigheter av olika slag. Enligt Telia är ca 55 %\r\nav de tjänster som erbjuds på numren att beteckna\r\nsom seriös trafik såsom väderinformation,\r\nsportreferat m.m. Övrig trafik är hänförlig till\r\nkontaktannonser samt underhållning såsom spel,\r\ntävlingar och historier. Det finns i dag ca 6 000\r\nstycken 071-linjer.</pre><pre>För att komma till rätta med 071-linjer som kunde\r\nuppfattas som stötande inrättade Televerket och\r\nBranschföreningen för Teleinformatörer (STIF)\r\ndet s.k. Etiska rådet under hösten 1992. Rådets\r\nuppgift är att utarbeta och vidmakthålla etiska\r\nregler för innehållet i 071-tjänsterna och för\r\nmarknadsföringen av dem samt att pröva ärenden\r\nsom gäller innehållet och marknadsföringen. Rådet\r\nprövar inkommande anmälningar och kan också på\r\neget initiativ ta upp ärenden. Rådet utarbetar\r\nanvisningar för branschen, vilka\r\ninformationslämnarna på 071-numren åtagit sig att\r\nfölja i de avtal som de tecknar med Telia. I avtalet\r\nanges också att Telia med omedelbar verkan säger\r\nupp avtalet ifall rådet begär detta. Under perioden\r\nden 1 september 1992 till den 30 juni 1993 har\r\nEtiska rådet framställt begäran om avstängning av\r\ntotalt 122 olika 071-linjer. Linjerna har i samtliga\r\nfall stängts för samtal, men som regel öppnats igen\r\nsedan informationslämnarna vidtagit rättelse.</pre><pre>De s.k. 071-tjänsterna öppnar enligt min mening\r\nutomordentliga möjligheter att sprida information.\r\nJag anser att det är viktigt att ta till vara dessa\r\nmöjligheter. Samtidigt kan jag konstatera att det\r\nförekommer verksamhet som uppfattas som\r\nstötande. Det är nödvändigt att de etiska\r\nproblemen avseende tjänsterna löses. Jag är oroad\r\növer att detta ännu inte skett och har för avsikt att\r\ni samråd med Etiska rådet och Telia överväga\r\nåtgärder för att komma till rätta med problemen.</pre><pre>Anf. 70  LARS SVENSK (kds):</pre><pre>Fru talman! Först vill jag tacka\r\nkommunikationsministern för svaret. Jag skall göra\r\nen snabb rekapitulation av händelserna i riksdagen\r\ni denna fråga.</pre><pre>Under riksmötet 1991/92 väckte jag en motion\r\nutifrån de problem som då fanns. Jag ville att all\r\n071-service från början skulle vara urkopplad.\r\nSedan skulle abonnenten på egen begäran bli\r\ninkopplad på de kategorier av service som man ville\r\nha.</pre><pre>Utskottet avstyrkte motionen med motiveringen att\r\ntelefonnätet sedan sin tillkomst är ett öppet telenät\r\noch att abonnenter som ansluter sig skall ha\r\nmöjlighet att ringa vart som helst över hela världen.\r\nUtskottet sade också att man förutsatte att\r\nTeleverkets etiska råd skulle komma till rätta med\r\nmissbruket. Jag förstår att ministern har avvaktat\r\nhändelseutvecklingen. Det finns en samsyn här\r\nmed utskottet.</pre><pre>Nu är händelseförloppet det att Etiska rådet har\r\nförlorat möjligheten att kontrollera detta, inte\r\nminst sedan de s.k. live-linjerna kom till. Vid\r\nurkoppling tar man bort också väldigt mycket\r\nannan verksamhet och service som Televerket säger\r\nsig vilja ge abonnenten. Därför är det inte längre\r\nett öppet telenät.</pre><pre>Ministern säger att han överväger åtgärder i frågan.\r\nJag vill därför fråga om det inte vore läge att\r\naktualisera den motion som jag har väckt,\r\ninnebärande att man gör en urkoppling och att\r\nabonnenten sedan får ansluta sig till den service\r\nsom hon eller han vill ha. Finns det möjligen andra\r\nverkningsfulla alternativ för att komma till rätta\r\nmed dessa problem?</pre><pre>Anf. 71  Kommunikationsminister MATS\r\nODELL (kds):</pre><pre>Fru talman! Det är alldeles riktigt som Lars Svensk\r\nsäger att jag har haft kontakt med Etiska rådet.\r\nRådet har framfört till mig att verksamheten nu har\r\nfått en sådan omfattning att det inte längre är\r\nmöjligt att kontrollera att man följer de regler som\r\nman har underställt sig genom att underteckna\r\navtalet. Därför överväger vi olika möjligheter.</pre><pre>Det finns i princip två vägar att gå. Den första är\r\nden som man valt i Danmark. Där har man genom\r\nlagstiftning inrättat tre olika kategorier av tjänster.\r\nKategori 3-tjänsterna är av den karaktären att de\r\nkräver en aktiv åtgärd från abonnenten för att\r\nabonnemangen skall öppnas. Det handlar om\r\nerotiska kontakter, som dessutom har ett högre pris\r\nän tjänsterna inom kategori 2 och kategori 1, vilka\r\nautomatiskt ingår i teleabonnemanget. Dock kan\r\nkategori 2-tjänsterna begäras stängda genom en\r\naktiv åtgärd från abonnenten, men inte kategori 1-\r\ntjänsterna, som i det danska fallet omfattar\r\ngrundläggande samhällsinformation. Den tjänsten\r\nkan man inte stänga av. Det är alltså den ena\r\nmodellen, att genom lagstiftning lösa frågan.</pre><pre>Den andra modellen är den som nu övervägs i\r\nEngland. Den innebär att man genom ett frivilligt\r\navtal introducerar i praktiken samma system, men\r\nmed det tillägget att det i det frivilliga avtalet ingår\r\natt föra bort alla annonser för kategori 3-tjänster ur\r\ndagspressen och lägga dem i tidsskrifter med uttalat\r\npornografiskt innehåll, så att inte en bredare\r\nallmänhet behöver möta den typen av annonsering\r\ni sin dagliga tidningsläsning.</pre><pre>Det finns även andra möjligheter, och vi överväger\r\ndem för närvarande tillsammans med i första hand\r\nTelia och Etiska rådet.</pre><pre>Anf. 72  LARS SVENSK (kds):</pre><pre>Fru talman! Det här är ju ett begränsat problem.\r\nVäldigt mycket av 071-servicen fungerar bra och är\r\ntill stor nytta för många. Men det är inom en viss\r\nkategori som problemen dyker upp. Ingen åker på\r\nnågra smällar genom att lyssna på\r\nväderleksrapporten. Därför borde det gå att\r\nbegränsa problemet.</pre><pre>Jag tycker att Televerket är litet väl hårt mot dem\r\nsom drabbas. Jag ser detta som ett slags risk i\r\nverksamhet, där Telias kostnader inte står i\r\nproportion till vad som utkrävs av dem som\r\ndrabbas.</pre><pre>Jag undrar därför hur snabbt man kan komma till\r\nen lösning, vad ministern ser som rimligt. Enligt\r\nmin mening ökar problemen snarare än minskar.</pre><pre>Anf. 73  Kommunikationsminister MATS\r\nODELL (kds):</pre><pre>Fru talman! Jag delar Lars Svensks principiella\r\nhållning att det här är någonting som till mycket\r\nstor del är väldigt nyttigt och bra, en tjänst som\r\nsäkert kan utvecklas. Därför är det viktigt att man\r\nhittar en differentierad lösning på problemet.</pre><pre>I vilket tidsperspektiv man kan se en lösning är för\r\nmig omöjligt att säga. Vi har överläggningar med\r\nTelia, och vi för diskussioner framöver om de andra\r\nmöjligheter som står till buds. Jag kan i dag inte\r\nsäga när en lösning möjligen kan nås.</pre><pre>Anf. 74  LARS SVENSK (kds):</pre><pre>Fru talman! Jag vill avslutningsvis säga att jag är\r\nmycket nöjd med att man tar itu med dessa frågor.\r\nJag känner mig vara i gott sällskap. I Schweiz har\r\nTeleverkets chef t.o.m. stämts för den verksamhet\r\nhan håller på med inom 071-området. Vi får väl\r\navvakta och se vad resultatet kan bli. Tack!</pre><pre>Överläggningen var härmed avslutad.</pre><pre>14 §  Svar på frågorna 1993/94:81 och 92 om\r\nansvaret för strandade fartyg m.m.</pre><pre>Anf. 75  Kommunikationsminister MATS\r\nODELL (kds):</pre><pre>Fru talman! Gunhild Bolander har frågat\r\nmiljöministern om regeringen är beredd att\r\nmedverka till en översyn av klassificeringen av\r\nfarligt gods eller en ändrad lagstiftning som gör det\r\nmöjligt att bärga fartygsvrak som övergivits av sin\r\nägare.</pre><pre>Ulla Pettersson har frågat miljöministern om\r\nregeringen avser att se över lagstiftningen om\r\nansvaret för strandade fartyg och deras last.</pre><pre>Arbetet inom regeringen är så fördelat att det är jag\r\nsom skall besvara dessa frågor. Då båda frågorna\r\nhar aktualiserats av det tyska lastfartyget Frank\r\nMichaels grundstötning vid Salvorev mellan Gotska\r\nSandön och Fårö, besvarar jag frågorna i ett\r\nsammanhang.</pre><pre>Enligt gällande bestämmelser kan Sjöfartsverket\r\nbesluta om bärgning av grundstötta eller sjunkna\r\nfartyg i två situationer. Den första är om fartyget\r\nhindrar eller är till fara för sjöfarten i en allmän\r\nfarled eller om fartyget väsentligt hindrar\r\nbetydande fiskeverksamhet. Det andra fallet är om\r\ndet finns risk för att olja eller något annat skadligt\r\nämne släpps ut från ett fartyg och det finns\r\nanledning att anta att svenskt territorium eller\r\nsvenska intressen i övrigt avsevärt kan skadas\r\ngenom utsläppet.</pre><pre>Inte någon av dessa förutsättningar är uppfylld\r\nenligt gällande lag beträffande fartyget Frank\r\nMichael. Det kan vidare nämnas att det mot\r\nbakgrund av fartygets läge, rådande vind, sjögång\r\noch strömmar inte heller bedömdes tekniskt\r\nmöjligt att bärga fartyget innan skadan redan var\r\nskedd.</pre><pre>Vad gäller fartygets last innehöll den ett\r\ngödningsämne som inte är klassificerat som skadligt\r\nämne enligt bestämmelserna i den internationella\r\nhavsföroreningskonventionen MARPOL. Jag\r\nanser därför, mot bakgrund av det nu inträffade, att\r\nmöjligheterna att foga gödningsmedel till\r\nförteckningen över skadliga ämnen bör\r\nundersökas. Då det övergödningsproblem som\r\nfinns i Östersjön inte förekommer på samma sätt i\r\nvärldens övriga hav, borde frågan i första hand\r\nkunna tas upp inom ramen för Östersjösamarbetet.</pre><pre>Anf. 76  ULLA PETTERSSON (s):</pre><pre>Fru talman! Jag tackar för svaret. När Frank\r\nMichael gick på grund vid Salvorev aktualiserades\r\nåtminstone två frågor. Den ena gäller naturligtvis\r\nlasten. Som kommunikationsministern sade\r\nbedömdes den inte som farlig.</pre><pre>Jag tycker naturligtvis att det är alldeles utmärkt att\r\nregeringen överväger att vidta åtgärder. Det skulle\r\nvara ännu bättre om man sade att åtgärder absolut\r\nskall vidtas. Men jag är nöjd med detta, även om\r\ndet inte alldeles klart framgår om\r\nkomunikationsministern vill aktualisera frågan\r\ninom ramen för Östersjösamarbetet eller den\r\ninternationella havsföroreningskonventionen. Vi\r\nfår väl hoppas att det blir båda delarna.</pre><pre>Det andra problemet är vad som händer med själva\r\nvraket, det som finns runt omkring lasten. Det var\r\negentligen den fråga som jag hade hoppats få svar\r\npå här. Vad beträffar lasten har jag ställt en annan\r\nfråga till miljöministern som jag hoppas få\r\nmöjlighet att diskutera vid ett senare tillfälle.</pre><pre>När det gäller själva vraket finns det alltså inga\r\nsvenska bestämmelser om hur det hela skall\r\nhanteras. Man kan lämna ett fartyg på det sätt som\r\nhär har skett.</pre><pre>Jag uppfattade egentligen inget svar på min fråga\r\noch vill därför ställa en kompletterande fråga: Är\r\ndet på det sättet att regeringen inte tänker ändra\r\nden svenska lagstiftningen vad beträffar\r\nomhändertagandet av vrak?</pre><pre>Anf. 77  Kommunikationsminister MATS\r\nODELL (kds):</pre><pre>Fru talman! Frågan är närmast om\r\nvrakborttagningslagstiftningen skall ses över. Man\r\nkan naturligtvis tycka att detta fall skulle peka på\r\natt det vore en logisk åtgärd. Det finns dock en fara\r\nmed om Sverige skulle ha en betydligt generösare\r\npraxis, att svenska staten, på statens bekostnad, tar\r\nhand om vrak som överges. Det skulle skilja sig\r\nväsentligt från vad som är fallet i andra länder.\r\nRisken är -- om jag överdriver litet lätt -- att mindre\r\nnogräknade redare helt enkelt kör upp på lämpliga\r\ngrund och överlåter fartygen att tas om hand av en\r\nstat som är mycket mera generös än andra stater.</pre><pre>Jag kan i dag inte säga att det är aktuellt att ändra\r\npå denna lagstiftning.</pre><pre>Sjöfartsverket har bedömt att det aktuella fartyget\r\nkommer att sjunka. Det kommer att försvinna från\r\nvattenytan, brytas sönder och försvinna. Det är\r\nredan kraftigt sönderbrutet och förstört.</pre><pre>Anf. 78  ULLA PETTERSSON (s):</pre><pre>Fru talman! Jag har inte på något sätt gjort gällande\r\natt staten skulle ta över ansvaret för vrak runt våra\r\nkuster. Jag har över huvud taget inte nämnt det.\r\nDäremot tycker jag inte att det är alldeles självklart\r\natt man som ägare till fartyg tillåts att köra upp dem\r\npå något lämpligt grund och lämna dem, på det sätt\r\nsom kommunikationsministern beskrev.</pre><pre>Det är i dag tio år sedan fartyget Benguela gick på\r\ngrund utanför Klintehamn på Gotlands västra kust.\r\nDet vraket kan man fortfarande se. Om nu Frank\r\nMichael försvinner från Salvorev, löses just det\r\nproblemet. Men det löser inte det principiella\r\nproblemet. Därför kvarstår min fråga till\r\nkommunikationsministern: Anser regeringen att\r\ndet finns anledning att se över denna fråga?</pre><pre>Anf. 79  Kommunikationsminister MATS\r\nODELL (kds):</pre><pre>Fru talman! Självklart får denna typ av\r\nfartygsolyckor till följd att man funderar över dessa\r\nsaker. Jag är i dag inte beredd att ge ett konkret svar\r\npå frågan om detta är tillräcklig anledning att nu se\r\növer reglerna.</pre><pre>Anf. 80  ULLA PETTERSSON (s):</pre><pre>Fru talman! Då får jag deklarera att jag, i motsats\r\ntill kommunikationsministern, tycker att det finns\r\nskäl att se över denna lagstiftning. Jag kommer att\r\nåterkomma under den allmänna motionstiden.</pre><pre>Överläggningen var härmed avslutad.</pre><pre>15 §  Svar på fråga 1993/94:83 om statligt stöd till\r\nenskilda vägar</pre><pre>Anf. 81  Kommunikationsminister MATS\r\nODELL (kds):</pre><pre>Fru talman! Kenneth Lantz har frågat mig om jag\r\nhar för avsikt att vidta åtgärder för att utreda\r\noklarheter vid tillämpningen av lagen om enskilda\r\nvägar.</pre><pre>En översyn av regleringen av enskilda vägar enligt\r\nlagen (1939:608) om enskilda vägar är, som\r\nfrågeställaren påpekar, nödvändig. För att komma\r\ntill rätta med problemet inrättades 1985 en\r\narbetsgrupp som var gemensam för\r\nKommunikationsdepartementet och dåvarande\r\nBostadsdepartementet för översyn av lagen.\r\nGruppens förslag redovisades som bilaga till ett\r\nbetänkande av 1986 års väghållningsutredning. I\r\npropositionen Trafikpolitiken inför 90-talet\r\nuttalades att ytterligare beredning av frågan\r\nbehövs.</pre><pre>Jag delar uppfattningen att frågan behöver utredas\r\nytterligare. Jag har därför för avsikt att inom en\r\nsnar framtid föreslå regeringen att en kommitté\r\ntillkallas med uppgift att göra en övergripande\r\növersyn av bl.a. lagen om enskilda vägar samt att\r\nkomma med förslag för att komma till rätta med en\r\nrad olägenheter som tillämpningen av lagen ger\r\nupphov till i nuläget.</pre><pre>Anf. 82  KENNETH LANTZ (kds):</pre><pre>Fru talman! Jag vill tacka\r\nkommunikationsministern för svaret. Jag skall med\r\nglädje föra det vidare hem till Skåne. Där har detta\r\nupplevts som ett problem i ett par olika fall. Jag\r\nskulle dock vilja fråga kommunikationsministern\r\nom han anser det vara riktigt att\r\nbostadsrättsföreningar skall behöva ta ansvar för\r\nvägar, gångstigar och parker och -- som de själva\r\nhar uttryckt det -- skidbackar, trots att de ligger\r\nnere i Skåne. Det sistnämnda torde vara ganska\r\nsvårt. Nog förefaller det märkligt att man i en\r\nbostadsrättsförening helt plötsligt skall tvingas\r\növerta ansvar för kommunala väginrättningar.</pre><pre>Anf. 83  Kommunikationsminister MATS\r\nODELL (kds):</pre><pre>Fru talman! Jag har den principiella uppfattningen\r\natt det är viktigt att man håller isär å ena sidan\r\nregeringens och riksdagens roll som lagstiftande\r\nförsamling och å andra sidan domstolarnas roll som\r\ndömande instans. Jag har inte för avsikt att gå in\r\noch ta över domstolarnas dömande funktion i\r\nexempelvis denna typ av frågor. Däremot är jag\r\ninne på att ändra lagstiftningen, så att vi kan\r\nkomma ifrån de systematiska fel som finns i\r\nnuvarande ordning.</pre><pre>Anf. 84  KENNETH LANTZ (kds):</pre><pre>Fru talman! Jag skulle helt kort vilja tillägga ännu\r\nen fråga. Jag har med tacksamhet konstaterat att\r\nkommunikationsministern ämnar tillsätta en\r\nkommitté. När i tiden skulle man kunna förvänta sig\r\nen rapport från arbetet? Rör det sig om ett år eller\r\nfem år framåt i tiden?</pre><pre>Anf. 85  Kommunikationsminister MATS\r\nODELL (kds):</pre><pre>Fru talman! Min erfarenhet är att översyn av lagar\r\nav detta slag är ett mycket omfattande arbete. Jag\r\nkan alltså inte nämna någon tidshorisont för detta.\r\nMin uppfattning är att arbetet bör bedrivas så\r\nsnabbt som den demokratiska processen medger.</pre><pre>Anf. 86  KENNETH LANTZ (kds):</pre><pre>Fru talman! Jag vill tacka\r\nkommunikationsministern för det. Jag hoppas att\r\ndet skall gå vägen och önskar lycka till i arbetet.</pre><pre>Överläggningen var härmed avslutad.</pre><pre>16 §  Svar på fråga 1993/94:87 om\r\nOstkustbanan</pre><pre>Anf. 87  Kommunikationsminister MATS\r\nODELL (kds):</pre><pre>Fru talman! Sigrid Bolkéus har frågat mig när ett\r\nbeslut angående Ostkustbanans nya sträckning\r\nSöderhamn--Enånger beräknas komma.</pre><pre>På Ostkustbanan pågår för närvarande ett antal\r\nutbyggnader till dubbelspår, linjeomläggningar och\r\nanpassningar för trafik med snabbtåg. Sträckan\r\nmellan Söderhamn och Enånger ingår som en del i\r\ndenna utbyggnad.</pre><pre>Utbyggnaden av vår infrastruktur kräver beslut på\r\nolika nivåer inom vårt samhälle. Jag tycker att det\r\när viktigt att besluten är väl förankrade regionalt,\r\nlokalt och hos enskilda människor som är berörda.\r\nGenom denna demokratiprocess finns nu flera\r\nfrågor att ta ställning till inom regeringskansliet.\r\nDels har Banverket ansökt om expropriation för\r\ntillgången till mark, dels har Länsstyrelsen i\r\nGävleborgs län begärt att regeringen skall pröva\r\ndragningen av järnvägen och väg E 4 enligt 4 kap.\r\n2 § lagen (1987:12) om hushållning med\r\nnaturresurser. Som Sigrid Bolkéus säkert förstår är\r\ndetta omfattande frågor för regeringen att ta\r\nställning till. Det är därför för tidigt för mig att i dag\r\nutlova något datum när regeringen kommer att\r\nfatta beslut i dessa frågor. Jag vill dock i\r\nsammanhanget framhålla att starttidpunkten för\r\nvissa delobjekt är av underordnad betydelse så\r\nlänge hela Ostkustbanan kan tas i drift som\r\nplanerat.</pre><pre>Anf. 88  SIGRID BOLKÉUS (s):</pre><pre>Fru talman! Jag tackar kommunikationsministern\r\nför svaret. Jag hade nog hoppats på ett klarare\r\nbesked. Alla myndigheter och gävleborgarna är\r\neniga om att regeringen måste komma med ett\r\nbeslut så snabbt som det någonsin går. Pengarna är\r\navsatta. Allt är projekterat. Spaden kan sättas i\r\njorden. Detta är en viktig infrastruktursatsning,\r\nbåde när det gäller gods- och persontrafik.\r\nGävleborg är i skriande behov av arbetstillfällen,\r\noch det nu. I Hälsingland står 52 % av\r\nbyggnadsarbetarkåren utanför den ordinarie\r\narbetsmarknaden. I Gästrikland är läget något\r\nbättre.</pre><pre>Statsrådet kan inte ange något datum. Men tror\r\nstatsrådet att regeringen kan avgöra frågan före\r\nårsskiftet?</pre><pre>Anf. 89  Kommunikationsminister MATS\r\nODELL (kds):</pre><pre>Fru talman! Här handlar det om en utveckling där\r\ntvå verk har gått åt olika håll i fråga om dragningen\r\nav sträckan mellan Söderhamn och Enånger. När\r\nutbyggnaden av E 4 nu är aktuell har Vägverket\r\nfastställt en arbetsplan för alternativet östligt läge.\r\nBanverket arbetar efter en plan med alternativet\r\nvästligt läge. Det är den situation som har uppstått.</pre><pre>Jag har inhämtat att Länsstyrelsen i Gävleborgs län\r\nanmälde den 30 augusti att järnvägens sträckning\r\növer Norraladalen bör prövas enligt 4 kap.\r\nnaturresurslagen. Den ansökan har\r\nremissbehandlats. De sista yttrandena kommer in\r\ntill regeringen under denna vecka. Därefter\r\npåbörjas beredningen och regeringens arbete att ta\r\nställning till om prövning enligt naturresurslagen\r\nskall göras eller inte. Om man gör en sådan\r\nprövning, tar den troligen ett år.</pre><pre>Banverket inkom med en expropriationsansökan\r\nför aktuellt avsnitt den 24 maj i år. Handläggningen\r\ntar normalt mellan sex månader och ett år. Jag tror\r\natt dessa tider skall kunna hållas, inom vad jag nu\r\nhar angett.</pre><pre>Anf. 90  SIGRID BOLKÉUS (s):</pre><pre>Fru talman! Det är beklagligt att vi inte kunde enas\r\nnär vi fick pengarna. Jag är väl medveten om att det\r\nkan ta tid när olika myndigheter har delade\r\nmeningar.</pre><pre>Men skulle statsrådet kunna ge mig löftet att\r\nregeringen kommer att arbeta med ärendet så\r\nskyndsamt som det någonsin är möjligt när det\r\ngäller att trycka på så att inga papper blir liggande\r\nosv.</pre><pre>Anf. 91  Kommunikationsminister MATS\r\nODELL (kds):</pre><pre>Fru talman! Jag kan bara svara för den del som rör\r\nregeringskansliets hantering. I regeringskansliet är\r\nvi väl medvetna om den här besvärliga situationen,\r\noch vi önskar att detta projekt skall komma i gång\r\nså fort som det överhuvud taget är möjligt.</pre><pre>Anf. 92  SIGRID BOLKÉUS (s):</pre><pre>Fru talman! I så fall har vi samma uppfattning. Jag\r\nser fram emot att jobbet kommer i gång, så fort som\r\nmöjligt.</pre><pre>Överläggningen var härmed avslutad.</pre><pre>17 §  Svar på fråga 1993/94:88 om SJ:s taxor</pre><pre>Anf. 93  Kommunikationsminister MATS\r\nODELL (kds):</pre><pre>Fru talman! Lennart Fremling har frågat mig vad\r\njag avser göra för att skapa samhällsekonomisk\r\neffektivitet i SJ:s trafik.</pre><pre>Enligt det trafikpolitiska beslutet år 1988 är det\r\növergripande målet för trafikpolitiken att erbjuda\r\nmedborgarna och näringslivet i landets olika delar\r\nen tillfredsställande, säker och miljövänlig\r\ntrafikförsörjning till lägsta möjliga\r\nsamhällsekonomiska kostnader. I enlighet med det\r\ntrafikpolitiska beslutet infördes en vägtrafikmodell\r\nför järnvägen som innebär att staten tar\r\nhuvudansvaret för infrastrukturen och att SJ får\r\nbetala fasta och rörliga avgifter för att utnyttja\r\nspåren. Investeringarna i infrastrukturen skall\r\nplaneras på samhällsekonomiska grunder. SJ skall\r\ndäremot bedriva tågtrafik på affärsmässiga\r\ngrunder. Statsmakternas uppgift är att fastställa de\r\növergripande målen för SJ:s verksamhet.</pre><pre>Detta innebär således att riksdagen beslutat att\r\nstyra järnvägsmarknaden mot samhällsekonomisk\r\neffektivitet genom att ta huvudansvaret för\r\ninvesteringssidan och inte genom att detaljstyra\r\ntrafiken. Staten upphandlar dock viss interregional\r\npersontrafik. Detta innebär att SJ självt skall fatta\r\nbeslut om priser etc.</pre><pre>Anf. 94  LENNART FREMLING (fp):</pre><pre>Fru talman! Jag tackar kommunikationsministern\r\nför svaret. Syftet med min fråga är att vi skall\r\nmedverka till att använda de samhällsekonomiska\r\nresurserna så effektivt som möjligt, men ändå ge\r\nfrihet åt den enskilde att själv besluta om sitt val av\r\nfärdmedel. Vid varje beslut skall individen, såvitt\r\nmöjligt, känna av sin marginalkostnad, i vilken\r\nmiljökostnader och olyckskostnader är inräknade.</pre><pre>Vad beträffar dagens biljettpris på SJ, torde den\r\nsamhällsekonomiska marginalkostnaden ligga\r\navsevärt lägre. I det läget känns det svårt att\r\nfortsätta sända signalen till SJ att verksamheten\r\nskall drivas företagsekonomiskt inom nuvarande\r\nramar.</pre><pre>Låt mig utöka min fråga: Avser regeringen att\r\nmedverka i EG:s utveckling -- så att\r\nsamhällsekonomiska principer kommer att gälla\r\näven i EG-sammanhang -- och där verka för att\r\nresenären betalar marginalkostnader?</pre><pre>I svaret hänvisar kommunikationsministern till\r\nstatens upphandling av viss interregional\r\npersontrafik. Även på den punkten skulle jag vilja\r\nha ett klargörande. Kan en sådan upphandling\r\ngöras så pass flexibel att man, om det går att visa en\r\nsamhällsekonomisk lönsamhet för sådan trafik som\r\nSJ avser att lägga ned, kan gå in och täcka den\r\ntrafiken med en sådan här upphandling? Jag tänker\r\nframför allt på de nattåg som går mellan Gävle och\r\nGöteborg respektive Gävle och Malmö, över\r\nFalun, Borlänge och Örebro. På dessa sträckor kan\r\ndet alltså bli aktuellt att överväga en sådan här\r\nupphandling för att få behålla trafiken.</pre><pre>Anf. 95  Kommunikationsminister MATS\r\nODELL (kds):</pre><pre>Fru talman! Det är en mycket klok ordning att\r\nriksdagen inte längre fastställer SJ:s biljettpriser\r\noch tidtabeller. Dessa frågor överlämnas med varm\r\nhand till verket.</pre><pre>Riksdagen har nu, inkl. de pengar som gått till\r\nlänsjärnvägar, anslagit närmare 40 miljarder\r\nkronor att rusta upp och bygga ut järnvägsnätet för.</pre><pre>En annan aktuell strategisk åtgärd handlar om att\r\navreglera användningen av järnvägens\r\ninfrastruktur -- en departementspromemoria är nu\r\nute på remiss -- så att fler operatörer kan komma\r\nin. Därmed skapas den konkurrens som ytterligare\r\nkan driva järnvägsverksamheten mot en\r\nsamhällsekonomisk effektivitet, vilket Lennart\r\nFremling efterlyser. Detta är den väg som vi har att\r\ngå.</pre><pre>Detaljregleringens och detaljstyrningens tid inom\r\ntrafikområdet är över. Jag tror inte att det är\r\nmöjligt att åstadkomma en samhällsekonomiska\r\neffektivitet med de metoder som Lennart Fremling\r\nefterlyser.</pre><pre>Svaret är ja, när det gäller om regeringen vill\r\nmedverka i EG:s arbete. De stora\r\njärnvägssatsningar som också görs i Europa bör\r\nsjälvfallet följa det föredöme som Sverige på\r\njärnvägstrafikens område faktiskt utgör för EG-\r\nländerna.</pre><pre>Om nattågen mellan Gävle och Göteborg pågår en\r\ndialog mellan representanter för regionen och SJ.\r\nDet är fullt möjligt att inför nästa\r\nupphandlingsomgång ta upp frågan med statens\r\nförhandlingsman om att också inkludera denna\r\nsträcka.</pre><pre>Anf. 96  LENNART FREMLING (fp):</pre><pre>Fru talman! Jag instämmer i det som\r\nkommunikationsministern säger, att det är\r\nangeläget att driva på politiken i den här\r\nriktningen. Det är viktigt med konkurrens på lika\r\nvillkor mellan flera operatörer på järnvägen.\r\nFrågan om hur man skall åstadkomma att\r\nresenärerna får betala marginalkostnaderna\r\nkvarstår dock. Överväger man att skapa sådana\r\nmetoder att resenären får betala den här\r\nsamhällsekonomiskt kalkylerade\r\nmarginalkostnaden?</pre><pre>Sommarens erfarenheter av SJ:s prispolitik tyder\r\npå att något skulle behöva göras åt den saken. Det\r\nhar också framgått tydligt att SJ felbedömt folks\r\nefterfrågan på resor till lägre priser. Under\r\nsommaren blev det alldeles proppfullt på tågen, och\r\ngenom den prispolitik som då fördes har det gjorts\r\nstora samhällsekonomiska vinster, trots att SJ inte\r\nhar gjort motsvarande vinst företagsekonomiskt.\r\nPå den punkten måste man alltså gå in och\r\nkorrigera.</pre><pre>Anf. 97  Kommunikationsminister MATS\r\nODELL (kds):</pre><pre>Fru talman! Jag debatterar gärna med Lennart\r\nFremling om SJ:s prispolitik under sommaren, när\r\nvi fått den utvärderad och när vi kan se vilka\r\neffekter som går att renodla utifrån den\r\nutvärderingen. Det är alldeles för tidigt att i dag dra\r\nnågra slutsatser av det experimentet.</pre><pre>Överläggningen var härmed avslutad.</pre><pre>18 §  Svar på fråga 1993/94:95 om benämning på\r\nEG efter Maastricht</pre><pre>Anf. 98  Statsrådet ULF DINKELSPIEL\r\n(m):</pre><pre>Fru talman! Stefan Attefall har frågat mig vilket\r\nofficiellt namn Sverige kommer att ha på EG efter\r\nMaastrichtfördragets ikraftträdande.</pre><pre>I och med att den tyska författningsdomstolen\r\navgivit sitt yttrande undanröjdes det sista hindret\r\nför ratificering av fördraget om den europeiska\r\nunionen (det s.k. Maastrichtfördraget), och det kan\r\ndärmed träda i kraft.</pre><pre>Det nuvarande EG-samarbetet, som regleras i\r\nRomfördraget och enhetsakten, kommer att utgöra\r\nen del av den europeiska union som nu upprättas.\r\nBeteckningen EG kommer således att finnas kvar\r\näven efter fördragets ikraftträdande.</pre><pre>I Maastrichtfördraget används begreppet ''The\r\nEuropean Community'' eller den europeiska\r\ngemenskapen som samlingsrubrik för det\r\nsamarbete som äger rum under Romfördraget och\r\nenhetsakten. Det mesta tyder därför på att de båda\r\nbegreppen, alltså EG och EU, kommer att\r\nanvändas parallellt, även efter det att\r\nMaastrichtfördraget trätt i kraft. Frågan om\r\nanvändningen av begreppen EG och EU diskuteras\r\nför närvarande mellan medlemsländerna och torde\r\näven komma att behandlas vid stats- och\r\nregeringschefernas möte den 29 oktober. Denna\r\ndiskussion kommer säkert att ge vägledning i\r\nfrågan.</pre><pre>Vad gäller översättningen av ''European Union''\r\nanvänds i den svenska preliminära översättningen\r\nav Maastrichtfördraget begreppet ''Europeiska\r\nunionen''. En översyn av preliminäröversättningen\r\npågår för närvarande. Denna översyn får visa om\r\nnågon modifiering av översättningen på denna\r\npunkt kan bli aktuell.</pre><pre>Anf. 99  STEFAN ATTEFALL (kds):</pre><pre>Fru talman! Först vill jag tacka statsrådet för svaret\r\npå min fråga.</pre><pre>Många kanske tycker att det är en något perifer\r\nfråga att diskutera namnen. Men i samband med\r\nEG-diskussionerna och frågan om svenskt\r\nmedlemskap i EG kommer en del nya begrepp in i\r\nden svenska debatten. Det är fråga om både nya\r\nord men också ord som redan finns i vårt språk och\r\nsom delvis ges nytt innehåll. Ordets makt är, som vi\r\nvet, stor.</pre><pre>Anledningen till att jag har framställt frågan är att\r\nbegreppet union, den europeiska unionen, är ett\r\nganska ovant begrepp i det svenska språket. Det för\r\ntankarna till något som kanske inte riktigt är\r\navsikten. Jag tycker att vi har kunnat se detta i\r\ndebatten. Vi som är positiva till ett EG-\r\nmedlemskap ser hur just uttrycket europeiska\r\nunionen används för att skrämma upp människor\r\ninför något fult, fasansfullt och maktfullkomligt.</pre><pre>I Maastrichtfördraget står det att staterna skall\r\növergå i en ny fas. Det är fråga om en ökad grad av\r\nsamarbete, inte en artskillnad i samarbetet.</pre><pre>Min fråga gäller begreppet union. I en bättre\r\nengelsk-svensk ordbok kan man läsa att det\r\nengelska uttrycket union översätts närmast med\r\nförening, sammanslutning, förbund. Plötsligt får\r\nordet en annan dimension och klang hos svenskar.\r\nMen kan jämföra med den fotbollsintresserade.\r\nHan vet vad UEFA är för något, dvs. Union of\r\nEuropean Football Associations. Men på den\r\nsvenska fotbollsplanen handlar det om\r\nfotbollsförbundet eller att fotbollsförbundet ingår i\r\nRiksidrottsförbundet. Ingen får associationer till\r\natt Riksidrottsförbundet är ett organ som\r\nbestämmer vad fotbollsförbundet skall göra i alla\r\ndetaljer.</pre><pre>Delar statsrådet min kritiska inställning till att vi i\r\nSverige officiellt skall använda begreppet union?</pre><pre>Anf. 100  Statsrådet ULF DINKELSPIEL\r\n(m):</pre><pre>Herr talman! Jag delar uppfattningen att det inte är\r\nhelt givet hur man skall översätta de olika begrepp\r\nsom finns i Maastrichtfördraget eller Romfördraget\r\ntill svenska. Det här är en fråga som vi har brottats\r\nmed tidigare och som vi brottas med nu. Samma\r\ndiskussion fördes när EEG övergick till att bli EG.\r\nDiskussionen gällde en övergång till en helt ny fas,\r\neftersom det i grunden gällde att samma fördrag\r\nfördes in under en hatt. Den diskussionen\r\nuppkommer nu och förstärks av att\r\nunionsbegreppet kan leda tankarna fel.</pre><pre>Diskussionen förs också inom EG:s\r\nmedlemsländer. Frågan uppstår i samband med\r\nolika översättningar till olika språk. Därför pågår\r\ndet en diskussion mellan EG:s medlemsländer för\r\natt försöka sortera ut begreppen.</pre><pre>Jag tror att resultatet av Europeiska rådets\r\ntoppmöte den 29 oktober kan ge viss vägledning på\r\nden punkten. Jag tycker att det är viktigt att Sverige\r\nföljer ungefär samma praxis som andra länder på\r\nområdet. Min gissning är att det kommer att finnas\r\nmånga olika namn. Europeiska unionen kan\r\nkomma att vara ett begrepp i sammanhanget,\r\nsamtidigt som man laborerar med andra begrepp\r\nsom gemenskap eller liknande.</pre><pre>Jag vill inte binda mig vid någon översättning,\r\neftersom jag tycker att det är viktigt att följa\r\ninternationell praxis på området.</pre><pre>Anf. 101  STEFAN ATTEFALL (kds):</pre><pre>Herr talman! Självfallet är det viktigt att följa\r\ninternationell praxis. Problemet uppstår ju om vi\r\nanvänder alltför många olika begrepp i den svenska\r\ndebatten. Det skapar förvirring. För närvarande\r\nlider EG-debatten för mycket av detta.</pre><pre>Vi kan göra en jämförelse med begreppet\r\nsubsidiaritetsprincipen. I officiella dokument i\r\nSverige översätts det begreppet med\r\nnärhetsprincipen. Jag menar att det är en alltför\r\nsnäv tolkning av det uttrycket. Det här är ett\r\nexempel på att vi och danskarna har gjort en egen\r\ntolkning. Därför är det viktigt att tänka igenom\r\ndenna fråga. Jag skulle gärna vilja använda ett\r\ngemensamt uttryck -- men kunna försvenska det\r\nhela. Då vet vi att ordet förbund eller förening är\r\nett bättre uttryck.</pre><pre>Tyska författningsdomstolen uttalade vid dess\r\ngodkännande av Maastrichtfördraget att just stora\r\nförändringar i EG:s samarbete skall föregås av ny\r\nomröstning i Förbundsdagen eller en\r\nfolkomröstning. Det här markerar mycket tydligt\r\natt uttrycket union i Sverige ofta förknippas med\r\nSovjetunionen och inte med tyska\r\nFörbundsdagen -- där just uttrycket förbund\r\nanvänds. Det här visar på problemen med\r\nbegreppens betydelse.</pre><pre>Anf. 102  Statsrådet ULF DINKELSPIEL\r\n(m):</pre><pre>Herr talman! Faktum är att det genom åren även i\r\nEG-relaterade sammanhang har förekommit\r\nmånga olika översättningar till svenska. Om jag\r\ninte missminner mig står det i Romfördraget att\r\nsamarbetet skall utvecklas som ''an ever closer\r\nunion''. I den svenska versionen av Romfördraget\r\nhar detta översatts till ''en allt fastare\r\nsammanslutning''.</pre><pre>Samtidigt finns unionsbegreppet i ett annat\r\nsammanhang, nämligen kol- och stålunionen. Där\r\nhar vi använt unionsbegreppet som en beteckning\r\nför det hela.</pre><pre>Jag delar uppfattningen att många begrepp kan\r\nvara ägnade att förvirra bilden. Jag tror att det även\r\nframöver kommer att vara nödvändigt att laborera\r\nmed många begrepp. EG för den\r\nRomfördragsrelaterade verksamheten, EU för den\r\növergripande verksamheten. Å ena sidan råder det\r\nförvirring, å andra sidan kan man möjligen säga att\r\nkärt barn har många namn.</pre><pre>Anf. 103  STEFAN ATTEFALL (kds):</pre><pre>Herr talman! Syftet med min fråga är att fokusera\r\npå dessa begrepp. Jag hoppas både att toppmötet\r\nden 29 oktober mellan EG-länderna skall skapa\r\nklarhet i frågan och att man på\r\nutrikeshandelsministeriet i Sverige försöker finna\r\nen bättre översättning av begreppet union än det\r\nsvenska union. Försök att hitta ett svenskt uttryck\r\nför detta. Jag tror att det är bättre att tala om vad\r\nEG är för något och inte att skapa felaktiga\r\nassociationer. Jag tycker att debatten alltför mycket\r\nhandlar om att göra det.</pre><pre>Anf. 104  Statsrådet ULF DINKELSPIEL\r\n(m):</pre><pre>Herr talman! Jag lovar att vi skall fundera över\r\nfrågan. Jag lovar också att vi skall återkomma till\r\nEG-delegationen i riksdagen i ärendet.</pre><pre>Överläggningen var härmed avslutad.</pre><pre>19 §  Svar på fråga 1993/94:72 om snabba\r\nhyresuppgörelser på låga nivåer</pre><pre>Anf. 105  Statsrådet BO LUNDGREN (m):</pre><pre>Herr talman! Lars Stjernkvist har frågat mig vilka\r\nåtgärder jag är beredd att vidta för att underlätta\r\nsnabba hyresuppgörelser på låga nivåer.</pre><pre>Låt mig inledningsvis klarlägga att hyressättningen\r\nbestäms genom förhandlingar mellan företrädare\r\nför hyresvärdar och hyresgäster, inte av staten. Det\r\ninnebär bl.a. att det är dem som företräder\r\nhyresgästerna som skall ta ställning till vilken\r\nhyresnivå de vill acceptera i hyresförhandlingarna.\r\nDet må vara att regeringen sedan har möjlighet att\r\nskapa förutsättningar i det ena eller det andra\r\navseendet.</pre><pre>Jag konstaterar att hittills träffade hyresavtal har\r\nkunnat hållas på den lägsta nivån på många år. Av\r\nStatistiska centralbyråns uppgifter framgår att man\r\nfår gå tillbaka 25 år i tiden för att finna lägre\r\nhyreshöjningar. Till de låga hyresavtalen bidrar\r\nstarkt den sänkning av ränteläget som är en följd av\r\nregeringens ekonomiska politik och som också\r\nskapar förutsättningar för låga hyresavtal även i\r\nframtiden.</pre><pre>I sin fråga tar Lars Stjernkvist också upp problemen\r\nmed den höjning av fastighetsskatten som följer av\r\ntidigare beslut. Det är bra att socialdemokrater\r\nnumera inser nackdelarna av de beslut som de\r\nverksamt bidrog till. Jag noterar också med\r\ntillfredsställelse att allt fler socialdemokrater nu\r\nupptäcker de stora nackdelar med fastighetsskatt\r\nsom jag påtalat här i riksdagen under många år. Det\r\nskapar goda förutsättningar för att komma till rätta\r\nmed de höga bostadskostnader som följt av 1980-\r\ntalets politik på detta område.</pre><pre>Låt mig avslutningsvis nämna att regeringens\r\ntidigare aviserade proposition om vissa\r\nfastighetsskattefrågor beräknas läggas fram i\r\nbörjan av november.</pre><pre>Anf. 106  LARS STJERNKVIST (s):</pre><pre>Herr talman! Jag tackar för svaret.</pre><pre>Jag delar statsrådets glädje över att\r\nhyresförhandlingarna hittills har lett fram till\r\nrelativt låga avtal. Jag skall i och för sig inte bråka,\r\nmen jag konstaterar att statsrådet inte har särskilt\r\nhöga anspråk på vad framgångar är. När den lägsta\r\nomfattningen på byggandet sedan 40-talet och ett\r\nkraftigt ökande antal vräkningar beskrivs som\r\nframgångar, har man onekligen en ganska låg\r\nambitionsnivå.</pre><pre>Jag skall hoppa över polemiken och inrikta mig på\r\ndet jag ställde min fråga om, nämligen årets\r\nhyresförhandlingar. Även om det ser positivt ut just\r\nnu och det hittills har träffats en rad uppgörelser\r\nsom ligger omkring 2--3 %, t.o.m. 0 %, finns det ett\r\nmen i dessa uppgörelser. Det finns i flera av dem en\r\nklausul som säger att om regeringen och riksdagen\r\nfullföljer beslutet att försämra räntebidragen och\r\natt om den höjning av fastighetsskatten som följer\r\nav omtaxeringen tillåts slå igenom, blir det\r\nomförhandling.</pre><pre>Vi har i och för sig olika syn på de grundläggande\r\nbostadspolitiska frågorna, men jag har ända sedan\r\njag kom in i denna kammare ändå hoppats att vi i\r\ndetta mycket extrema läge skall kunna enas om\r\nåtgärder som gör att människor får en rimlig\r\nmöjlighet att genomleva den mycket akuta kris som\r\nvi har. Jag vill därför upprepa mina frågor:</pre><pre>1. Är statsrådet beredd att ompröva beslutet om\r\nräntebidragen?</pre><pre>2. Är statsrådet beredd att se över frågan om\r\nfastighetsskatten?</pre><pre>Anf. 107  Statsrådet BO LUNDGREN (m):</pre><pre>Herr talman! Sedan en olycka har inträffat är det\r\nalltid besvärligt under den tid när patienterna måste\r\nopereras och behandlas för att återvinna hälsan.\r\nEfter den kraschlandning som den\r\nsocialdemokratiska politiken gjorde i slutet av 80-\r\ntalet och de första åren av 90-talet ägnar vi oss just\r\nnu åt att behandla patienten för att återställa\r\nhonom. Det är klart att operationer och\r\nbehandlingar ibland kan kännas smärtsamma, men\r\nde är nödvändiga.</pre><pre>En förutsättning för de låga räntenivåer som vi har\r\ni dag är att vi bedriver en stram finanspolitik. Ett\r\ninslag i denna är självfallet den uppgörelse som vi i\r\nseptember 1992 träffade med Socialdemokraterna\r\nom minskade räntebidrag. Visserligen har\r\nSocialdemokraterna gått ifrån denna uppgörelse,\r\nmen genom att fullfölja detta beslut skapar vi bättre\r\nförutsättningar för lägre räntor än annars. Jag tror\r\natt vi måste vara överens om att detta är till stor\r\nfördel för alla boende, både för dem som bor i\r\ndagens bostäder och för dem som skall bo i\r\nframtidens bostäder.</pre><pre>Fastighetsskatten är ett problem, mest därför att\r\nman över huvud taget införde en sådan, men det\r\nkan vi lämna därhän. Jag konstaterar i mitt svar,\r\noch jag vill göra det också nu, att vad regeringens\r\növerväganden beträffande fastighetsskatten och\r\nfastighetstaxeringen nästa år leder till kommer att\r\nredovisas i sinom tid. Det kommer inte att dröja\r\nsärskilt länge innan proposition ligger på\r\nriksdagens bord.</pre><pre>Anf. 108  LARS STJERNKVIST (s):</pre><pre>Herr talman! Frågan är när jag skall få möjlighet att\r\nhälsa statsrådet välkommen till nuet. Jag har\r\nförstått att även om jag skulle väcka Bo Lundgren\r\nmitt i natten, skulle han svara att alltihop är\r\nSocialdemokraternas fel och dra sin\r\nhistoriebeskrivning igen.</pre><pre>Jag har nu hört den ett antal gånger och förstått\r\nbudskapet, men om vi lämnar det därhän och i\r\nstället ägnar oss åt vår nutid och vår framtid, som\r\njag trots allt tycker är mer intressanta, skulle jag\r\nändå vilja veta vad statsrådet själv vill. Jag har nu\r\nförstått att dessa frågor bereds och diskuteras, men\r\nfrågan är vilken målsättning statsrådet har i den\r\ndiskussion som nu förs inom regeringen. Vill\r\nstatsrådet lyfta bort en del av de bördor som, om\r\ninget görs, riskerar att drabba landets boende vid\r\nårsskiftet, eller vill han det inte?</pre><pre>Anf. 109  Statsrådet BO LUNDGREN (m):</pre><pre>Herr talman! Enligt den grundlag som vi har i\r\nSverige fattar regeringen sina beslut i kollektiv\r\nform. Vad man än tycker om kollektivism är det så\r\ni det här avseendet. Det innebär att vi naturligtvis\r\nskall fatta beslut i regeringen. Jag som är ansvarig\r\nför dessa frågor i regeringen kommer sedan att\r\nredovisa det beslutet. Det har alltid varit en sådan\r\nordning, oavsett vilken regering som har suttit.</pre><pre>Vad sedan gäller min reaktion om jag väcks mitt i\r\nnatten vill jag säga att jag först skulle bli mycket\r\nirriterad. Jag tycker verkligen inte om att bli väckt\r\nmitt i natten. Men eftersom jag har en genomtänkt\r\noch logisk analys av det som inträffat, är det\r\nnaturligtvis den som upprepas, och det är den som\r\nstyr mitt och regeringens handlande. Det är ju\r\noerhört viktigt, även om Lars Stjernkvist får höra\r\ndet många gånger, att klara ut vad som orsakade\r\ndagens problem. Det är det som sedan ger nyckeln\r\ntill dess lösning. Jag tror att Lars Stjernkvist förr\r\neller senare kommer att lära sig det.</pre><pre>Anf. 110  LARS STJERNKVIST (s):</pre><pre>Herr talman! De stora bekymren har vi i de hus som\r\ntillhör de senaste årgångarna. Därför vore det allra\r\nbäst om statsrådet nu vore beredd att ge besked om\r\natt han vill ompröva beslutet om att dra in\r\nräntebidrag. Det skulle direkt ge hjälp och stöd till\r\ndem som bor allra dyrast och som sitter allra svårast\r\ntill.</pre><pre>Men jag är och har alltid varit en pragmatisk\r\npolitiker, och jag tycker att man skall försöka att\r\nlösa problemen. Om man inte kan åstadkomma det\r\nbästa, skall man försöka eftersträva det näst bästa.\r\nJag vill därför fråga om jag skall tolka svaret på min\r\nfråga så, att regeringen inte bara själv vill diskutera\r\ndessa frågor utan också är intresserad av att\r\ntillsammans med oss socialdemokrater överlägga\r\nom åtgärder för att möjliggöra att den förbättring i\r\nform av låga räntor och annat som trots allt har\r\nskett också får slå igenom, så att vi får låga\r\nboendekostnadsökningar nästa år. Är statsrådet\r\nberedd att föra samtal med oss för att få till stånd\r\nsådana åtgärder?</pre><pre>Anf. 111  Statsrådet BO LUNDGREN (m):</pre><pre>Herr talman! Jag är alltid beredd att föra\r\nkonstruktiva samtal med vem det vara må, om man\r\npå det sättet kan skapa bättre förutsättningar för en\r\nriktig politik. Men då gäller det att man har en\r\ngemensam analys och vet var problemen ligger.</pre><pre>Vi är säkerligen överens om att de senaste\r\nårgångarna byggdes till alldeles orimligt höga\r\nkostnader, och det vore egentligen att föra\r\nhyresgäster, bostadsrättshavare och villaägare\r\nbakom ljuset, om man sade att detta kunde\r\nfinansieras av endera dem själva eller\r\nskattebetalarna. Det höll inte, och det håller inte.\r\nDet skapade problem i landets finanser. Nu håller\r\nvi på att få ett grepp över utgiftssituationen i detta\r\navseende, och det medverkar till de\r\nräntesänkningar som är oundgängligen\r\nnödvändiga.</pre><pre>Jag måste sedan naturligtvis när vi lägger ut\r\nräntebidragen göra allt vad jag kan för att lindra\r\neffekterna. Det beslut om att spara 3 miljarder år\r\n1994 som fattades med biträde av\r\nSocialdemokraterna har nu delats upp på tre år.\r\nFördelningen beträffande 1994 har skett på ett\r\nsådant sätt att de berörda årgångarna de facto\r\nkommer att klara sig bättre.</pre><pre>Anf. 112  LARS STJERNKVIST (s):</pre><pre>Herr talman! Vi har i dag på förmiddagen i\r\nbostadsutskottet haft en hearing med personer som\r\nkan mycket om bostadsmarknaden. Deras besked i\r\ndag var entydigt: Om regeringen genomför\r\nförsämringen av räntebidraget, kommer det att\r\nförvärra problemen på bostadsmarknaden.\r\nStatsrådet förringar alltså sin egen betydelse. Jag\r\nhar nu förstått att det i denna fråga finns hårda\r\nideologiska låsningar hos statsrådet. Jag beklagar\r\ndet. Dess bättre är oppositionen inte lika mentalt\r\nblockerad, utan vi kan inom den föra resonemang.\r\nVi är beredda att diskutera andra lösningar för att\r\nmildra bördorna för dem som har fått lida allra\r\nsvårast under de senaste åren.</pre><pre>Jag är envis och lovar att störa statsrådets nattsömn\r\nända tills det kommer ett bra besked. Är statsrådet\r\nberedd att redan nu lämna ett besked när det gäller\r\nfastighetsskatten?</pre><pre>Anf. 113  Statsrådet BO LUNDGREN (m):</pre><pre>Herr talman! Jag har sagt att det beskedet kommer\r\nnär regeringen är klar med sitt beslut och när det\r\nskall redovisas. Därutöver är det viktigt att klara ut\r\natt vi i regeringsställning måste ta ansvar. Det hade\r\nvarit bra om Socialdemokraterna hade varit\r\nberedda att göra det tidigare. Då hade man inte\r\nlurat människor att tro att miljardrullningen inom\r\nbostadssektorn skulle kunna fortsätta. De som i dag\r\nbor i hus som byggdes i slutet av 80-talet och i\r\nbörjan av 90-talet lider av något som gick snett. Så\r\när det.</pre><pre>Vi måste försöka lindra vad som nu inträffar, och\r\ndet gör vi genom bidragsneddragningen och även\r\ngenom förslag som kommer att lämnas till\r\nriksdagen inom kort, syftande till att förbättra\r\nförhållandena totalt sett inom\r\nbostadskreditmarknaden. Det är åtgärder som\r\nbidrar till att lindra effekterna av det som hände i\r\nslutet av 80-talet och i början av 90-talet.</pre><pre>Överläggningen var härmed avslutad.</pre><pre>20 §  Svar på fråga 1993/94:76 om energiskatter\r\noch råtallolja</pre><pre>Anf. 114  Statsrådet BO LUNDGREN:</pre><pre>Herr talman! Karl Hagström har frågat mig om jag\r\navser att skyndsamt lösa Bergvik Kemis problem\r\nmed att råtallolja indirekt drabbas av\r\nenergibeskattning.</pre><pre>Problemet, som är en ovillkorlig följd av att vissa\r\nråvaruprodukter har ett alternativt\r\nanvändningsområde som bränslen, har\r\nhuvudsakligen lösts genom att industrin fr.o.m. år\r\n1993 har fått en betydligt lägre energibeskattning.\r\nProblemet kvarstår emellertid delvis genom att\r\ntalloljan kan säljas som bränsle till värmeverk, vars\r\nalternativa användning är fossila bränslen med hög\r\nenergiskattebelastning.</pre><pre>En lösning som förespråkats har varit att införliva\r\nråtalloljan under energibeskattningen. En sådan\r\nbeskattning skulle dock inte lösa Bergvik Kemis\r\nproblem, eftersom nuvarande skatteregler för\r\nvärmesektorn och i synnerhet kraftvärmesektorn är\r\nmycket speciella.</pre><pre>Kraftvärmebeskattningen är föremål för utredning\r\ninom en särskild arbetsgrupp i regeringskansliet.\r\nResultatet av gruppens arbete skall enligt\r\ndirektiven presenteras före utgången av detta år.\r\nUtredningsresultatet bör avvaktas innan\r\nförutsättningar finns att bedöma om åtgärder på\r\nskatteområdet kan lösa kvarvarande problem.</pre><pre>Det kan ifrågasättas om ingrepp på skatteområdet,\r\nmed hänsyn till bl.a. frågan om biobränslenas\r\nbeskattning och EG-aspekter, över huvud taget är\r\nlämpliga för att lösa just detta problem. För\r\nnärvarande analyseras inom Näringsdepartementet\r\nolika möjligheter att lösa de problem som den\r\nnuvarande energibeskattningen medför för Bergvik\r\nKemi. Resultatet av detta arbete är ännu inte klart.</pre><pre>Anf. 115  KARL HAGSTRÖM (s):</pre><pre>Herr talman! Jag tackar statsrådet för svaret, men\r\njag kan tyvärr inte vara nöjd eftersom frågan\r\nfortfarande kvarstår.</pre><pre>Läget för Bergvik Kemi är så allvarligt att man nu\r\nupprätthåller produktionen med lagrad råtallolja,\r\nsom räcker några månader. En normal\r\nårsförbrukning är på 125 000--130 000 ton. De\r\nsignaler som Bergvik Kemi nu har fått är att det inte\r\nfinns eller kommer att finnas någon mer råtallolja,\r\neftersom efterfrågan och intresset för den skattefria\r\nråtalloljan är så stort från kommunala\r\nfjärrvärmeverk.</pre><pre>Statsrådet hänvisar till en utredning, till\r\nutvärderingar och deras resultat. Tiden är knapp,\r\nden är snart ute. Jag anser inte att utredning är vad\r\nriksdagen har beställt. Det är av största vikt att\r\nregeringen verkställer den beställning som\r\nriksdagens beslut innebär. Jag kommer nu noggrant\r\natt överväga om jag skall be om en prövning i den\r\nhär frågan.</pre><pre>Anf. 116  Statsrådet BO LUNDGREN (m):</pre><pre>Herr talman! Detta är en fråga som så att säga är\r\ntidsöverskridande mellan regeringarna. Både jag\r\nsjälv och min företrädare har ägnat åtskillig tid åt\r\natt diskutera det här problemet. Som Karl\r\nHagström väl vet har vi också i skatteutskottet\r\nunder många år diskuterat detta.</pre><pre>De uppgifter som lämnades om situationen känner\r\njag inte igen. Den redovisning jag fick för några\r\nmånader sedan var inte så dramatisk som Karl\r\nHagström gjorde gällande. Men det kan vi lämna\r\ndärhän. Det finns ett problem här.</pre><pre>Det tragiska är att när jag tillträdde som\r\nskatteminister förelåg det här uppdraget. Alla,\r\ninklusive företrädarna för Bergvik Kemi, menade\r\natt vi genom det förslag om energibeskattning som\r\nlades fram för riksdagen, och som accepterades av\r\nriksdagen, skulle lösa problemet. Det var först\r\nsenare som man upptäckte att Bergvik Kemi fick ett\r\nomvänt problem. Alla var överens om att det som\r\ngjordes skulle ha räckt till. Men så kom ett nytt\r\nproblem fram som inte tidigare hade berörts av\r\nskatteutskottet eller av riksdagen, för det rörde en\r\nannan miljö. Det är just hur vi skall lösa detta som\r\nvi nu funderar kring.</pre><pre>Jag vet inte om Karl Hagström förespråkar att vi\r\nskall införa en ny skatt på inhemska biobränslen.\r\nDet står inte riktigt i överensstämmelse med den\r\npolitik som jag tror att i vart fall riksdagens\r\nmajoritet är intresserad av att föra.</pre><pre>Anf. 117  KARL HAGSTRÖM (s):</pre><pre>Herr talman! Jag vill inte ge mig in på vilken lösning\r\nstatsrådet skall välja på det här problemet. Men jag\r\nvet så mycket att när de här frågorna behandlades\r\ni skatteutskottet och näringsutskottet, på den tiden\r\nBo Lundgren själv satt i skatteutskottet och deltog i\r\nreservation i just det här ämnet, fanns det lösningar\r\nsom hade varit godtagbara också för moderaterna.\r\nDet gällde nämligen att se till att de negativa\r\neffekterna togs bort. Det är möjligt att man måste\r\nlösa det här problemet skattevägen. Det rör sig inte\r\nom så stor kvantitet råtallolja totalt i landet\r\neftersom den nu är upphandlad och slut.</pre><pre>Anf. 118  Statsrådet BO LUNDGREN (m):</pre><pre>Herr talman! Den senaste uppgiften har jag som\r\nsagt inte fått. Jag har mycket svårt att tro att det\r\nskulle ha gått så snabbt. Men det kan vi lämna\r\ndärhän, som jag sade.</pre><pre>Jag delar den uppfattning skatteutskottet hade när\r\nman gjorde sin beställning. Jag uppfyllde också\r\nönskemålen i den beställningen. Det var just att vi\r\nhade en så hög energibeskattning på industrin som\r\nman i Bergvik Kemi menade var det avgörande\r\nproblemet. När vi sänkte den energibeskattningen\r\nmenade man att problemet löstes.</pre><pre>Jag lade alltså fram ett förslag som var i enlighet\r\nmed vad riksdagen egentligen eftersträvade, även\r\nom socialdemokraterna var mycket tveksamma till\r\njust det här beslutet. Det hade då inte hjälpt upp\r\nsituationen. Sedan har ett ytterligare problem\r\nuppkommit och det undersöker vi nu hur vi kan\r\nhantera. Men det är inga lätta frågor. Man naggar\r\nprinciper i kanten som man inte borde nagga i\r\nkanten.</pre><pre>Överläggningen var härmed avslutad.</pre><pre>21 §  Svar på fråga 1993/94:67 om\r\nkarensdagarna</pre><pre>Anf. 119  Statsrådet BO KÖNBERG (fp):</pre><pre>Herr talman! Märtha Gårdestig har frågat mig om\r\nvad jag avser att vidta för åtgärder för de anställda\r\nsom har flera arbetsgivare och därmed kan drabbas\r\nav fler än en karensdag i samband med en\r\nsjukperiod.</pre><pre>Förslaget om införande av karensdag bereddes\r\ngenom att en arbetsgrupp inom\r\nSocialdepartementet utarbetade en\r\ndepartementspromemoria, vilken\r\nremissbehandlades. Mot bakgrund bl.a. av att\r\nregeringen övervägde införande av ett system med\r\ntvå karensdagar föreslog arbetsgruppen en\r\nundantagsregel för en arbetstagare som under en\r\nsjukperiod skulle ha arbetat hos mer än en\r\narbetsgivare. För att undgå att denne skulle\r\ndrabbas av fler än två karensdagar under en\r\nsjukperiod föreslog arbetsgruppen en regel så att\r\narbetstagaren skulle ha möjlighet att hos en\r\narbetsgivare begära sjuklön fr.o.m. första dagen\r\nom han tidigare i samma sjukperiod redan gått\r\nmiste om ersättning hos en annan arbetsgivare.\r\nArbetsgruppen föreslog också att\r\nförsäkringskassan skulle medverka genom att till\r\narbetsgivare nummer två bekräfta den anställdes\r\nuppgift om att ersättning innehållits tidigare i\r\nsjukperioden. Vid tvist skulle försäkringskassan\r\näven kunna utge s.k. sjuklönegaranti.</pre><pre>Flera remissinstanser hade invändningar mot detta\r\nförslag. Bl.a. konstaterades att en konsekvens av\r\nförslaget innebar att arbetsgivare skulle komma att\r\nsväva i tvivelsmål om sjuklön skulle betalas eller ej.\r\nFörslaget skulle även innebära administrativa\r\nolägenheter och göra ersättningsreglerna än mer\r\nkomplicerade.</pre><pre>Utgångspunkt för regeringens förslag i prop.\r\n1992/93:31 om en i stället för två karensdagar var\r\nden överenskommelse som träffades mellan\r\nregeringen och Socialdemokraterna i syfte att\r\nminska utgifterna för sjukförsäkringen. Förslaget\r\nhade utformats så att reglerna bl.a. skulle vara lätta\r\natt administrera.</pre><pre>För personer med flera arbetsgivare, och som\r\ndärför riskerar att få flera karensdagar under\r\nsamma sjukperiod, skulle en undantagsregel ha\r\nställt krav på omfattande administration både hos\r\nförsäkringskassorna och hos arbetsgivarna. Mot\r\nbakgrund av detta bedömdes det inte rimligt att\r\nskapa en undantagsregel för denna situation.</pre><pre>Mot det önskvärda i att personer med flera\r\narbetsgivare inte skall erhålla mer än en karensdag\r\ni varje sjukfall står behovet att ersättningsreglerna\r\ninte skall vara för komplicerade och inte heller för\r\nadministrativt betungande. Med hänvisning till\r\nkonsekvenserna av en undantagsregel ser jag\r\ndärför för närvarande inte någon möjlighet att\r\nföreslå någon särregel för dem som har flera\r\narbetsgivare.</pre><pre>Anf. 120  MÄRTHA GÅRDESTIG (kds):</pre><pre>Herr talman! Jag ber att få tacka statsrådet\r\nKönberg för svaret.</pre><pre>Jag hade tillfälle att i socialförsäkringsutskottet\r\nvara med i diskussionerna kring det problem som vi\r\nhade helt klart för oss. Jag är medveten om att det\r\nskulle ställa till en hel del extra administration om\r\nman skulle försöka sig på en särregel för dem som\r\nhar flera arbetsgivare.</pre><pre>Men jag vill se det så här: Berörda grupper skulle\r\nvara mer rättvist behandlade om statsrådet föreslog\r\natt den särregel som nu gäller för de här grupperna\r\navskaffades.</pre><pre>Deltidsarbetslösa med minskad arbetstid är den\r\ngrupp som drabbas hårt, som jag ser det. De som\r\nhar fått sin arbetstid neddragen och arbetar\r\nvarannan dag eller varannan vecka och stämplar\r\nresten av tiden får en karensdag hos arbetsgivaren\r\noch en hos försäkringskassan. Så har vi\r\nuppdragstagare. De får en karensdag hos varje\r\narbetsgivare liksom de som har deltidsarbete hos\r\nmer än en arbetsgivare.</pre><pre>Den särregel jag avser är Riksförsäkringsverkets\r\nallmänna råd, som säger att varje arbetsgivare\r\nräknas var för sig. Det innebär att den som är\r\ndeltidsarbetslös får en karensdag hos arbetsgivaren\r\noch en hos försäkringskassan om sjukdom\r\nföreligger både arbetsdag och stämpeldag. För\r\nuppdragstagare och deltidsarbetare är det likadant.\r\nMed den här regeln får de tio karensdagar hos varje\r\narbetsgivare innan de når taket om tio karensdagar\r\nper år.</pre><pre>Anf. 121  Statsrådet BO KÖNBERG (fp):</pre><pre>Herr talman! Märtha Gårdestig tar nu såvitt jag\r\nförstår upp ett specialproblem. Visserligen ryms\r\ndet inom ramen för den fråga hon har ställt, men\r\ndet rör regler som gäller dem som är\r\ndeltidsarbetslösa, något som inte alls har tagits upp\r\ni den fråga jag har fått. Därför har jag inte förberett\r\nmig på att ta upp den frågan.</pre><pre>Jag uppfattade att hennes fråga gällde situationen\r\ndå någon hade flera arbetsgivare. Eftersom den\r\nfrågan penetrerats ganska grundligt i\r\narbetsgruppens rapport, kommenterats i flera av\r\nremisssvaren och av mig redovisats rätt utförligt i\r\nproposition till riksdagen har jag utgått från de\r\nresonemangen och de bedömningarna.</pre><pre>Om det finns en möjlighet att införa något slags\r\nsärregel för dem som både arbetar och stämplar,\r\nsom i det nu beskrivna fallet, kan jag tyvärr inte\r\növerblicka för dagen. Det är en sak som jag får ta\r\nmed mig tillbaka.</pre><pre>Anf. 122  MÄRTHA GÅRDESTIG (kds):</pre><pre>Herr talman! Jag försökte lyfta fram åtminstone tre\r\nolika grupper som drabbas av detta. Det kan finnas\r\nfler. Bland dem finns deltidsarbetslösa\r\nuppdragstagare, dit bl.a. fritids- och\r\ndeltidspolitiker hör, samt de som har deltidsarbete\r\nhos mer än en arbetsgivare. De drabbas alla av\r\nRiksförsäkringsverkets allmänna råd att varje\r\narbetsgivare skall räknas för sig.</pre><pre>Jag ser här en parallell till\r\narbetslöshetsförsäkringen där de fem\r\nkarensdagarna ställde till problem i vissa fall. Nu\r\nhar ju regeringen beslutat att ändra de reglerna så\r\natt det inte blir fler än fem karensdagar i en\r\narbetslöshetsperiod. Det borde inte vara helt\r\nomöjligt att ändra på regeln för de sjuka så att alla\r\nsjuka får ha högst tio karensdagar under ett år.</pre><pre>Anf. 123  Statsrådet BO KÖNBERG (fp):</pre><pre>Herr talman! Låt mig backa tillbaka litet grand i\r\nfrågeställningen. Den dåvarande\r\nsocialdemokratiska regeringen införde våren 1991,\r\nefter beslut av riksdagen, en regel som innebar att\r\nman fick nedsatt ersättning under de första dagarna\r\nav sjukperioden jämfört med den gamla\r\nsituationen, dvs. 75 %-regeln.</pre><pre>I och med detta uppkom de problem som vi nu står\r\noch diskuterar för människor med flera\r\narbetsgivare. Den dåvarande regeringen valde att\r\ninte göra något åt det.</pre><pre>Vi försökte att hitta på särregler för dessa fall i den\r\npromemoria som sändes ut på remiss när vi skulle\r\ninföra två karensdagar per sjukperiod. När det\r\nsedan inte blev av, utan det blev en karensdag,\r\ngjorde vi bedömningen att dessa särregler inte var\r\nlika angelägna. Det var mycket färre människor\r\nsom skulle kunna drabbas av det. Det var mer\r\nsällsynt att situationen skulle uppkomma.</pre><pre>Det var såvitt jag förstår den fråga som jag har fått\r\ninför dagens sammanträde. Om arbetstiden är\r\nuppdelad på flera arbetsgivare händer si och så,\r\nsäger Märtha Gårdestig. Om man skall införa några\r\nslags särregler -- för det blir väl ändå det -- för dem\r\nsom är uppdragstagare eller för dem som arbetar\r\nvarannan dag och är arbetslösa varannan dag, kan\r\njag inte överblicka för dagen. Det är en delvis\r\nannorlunda fråga än den som Märtha Gårdestig\r\nställde till mig.</pre><pre>Anf. 124  MÄRTHA GÅRDESTIG (kds):</pre><pre>Herr talman! Som jag ser det är den inte så\r\nannorlunda. De är ju i samma båt genom att de\r\ndrabbas av så många karensdagar, tio plus tio,\r\ninnan de når taket. Det är deras problem. De\r\ndrabbas ju hårt. De drabbas ju också hårt av att de\r\nkanske får sina karensdagar så tätt jämfört med\r\nandra. Det slår hårt. Det finns ju speciellt många\r\nkvinnor i de grupper som har deltider och är\r\ndeltidsarbetslösa. Reglerna borde gälla lika för\r\nalla.</pre><pre>Jag vill vädja till statsrådet Könberg att ta under\r\növervägande att ändra på den regel\r\nRiksförsäkringsverket rekommenderat så att det\r\nblir lika för alla.</pre><pre>Anf. 125  Statsrådet BO KÖNBERG (fp):</pre><pre>Herr talman! Jag skall ta med mig den här frågan\r\noch lära mig mer om den när det gäller de personer\r\nsom arbetar varannan dag och är arbetslösa\r\nvarannan dag.</pre><pre>När det gäller huvudfrågan om huruvida man skall\r\ngöra en särreglering för de personer som har flera\r\narbetsgivare var den utförligt redovisad i\r\npropositionen. Det utskott som behandlade frågan,\r\ndär jag tror att Märtha Gårdestig ingår, har inte\r\ngjort några invändningar på den punkten. Nu kan\r\nman förstås ändra sig senare. Det är möjligt att\r\nMärtha Gårdestig har gjort det.</pre><pre>Den svåra avvägningen -- för den är svår -- är den\r\nmellan att få ett system som är så precist som\r\nmöjligt och vilket administrationsbehov som finns\r\npå den punkten. Jag har för min del inte ändrat\r\nuppfattning i huvudfrågan.</pre><pre>Anf. 126  MÄRTHA GÅRDESTIG (kds):</pre><pre>Herr talman! Den enklaste väg som jag kan se är\r\natt man bestämmer att tio karensdagar skall gälla\r\nför alla. Det kan ju inte innebära en så väldigt stor\r\nadministration. Jag inser fuller väl att det är\r\nkrångligt att gå ner på ett annat plan och försöka\r\nändra på reglerna som gäller mellan arbetsgivarna.\r\nOm man sätter ett tak på tio karensdagar som gäller\r\nalla personer kan det inte innebära så mycket\r\nadministration.</pre><pre>Anf. 127  Statsrådet BO KÖNBERG (fp):</pre><pre>Herr talman! Märtha Gårdestig och jag är överens\r\nom att den teknik som man försökte använda för att\r\nse till att ingen fick mer än en dag per period är\r\nkrånglig, speciellt om det gäller att undvika en\r\nkarensdag, inte två karensdagar, upprepade\r\ngånger.</pre><pre>Vi får väl titta på om vi kan hitta en särlösning som\r\ninnebär att man får något slags frikort efter tio\r\nkarensdagar.</pre><pre>Överläggningen var härmed avslutad.</pre><pre>22 §  Svar på fråga 1993/94:84 om\r\nmedicintekniska produkter</pre><pre>Anf. 128  Statsrådet BO KÖNBERG (fp):</pre><pre>Herr talman! Barbro Westerholm har frågat mig\r\nom det finns tillräckliga resurser för bedömning av\r\nmedicintekniska produkters säkerhet och för\r\növervakning av deras användning.</pre><pre>Riksdagen har beslutat att en lag om\r\nmedicintekniska produkter skall införas (prop.\r\n1992/93:175, bet. 1992/93:SoU23, rskr.\r\n1992/93:358). Lagen (1993:584) har trätt i kraft den\r\n1 juli 1993. De svenska reglerna är förenliga med\r\nde regler som avses gälla enligt EES-avtalet och kan\r\ngälla även de medicintekniska produkter som\r\nomfattas av förväntade EG-direktiv som inte ingår\r\ni EES-avtalet.</pre><pre>Socialstyrelsen är tillsynsmyndighet för\r\nefterlevnaden av lagen. För vissa produkter är\r\nLäkemedelsverket tills vidare tillsynsmyndighet.</pre><pre>Av prop. 1992/93:175 om medicintekniska\r\nprodukter m.m. framgår att EG:s direktiv, som\r\nomfattar olika produktområden, kommer att träda\r\ni kraft vid olika tidpunkter, vilket ger\r\nförutsättningar för en stegvis uppbyggnad av\r\nmyndighetsfunktionen. Det föreligger för\r\nnärvarande betydande osäkerheter när det gäller\r\nomfattning, ambitionsnivå och finansiering av\r\nmyndighetsfunktionen. Enligt propositionen får\r\ndärför en stegvis anpassning ske av resurstilldelning\r\ntill myndigheten och av finansieringsformerna för\r\nmyndighetsuppgifterna. Socialstyrelsen har för\r\nbudgetåret 1993/94, förutom de medel som tidigare\r\nfunnits tillgängliga, tilldelats 2 miljoner kronor för\r\nuppgifter inom marknadsövervakningen.</pre><pre>Socialstyrelsen har sedan tidigare ett ansvar för\r\ntillsynen av produkterna i användning.\r\nSocialstyrelsen har för budgetåret 1993/94 erhållit\r\n10 miljoner kronor för en förstärkning av den\r\nmedicinska tillsynen generellt.</pre><pre>För myndigheter gäller i princip att regeringen\r\ntilldelar medel via ramanslag samt anger de\r\növergripande målen för verksamheten. Det åvilar\r\nmyndigheten att fördela medlen för verksamheten\r\npå det sätt som ger den effektivaste\r\nmåluppfyllelsen. Regeringen kommer att följa\r\nSocialstyrelsens verksamhet när det gäller såväl\r\nmarknadsövervakningen som tillsynen över\r\nmedicintekniska produkter i användning.</pre><pre>För medicintekniska produkter i användning gäller\r\nvidare att regeringen inom kort avser att lägga fram\r\nförslag på grundval av Tillsynsutredningens\r\nbetänkande Tillsynen över hälso- och sjukvården\r\n(SOU 1991:63).</pre><pre>Anf. 129  BARBRO WESTERHOLM (fp):</pre><pre>Herr talman! Jag tackar statsrådet för svaret. Den\r\nhär lagen om medicintekniska produkter har ju\r\nvarit efterlängtad länge.</pre><pre>Vi har kontrollerat plasten i burkar innehållande\r\nhuvudvärkspulver, men vi har inte kontrollerat\r\nsådant som har satts in i människor och som skall\r\nsitta där hela livet. Linköpingsolyckan var en sak\r\nsom hände under tiden. De kraschade\r\nhjärtklaffarna var en annan sak som gav signaler\r\nom att vi måste övervaka det här området bättre.\r\nVi måste ha en bättre värdering av produkterna.</pre><pre>EES-avtalet var bra eftersom det satte litet fart på\r\ndet hela. Jag delar inte uppfattningen att det finns\r\nosäkerhet när det gäller omfattning, ambitionsnivå\r\noch finansiering av myndighetsfunktionen. Det\r\nfinns väldigt mycket dokumentation bakom detta.</pre><pre>Jag tycker personligen att det hade varit naturligare\r\natt man hade skapat ett verk för kvalitetskontroll av\r\nprodukter som man använder inom hälso- och\r\nsjukvården. Där är läkemedlen en del,\r\ntandvårdspreparat en annan del och hjärtklaffar\r\nosv. ytterligare andra delar. Jag är litet orolig över\r\ndröjsmålet. Det är viktigt att Socialstyrelsen får fart\r\npå det här arbetet och att man skaffar sig rätt\r\nkompetens. Den finns ute i Sverige. Det är en fråga\r\nom att bilda ett nätverk här.</pre><pre>När det gäller finansieringen kan man göra som på\r\nläkemedelsområdet och avgiftsbelägga. Det finns\r\nmodeller för det.</pre><pre>Det är utmärkt att regeringen kommer att följa\r\nSocialstyrelsens verksamhet när det gäller\r\nmarknadsövervakningen och den fortsatta\r\nutvecklingen. Det är bra att det också kommer med\r\ni propositionen. Men sätt på blåslampan! Det har\r\ntagit minst 15 år att komma så här långt. För\r\npatienternas skull skall vi nog inte vänta så länge\r\ntill.</pre><pre>Anf. 130  Statsrådet BO KÖNBERG (fp):</pre><pre>Herr talman! Det är utmärkt att Barbro\r\nWesterholm engagerat sig i den här frågan -- jag\r\nråkar känna till att hon redan tidigare varit\r\nengagerad i den. Om hon tycker att det går för\r\nlångsamt kan jag väl åtminstone för egen del låta bli\r\natt ta på mig ansvaret för alla de här 15 åren.</pre><pre>Anf. 131  BARBRO WESTERHOLM (fp):</pre><pre>Herr talman! Jag hade väl ansvaret i början. Det\r\nskall jag villigt erkänna. Det väckte inte något jubel\r\ni dåvarande regeringar av olika färg när man ville\r\nta fram en myndighetsuppgift till. Jag ser dock detta\r\nfrån patienternas utgångspunkt. De har rätt att få\r\nsäkra produkter.</pre><pre>Detta är speciellt viktigt när det gäller produkter\r\nsom opereras in i människor för livslångt bruk. De\r\nhär produkterna måste därför vara väl undersökta,\r\nväl värderade och uppföljda på precis samma sätt\r\nsom läkemedel när det gäller effekt och\r\nbiverkningar men också när det gäller\r\nkostnadseffektivitet.</pre><pre>Anf. 132  Statsrådet BO KÖNBERG (fp):</pre><pre>Herr talman! Det som Barbro Westerholm och jag\r\när hundraprocentigt överens om är att det här är ett\r\nangeläget område.</pre><pre>Jag för min del har velat peka på att en lag på\r\nområdet nyligen har trätt i kraft och att resurser har\r\ntillförts. Sedan kan man förstås ha den uppfattning\r\nsom Barbro Westerholm har, nämligen att det\r\nborde vara mer.</pre><pre>Anf. 133  BARBRO WESTERHOLM (fp):</pre><pre>Herr talman! Att jag ställde frågan berodde nog på\r\natt jag hade fått oroande signaler från människor\r\nute på fältet om att det inte hade hänt särskilt\r\nmycket sedan den här lagen kom.</pre><pre>Ute på fältet vet man nämligen mycket väl vad som\r\nkan och vad som behöver göras. Det handlar\r\nsåledes om att ''sy ihop'' de människor i Sverige som\r\nhär kommer i fråga med rätt kompetens. Jag tror\r\ninte att detta behöver vara så värst\r\nkostnadskrävande bara man får till stånd nämnda\r\nnätverk.</pre><pre>Överläggningen var härmed avslutad.</pre><pre>23 §  Svar på fråga 1993/94:94 om\r\nersättningsnivåerna vid långtidssjukdom och\r\nföräldraledighet</pre><pre>Anf. 134  Statsrådet BO KÖNBERG (fp):</pre><pre>Herr talman! Stefan Attefall har frågat\r\nsocialministern om han är beredd att verka för att\r\nersättningsnivån för långtidssjuka justeras från 70\r\ntill 80 % och att ersättningen vid föräldraledighet\r\njusteras från 90 till 80 %. Arbetet inom regeringen\r\när så fördelat att frågan om ersättningsnivån i\r\nsjukförsäkringen skall besvaras av mig och frågan\r\nom nivån i föräldraförsäkringen av socialministern.\r\nTill följd av dennes bortovaro har den sistnämnda\r\nfrågan överlämnats till mig.</pre><pre>Stefan Attefall har ifrågasatt det rimliga i att\r\nkrisuppgörelsen med Socialdemokraterna innebär\r\natt ersättningsnivån vid ofrivillig\r\nlångtidssjukskrivning understiger ersättningsnivån\r\nvid föräldraledighet med 20 procentenheter.</pre><pre>Låt mig först säga att jag anser att det ligger ett stort\r\nvärde i enhetliga ersättningsnivåer i de olika\r\nsocialförsäkringssystemen. Enhetliga nivåer gör\r\nsystemen lätta att förstå, tillämpa och administrera.</pre><pre>När det gäller sänkt sjukpenningnivå från 80 till\r\n70 % efter ett års sjukskrivning är det, vilket Stefan\r\nAttefall också påpekat, ett resultat av\r\növerenskommelsen med Socialdemokraterna\r\nhösten 1992. Regeringen hade för egen del\r\nföredragit ytterligare en karensdag, dvs.\r\nbesparingsåtgärder som främst riktar sig mot dem\r\nmed korta sjukskrivningar, snarare än försämrad\r\nersättning för de långtidssjukskrivna. En\r\növerenskommelse är emellertid till för att hållas,\r\noch jag har för närvarande inga planer på att föreslå\r\nregeringen att ersättningsnivån skall höjas till\r\n80 %. Jag vill påminna om att en försäkrad som\r\ngenomgår medicinsk behandling eller medicinsk\r\nrehabilitering kan erhålla ersättning med 80 %\r\näven efter ett års sjukskrivning. Eftersom regeln\r\ninfördes så pass nyligen och rör en utsatt grupp\r\nföljer regeringen självfallet utvecklingen med stor\r\nuppmärksamhet.</pre><pre>Beträffande föräldrapenningen var det -- som\r\nsäkert många minns -- regeringens avsikt att föreslå\r\nen sänkning av ersättningsnivån från 90 till 80 %.\r\nDetta aviserades i kompletteringspropositionen i\r\nvåras. På grund av en befarad minskning av\r\npappornas föräldrapenninguttag har regeringen\r\nemellertid funnit att ersättningsnivån bör ligga kvar\r\npå 90 %.</pre><pre>Anf. 135  STEFAN ATTEFALL (kds):</pre><pre>Herr talman! Först vill jag tacka statsrådet Bo\r\nKönberg för svaret på min fråga. Motivet till min\r\nfråga var i första hand det principiella\r\nresonemanget kring de olika ersättningsnivåerna.</pre><pre>Bo Könberg påpekar i svaret att det här är ett\r\nresultat -- en olycklig del, skulle jag vilja påstå -- av\r\nkrisuppgörelsen med Socialdemokraterna. Deras\r\nsvårigheter att spara in på sådant som har blivit\r\nheligt för dem gjorde att vi landade på 70 % för de\r\nlångtidssjukskrivna. Jag måste säga att jag anser att\r\ndet här är en av de dåliga bitarna i nämnda\r\nkrisuppgörelse.</pre><pre>Människor som blir sjuka får 80 % i sjukersättning.\r\nDe som är sjuka länge, dvs. de som drabbas väldigt\r\nhårt av sjukdom, får 70 %. Är man frisk och\r\nplanerar in en föräldraledighet får man 90 %\r\nersättning. Människor förstår inte logiken i detta.\r\nDet påpekar också Bo Könberg.</pre><pre>Principiellt är det alltså viktigt att vi försöker\r\nkomma fram till en nivå som är lika för alla. Detta\r\nförstärks av det fördelningspolitiskt och socialt\r\noacceptabla i en ersättningsnivå om 90 %.</pre><pre>Enligt en uppgift som jag har fått från\r\nRiksförsäkringsverket är det bara ungefär 5 % av\r\nde långtidssjukskrivna som får den högre ersättning\r\nom 80 % som man kan få om man är inne i en\r\nrehabiliteringsverksamhet.</pre><pre>När det gäller dessa siffror och de tendenser som vi\r\nhar kunnat se är det inte så som\r\nsocialförsäkringsutskottet trodde, nämligen att\r\nbara en liten grupp skulle få den lägre ersättningen.\r\nDetta gör att det principiella resonemanget\r\nförstärks. Varför skall man när man är\r\nsjuk/långtidssjuk få ersättning på en lägre nivå än\r\nman får om man är fullt frisk?</pre><pre>Jag kräver inte med min fråga att Bo Könberg skall\r\nförsvara 70-procentsnivån. Men varför inte skriva\r\nett brev till Socialdemokraterna och säga: Jag vill\r\nha ett samtal med er om en översyn i den här\r\nfrågan. En finansiering kan vara sänkt\r\nföräldraförsäkring. En annan finansiering kan vara\r\natt vi har ytterligare en karensdag. Ett sådant här\r\nbrev skulle inte skada, eller hur?</pre><pre>Anf. 136  Statsrådet BO KÖNBERG (fp):</pre><pre>Herr talman! Först vill jag kommentera detta med\r\nprincipiella utgångspunkter. Jag har redan nämnt\r\natt det förstås finns fördelar med att ha enhetliga\r\nersättningsnivåer och -- det kan väl tilläggas --\r\nenhetliga regler.</pre><pre>Samtidigt måste man, naturligtvis, beträffande\r\nvarje försäkringssystem fundera över om det finns\r\nskäl att ha samma nivå eller inte. Ett exempel från\r\nett annat område som jag kan nämna och som rör\r\nsocialförsäkringarna är frågan om karensdagarna.\r\nPå den punkten har vi nu accepterat -- och en\r\nmajoritet i rikdagen har beslutat om detta -- fem\r\nkarensdagar vid arbetslöshet, medan vi har en\r\nkarensdag när det gäller sjukförsäkringen.</pre><pre>Skälet är förstås att det på ett helt annat sätt i förväg\r\när mera överblickbart om man skall bli arbetslös än\r\nom man skall bli sjuk. Jag menar att man får\r\nfundera på varje försäkring för sig, även om\r\nutgångspunkten är densamma -- och så tror jag att\r\ndet är med Stefan Attefall och mig.</pre><pre>När det sedan gäller de få som får 80 % ersättning\r\nefter ett år stämmer sannolikt de siffror som Stefan\r\nAttefall har plockat fram. Därutöver bör det nog\r\npåpekas att det är väldigt få som har ansökt om en\r\nförhöjning.</pre><pre>Jag har regelbundet, eftersom jag följer denna\r\nutveckling, frågat Riksförsäkringsverket hur det\r\nhar varit månad för månad. Det har visat sig vara\r\nförvånansvärt få personer som är sjukskrivna under\r\nmer än ett år och som har ansökt om att få en högre\r\nersättning. Jag vågar inte uttala mig om huruvida\r\nen större ansökningsfrekvens skulle leda till ett\r\nökat antal godkännanden eller inte. Men jag vill\r\npåpeka att det långt ifrån är så många ansökningar\r\nsom jag tror föresvävade utskottet när mitt förslag\r\npå denna punkt behandlades.</pre><pre>När det gäller frågan om att försvara eller inte\r\nförsvara delar av en överenskommelse kan jag säga\r\natt det ligger i sakens natur att en överenskommelse\r\nnästan alltid innehåller delar som man själv är\r\nförtjust i och delar som andra är förtjusta i. Därför\r\nhar jag för min del valt att inte vara speciellt aktiv i\r\nfråga om att kritisera delar av en uppgörelse, vilken\r\nsom helhet betraktad är nyttig för vårt land.</pre><pre>Om Stefan Attefall eller andra kan få den svenska\r\nsocialdemokratin att ändra inställning vad gäller\r\nden andra karensdagen skulle jag knappast sörja,\r\neftersom jag våren 1992 och fram till hösten 1992\r\nanvände en stor del av min tid och min energi till\r\natt förespråka just två karensdagar.</pre><pre>Anf. 137  STEFAN ATTEFALL (kds):</pre><pre>Herr talman! Det här med att få har ansökt om att\r\nfå en högre ersättning är ett tecken på att de\r\nmänniskor som drabbas kanske inte är de som har\r\nlättast att hänga med i alla turer i Sveriges riksdag\r\noch i svensk politik -- speciellt inte under den\r\nturbulens som varit.</pre><pre>I alla fall via forskning som jag tagit del av är det\r\nkänt att de ekonomiska incitamenten att rusa i väg\r\nför att få rehabilitering bara för att man får 10 %\r\nmer i ersättning inte slår igenom när det gäller de\r\nlångtidssjuka. Det finns forskning som tyder på att\r\ndet vid korttidssjukdom finns ekonomiska\r\nincitament, inte vid långtidssjukdom. I stället blir\r\ndet här en börda som läggs på människorna i fråga.</pre><pre>Accepterar Bo Könberg detta? Jag tycker att vi inte\r\nborde göra det. I stället borde vi jobba för att få\r\nbort den här skönhetsfläcken i uppgörelsen genom\r\natt helt enkelt inbjuda Socialdemokraterna till en\r\ndiskussion.</pre><pre>Jag håller däremot helt med om att man inte skall\r\nrusa i väg och lägga fram ett förslag som bryter mot\r\nen uppgörelse. Det är dålig stil. Vi skall alltså inte\r\ngöra något som Socialdemokraterna inte är med på.\r\nJag tror emellertid att de har ändrat uppfattning.\r\nÄr statsrådet beredd att göra det som jag här har\r\ntalat om?</pre><pre>Anf. 138  Statsrådet BO KÖNBERG (fp):</pre><pre>Herr talman! Det föreligger möjligen någon form\r\nav missuppfattning på den här punkten. Jag får\r\ndärför anledning att något försvara\r\nSocialdemokraterna.</pre><pre>Det är ju inte så att den här nivån är ett speciellt\r\nönskemål från Socialdemokraterna. I stället är det\r\nså att de i valet mellan en andra karensdag och\r\nförsämringar för långtidssjukskrivna hellre har valt\r\nden här lösningen.</pre><pre>Jag är helt övertygad om att vilken socialdemokrat\r\ni riksdagen som Stefan Attefall än frågar kommer\r\natt vara emot den här besparingen, precis som han\r\nhar varit emot det stora flertalet av de besparingar\r\nsom regeringen har föreslagit. Problemet i Svea\r\nRikes riksdag är inte att få Socialdemokraterna\r\nmed på att strunta i besparingar, den här lika litet\r\nsom någon annan.</pre><pre>Anf. 139  STEFAN ATTEFALL (kds):</pre><pre>Herr talman! Jag menade helt enkelt att om man\r\nupplever ett problem på ett område som ingår i ett\r\nstörre sammanhang, kan man ta tag i det problemet\r\noch inbjuda till nya diskussioner.</pre><pre>Om då statsrådet vill ha konsekvens i systemen,\r\nvilket statsrådet själv säger i sitt svar, är det ju\r\nrimligt att den ofrivilligt långtidssjuke inte har en\r\nlägre ersättning än pappan eller mamman som vill\r\nförvärvsarbeta. Jag upplever att Bo Könberg, både\r\ni sitt skrivna svar och i sina inlägg här i debatten,\r\nlitet grand springer ifrån det principiella\r\nresonemanget.</pre><pre>Jag har svårt att se logiken i nuvarande skillnader i\r\nersättningsnivåerna. Jag har, av de skäl som Bo\r\nKönberg själv tog upp, lättare att se logiken i\r\nskillnaderna i karensdagarna. Kan Bo Könberg ge\r\nmig en logisk förklaring till de nivåer på 70, 80 och\r\n90 % som finns i dag?</pre><pre>Anf. 140  Statsrådet BO KÖNBERG (fp):</pre><pre>Herr talman! Jag trodde att vi hade diskuterat\r\nfrågan om 70-procentsnivån relativt utförligt. Jag\r\nhar redovisat hur den har uppkommit, och jag har\r\nockså redovisat det som förmodligen är känt för\r\nStefan Attefall, nämligen den verksamhet jag länge\r\nbedrev för att få Svea Rikes riksdag att landa på två\r\nkarensdagar. Jag vet inte om jag har så mycket att\r\ntillägga i den delen.</pre><pre>Vad gäller föräldraledigheten tycker jag inte att\r\nStefan Attefall tar upp det argument som jag har\r\nanfört -- jag har inte ens noterat att han har nämnt\r\ndet en gång -- nämligen att frågan om\r\nföräldraförsäkringen delvis skiljer sig från frågan\r\nom sjukförsäkringen, i så måtto att vissa av oss, jag\r\nexempelvis, tycker att det är angeläget att barnen\r\nfår nära kontakt med sina båda föräldrar och att det\r\nockså är bra för jämlikheten i vårt samhälle om\r\npappor tar ett större ansvar. Det är en faktor som\r\nav naturliga skäl inte finns med i\r\nsjukförsäkringssystemet eller i de andra systemen.\r\nDet var det jag avsåg när jag för en stund sedan\r\nsade att man utifrån en principiell utgångspunkt\r\nförsäkring för försäkring får undersöka om det\r\nfinns goda skäl att avvika eller inte.</pre><pre>Anf. 141  STEFAN ATTEFALL (kds):</pre><pre>Herr talman! Jag delar självfallet ambitionen att få\r\nså många pappor som möjligt att stanna hemma.\r\nSkall man använda ekonomiska incitament i det\r\nsammanhanget skall man i så fall snarare gå upp till\r\n100 %, men vi vet att statskassan inte tillåter det.\r\nNär nu resurserna är begränsade och vi ser över\r\nhela systemet, måste vi söka efter likformigheten\r\noch det principiellt riktiga. Med sådana skevheter\r\nsom finns i dag kan man inte bara säga att det får\r\nvara som det är, utan man måste göra någonting åt\r\ndet. Jag menar att man då måste försöka föra ett\r\nprincipiellt resonemang. Det principiella\r\nresonemanget för Bo Könberg på ett allmänt plan,\r\nmen han vågar inte föra det vidare när han kommer\r\nin på de konkreta frågorna. Det beklagar jag.</pre><pre>Anf. 142  Statsrådet BO KÖNBERG (fp):</pre><pre>Herr talman! Jag är i och för sig glad över att Stefan\r\nAttefall och jag, som Stefan Attefall säger, har en\r\ngemensam uppfattning om att det är bra om\r\npapporna är hemma mera. Jag undrar bara vilken\r\nslutsats Stefan Attefall drar av detta sitt allmänna\r\nställningstagande.</pre><pre>Överläggningen var härmed avslutad.</pre><pre>24 §  Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1993/94:80 till arbetsmarknadsutskottet</pre><pre>Motionerna</pre><pre>1993/94:K1--K4 till konstitutionsutskottet</pre><pre>1993/94:Ju8 till justitieutskottet</pre><pre>1993/94:N1 till näringsutskottet</pre><pre>25 §  Bordläggning</pre><pre>Anmäldes och bordlades</pre><pre>Proposition</pre><pre>1993/94:82 Samhällsvetenskaplig bostads- och\r\nbyggforskning</pre><pre>26 §  Anmälan om interpellation</pre><pre>Anmäldes att följande interpellation framställts</pre><pre>den 26 oktober</pre><pre>1993/94:44 av Eva Johansson (s) till statsrådet\r\nBeatrice Ask om kommuners resurstilldelning till\r\nskolan:</pre><pre>En av de grundläggande tankarna med grundskolan\r\när att den skall ge likvärdig utbildning oavsett var i\r\nlandet man bor. Den skall också arbeta\r\nkompensatoriskt så att den så långt som möjligt\r\nmed hänsyn till varje enskild elevs egna\r\nförutsättningar ger en likvärdig utbildning.</pre><pre>I Lgr 80 sägs att ''om elever har svårigheter, skall\r\nman vid fördelningen av skolans\r\nförstärkningsresurs främst försöka tillgodose dessa\r\nelevers behov, innan resurserna används för andra\r\nändamål''.</pre><pre>I många kommuner införs nu skolpeng i den\r\nbetydelsen att en mycket hög andel av resurserna\r\nför utbildningen delas lika mellan eleverna. En\r\nmindre del avsätts för elever med särskilda behov,\r\nt.ex. förstärkt språkundervisning och undervisning\r\ni hemspråk, handikapp, behov av extra stöd för att\r\nhinna med i kamraternas takt o.d.</pre><pre>I Sollentuna fördelas så mycket som 91 % av\r\nskolans resurser för låg- och mellanstadiet i form av\r\nskolpeng i år. Nästa år blir det 92 %. På högstadiet\r\nfördelas annu större andel som skolpeng, lika för\r\nalla. I år nära 94 % och nästa år nästan 95 %.</pre><pre>Detta är bara exempel på hur man i vissa\r\nkommuner omsätter den moderata skolpolitiken i\r\npraktisk verklighet. Det finns anledning att\r\nifrågasätta om skolans uppgift att ge en likvärdig\r\nutbildning därmed kan upprätthållas.</pre><pre>Vid utbildningsutskottets utfrågning om\r\nsituationen i grundskolan förstärktes bilden av en\r\nskola som har allt mindre möjligheter att arbeta\r\nkompensatoriskt. Kommunerna redovisade, i det\r\nnärmaste samstämmigt, att man forfarande klarar\r\natt ge stöd åt elever med mycket tydliga och\r\nuttalade handikapp, medan elever med andra,\r\nmindre synliga men nog så svåra, problem inte\r\nlängre kan få den hjälp de behöver. Det handlar om\r\nbarn med fysiska, psykiska och sociala handikapp\r\nmen också barn med andra inlärningssvårigheter,\r\nt.ex. språkliga.</pre><pre>Förklaringen till denna försämring finns självfallet\r\ndelvis att finna i det faktum att skolans resurser\r\nkrymper, men också i införandet av ett\r\nskolpengssystem som förstärker de negativa\r\neffekterna. I båda fallen är situationen ett resultat\r\nav att moderaterna gjort verklighet av sina slagord\r\nfrån valrörelsen om en minskad offentlig sektor och\r\nom införande av skolpeng.</pre><pre>Skolpengssystemet innebär att skolor i områden\r\nmed tung social struktur har fått se sina resurser\r\nkraftigt nedskurna, medan andra, mer gynnade,\r\nområden fått jämförelsevis ökade resurser.</pre><pre>Det är alltså de elever som har mest behov av stöd\r\nsom får betala de moderata vallöftena, med större\r\nklasser, färre grupptimmar och mindre lärarstöd.</pre><pre>Situationen är nu så alarmerande att regeringen\r\nsnarast bör ta initiativ till en översyn av hur\r\nresursfördelningen till skolan påverkar dess\r\nuppdrag att verka kompensatoriskt och ge likvärdig\r\nutbildning.</pre><pre>I debatten har ofta rätten att välja skola kopplats\r\ntill införandet av skolpeng. Den rätten är sedan\r\n1991 inskriven i lagen utan att riksdagen har uttalat\r\nsig om resursfördelningen mellan kommunens\r\nskolor. Det torde dock stå klart för alla att rätten\r\natt välja skola inte är beroende av en orättvis\r\nresursfördelning.</pre><pre>Mot bakgrund av det anförda vill jag fråga\r\nstatsrådet Beatrice Ask om hon är beredd att\r\nskyndsamt låta utvärdera hur de nya principer för\r\nresurstilldelning, skolpeng, som tillämpas i en del\r\nkommuner stämmer med skolans uppdrag att ge en\r\nlikvärdig utbildning.</pre><pre>27 §  Anmälan om fråga</pre><pre>Anmäldes att följande fråga framställts</pre><pre>den 25 oktober</pre><pre>1993/94:96 av Lars Björkman (m) till\r\njustitieministern om olovlig körning i samband med\r\nförkommet körkort:</pre><pre>Från några av landets polisdistrikt rapporteras att\r\nasylsökande framför fordon utan att kunna uppvisa\r\nformellt giltigt förarbevis.</pre><pre>Bakgrunden är att asylsökande vid ankomsten till\r\nSverige ofta hos polisen anmäler förlust av körkort,\r\noch som kvitto på sin anmälan då erhåller ett intyg\r\nom att anmälan av förlusten lämnats in till polisen.</pre><pre>Detta intyg används sedan för att vid eventuell\r\nkontroll styrka att körkortet förkommit. Därav\r\nföljer att det inte finns något sådant att visa upp.\r\nEftersom inget krav på legitimation föreligger\r\nsaknar polisen möjlighet att kontrollera\r\nhandlingens giltighet eller om intyget avser rätt\r\nperson.</pre><pre>Då aktuell lagstiftning ej medger möjlighet för\r\npolisen att avbryta eventuell olovlig körning eller\r\nkontrollera huruvida vederbörande asylsökande\r\növer huvud taget har haft giltigt körkort tillåts\r\nvederbörande fortsätta att framföra fordon.</pre><pre>Vilka åtgärder är justitieministern beredd att vidta\r\nför att förhindra olovlig körning i samband med\r\nförkomna körkort?</pre><pre>28 §  Kammaren åtskildes kl. 16.53.</pre><pre>Förhandlingarna leddes</pre><pre>av talmannen från sammanträdets början t.o.m. 18\r\n§ anf. 99 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}