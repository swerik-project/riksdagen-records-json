{"dokumentstatus":{"dokument":{"hangar_id":"2387774","dok_id":"GG0991","rm":"1992/93","beteckning":"91","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"91","slutnummer":"0","datum":"1993-04-14 00:00:00","systemdatum":"2005-10-27 13:59:55","publicerad":"1993-04-14 00:00:00","titel":"Riksdagens snabbprotokoll 1992/93:91 Onsdagen den 14 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{A5E8A495-99FC-4172-878E-AC1A08177709}","dokument_url_text":"http://data.riksdagen.se/dokument/GG0991/text","dokument_url_html":"http://data.riksdagen.se/dokument/GG0991","dokumentstatus_url_xml":"http://data.riksdagen.se/dokumentstatus/GG0991","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:91</div>\r\n<div class=\"sidhuvud_datum\">Onsdagen den 14 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Ledighet</pre><pre>Talmannen meddelade att Sten Andersson i\r\nStockholm (s) ansökt om ledighet för enskilda\r\nangelägenheter under tiden den 1 --31 maj.</pre><pre>Kammaren biföll denna ansökan.</pre><pre>Talmannen anmälde att Bengt Lindqvist (s) skulle\r\ntjänstgöra som ersättare för Sten Andersson i\r\nStockholm.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:189 till trafikutskottet</pre><pre>1992/93:192, 208 och 217 till skatteutskottet</pre><pre>1992/93:230 till utbildningsutskottet</pre><pre>1992/93:236 till kulturutskottet</pre><pre>1992/93:241 till skatteutskottet</pre><pre>Motionerna</pre><pre>1992/93:Jo93--Jo95 till jordbruksutskottet</pre><pre>3 §  Förnyad bordläggning</pre><pre>Föredrogs men bordlades åter</pre><pre>Socialutskottets betänkande 1992/93:SoU15</pre><pre>Utbildningsutskottets betänkanden\r\n1992/93:UbU11 och UbU21</pre><pre>Trafikutskottets betänkanden 1992/93:TU25, TU26\r\noch TU33</pre><pre>Jordbruksutskottets betänkande 1992/93:JoU16</pre><pre>Bostadsutskottets betänkanden 1992/93:BoU11\r\noch BoU15--BoU18</pre><pre>Meddelande om samlad votering</pre><pre>Talmannen meddelade att lagutskottets\r\nbetänkanden LU22, LU36, LU37 och LU38 samt\r\nsocialförsäkringsutskottets betänkande SfU7 skulle\r\navgöras i ett sammanhang efter avslutad debatt.</pre><pre>4 §  Olovliga bortföranden av barn samt\r\nvårdnad och umgänge m.m.</pre><pre>Föredrogs</pre><pre>lagutskottets betänkande</pre><pre>1992/93:LU22 Olovliga bortföranden av barn samt\r\nvårdnad och umgänge m.m. (prop. 1992/93:139).</pre><pre>Anf. 1  MAJ-LIS LÖÖW (s):</pre><pre>Fru talman! Det betänkande som vi nu behandlar\r\nbygger på en proposition och 21 motioner som\r\nomfattar ett flertal olika förslag och yrkanden, men\r\nlagutskottet lägger ändå fram ett enigt betänkande.\r\nDet kan i och för sig betyda att det kanske inte får\r\nså stor uppmärksamhet, eftersom det brukar vara\r\ndebatterna i kammaren och konflikterna som får\r\nuppmärksamhet utåt. Men detta är ett mycket\r\nviktigt betänkande, inte minst för de barn som vi i\r\nlagutskottet har önskat att värna om.</pre><pre>Förra året var det ganska stor uppmärksamhet\r\nomkring en del av det som vi i dag behandlar i\r\nbetänkandet, nämligen de olovliga bortförandena\r\noch de svåra frågorna omkring barn i\r\ninternationella relationer, där det slutar på det\r\ntragiska sättet att ett barn förs till ett annat land, att\r\nman omöjliggör för en förälder att över huvud taget\r\nutöva någon umgängesrätt så att föräldern kanske\r\ninte får se sitt barn på många år, om ens någonsin.</pre><pre>Lagutskottet hade en stor hearing omkring dessa\r\nfrågor. Mycket av det som vi i dag beskriver och\r\nvåra ställningstaganden bygger på det som kom\r\nfram vid den utfrågningen.</pre><pre>Även om vi formellt avstyrker alla de motioner som\r\nbehandlas i detta betänkande, vill jag ändå\r\nunderstryka att det finns mycket som är tänkvärt i\r\ndessa motioner. Vi för tidvis långa resonemang\r\nomkring frågorna. Men utskottet anser att det\r\nmesta redan är tillgodosett. I en del saker delar vi i\r\nutskottet över huvud taget inte uppfattningen i\r\nmotionerna. En del saker påkallar enligt utskottet\r\ninte något initiativ just nu från riksdagens sida.</pre><pre>Familjerätten i Sverige har under de senaste 20 åren\r\nförändrats med flera beslut, inte minst på det\r\nområde som handlar om vårdnad, umgänge och\r\ntvister omkring detta. Hur förfar man i\r\nvårdnadstvister när barnet och båda föräldrarna\r\ninte bor tillsammans? Det här är kanske den allra\r\nsvåraste delen av familjerätten. Två grundidéer har\r\nlegat bakom förändringsarbetet. För det första är\r\ndet barnens bästa som skall stå i förgrunden. Det\r\när barnens rätt till båda föräldrarna. För det andra:\r\nlagen skall i största möjliga mån ge föräldrarna\r\nmöjlighet och rätt till umgänge och också stötta\r\nföräldrarna i deras strävan att lösa tvisterna om en\r\ngemensam vårdnad själva efter en separation.</pre><pre>Så långt är allt gott och väl. Men det här är\r\nsamtidigt ett bra exempel på ett område där\r\nlagstiftningen, möjligheterna att lagstiftningsvägen\r\nlösa konflikter, har sina begränsningar. En aldrig så\r\neffektiv och klok lagstiftning, aldrig så effektiva och\r\nkloka människor och instanser som träder in och\r\nförsöker lösa eventuella tvister med hjälp av lagen\r\nkommer ändå till korta när människor inte\r\naccepterar lagen, inte accepterar domstolsutslag\r\noch framför allt inte kan se till barnets bästa.</pre><pre>Man kan inte äga ett barn, heter det i en dikt. Jag\r\ntycker att det mest tragiska man kan se i den\r\nproblematik som vi nu diskuterar är att barnet blir\r\nett slagträ i en konflikt som för det mesta inte alls\r\nhar med barnet att göra. Själva tvisten blir så\r\nuppslitande för barnet att det aldrig, oavsett\r\nutgången, kan sägas ha varit för barnets bästa,\r\noavsett vad man sedan har för ambitioner i lagen.</pre><pre>Som jag sade har de mest uppmärksammade fallen\r\nunder den senaste tiden varit fall där\r\numgängesrätten från den ena förälderns sida har\r\nutnyttjats, eller rättare sagt missbrukats, för att\r\nföra bort barn eller utsätta barn för övergrepp. Hur\r\nfår vi en lag och en tillämpning av lagen som\r\nskyddar mot detta, samtidigt som vi skall klara den\r\nsvåra balansgången att inte ytterligare försvåra för\r\nalla de föräldrar, framför allt fäder, som i dag redan\r\ntycker att de har väldigt litet stöd från samhället för\r\nsin umgängesrätt som de förnekas? Om vi utgår\r\nfrån, som jag tror att vi alla gör, att barnen berikar\r\nlivet för sina föräldrar kan man verkligen förstå den\r\nförtvivlan och desperation som många föräldrar\r\nkänner, också morföräldrar resp. farföräldrar, om\r\nde avskärmas från kontakten med sitt barn och\r\nbarnbarn.</pre><pre>Jag skall nöja mig med att rent konkret peka på\r\nnågra saker som vi tar upp i betänkandet. Vi\r\nbetonar vikten av att vi ytterligare kommer en bit\r\npå vägen och kommer så långt som möjligt när det\r\ngäller de internationella överenskommelserna, att\r\nvi -- vid sidan om att försöka få med så många\r\nnationer som möjligt i de konventioner som\r\nreglerar det här internationellt -- också fortsätter\r\nsträvan att komma överens bilateralt med de stater\r\nsom inte har anslutit sig till konventioner och där\r\ndet kan finnas anledning för oss att vara speciellt\r\nuppmärksamma, därför att det finns många\r\nrelationer mellan över nationsgränserna.</pre><pre>Utskottsmajoriteten pekar också på att det är\r\nviktigt att Sverige, om vi träffar avtal och ansluter\r\noss till konventioner och vill att flera skall göra det,\r\nsom nation själv lever upp till detta. Vi får inte\r\nfördröja eller konstra till den process som uppstår\r\nom ett barn enligt ett domstolsutslag eller någon\r\nannan lösning av en vårdnadstvist skall återföras till\r\nnågot annat land.</pre><pre>Vi betonar också vikten av snabbare handläggning\r\ni alla de instanser som har att göra med tvistemål av\r\nden här typen, såväl hos de social myndigheterna\r\nsom hos framför allt rätten. Vi tar upp frågan om\r\nbarns ställning i mål om vårdnads- och\r\numgängesrätt. Jag tror att man kan gå vidare när\r\ndet gäller möjligheterna att i större utsträckning\r\nhöra barnet.</pre><pre>I enlighet med den proposition som behandlas i\r\nbetänkandet finns det också genom en ny\r\nlagstiftning en tydligare markering av att rätten\r\nmåste beakta riskerna för övergrepp eller\r\nbortförande, när den tar upp mål om vårdnad och\r\numgänge.</pre><pre>En fråga som har diskuterats ganska mycket i\r\nutskottet handlar om de kunskaper som finns hos\r\nolika yrkesgrupper som kommer i kontakt med\r\neller skall besluta i dessa ärenden. Det gäller\r\nalltifrån socialassistenter till domare. Vi har\r\ndiskuterat framför allt kring domarna, eftersom det\r\nfinns ett krav i en motion på att man skall införa\r\nsärskilda familjedomstolar. Utskottet avvisar detta\r\nkrav, men framhåller att det är viktigt att den\r\nutbildning som nu har påbörjats i Domstolsverkets\r\nregi fortsätter. Det är också viktigt att\r\nSocialstyrelsens anvisningar och\r\nBrottsförebyggande rådets forskningsresultat tas\r\ntill vara när det gäller kunskaperna hos berörda\r\nyrkesgrupper.</pre><pre>Denna process är långt ifrån färdig. Det finns säkert\r\nytterligare saker som kan göras, både för att\r\neffektivisera och för att spetsa vapnen när det gäller\r\nlagstiftningen. En fråga man ställer sig inför\r\nframtiden är: Finns det något ytterligare som man\r\nkan göra för att undvika processer i sådana här\r\nmål? Vi har med stort intresse tagit del av det som\r\nDomstolsutredningen har kommit fram till om\r\nsamarbetsavtal eller avtal utan domstolens\r\ninblandning. Denna utredning har nyss\r\nremissbehandlats och är nu föremål för\r\növervägande i departementet. Vi ser med stort\r\nintresse fram emot de slutsatser som man kommer\r\natt dra, och vi förväntar oss naturligtvis förslag till\r\nriksdagen.</pre><pre>Fru talman! Diskussionerna och arbetet kring dessa\r\ngrannlaga frågor fortsätter säkert. Det har ett\r\nviktigt symbolvärde att utskottet lägger fram ett\r\nenigt betänkande i dag. Man önskar att detta\r\nfaktum skulle kunna utgöra en signal till de\r\nföräldrar som tvistar om vårdnads- och\r\numgängesrätt, att riksdagen är enig om\r\ngrundprinciperna i lagstiftningen. Det är barnens\r\nbästa och barnens rätt till båda sina föräldrar som\r\nskall gälla.</pre><pre>Anf. 2  HOLGER GUSTAFSSON (kds):</pre><pre>Fru talman! Jag vill med stor glädje understryka det\r\nsom utskottets ordförande har sagt här, och det gör\r\njag som representant för majoriteten i utskottet. Vi\r\när väldigt glada för att vi kan lägga fram ett enigt\r\nbetänkande för riksdagen i dessa viktiga frågor.</pre><pre>Jag vill naturligtvis också yrka bifall till hemställan\r\ni betänkande LU22.</pre><pre>De två huvudpunkter som regeringen lyfter fram i\r\nsin proposition är just det som Maj-Lis Lööw har\r\nbetonat. Den första punkten är att man skall\r\neffektivisera förfarandet när ett barn har förts bort\r\neller bortrövats. Det kan gälla både inom och\r\nframför allt utom landet. Det är väldigt arbetssamt\r\nför alla inblandade, såväl barn som föräldrar, när\r\ntiden bara går. Det är de skador som då kan uppstå\r\nsom man vill undvika.</pre><pre>Den andra punkten är att domstolen i än högre grad\r\nskall beakta risken för att barnet utsätts för\r\növergrepp eller för att barnet bortförs, kvarhålls\r\neller på annat sätt far illa. Rättens ansvar här för att\r\nta hänsyn till det enskilda barnet poängteras\r\nverkligen i lagstiftningen.</pre><pre>Utskottet har också uttalat att en möjlig väg att\r\nkanske pröva mera är att använda kontaktpersoner\r\ni dessa sammanhang. Det skulle underlätta att nå\r\nmålet, att föräldrar så mycket som möjligt får\r\numgås med sina barn, även under svåra\r\nförhållanden.</pre><pre>Vi har också i utskottet haft en genomgång av\r\nmånga av de frågor som tas upp i motionerna.\r\nDiskussionen har varit djup och ingående. Jag vill\r\nän en gång understryka värdet av att vi är eniga i\r\nden här frågan.</pre><pre>Utskottet gjorde en resa i höstas. Vi besökte bl.a.\r\nfamiljedomstolar i Australien. För min personliga\r\ndel anser jag att det finns intressanta inslag i sådana\r\ndomstolar, eftersom de gör det möjligt att\r\nytterligare lyfta fram familjerättsfrågorna i vårt\r\nrättssamhälle, att skapa intresse och kanske litet\r\nstatus kring dessa frågor. Då kan kunniga och\r\nerfarna människor attraheras till\r\nfamiljelagstiftningen. Men vi är ännu inte mogna\r\nför familjedomstolar -- ett krav som har tagits upp i\r\nen motion -- enligt diskussionerna i utskottet. Det\r\när helt klart. Men det finns intressanta inslag.</pre><pre>Utskottets strävan är att oavsett\r\nfamiljeförhållandena se till barnets bästa. Man kan\r\ntyvärr kostatera att familjesituationen i vårt land\r\nmånga gånger är mycket splittrad och\r\nförhållandena blir alltmer komplicerade.\r\nLagstiftaren kan då koncentrera sig på barnet och\r\nbarnets relationer till båda sina föräldrar. Tyvärr\r\nkan vi inte nå hundraprocentigt fram till det mål\r\nsom vi vill uppnå med lagstiftningen, vilket också\r\nMaj-Lis Lööw sade. Det krävs också att föräldrarna\r\nverkligen inte bara visar sin bästa vilja utan även i\r\npraktisk handling värnar om sina barns rätt till\r\numgänge med båda föräldrarna. Utskottet är dock\r\nenigt om inriktningen att eftersträva barnets bästa i\r\ndessa situationer.</pre><pre>Fru talman! Avslutningsvis vill jag återigen yrka\r\nbifall till hemställan i utskottets betänkande nr 22.</pre><pre>Anf. 3  EVA ZETTERBERG (v):</pre><pre>Fru talman! Frågan om olovligt bortförande av\r\nbarn har varit föremål för många överläggningar\r\nhär i kammaren. Den har engagerat företrädare för\r\nsamtliga partier. Det är bra att så har skett,\r\neftersom det är en fråga som upprör de flesta av oss.\r\nBarn skiljs från sina föräldrar, och trots att det finns\r\ndomar kommer inte barnet till den förälder som har\r\ntilldömts vårdnaden. Därför tycker jag att det är\r\nbra att det har kommit ett förslag för att stärka\r\nsituationen för de barn som hamnat i de oroliga\r\nvårdsnadstvisterna.</pre><pre>Precis som Maj-Lis Lööw tog upp här tidigare, tror\r\njag inte att vi kan gardera oss mot alla situationer.\r\nDet kommer tyvärr på nytt att inträffa att barn\r\nskiljs från föräldrar. Trots att det finns\r\nvårdnadsdomar som tilldömer den förälder som i\r\ndetta fall bor i Sverige vårdnaden om barnen,\r\nkommer detta säkerligen att upprepas. För de\r\nföräldrar som trots allt hamnar i den situationen är\r\ndet viktigt att lagstiftningsvägen och genom sociala\r\ninsatser på alla sätt försöka att förebygga\r\nsituationen, att göra det svårt för föräldrar att\r\nolovligen utföra barn ifrån Sverige, att underlätta\r\noch ge allt tänkbart stöd från samhället. Det är\r\nsådana åtgärder som vi kan vidta. Därför tycker jag\r\natt förslaget i betänkandet för saken framåt.</pre><pre>Det som jag tycker saknas något i betänkandet och\r\ndär man inte har kommit så långt är, som vi i\r\ntidigare motioner har efterlyst, just insatser för ett\r\nstarkare stöd från svensk sida -- UD,\r\nsocialförvaltningen eller, som har föreslagits,\r\ninrättande av en avdelning inom Socialstyrelsen\r\neller någon annan central instans -- för att ge\r\nprofessionell hjälp till föräldrar som befinner sig i\r\ndenna situation. På detta område finns det\r\nfortfarande brister.</pre><pre>Det är viktigt att vi också uppmärksammar de fall\r\ndå Sverige inte fullföljer sina förpliktelser. Jag\r\ntänker då på ett fall som nyligen var uppe i en\r\ndomstol -- jag tror att det var i Göteborg -- där\r\nmamman tilldömdes vårdnaden efter att olovligen\r\nha utfört sitt barn ifrån Frankrike, där pappan\r\ntidigare hade tilldömts vårdnaden. Det är viktigt att\r\nman ser detta från båda sidor, så att man inte\r\nensidigt tror att svenska föräldrar hela tiden\r\nberövas vårdnaden, utan att det faktiskt också\r\nhänder åt det motsatta hållet. Från svensk sida\r\nmåste vi då vara beredda att respektera de lagar och\r\ndomslut som finns i andra länder och inte försvåra.</pre><pre>Andra frågor som tas upp i detta betänkande är\r\numgängesfrågor, där representanter från samtliga\r\npartier i en motion har tagit upp hur man skall\r\nstärka barnens ställning just i umgängesmål. De\r\nrättsliga instanserna måste i mycket högre grad\r\nlyfta fram barnets rätt till sina föräldrar och barnets\r\nrätt att föra sin talan, så att det inte blir\r\nföräldrarätten som får dominera.</pre><pre>Jag kan konstatera att vår motion inte har\r\ntillstyrkts, men samtidigt ser jag att positionerna\r\nhar förts framåt. Man har i utskottet i stort\r\nunderstrukit våra krav, och man upprepar att måste\r\nske förändringar här. Det skall inte finnas\r\nschablonmässiga domar som innebär att en ettåring\r\neller tolvåring skall ha precis samma\r\numgängesregler med den förälder som är tilldömd\r\numgänge, utan man måste se det individuellt. Det\r\nfinns och har tidigare funnits krav från utskottet\r\nsom inte har lett till några förändringar. I\r\nbetänkandet hänvisas till en pågående\r\ndepartementsutredning i vilken sägs att ett sådant\r\nförslag skall presenteras 1993. Vad jag har förstått\r\nhar detta sedan länge hävdats. Det är väl bara att\r\nkonstatera att ett förslag i den riktning som stärker\r\nbarnens situation nu måste komma.</pre><pre>En annan fråga som har tagits upp i samma motion,\r\nliksom i flera andra motioner, gäller utbildning av\r\ndomare. Vi hade också tagit med kravet på\r\nutbildning av advokater. Men det anses att\r\nriksdagen inte har rätt att lägga sig i den typen av\r\nfrågor. Men jag vill understryka att den frågan är\r\nlika angelägen. Man pekar i betänkandet på en rad\r\ninsatser som har gjorts för att ge mer kunskap och\r\nutbildning till just domargruppen. Men jag kan\r\nkonstatera att det i förhållande till behovet ändå är\r\nlitet som sker och att det är svårt att få fram pengar\r\ntill sådan verksamhet. Det krävs säkerligen\r\nbetydligt mer än det som redan är på gång.</pre><pre>Jag vill också bara kort kommentera den motion\r\nsom Margareta Viklund har lagt vad gäller\r\nsammankoppling av incestärenden och\r\nvårdnadsmål. Förvisso är det som står i\r\nbetänkandet sant, att redan nuvarande lagstiftning\r\nskall gardera att detta inte sker. Men samtidigt vet\r\nvi att de föräldrar som hamnar i situationen med\r\nmisstanke om incest känner sig tvingade att låta\r\nsina barn umgås med den förälder som de befarar\r\nhar begått incest med sina barn. Det gör att denna\r\nfråga är mycket grannlaga, och jag tror att den ändå\r\nkvarstår, även om lagstiftningen så att säga inte är\r\nett hinder i vägen. Men det är viktigt att man följer\r\nden för att se till att dessa barn skyddas extra\r\nmycket.</pre><pre>Slutligen vill jag ta upp frågan om umgängesresor,\r\nsom finns med i detta betänkande. Det är ett\r\ngammalt krav som Vänsterpartiet många gånger\r\nhar framfört, nämligen att föräldrar som bor väldigt\r\nlångt ifrån det barn som man har umgängesrätt med\r\noch som kanske har dålig ekonomi, skulle få rätt till\r\nbidrag för att kunna fullgöra sin umgängesplikt och\r\nse till att det blir av att de träffar sina barn. Det\r\nfinns också andra förslag från Karin Pilsäter på\r\ndetta område som jag definitivt tycker kan beaktas,\r\nnämligen att man i stället skulle ge rätt att yrka\r\nskatteavdrag på grund av umgängesresor. För min\r\noch Vänsterpartiets del spelar inte det sätt på vilket\r\nman gör detta så stor roll. Det kan mycket väl vara\r\npå det sätt som Karin Pilsäter anför. Men det är\r\nviktigt att dessa frågor tas upp, och att man ser till\r\natt underlätta för den förälder som har\r\numgängesrätt och som bor långt ifrån sitt barn. Det\r\nskall inte vara så, att föräldrar som vill använda sin\r\numgängesrätt inte skall kunna göra det av\r\nekonomiska skäl. Man pekar i betänkandet på att\r\ndet fanns en departementspromemoria, som tack\r\noch lov stoppades därför att det fanns många dåliga\r\nförslag i den. I promemorian skulle också frågan\r\nom umgängesresor tas upp. Men i och med att det\r\ninte blev någon proposition om bidragsförskotten,\r\nmenar jag att frågan om umgängesresor kvarstår.\r\nJag hoppas att man från departementets sida\r\nkommer att ta upp dessa frågor, därför att det är\r\nviktigt att man löser dem.</pre><pre>Till slut vill jag bara yrka bifall till betänkandet. Jag\r\nkonstaterar att vi får fortsätta att arbeta med dessa\r\nfrågor. Det känns definitivt inte så, att de är lösta i\r\noch med att vi har fattat beslut om de förslag som\r\nfinns i betänkandet. Arbetet måste fortsätta.</pre><pre>Anf. 4  NILS NORDH (s):</pre><pre>Fru talman! I detta betänkande behandlas min och\r\nKent Carlssons motion om stärkt skydd mot\r\nbortrövande av barn. I motionen pekar vi på den\r\noro och rädsla som många mammor upplever när\r\nhotet har uttalats. Jag har vid ett flertal tillfällen\r\nträffat just dessa mammor, och jag kan inte med ord\r\nbeskriva hur de upplever sin situation. De står\r\nnämligen under en psykisk press inför att deras\r\nbarn skall tas omhand och föras bort någonstans där\r\nde inte kan få kontakt med dem.</pre><pre>Genom de samtal som jag har haft har jag ändå fått\r\nen del klart för mig. Vad är det egentligen som\r\nspirar upp i en mammas huvud i en sådan situation?\r\nDet är åtskilliga frågor. Finns det över huvud taget\r\nnågon förutsättning för att det skall bli ett bra\r\numgänge mellan mig, pappan och barnet? Skall jag\r\nbehöva leva i hemlighet därför att pappan har hotat\r\nmed att röva bort barnet? Har jag i detta samhälle\r\nändå inte rätt till ett bättre skydd inför det hot som\r\njag står inför?</pre><pre>Ja, det är några av de frågor som ganska direkt har\r\nställts till mig.</pre><pre>Fru talman! Jag tror inte att någon mamma vägrar\r\natt tillåta umgänget med pappan. Hon vet att\r\nbarnets umgänge med både pappa och mamma är\r\nvälgörande för dess fortsatta framtida utveckling.\r\nMen där vägran mot umgänge uppstår har det\r\nsjälvklart sin grund i mammans rädsla för att helt\r\nförlora barnet genom ett bortrövande eller -- som\r\njag skulle vilja uttrycka det -- ren kidnappning.</pre><pre>Kan det vara rätt att en mamma döms att betala\r\ntiotusentals kronor därför att hon står inför just det\r\nuttalade hotet om att barnet skall rövas bort och\r\nföras till ett annat land? Jag anser inte det.</pre><pre>Man skulle kunna orda ganska mycket om just\r\ndessa olika fall. Men jag skall för att knappa in på\r\ntiden nöja mig med att instämma i vad Maj-Lis\r\nLööw konstaterade i sitt anförande. Det är positivt\r\natt utskottet har varit enigt. Det är positivt att\r\nfrågorna förs framåt. Jag instämmer också i Eva\r\nZetterbergs uttalande att det inte får stanna med\r\ndetta. Arbetet måste fortsätta så att vi kan få en\r\nordentlig lösning på problemet.</pre><pre>Till sist, fru talman, beklagar jag att inte\r\nBortrövade barns förening, en ideell organisation,\r\nhar kunnat få det vi pekar på i vår motion, nämligen\r\nett bidrag för att kunna stå till tjänst för dessa\r\nmammor, som verkligen behöver allt stöd.</pre><pre>Anf. 5  MARGARETA VIKLUND (kds):</pre><pre>Fru talman! Trots det relativt starka sociala\r\nsamhälleliga skyddsnät som finns i Sverige far ändå\r\nmånga barn illa. De kan utnyttjas sexuellt av\r\nnärstående vuxna. De kan leva i själslig och\r\nkroppslig vanvård och misshandlas dagligen, en del\r\nt.o.m. till döds. Ofta förekommer olika former av\r\nbarnmisshandel samtidigt.</pre><pre>Sexuella övergrepp mot barn är kanske det mest\r\ntabubelagda brott som finns. Både pojkar och\r\nflickor drabbas. Den faktiska förekomsten av\r\nbarnmisshandel och sexuella övergrepp är okänd.\r\nOlika undersökningar från skilda länder visar att,\r\nunder de senaste åren, 5--15 % av alla kvinnor och\r\n3--8 % av alla män före 18 års ålder har utsatts för\r\npåtvingat sex av en vuxen.</pre><pre>Trots föräldrars rätt till sina barn enligt\r\nföräldrabalken och barns behov av att ha båda sina\r\nföräldrar anser jag att barnets uppgifter och önskan\r\ni rättssammanhang måste ha stor betydelse, när\r\nbarnet på olika sätt uttrycker dels att det utsatts för\r\növergrepp, dels att det inte vill träffa en förälder.\r\nDet är också viktigt att man sätter tilltro till den\r\npersons uppgifter som känner barnet bäst och att\r\nman även tillmäter denna persons vittnesmål\r\nograverad och full betydelse vid en rättslig\r\nprövning.</pre><pre>Det måste anses fel och från barnets synpunkt helt\r\nrättsvidrigt att se på och bedöma incest som en\r\nvårdnadstvist, vilket man kan få intryck av ibland.\r\nJag tycker att man i så fall ser alldeles för lätt på\r\nproblemet och inte har trängt in i vad frågan\r\negentligen gäller. Det går inte att dölja de svåra\r\nproblem som incest innebär genom att se förbi de\r\nuppenbara signaler och vittnesmål som bl.a.\r\nbarnet, den andre föräldern, daghemspersonal,\r\nlärare och andra ger. En fråga om incest får i\r\nrättsliga sammanhang inte göras om till en fråga om\r\nvårdnad.</pre><pre>Det talas ibland om risken för falsk anklagelse när\r\ndet gäller incest. Men enligt all tillgänglig litteratur\r\när det ytterst ovanligt med falsk angivelse. Det enda\r\nfall som man känner till är en man, som gjorde en\r\nfalsk angivelse om en påstådd incest mellan en\r\nkvinna och ett barn. Han erkände sedan att\r\nanmälan var falsk. Det finns nästan inte heller\r\nnågra kända fall utomlands.</pre><pre>Den föreslagna ändringen av 6 kap. 15 §\r\nföräldrabalken är bra. Den innebär att beslutet om\r\numgänge skall påverkas när det finns faktiska\r\nomständigheter som pekar på en risk för sexuella\r\növergrepp. Det förslaget tillgodoser viktiga delar\r\nav kraven i min motion.</pre><pre>Det är också viktigt att både utredare och\r\nbeslutsfattare på alla nivåer, inklusive domstolar,\r\nhar kunskaper så att de kan tolka barns\r\nbrottsberättelser för att rätt kunna hantera dessa\r\nberättelser och barnens situation. Det är en\r\nkatastrof för ett barn, då en incestmisstänkt\r\nförälder eller annan som har begått ett brott mot\r\nbarnet frias i domstolen. Rättsväsendet och andra\r\ninstanser som möter barn som far illa behöver ha\r\nkunskap om hur barn som är offer för sexuella\r\növergrepp skall bemötas.</pre><pre>Personalen vid barnavårdscentralerna, i den övriga\r\nprimärvården och inom barnomsorgen bör så fort\r\nsom möjligt få en ökad utbildning i hur man\r\nundersöker och upptäcker barn som misshandlas,\r\ninklusive utsätts för incest. De måste också läras att\r\nuppmärksamma symtom på psykiska problem hos\r\nbåde barnen och föräldrarna. Ett sätt att göra de\r\nmisshandlade barnen synliga är att satsa mer på\r\nbarnhälsovården, då ungefär 99 % av alla barn i\r\nförskoleåldern undersöks där med jämna\r\nmellanrum.</pre><pre>Ytterligare ett sätt att hjälpa barn så att de inte far\r\nilla är att satsa på föräldrautbildning. Jag anser att\r\nden verksamheten måste få ökad status och\r\nerkännande från samhället.</pre><pre>Frågan om barn som far illa måste ständigt hållas\r\naktuell och på olika sätt bevakas. I det arbetet anser\r\njag sammanfattningsvis.</pre><pre>att barn såsom brottsoffer måste ges ökat stöd,</pre><pre>att samarbetet mellan lokala och regionala organ\r\nmåste bli bättre för att på ett bra sätt hjälpa barn\r\nsom far illa,</pre><pre>att tilltron till barns vittnesmål i rättsliga\r\nsammanhang måste öka,</pre><pre>att incestfall inte skall bedömas såsom\r\nvårdnadstvister och</pre><pre>att personal, poliser, psykologer, jurister,\r\nbarnhälsovårdspersonal och andra som har att göra\r\nmed barn i svåra situationer måste vara utbildade\r\nför den uppgiften.</pre><pre>Fru talman! Jag har inte något annat yrkande än om\r\nbifall till utskottets hemställan. Jag gläder mig åt att\r\nutskottet har varit enigt.</pre><pre>Anf. 6  MAJ-LIS LÖÖW (s):</pre><pre>Fru talman! Jag vill än en gång understryka att\r\nutskottet delar den upprördhet som har kommit till\r\nuttryck i Margareta Viklunds och i Nils Nordhs\r\ninlägg både när det gäller sexuella övergrepp mot\r\nbarn och när det gäller det faktum att barn förs bort\r\ntill annat land och aldrig mer får ses av den ena\r\nföräldern.</pre><pre>Propositionen och det betänkande som vi nu\r\nbehandlar rör just möjligheterna att med\r\nlagstiftningens och de rättsliga instansernas hjälp\r\nförebygga detta. Vi tror att instrumenten har blivit\r\nnågot spetsade.</pre><pre>Jag vill även understryka att incest är en sak som\r\nskall lösas för sig i rättsliga sammanhang. Självklart\r\nfår man inte lösa frågan om incest genom en\r\nvårdnadstvist. Därför har utskottet mycket starkt\r\nbetonat att det måste finnas konkreta\r\nomständigheter som talar för att det finns risk för\r\növergrepp för att det skall påverka\r\numgängesbeslutet. Men man måste givetvis beivra\r\nincest som det brott det är.</pre><pre>Anf. 7  NILS NORDH (s):</pre><pre>Fru talman! Jag skall vara mycket kortfattad.</pre><pre>Jag tror att det måste till en kombination av både\r\nlagstiftning och framför allt utbildning av\r\nsocialtjänstemännen som handhar just dessa\r\närenden om bortrövande av barn och det hot som\r\nföreligger. Jag tror inte på enbart lagstiftning, utan\r\njag tror mer på att utbildning och kunskap om olika\r\nkulturer skulle vara till nytta för oss i detta\r\nsammanhang.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>5 §  Äktenskaps- och sambofrågor</pre><pre>Föredrogs</pre><pre>lagutskottets betänkande</pre><pre>1992/93:LU36 Äktenskaps- och sambofrågor.</pre><pre>Anf. 8  MAJ-LIS LÖÖW (s):</pre><pre>Fru talman! Utskottets ställningstagande till det\r\nsom vi reservanter anför skiljer sig inte så mycket i\r\når från förra året då vi behandlade frågan om\r\nregistrerat partnerskap för homosexuella, som ju är\r\nen av de viktigaste frågorna i detta betänkande. Det\r\nfinns också en socialdemokratisk reservation om\r\ndetta i betänkandet. Den enda skillnaden från förra\r\nåret är väl att det har gått ytterligare ett år utan att\r\ndet har hänt något i denna fråga.</pre><pre>Såvitt jag förstår har vi den paradoxala situationen\r\natt det finns en tämligen bastant majoritet i denna\r\nkammare för att vi skall ha en lag om registrerat\r\npartnerskap för homosexuella. Ändå kommer vi\r\ninte till skott när det gäller ett förslag och ett beslut.</pre><pre>Man kan ändå konstatera att utredningen tycks ha\r\nkommit loss från sina fastlåsta positioner, och det\r\nhar utlovats ett betänkande från utredningen i höst.\r\nSå vi får väl se hur långt vi har kommit nästa år när\r\nvi skall behandla denna fråga.</pre><pre>Vi anser fortfarande att det vore av stort värde om\r\ndenna kammare faktiskt kunde fatta ett beslut som\r\nger uttryck för att vi vill ha en lagstiftning i fråga\r\nom detta. Jag tror att det skulle kunna lösa många\r\nknutar i denna debatt. Därför yrkar jag bifall till\r\nden socialdemokratiska reservationen som går ut\r\npå att riksdagen skall uttala ett önskemål om att vi\r\nvill ha en lagstiftning.</pre><pre>Med det anförda nöjer jag mig denna gång.</pre><pre>Anf. 9  ELISABETH PERSSON (v):</pre><pre>Fru talman! Jag vill först säga att jag är litet orolig\r\nför att jag kommer att överskrida de tolv minuter\r\nsom jag har anmält, men jag skall försöka hålla mig\r\ninom rimliga tidsgränser.</pre><pre>Under de senaste månadernas diskussion för eller\r\nemot en lag om registrerat partnerskap har jag som\r\naldrig tidigare fått ta del av vad många människor\r\nhar för funderingar omkring homosexualitet. Jag\r\nhar själv lärt mig väldigt mycket som jag inte visste\r\nförut. Men jag har också insett att det finns väldigt\r\nmycket rädsla, tabun och myter kvar kring\r\nhomosexualitet.</pre><pre>Fru talman! Jag hoppas emellertid att vi i dag ska\r\nfatta beslut att införa rätt för homosexuella att ingå\r\npartnerskap, att vi skall ge samma rätt till\r\nlikaberättigande som man gjorde i Danmark redan\r\n1989 och som, om jag är rätt underrättad, man\r\ngjorde i Norge för bara två veckor sedan. Men även\r\nom vi gör det, återstår en bra bit för att lyfta bort\r\nalla fördomar och myter kring homosexualitet och\r\nhomosexuella.</pre><pre>Det behövs fortfarande mycket samtal om dessa\r\nfrågor även i fortsättningen. Det behövs mycket\r\nforskning om homosex. Det är nödvändigt att lyfta\r\nfram homosexuella människor och deras verk och\r\ngärningar som förebilder för oss andra. Det behövs\r\nen lagstiftning som jämställer homosexuella med\r\nheterosexuella.</pre><pre>Samtal ger möjlighet för den blockerade och rädda\r\nmänniskan att ge ord åt sin rädsla och att få svar på\r\nsina frågor. Forskning ger respektabel kunskap,\r\nkunskap som kan slå hål på myter och fördomar.\r\nFördomar måste slås hål på, om inte annat för att\r\nfördomar föder rädsla.</pre><pre>En progressiv lagstiftning är nödvändig för att\r\nunderstryka samhällets syn, nämligen att\r\nhomosexualitet är en fullt ut accepterad sexuell\r\nläggning.</pre><pre>Jag har alltså haft många samtal om partnerskap för\r\nhomosexuella under den senaste tiden, både\r\nmuntliga och skriftliga. Många har varit\r\nuppmuntrande och uttryckt glädje och\r\nförhoppningar om framgång i arbetet med en\r\npartnerskapslag. En del brev och samtal har skett\r\ni något slags ''all välmening-anda'' men avslöjat en\r\nförvånansvärd okunskap om homosexualitet och\r\nhomosexuella människor. Många tycks nämligen\r\ntro att man väljer vilken sexuell läggning man vill\r\nha. Homosexuella har valt att vara homosexuella\r\noch får så att säga därmed skylla sig själva. Det är\r\nen intressant åsikt. Analogt med ett sådant\r\nresonemang måste ju vara att heterosexuella också\r\nen gång gjort ett medvetet val att vara just\r\nheterosexuella.</pre><pre>Fru talman och ärade kammarledamöter! Jag\r\nundrar om en enda av oss kan ställa oss upp och\r\nsäga att det är på det sättet, att vi har gjort detta\r\nval. Nej, naturligtvis inte. Ingen av oss, vare sig vi\r\när homo- eller heterosexuella, har valt vår sexuella\r\nläggning, och vi kan inte heller välja bort den.\r\nSedan är det ju en helt annan sak att det för den\r\nhomosexuelle kan ta tid och många gånger kan vara\r\nmycket svårare att inse och/eller acceptera sin\r\nsexualitet. Det vore ju naivt att tro att det är lika\r\nlätt att hitta sin sexuella identitet om man tillhör en\r\nliten minoritet som det är om man tillhör en\r\növervägande majoritet. Att vara som man tror att\r\nalla andra är är naturligtvis mycket enklare än att\r\nvara annorlunda.</pre><pre>Fru talman! Jag påstod tidigare att det behövs mer\r\nforskning om homosexualitet. Nu invänder kanske\r\nnågon att vi redan vet tillräckligt och att det bara\r\ngäller att använda den kunskap som finns. Mot det\r\nvill jag invända att det behövs massor av\r\ndoktorsavhandlingar inom olika områden som\r\nberör homosexualitet, om inte annat så för att\r\nkunskap skall spridas i vida ringar till många\r\nmänniskor och för att myterna och fördomarna\r\nskall skingras.</pre><pre>Det behövs litteraturavhandlingar som lyfter fram\r\nalla de författare som har varit homosexuella och\r\nvilkas verk vi gärna räknar in i den stora svenska\r\nlitteraturen. Det behövs psykologisk och\r\nsociologisk forskning, både om homosexualitet och\r\nom barn till homosexuella. Det räcker inte med att\r\ndet finns amerikansk forskning, som, för att ta ett\r\nexempel, visar att barn till homosexuella föräldrar\r\ninte blir annorlunda vare sig socialt, sexuellt eller\r\npå andra sätt än barn till heterosexuella. Det\r\nbehövs medicinsk forskning för att kunna\r\nförebygga den överdödlighet som faktiskt fanns hos\r\nhomosexuella även före hiv och aids. Det behövs\r\nteologisk forskning om homosexualitet och\r\nreligion.</pre><pre>Homosexualiteten måste bli synlig, bli synliggjord\r\npå alla plan, i alla sammanhang, i betydligt högre\r\ngrad än vad som nu är fallet. Fru talman! Som ett\r\nled i detta och för att i möjligaste mån undanröja\r\nkvarvarande diskriminering, behöver vi en\r\nlagstiftning som ger de homosexuella, som så\r\nönskar, rätt att ingå partnerskap för att kunna\r\nlegalisera sitt förhållande.</pre><pre>Visst finns det ett välorganiserat och många gånger\r\nmycket militant motstånd mot partnerskap. Enligt\r\ndessa motståndare är det ingen hejd på allt elände\r\nsom kommer att drabba vår nation när\r\nhomosexuella får registrera sitt partnerskap. Den\r\nbild som målas upp är ett samhälle i total\r\nupplösning, där inga normer existerar, där en massa\r\noskyldiga barn adopteras bort hur som helst och till\r\nvem som helst och där antalet homosexuella ökar\r\nlavinartat, så att det snart inte finns några sunda\r\nheterosexuella kvar för produktiv barnalstring.</pre><pre>Det här motståndet utgår från en fundamentalistisk\r\nreligiös grund. I en sådan har sexualitet inte något\r\negenvärde, utan är bara till för barnalstring. Sexuell\r\nnjutning blir legitim, dvs. tillåten, endast om den\r\nursäktas med att vi ligger med varandra för att göra\r\nbarn. Njutning för njutningens egen skull, kärleken\r\nför kärlekens egen skull är otyglat, farligt och\r\nsyndigt. Eftersom homosexuell kärlek är\r\nimproduktiv, dvs. inte kan resultera i barnalstring,\r\nmåste den fördömas. Därifrån är steget mycket\r\nkort till det ursinniga angreppet på partnerskap.</pre><pre>Partnerskap handlar om att ge två homosexuella\r\nmänniskor rätt att legitimera sin relation. Genom\r\nett partnerskap talar de två om för varandra och\r\nomvärlden att man älskar varandra och har för\r\navsikt att framgent leva i ett parförhållande.</pre><pre>Samhället å sin sida säger ungefär så här: Okej, ni\r\när ett par med allt vad det innebär av förpliktelser\r\noch rättigheter gentemot oss och varandra. Vi skall\r\nbehandla er lika, dvs. vi skall inte diskriminera er\r\nför er sexuella läggnings skull. Partnerskap innebär\r\nför det homosexuella paret ungefär vad ett\r\näktenskap juridiskt och känslomässigt innebär för\r\nheterosexuella, bortsett från allt som har med barn\r\noch adoption att göra. Jag skall återkomma till den\r\nfrågan.</pre><pre>Jag har mycket svårt att förstå att detta skulle vara\r\nett stort hot mot den bestående ordningen i\r\nsamhället. Homosexualitet smittar inte. Det blir\r\nvarken fler eller färre homosexuella med en\r\npartnerskapslag. Det är just nu inte aktuellt att ta\r\nupp frågan om adoptioner i anslutning till\r\npartnerskapslagen. Den måste utredas betydligt\r\nnoggrannare dessförinnan. Däremot kan kanske en\r\npartnerskapslag bidra till att fördomar om\r\nhomosexuella minskar.</pre><pre>Fru talman! Om vi inför rätt till partnerskap händer\r\nförmodligen precis samma sak som har hänt i\r\nDanmark, som införde registrerat partnerskap\r\n1989, dvs. att några tusen homosexuella kommer\r\natt registrera sitt partnerskap och i övrigt händer\r\ningenting. Danmark är väl varken mer eller mindre\r\nnormlöst nu än det alltid har varit.</pre><pre>Men förhoppningsvis innebär samhällets\r\nlegitimering av homosexuella parrelationer att det\r\nblir litet lättare att leva som homosexuell i\r\nframtiden. Många homosexuella känner sig\r\nfortfarande tvungna att förneka sin sexuella\r\nläggning på grund av omvärldens intolerans och\r\nhomofobi, till priset av både psykisk och fysisk\r\nohälsa.</pre><pre>Trots motståndet har homosexuellas\r\nlikaberättigande med heterosexuella under de\r\nsenaste tio åren debatterats i alltmer sansade\r\nordalag. Det är bra. Men som jag sade tidigare:\r\nÄnnu återstår mycket innan vi med fog kan hävda\r\natt all diskriminering är borta och att full jämlikhet\r\nråder mellan människor, oavsett om vi är hetero-\r\neller homosexuella.</pre><pre>Vänsterpartiet har efter bästa förmåga sedan länge\r\narbetat mot diskriminering och för partnerskap. Vi\r\nvar det första parti som samlat slöt upp för\r\nlikaberättigande. Att Partnerskapskommittén\r\ntillsattes var bl.a. ett svar på det arbetet.</pre><pre>I vår motion L409 vill vi att riksdagen tar ett\r\nprincipbeslut nu. Vi vill inte invänta\r\nPartnerskapskommitténs arbete.</pre><pre>Men det finns också en flerpartimotion som\r\ninnehåller ett färdigt förslag till lag. Eftersom det\r\nviktiga för oss inte är den exakta utformningen av\r\nlagtexten eller ens alla möjliga eller tänkbara\r\nrättsverkningar en sådan lag eventuellt kan ha, är\r\ndet naturligt för oss att yrka bifall både till\r\nreservationen -- som är analog med kraven i vår\r\nmotion -- och till motion L421, som alltså innehåller\r\nett komplett förslag till lag om partnerskap.</pre><pre>Här vill jag bara säga, för att undanröja alla\r\nmöjligheter till missförstånd, att eftersom vanlig\r\nvoteringsordning kommer att följas innebär det att\r\nvi i en första voteringsordning kommer att rösta för\r\nmotion L421, även om det kan tyckas att vi därmed\r\nindirekt röstar mot vårt eget förslag.</pre><pre>Om den motionen skulle falla kommer vi att rösta\r\nför den socialdemokratiska reservationen,\r\neftersom den också kräver ett principbeslut nu. Jag\r\nmenar att det faktiskt inte fanns någon anledning\r\natt till allt detta ha en egen meningsyttring som\r\nsäger nästan precis samma sak.</pre><pre>Fru talman! Det är nu 20 år sedan, det var alltså\r\nredan 1973, som riksdagen uttalade att ''en\r\nsamlevnad mellan två parter av samma kön är från\r\nsamhällets synpunkt en fullt acceptabel\r\nsamlevnadsform''.</pre><pre>Många viktiga och bra förändringar för\r\nhomosexuella har skett under de senaste\r\ndecennierna. Frågor som berör homosexuella\r\ndebatteras nu öppet här i riksdagen, av\r\nmassmedierna och allmänhet. Allmänhetens\r\ninställning till homosexuella och homosexuell\r\nsamlevnad har blivit betydligt mer tolerant och\r\nförstående. En del av de diskriminerande inslag\r\nsom funnits i lagstiftning och myndighetsregler har\r\ntagits bort. Skräckvisionen av samhällets totala\r\nupplösning efter en partnerskapslag omfattas bara\r\nav en liten grupp människor.</pre><pre>Men när argumenten tryter tar man gärna till det\r\ndär med de stackars barnen. Jag menar att det är att\r\nlägga ut dimridåer och gömma sitt fördömande av\r\nhomosexualiteten i sig genom att låtsas att man\r\nbara ser till barnens bästa som skäl för ett nej till\r\npartnerskap.</pre><pre>Jag tycker att det vore ärligare att diskutera\r\nsakfrågorna var för sig. Nu gäller sakfrågan: Skall\r\nhomosexuella par ha rätt att legalisera sitt\r\nförhållande eller ej? Skall vi verka för att\r\ndiskrimineringen av homosexuella försvinner ur\r\nlagstiftningen eller vill vi ha kvar den?</pre><pre>För oss i Vänsterpartiet är svaret självklart.\r\nHomosexuella skall få möjlighet att legalisera sitt\r\nförhållande.</pre><pre>Till den andra sakfrågan. En partnerskapslag tar\r\ninte upp vare sig frågan om rätt till adoption eller\r\nrätt till insemination för ensamstående. Om\r\ndiskussionen om partnerskap ibland är rätt\r\ninfekterad är det ett intet mot vad frågan om\r\nadoptioner är. Men när vi nu vet hur lång tid det\r\nkan ta att bryta igenom vanföreställningar,\r\nfördomar och myter, anser vi att det finns starka\r\nskäl att redan nu påbörja ett utredningsarbete om\r\nhomosexuellas rätt att adoptera, även om man inte\r\nmed fog kan påstå att det finns en bred majoritet i\r\ndenna fråga.</pre><pre>När det gäller adoptioner är det många olika frågor\r\nsom måste genomarbetas. En sådan utredning\r\nskulle faktiskt kräva en hel del av den forskning jag\r\nefterlyste i början av det här anförandet.\r\nUtredningar kan, om de är bra, vara en viktig\r\nmurbräcka mot okunskap och i sig bidra till\r\nattitydförändringar. Och inte ens de som är uttalat\r\nmot homosexuellas rätt att adoptera borde vara\r\nmot att frågan om homosexuella och barn blir\r\nordentligt och förutsättningslöst genomlyst.</pre><pre>Jag yrkar alltså bifall även till meningsyttring nr 2\r\nom en utredning om homosexuellas rätt att\r\nadoptera.</pre><pre>Anf. 10  HOLGER GUSTAFSSON (kds):</pre><pre>Fru talman! Som företrädare för utskottets\r\nmajoritet vill jag yrka bifall till hemställan i\r\nbetänkande LU36.</pre><pre>I betänkandet tas sex motioner upp som behandlar\r\näktenskaps- och sambolagstiftning. Där ingår också\r\nkravet på registrerat partnerskap. En motion om\r\nmakes förfoganderätt över fast egendom behandlas\r\nliksom en motion om rätt till ålderspension vid\r\nbodelning och ytterligare en motion om frivilliga\r\nsamlevnadsavtal. Utskottets majoritet har valt att\r\navstyrka samtliga motioner.</pre><pre>Nästan samtliga motioner behandlar områden som\r\när under utredning, vilket utskottet också har\r\nhänvisat till som sitt motiv för att i dag inte ta\r\nställning till frågorna i sak.</pre><pre></pre><pre>Frågan om registrerat partnerskap och frivilliga\r\nsamlevnadsavtal behandlas av\r\nPartnerskapskommittén, vars arbete pågår. Det är\r\nmed respekt för såväl sakfrågans omfång som\r\nkommitténs rätt att utan föregripande få avge sitt\r\nbetänkande som samtliga partier i majoriteten står\r\nbakom att vi i dag inte skall ta ställning utan\r\navvakta det pågående kommittéarbetet, vilket\r\nockså är tradition i riksdagsarbetet.</pre><pre>När det gäller rätten till ålderspension vid\r\nbodelning, som tas upp i motionen, behandlas\r\nfrågan av den nu arbetande pensionsarbetsgrupp\r\nsom är tillsatt av regeringen. Vi anser att även detta\r\narbete bör få bli färdigt.</pre><pre>Det finns ytterligare en motion. Den gäller makes\r\nförfoganderätt till fast egendom. Utskottet anser\r\nhär att den nuvarande lagstiftningen tillräckligt\r\ntillgodoser detta behov.</pre><pre>I frågan om registrerat partnerskap finns det olika\r\nuppfattningar hos utskottsmajoriteten. Men vi är i\r\nde olika partierna överens om att denna fråga är så\r\npass omfattande och krävande att det finns\r\nanledning att ha ett bättre underlag inför beslutet.\r\nUtskottet har tidigare hanterat frågan på precis\r\nsamma sätt. Det gjorde också riksdagen förra\r\ngången denna fråga var uppe till behandling under\r\npågående utredning.</pre><pre>Vi tycker att det finns anledning att behandla\r\nfrågan likadant i dag. Utredningens förslag\r\nförväntas komma någon gång under hösten. Det\r\nfinns då också ett stort material som vi kan\r\ndiskutera sakligt. Det är på denna grund som\r\nmajoriteten har valt att hänskjuta frågans\r\nbehandling till ett senare skede.</pre><pre>Fru talman! Jag vill avslutningsvis yrka bifall till\r\nutskottets hemställan i betänkande LU36.</pre><pre>Anf. 11  ELISABETH PERSSON (v) replik:</pre><pre>Fru talman! Jag vill inte på något sätt undanhålla\r\nkammaren möjligheten till en sakdiskussion om en\r\npartnerskapslag. Om vi nu fattar ett principbeslut\r\nkommer den sakdiskussionen att ske. Det går inte\r\natt argumentera emot ett principbeslut i dag med\r\natt man inte skulle få en sakdiskussion. Ett\r\nprincipbeslut är ett uttalande om att riksdagens\r\nmajoritet ställer sig bakom att en lag införs, precis\r\nsom man har gjort i Danmark och Norge, och själva\r\nsakbehandlingen sker därefter.</pre><pre>Jag tycker i ärlighetens namn att man inte ens skall\r\nlåtsas att vi på något sätt med våra förslag skulle\r\nförhindra en sakdiskussion. Det har ju också\r\nfunnits rikliga tillfällen för Holger Gustafsson och\r\nandra att gå in i den sakdebatt som nu förts ett bra\r\ntag i press och på andra sätt.</pre><pre>Det är inte alltid bra med traditioner bara för att de\r\när traditioner. Ibland är det viktigt att bryta\r\ntraditioner. En viss förmåga till flexibilitet kan vara\r\nbra, Holger Gustafsson, även för Sveriges riksdag.\r\nDet finns alltså inte skäl att till varje pris fortsätta\r\ndenna stelbenthet och vara fullkomligt\r\nbeslutsoförmögen därför att en utredning är tillsatt.</pre><pre>Anf. 12  HOLGER GUSTAFSSON (kds)\r\nreplik:</pre><pre>Fru talman! Det är klokt att i en sådan här fråga\r\navvakta en ordentligt genomgång. Så har\r\nmajoritetspartierna bedömt det hela. Vid de\r\ngenomgångar som skett och diskussioner vid en\r\nhearing om Danmark och Norges förslag har det\r\nframkommit bl.a. att kanske bortåt 280 olika\r\nlagrum påverkas av en sådan lagstiftning. Med\r\ndetta vill jag ha sagt att det är en mycket\r\nomfattande genomgång. Partierna har gemensamt\r\nbedömt att det i en fråga av denna dimension finns\r\nskäl att vänta och hantera frågan på detta sätt.</pre><pre>Anf. 13  ELISABETH PERSSON (v) replik:</pre><pre>Fru talman! Det är detta som är så beklagligt.\r\nGenom att innan beslutet fattas arbeta sig igenom\r\nvarenda tänkbar rättsverkan går det att förhala\r\nbeslutet nästan hur länge som helst.</pre><pre>Jag sitter själv med i kommittén. Jag tycker att\r\nPartnerskapskommittén försöker att göra ett\r\ngediget arbete. Jag menar inte på något sätt att det\r\narbetet är bortkastat. Men jag beklagar verkligen\r\natt man gör denna logiska kullerbytta och\r\nargumenterar mot att nu fatta ett principbeslut\r\ngenom att ta upp de problem som finns och som har\r\nmed olika rättsverkningar att göra.</pre><pre>Jag beklagar att de fyra regeringspartierna inte\r\nvågar eller vill, för det är naturligtvis vad det\r\nhandlar om, lyssna till den starka opinion som finns\r\ni landet och som kräver ett avskaffande av den\r\nkvarvarande diskrimineringen mot homosexuella.</pre><pre>Anf. 14  HOLGER GUSTAFSSON (kds)\r\nreplik:</pre><pre>Fru talman! Det ytterligare förslag som\r\nVänsterpartiet har framfört om en utredning om\r\nmöjligheter att adoptera barn i detta sammanhang\r\ngör att frågan får ett ännu större omfång och blir\r\nännu viktigare.</pre><pre>Jag vill hänvisa till att majoriteten av partierna i\r\nutskottet i likhet med i det föregående ärendet, som\r\nvi diskuterade tidigare, nämligen frågan om barns\r\nbästa och barns situation, bedömer att denna fråga\r\när viktig. Den är så viktig att vi vill ha ett\r\nomfattande underlag. Vi kan inte underskatta vare\r\nsig det första eller det andra steget.</pre><pre>Detta är grunden till att vi även denna gång vill\r\navvakta. Det är inte bara traditioner, utan det är\r\nviktigt att vi har ett bra underlag innan vi tar denna\r\ndiskussion.</pre><pre>Talmannen anmälde att Elisabeth Persson anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 15  MAJ-LIS LÖÖW (s) replik:</pre><pre>Fru talman! Jag vill inte på något sätt förringa\r\nvärdet av att vi får ett bra förslag. Man skall\r\nsjälvfallet använda all sin klokskap. Men om vi skall\r\nvara uppriktiga, Holger Gustafsson, så har väl\r\nklokskapen i många stycken tagits till intäkt för att\r\nförhala frågans behandling. Att det funnits ett\r\nsådant intresse inte minst i det parti som Holger\r\nGustafsson företräder tycker jag inte att han skall\r\nsticka under stol med.</pre><pre>Vi menar att det både för utredningens skull och för\r\nregeringens behandling av det resultat som\r\nutredningen så småningom leder fram till, och när\r\nregeringen t.ex. skall välja remissinstanser och\r\nbestämma hur lång remisstiden skall vara osv., är\r\nav betydelse att man vet att det finns vad jag\r\ntidigare kallade för en bastant majoritet i\r\nriksdagen. Det finns också önskemål om att att få\r\nett lagförslag på bordet. Man borde därför kunna\r\nskynda på processen.</pre><pre>Att hänvisa till att finns 280 lagrum i vilka man\r\nmåste göra konsekvensändringar -- i det flesta fall\r\nkanske enbart byta ut ett begrepp eller ett ord -- är\r\nockså något av den obotfärdiges förhinder. De kan\r\nman förmodligen ändra ganska smidigt så\r\nsmåningom.</pre><pre>Ta inte detta med barnen och ett eventuellt\r\nadoptionsförfarande till intäkt för att förhala denna\r\nfråga. Vi är ju alla överens om att den frågan inte\r\nskall behandlas nu. Det handlar om att skapa det\r\nrättsliga skydd som ett registrerat partnerskap kan\r\nge. Det finns en del praktiska och juridiska problem\r\nsom man inte kan lösa inom ett samboförhållande.\r\nJag tycker att det är en rättvisefråga att man i de\r\nhomosexuella relationerna får en sådan möjlighet.\r\nDet behöver man inte alls moralisera över på något\r\nsätt.</pre><pre>Anf. 16  HOLGER GUSTAFSSON (kds)\r\nreplik:</pre><pre>Fru talman! Jag nämnde i mitt huvudanförande att\r\ndet finns olika syn på den här frågan hos utskottets\r\nmajoritet också. Det vill jag inte på något sätt\r\ndölja. Men det tycker vi är en grund för att avvakta\r\nutredningens resultat. Vi är helt överens inom\r\npartierna om att detta.</pre><pre>Vi vill också på det sätt som är tradition i vår\r\nriksdag, oavsett vilken regering som har tillsatt en\r\nkommitté, avvakta och ha respekt för\r\nkommittéarbetet och de resultat som kommer fram.\r\nDet tycker vi är särskilt angeläget eftersom det\r\nfinns olika syn och olika mening i den här frågan.</pre><pre>Anf. 17  MAJ-LIS LÖÖW (s) replik:</pre><pre>Fru talman! Det är ju så, Holger Gustafsson, att vi\r\nkommer att få ett förslag om registrerat\r\npartnerskap. Det var senast ärkebiskopen som\r\nkonstaterade det i en intervju. Det kommer att bli\r\nett beslut om ett registrerat partnerskap i denna\r\nkammare så småningom.</pre><pre>Om vi nu vet att vi vill ha det och skall ha det, skall\r\nvi också på olika sätt understödja den process som\r\ngör att vi kommer fram till det.</pre><pre>Anf. 18  HOLGER GUSTAFSSON (kds)\r\nreplik:</pre><pre>Fru talman! Även om det kommer ett förslag, och\r\ndet är mycket sannolikt att det är så, tycker vi att\r\nomfattningen och konsekvensen av detta är så\r\nbetydelsefull att vi inte bara vill konstatera detta.\r\nVi vill se innehållet också. Vi vill se vad det handlar\r\nom i det material och det förslag som kommer, för\r\natt kunna diskutera detta i utskottet innan vi går till\r\nriksdagen med ett förslag. Det finns också all\r\nanledning att frågan får behandlas av regeringen på\r\ntraditionsenligt sätt utan pekpinnar från riksdagen.</pre><pre>Anf. 19  KENT CARLSSON (s):</pre><pre>Fru talman! Redan 1973 uttalade denna kammare\r\natt samlevnad mellan personer av samma kön är en\r\nur samhällets synpunkt fullt acceptabel\r\nsamlevnadsform.</pre><pre>Det här uttalandet har senare följts upp i olika\r\nbeslut i riksdagen. Vi har fått en\r\nantidiskrimineringslag, en lag om homosexuella\r\nsambor och det har gjorts andra uttalanden som\r\nmarkerar riksdagens avståndstagande från\r\nsärbehandling eller diskriminering av\r\nhomosexuella.</pre><pre>Alla dessa beslut måste ses som positiva för oss som\r\när och betraktar oss som homosexuella. Förutom\r\natt ta bort en del av sådana regler som varit\r\norättvisa för oss homosexuella, har det säkerligen\r\nockså medverkat till att skapa en mer accepterande\r\ninställning till homosexuella och homosexuell\r\nsamlevnad.</pre><pre>Är då allt bra som det är? Nej, definitivt inte!\r\nFortfarande finns i svensk lagstiftning och i andra\r\nregler som följer av den, sådant som direkt\r\ndiskriminerar homosexuella. Vi kan inte söka\r\nbostadsbidrag tillsammans, vilket heterosexuella\r\npar kan. Vi får inte låta våra sambor bli\r\nförmånstagare om vi är statligt anställda.\r\nHomosexuellas organisationer kan utestängas från\r\natt hyra lokaler och annonsera i tidningar om sin\r\nsociala verksamhet. Homosexuella kan omplaceras\r\neller sägas upp från sina arbeten på grund av sin\r\nsexuella läggning, utan att lagstiftningen lägger\r\nnågra större hinder i vägen.</pre><pre>Listan kan göras ännu längre och visar att det ännu\r\nåterstår en hel del att göra för att åtminstone staten\r\noch riksdagen skall leva upp till sina uttalanden om\r\natt homosexuell samlevnad och homosexualitet är\r\nnågot acceptabelt ur samhällets synpunkt.</pre><pre>Den allvarligaste diskrimineringen av homosexuell\r\nsamlevnad finns trots allt på det äktenskapsrättsliga\r\nområdet. Man kan likna den svenska lagstiftningen\r\npå det här området vid en trestegsraket.</pre><pre>Det första steget är att bilda par. Man behöver inte\r\nnödvändigtvis bo ihop. Där råder det full frihet för\r\nbåde heterosexuella och homosexuella par att ingå\r\nrelationer. Man har då få juridiska skyldigheter mot\r\nvarandra.</pre><pre>Steg nummer två i den svenska\r\näktenskapslagstiftningen innebär att om man vill\r\nflytta samman i en gemensam bostad och\r\ndärigenom få delar av sin samlevnad juridiskt\r\nreglerad finns sambolagarna som ger parterna viss\r\ntrygghet vid separation eller dödsfall. Detta gäller\r\noavsett om man lever i ett homosexuellt eller ett\r\nheterosexuellt samboförhållande.</pre><pre>Orättvisan inträder om man som homosexuellt par\r\nvill ta nästa steg -- det tredje steget i\r\ntrestegsraketen -- och juridiskt och moraliskt knyta\r\nihop sina påsar riktigt ordentligt. Det\r\nheterosexuella paret kan låta viga sig och i ett slag\r\nomfattas av en mängd juridiska rättigheter och\r\nskyldigheter. Det homosexuella paret är utestängt\r\nfrån denna möjlighet. I stället tvingas det\r\nhomosexuella paret in i en juridisk djungel där\r\nmängder av avtal skall tecknas och där man ändå\r\ninte kan garantera sin partner ett fullgott skydd.</pre><pre>Jag tycker att det är en skam för staten och\r\nriksdagen att man så länge tillåtit denna orättvisa\r\noch diskriminerande lagstiftning gentemot\r\nhomosexuell samlevnad. I dag har riksdagen\r\nmöjlighet att leva upp till sina principiella\r\nuttalanden genom att besluta om en lag om\r\npartnerskap för homosexuella.</pre><pre>En sådan lag skulle inte bara ge det homosexuella\r\nparet alla de juridiska rättigheter och skyldigheter\r\nsom ett heterosexuellt par kan få vid äktenskap,\r\ndvs. fullständig trygghet vid bodelning och arv. En\r\nrad andra regler som diskriminerar homosexuella\r\npar i försäkringar, bostadsbidrag och annat skulle\r\nockså kunna tas bort i samband med detta.</pre><pre>Men minst lika viktig är den signal som ett beslut\r\nom lag om partnerskap skulle innebära. För det\r\nhomosexulla paret skulle det vara ett bevis för att\r\nlandets lagstiftande församling accepterar och\r\nt.o.m. bejakar den kärlek som två personer av\r\nsamma kön kan känna för varandra. Det skulle vara\r\nett bevis för att homosexuell kärlek är någonting\r\nlika fint som heterosexuell sådan. Det skulle ge\r\nmånga homosexuella råg i ryggen att öppet våga\r\nvisa sin läggning och sin kärlek till en person av\r\nsamma kön. Gentemot allmänheten skulle det\r\nockså vara en betydelsefull signal om att\r\nhomosexuell samlevnad inte är något konstigt.</pre><pre>\r\nI Danmark fick man sin partnerskapslag 1989. Till\r\nårskiftet hade ungefär 1 500 par låtit registrera sitt\r\npartnerskap. Danmark var därmed det första land i\r\nvärlden som tog steget mot full jämställdhet mellan\r\nhomosexuell och heterosexuell samlevnad.</pre><pre>I förrförra veckan beslutade så det norska\r\nstortinget och dess bägge kamrar om att införa en\r\nlag om registrerat partnerskap. Norge blir därmed\r\ntvåa i världen med att stadfästa en sådan liberal syn\r\npå människors kärlek och samlevnad.</pre><pre>Men dessa framsynta och radikala länder är inte\r\nensamma. I Nederländerna diskuteras nu en\r\nliknade lagstiftning. I Finland har deras\r\nFamiljekommission föreslagit en sådan lag, och det\r\nfinns en flerpartimotion som också kräver stiftande\r\nav en partnerskapslag. På Island, som har legat\r\nlångt efter på det här området, håller man nu på\r\nmed en genomgång av hur det isländska samhället\r\nbehandlar homosexuella och hur en eventuell\r\nlagreglering av homosexuell samlevnad skulle\r\nkunna se ut.</pre><pre>Varför tvekar då Sveriges riksdag, trots att vi i\r\nmånga sammanhang brukar framhålla Sverige som\r\nett framsynt och liberalt land? Det hänger\r\nsjälvfallet samman med frågan om sexualitet och\r\nhomosexualitet. Många har svårt att formulera sig\r\noch diskutera frågor som rör dessa områden. Jag\r\nkan ha en viss förståelse för det, även om jag inte\r\ntycker att Sveriges riksdag med det som\r\nutgångspunkt skall hindras att verka för för\r\njämställdhet mellan landets olika medborgare.</pre><pre>För en del finns s.k. kristna värderingar som gör att\r\nde aktivt försöker hindra en mer liberal syn på\r\nmänniskors samlevnad. Jag tänker då givetvis på\r\nden svenska politikens kristna fundamentalister\r\noch extremister -- kristdemokraterna. Med en\r\nvrång och snäv tolkning av den heliga skrift gör de\r\nallt som står i deras makt för att förhindra och\r\nstoppa en likaställning för homosexuella och\r\nheterosexuella.</pre><pre>Även om jag stark ogillar deras inställning och\r\ntolkning av det kristna kärleksbudskapet är det upp\r\ntill dem om de i sina kristna samfund praktiserar\r\ndenna. Men när de försöker föra över detta på den\r\nvärldsliga makten -- den svenska staten -- blir jag\r\nrädd. Jag kommer att göra allt som står i min makt\r\nför att stoppa dem.</pre><pre>Kristdemokraterna menar att deras tolkning av\r\nBibeln skall ligga till grund för svensk lagstiftning\r\npå detta och en rad andra områden. Hade de varit\r\nett parti som verkat i Iran eller något annat\r\nmuslimskt land skulle vi ha kallat dem för\r\nfundamentalister. Vi skulle kollektivt ha fördömt\r\nderas försök att göra religiös lag och tolkning av\r\nvissa heliga skrifter till allmän lag. Kds hänvisning\r\ntill vissa stycken i Bibeln och allmänna dogmer om\r\näktenskapet som något förbehållet man och kvinna\r\när just ett uttryck för kristen fundamentalism och\r\nbristande respekt för individen och för ett modernt\r\ndemokratiskt samhälle.</pre><pre>Att det finns andra synsätt inom den kristna\r\nvärlden -- en betydligt mer humanistisk och generös\r\ninställning till homosexuell samlevnad -- tycker jag\r\natt bl.a. ärkebiskop Gunnar Wemans första\r\nuttalande som ny ärkebiskop vittar om. Han stöder\r\ntanken på ett registrerat partnerskap för\r\nhomosexuella.</pre><pre>Fru talman! På riksdagens bord finns i dag ett\r\nkomplett förslag till lag som skulle ge homosexuella\r\nsamma juridiska rättigheter och skyldigheter som\r\nett heterosexuellt par som väljer att ingå\r\näktenskap. Riksdagen har i dag alla möjligheter att\r\nundanröja en stor diskriminering som drabbar\r\nhomosexuella.</pre><pre>Att lagutskottets majoritet valt att ducka och\r\nhänvisa till sittande utredning är, som jag ser det,\r\nett sätt att slippa bekänna färg i denna viktiga fråga.\r\nInte minst framgick det av det som majoritetens\r\nföreträdare här sade att man knappast vill diskutera\r\nsakfrågan, trots att det är den som är intressant.\r\nMan gömmer sig bakom utredningen. Vi vet att\r\nutredningens majoritet redan har tagit ställning för\r\nen lagstiftning om registrerat partnerskap. Det som\r\nman nu håller på med är såvitt jag förstår att finslipa\r\npå lagtexterna.</pre><pre>Om riksdagen i dag inte tar ställning för ett\r\nregistrerat partnerskap för homosexuella, är risken\r\nstor att frågan skjuts upp för lång tid framöver. Kds\r\nvälkomnar säkerligen detta och kommer antagligen\r\natt göra allt för att stoppa frågans behandling. Det\r\ngäller definitivt i den regering där man sitter\r\ntillsammans med tre andra partier.</pre><pre>Tyvärr kan man nog förmoda att ett förslag från den\r\nnuvarande regeringen därmed aldrig kommer att\r\nföreläggas riksdagen. Ett bevis för att det är så,\r\näven om kds i olika sammanhang brukar säga att\r\nman inte vill särbehandla och diskriminera\r\nhomosexuella, är vad som förekommit i frågan om\r\nbostadsbidrag. Jag har förstått att det är kds\r\nagerande i regeringen som har gjort att vi inte har\r\nfått något förslag som jämställer homosexuella par\r\nmed heterosexuella par.</pre><pre>Också det allmänna valet 1994 kan innebära att\r\nfrågan skjuts framåt i tiden. Tyvärr har inget parti --\r\nmöjligtvis med undantag av Vänsterpartiet -- visat\r\nsig berett att i en valdebatt stå upp för lika\r\nrättigheter även för homosexuella.</pre><pre>Det enda sättet att garantera att denna orättvisa\r\navskaffas är att riksdagen i dag beslutar om en lag\r\nom registrerat partnerskap. Ett alternativ, även om\r\njag inte tycker att det är lika bra, är att riksdagen --\r\nsåvida den inte vill gå så långt i dag -- gör ett\r\nprinciputtalande och beställer en sådan lagstiftning\r\nfrån regeringen, oavsett vilken sammansättning\r\ndenna har nu eller i framtiden.</pre><pre>Jag tror att ett principuttalande, om man nu inte är\r\nberedd att gå direkt på lagstiftning, som jag har\r\nföreslagit tillsammans med 13 andra\r\nriksdagsledamöter, kan vara av värde just därför att\r\nvi vet att även om utredningen kommer med ett\r\nförslag om lag om registrerat partnerskap, kommer\r\ndet sedan efter sedvanlig remissbehandling att\r\nliksom tidigare stoppas i en byrålåda på något\r\ndepartement. Även om det skulle finnas krafter i\r\nregeringen som är för framläggande av ett förslag,\r\när jag övertygad om att ledamöterna från kds\r\nkommer att se till att denna byrålåda låses. I annat\r\nfall hotar man väl med att lämna regeringen.</pre><pre>Slutligen något om motion L421, som\r\nundertecknats av företrädare för Centerpartiet,\r\nFolkpartiet, Vänsterpartiet, Ny demokrati och\r\nSocialdemokraterna samt av en oberoende ledamot\r\nhär i kammaren.</pre><pre>Det lagförslag som finns i motionen är i princip\r\nidentiskt med den lagstiftning som Danmark infört\r\noch som Norge har beslutat att införa. De farhågor\r\nsom funnits om att samtliga s.k. rättsverkningar\r\nsom en sådan lag skulle kunna få inte är ordentligt\r\nutredda stämmer inte. Socialstyrelsen har utrett\r\nfrågan. I Norge och Danmark har man gjort\r\nliknande genomlysningar, men man har konstaterat\r\natt det är ett näst intill omöjligt arbete att göra en\r\nfullständig kartläggning av rättsverkningarna. I\r\nbägge dessa länder har man i stället konstaterat att\r\ndetta inte är något stort problem. Problemet är i\r\nstället huruvida den politiska viljan finns att fullt ut\r\njämställa homo- och heterosexuell samlevnad. I\r\nDanmark och även i Norge fanns den viljan.\r\nFörhoppningsvis finns den också i Sverige.</pre><pre>Fru talman! Jag yrkar med detta bifall till motion\r\nL421, som innebär att riksdagen i dag instiftar en\r\nlag om registrerat partnerskap.</pre><pre>Anf. 20  ANNIKA ÅHNBERG (-):</pre><pre>Fru talman! Frågan om registrerat partnerskap för\r\nhomosexuella berör och upprör uppenbarligen\r\nmånga. Även om den diskussionen är märkvärdigt\r\nfrånvarande här i kammaren i dag, tror jag att det\r\ninte bara för mig utan för alla som har varit med i\r\ndenna diskussion är uppenbart att den berör och\r\nupprör många. Det har kommit många brev och\r\ntelefonsamtal från människor som tycker att\r\nförslaget som sådant är upprörande.</pre><pre>Varför tycker människor det? Jag tror att var och en\r\nsom blir upprörd över tanken på att homosexuella\r\nskulle få registrera sitt partnerskap borde fundera\r\növer sin egen reaktion. Jag tror att det har att göra\r\nmed att alla frågor om sexualitet är svåra för oss.\r\nDe berör oss i vårt innersta, handlar om känslor och\r\nrelationer som vi kanske över huvud taget inte\r\nvågar eller orkar förhålla oss så medvetet till. Det\r\nhandlar också om vår egen sexuella identitet.</pre><pre>Att jag säger att man borde fundera över sin egen\r\nreaktion beror inte på att jag vill mästra någon,\r\nutan jag gör det därför att jag i den upprörda\r\ndiskussionen känner igen mycket av min egen\r\nutveckling; från att ha tyckt att de homosexuellas\r\nvillkor inte berör mig -- en likgiltighet -- till att\r\nkänna en upprördhet och att fundera mycket över\r\nvad som när det gäller kärlek kan betraktas som\r\nnaturligt eller inte naturligt, och fram till en insikt\r\nom att homosexuellas rätt till sin kärlek och att\r\nsamhällets erkännande av denna kärlek måste\r\nrespekteras och är något självklart.</pre><pre>Äktenskap eller i det här fallet partnerskap handlar\r\nom två olika saker. Det handlar om ett praktisk och\r\nenkelt sätt att reglera många förfaranden i\r\nsamhället, t.ex. arvsfrågor, men det handlar också\r\nom symboler -- att inför omvärlden och inför sig\r\nsjälv visa att det gäller ett förhållande som man är\r\nberedd att satsa på för livet. När man betraktar\r\näktenskap, samliv och över huvud taget\r\nsamlevnadsformers utveckling i samhället, finner\r\nman att det rent allmänt sker en förskjutning från\r\nen tonvikt på att reglera ekonomiska transaktioner\r\noch arv till att äktenskap och samlevnadsformer\r\nalltmer blir uttryck för och grundar sig på kärlek\r\nmellan människor.</pre><pre>Det finns bara en enda rimlig konsekvens av det\r\nbeslut som riksdagen fattade redan 1973 om att\r\nhomosexuellas kärlek är lika acceptabel som\r\nheterosexuellas, nämligen att ta steget fullt ut och\r\nlagstifta om ett registrerat partnerskap för\r\nhomosexuella.</pre><pre>Jag vill instämma i de synpunkter som Kent\r\nCarlsson och Elisabeth Persson har framfört.\r\nVarför klarar vi i Sverige inte med det som man har\r\norkat med i våra grannländer Danmark och Norge?\r\nMan hänvisar i den märkliga diskussionen -- eller\r\nrättare icke-diskussionen -- i dag från\r\nutskottsmajoritetens sida till att det pågår en\r\nutredning. Det är ganska vanligt att vi i riksdagen\r\nhänvisar till utredningar, men man måste också\r\nfundera över vilken funktion en utredning fyller.</pre><pre>Ibland är utredningar pådrivande i\r\nsamhällsutvecklingen, men ibland är de\r\nbromsklossar. Det är min bestämda uppfattning,\r\nefter att utifrån ha betraktat kommitténs arbete, att\r\nden framför allt fyller funktionen av att vara en\r\nbromskloss. Man gör det krångligare för sig än vad\r\ndet behövde vara. Det framgår i ljuset av den\r\nlagstiftning som har genomförts i Danmark och i\r\nNorge. Jag tror att det i kommittén finns ledamöter\r\nsom gärna vill dra ut på arbetet och krångla till det,\r\ninte därför att man egentligen är så oerhört ängslig\r\növer att man inte kan överblicka alla\r\nlagstiftningskonsekvenser, utan därför att man i\r\ngrunden är negativ till förslaget att homosexuella\r\nskall få rätt till registrerat partnerskap.</pre><pre>Jag tycker, fru talman, att man är feg när man i\r\ndebatten här i dag gömmer sig bakom formella\r\nargument och över huvud taget inte berör\r\nsakfrågorna, som om det inte vore dessa som i\r\ngrunden ligger bakom.</pre><pre>Jag vill därför gärna ställa följande fråga till Holger\r\nGustafsson, som helt har undvikit att diskutera\r\nsakfrågan: Skall man tolka det så, att Holger\r\nGustafsson och hans partikamrater fullt ut delar\r\nuppfattningarna i motion L421? Man har ju inte\r\nanfört några som helst argument emot denna\r\nmotion. Skall vi tolka det så att det egentligen finns\r\nett stöd för bifall till denna motion? Jag tycker att\r\ndet vore rimligt att få ett svar på den frågan.</pre><pre>Fru talman! Jag vill instämma i yrkandet om bifall\r\ntill motion L421. Jag instämmer också i förslaget i\r\nVänsterpartiets meningsyttring om en utredning\r\nom homosexuellas rätt till adoption av barn.</pre><pre>Anf. 21  ELISABETH PERSSON (v) replik:</pre><pre>Fru talman! Jag tycker att Annika Åhnberg tar upp\r\nen mycket intressant aspekt på partnerskap, när\r\nhon pekar på vad det innebär just för att\r\nnormalisera ett förhållande. Jag håller fullkomligt\r\nmed Annika Åhnberg om att det här är viktigt.</pre><pre>Normen i vårt samhälle är faktiskt tvåsamhet.\r\nOavsett vad vi tycker om det, om vi tycker att det\r\när bra eller dåligt eller likgiltigt, så är detta normen.\r\nMänniskor som tycker om fasta normer borde ju\r\ndärmed göra allt för att även homosexuella skulle\r\nfå normalisera sitt förhållande. Jag tycker att det är\r\nbra att Annika Åhnberg har tagit upp just den\r\npoängen.</pre><pre>Men sedan vill jag något kommentera det Annika\r\nÅhnberg säger om att kommittén har bromsat\r\narbetet att få fram en partnerskapslag. Ja, det är\r\nrätt så till vida att vissa ledamöter i kommittén har\r\nverkat bromsande. Men trots alla problem som\r\npartnerskapskommittén har haft, av olika slag, vill\r\njag ändå poängtera att kommitténs arbete inte är\r\nbortkastat, eftersom majoriteten av ledamöterna i\r\nkommittén hela tiden har haft som mål att lägga\r\nfram ett förslag till lag om partnerskap.</pre><pre>Det beklagansvärda är att efter senaste valet och\r\nefter regeringsskiftet, då man förändrade\r\nkommitténs sammansättning, har en del ledamöter\r\nihärdigt satt klackarna i golvet och på alla sätt\r\nförsökt bromsa upp arbetet. Men jag vill\r\nfortfarande hävda att kommittén som helhet inte\r\nhar haft för avsikt att bromsa arbetet.</pre><pre>Anf. 22  ANNIKA ÅHNBERG (-) replik:</pre><pre>Fru talman! Jag ber om ursäkt, om det framstod\r\nsom om jag uttryckte en negativ uppfattning om\r\nhela kommittén. Det var säkert en konsekvens dels\r\nav att jag uttryckte mig slarvigt, dels av att jag, som\r\njag sade, bara har kunnat betrakta kommitténs\r\narbete på avstånd.</pre><pre>Men det som slår en utanförstående betraktare är\r\ndet märkliga att vi i Sverige, som ju alltid brukar\r\nsätta det nordiska samarbetet högt och som brukar\r\nvara intresserade av att dra erfarenheter och\r\nslutsatser av hur man gör i andra länder, inte har\r\nvelat ta till oss de erfarenheter som man har gjort i\r\nDanmark.</pre><pre>I Danmark har man funnit ett enkelt sätt att stifta\r\nlagen, att anknyta den -- med vissa undantag -- till\r\näktenskapslagstiftningen som helhet, och\r\nerfarenheterna har varit mycket positiva. Sverige\r\ndäremot har, vad jag kan förstå, valt ett mycket\r\nmera komplicerat sätt att gå fram och också ett sätt\r\nsom har fördröjt arbetet.</pre><pre>Men, som sagt, det var inte min mening att avge\r\nnågon sorts helhetsomdöme om kommitténs arbete.\r\nJag ber än en gång om ursäkt, om det framstod så.</pre><pre>Anf. 23  ELISABETH PERSSON (v) replik:</pre><pre>Fru talman! Jag tycker inte alls att Annika Åhnberg\r\nhar uttryckt sig slarvigt. Det hon sade var just precis\r\ndetta att den som betraktar kommitténs arbete\r\nutifrån kan få ett intryck av att kommittén har\r\nverkat bromsande.</pre><pre>Dess värre är det nog precis det intrycket som har\r\ngivits, och jag tycker att det var bra att det sades\r\nhär, så att jag fick möjlighet att poängtera att trots\r\nalla problem i kommittén finns där en positiv vilja\r\nhos en majoritet att komma framåt.</pre><pre>Men vad skall folk få för uppfattning om riksdagen\r\noch riksdagens arbete? Man vet att här finns en\r\nmajoritet för partnerskap, man man kan iaktta hur\r\nutredningar och andra organ ger intryck av att inte\r\nrätta sig efter denna majoritet. Dess värre tycker\r\njag att inlägget från regeringsföreträdaren Holger\r\nGustafsson bidrar till den totala förvirringen.</pre><pre>(Talmannen: Jag erinrar om att repliken gäller\r\nAnnika Åhnbergs inlägg.)</pre><pre>Anf. 24  HOLGER GUSTAFSSON (kds)\r\nreplik:</pre><pre>Fru talman! Annika Åhnberg frågade huruvida det\r\nfinns något slags gillande av motionen L421. Jag\r\nkan bara säga ytterligare en gång -- jag nämnde det i\r\nmitt huvudanförande -- att utskottets majoritet har\r\navstyrkt samtliga motioner, för att få ett fördjupat\r\nunderlag i kommitténs arbete.</pre><pre>Det är det besked jag har att ge. Det är tydligt, och\r\njag vill bara upprepa det jag sagt tidigare: Samtliga\r\nmotioner är avstyrkta, och motivet för det är att vi\r\nvill invänta ett mera fördjupat material. Det är alla\r\noförhindrat att i det sammanhanget också titta på\r\nde motioner som här ligger och bedöma dem\r\ntillsammans med kommitténs arbete.</pre><pre>Anf. 25  BARBRO WESTERHOLM (fp):</pre><pre>Fru talman! Som ordförande i\r\nPartnerskapskommittén vill jag här endast ge en\r\nlägesbeskrivning av arbetet. Det kanske inte är\r\nbrukligt att göra, men med tanke på det\r\nengagemang och det intresse som många visar\r\ndenna fråga gör jag det här. Det är bättre att\r\nredovisa fakta än att ge utrymme för spekulationer\r\noch rykten.</pre><pre>Kommitténs majoritet har tagit ställning för en lag\r\nom partnerskap för homosexuella. De regler som\r\ngäller för äktenskap skall gälla med undantag för\r\nadoption och internationell giltighet i länder som ej\r\nhar infört partnerskapslag.</pre><pre>Ett lagförslag är i praktiken klart. Vi har sagt nej\r\ntill att partnerskapet skall gälla andra\r\nhushållsgemenskaper. Motiven går jag inte in på\r\nhär. De kommer att redovisas i det justerade\r\nbetänkandet.</pre><pre>Vi har i stort sett gått igenom äktenskapets\r\nrättsverkningar, vilket var ett mycket omfattande\r\noch svårt arbete på grund av rättsdatabasens\r\nbristande tillgänglighet och kvalitet. Genomgången\r\ngav stöd för att det endast är de två nämnda\r\nundantagen som behöver göras i en\r\npartnerskapslag.</pre><pre>Vi har varit i Danmark och tagit del av de danska\r\nerfarenheterna av deras partnerskapslag. Vi har\r\ngjort ett försök att utvärdera lagen om\r\nhomosexuella sambor, men genomgången av själva\r\nregelverket är ännu inte gjord. Det bör diskuteras\r\nhur denna genomgång bör samordnas med\r\nStatskontorets genomgång av sambolagstiftningen,\r\nför att undvika dubbelarbete och för att kunna\r\ngenomföra denna del av det uppdrag som\r\nkommittén har utan onödigt dröjsmål.</pre><pre>Slutlig justering av de färdiga delarna av\r\nutredningen, dvs. förslag till partnerskapslag,\r\nredovisning av äktenskapets rättsverkningar och\r\nställningstagande till hushållsgemenskapsfrågan,\r\nkan göras vid långsammanträde i slutet av\r\nseptember. Den redovisning av arbetsläget i\r\nkommittén som jag lämnar här bör kunna vara\r\nvägledande för riksdagens ledamöter i den\r\nkommande voteringen. Själv kommer jag som\r\nkommittéordförande och därmed part i målet att\r\nlägga ner min röst.</pre><pre>Det beslut riksdagen tar här i dag blir givetvis\r\nvägledande för kommitténs fortsatta arbete. Skulle\r\nreservationen vinna i voteringen, ser jag det inte\r\nsom ett misstroende mot kommitténs arbete utan\r\nsom ett uttryck för det angelägna i att utan dröjsmål\r\nföra denna fråga i hamn.</pre><pre>Anf. 26  KENT CARLSSON (s) replik:</pre><pre>Fru talman! Jag tackar för redovisningen av\r\nkommitténs arbete och tidsplan. Jag känner ändå en\r\nviss oro, även om jag är övertygad om att\r\nordföranden i kommittén jobbar på som bara den\r\noch verkligen försöker få fram ett förslag till lag\r\nsom alltså skulle komma till hösten.</pre><pre>Men det intressanta är: Vad händer därnäst? Det är\r\ndetta som vi har försökt diskutera här i dag. Var\r\nkommer utredningsförslaget att hamna? Jo, det\r\nhamnar hos regeringen rent formellt, men vad\r\nkommer att hända sedan? Blir det i det läget något\r\nförslag från den regering där bl.a. Barbro\r\nWesterholms partikamrater sitter?</pre><pre>Kan Barbro Westerholm i dag garantera att om\r\nutredningen kommer med ett förslag om\r\npartnerskapslag så kommer också regeringen att\r\nlägga fram ett sådant förslag för riksdagen? Det är\r\nden oron vi känner som vill ha en sådan lag, att\r\näven om det blir ett positivt utredningsförslag så\r\nkommer det sedan att gömmas någonstans, därför\r\natt det är politiskt känsligt inom regeringen.\r\nFramför allt är det de fundamentalistiska\r\nkristdemokraterna som sätter sig till motvärn.</pre><pre>Det är en fråga till Barbro Westerholm. Och kan\r\nBarbro Westerholm också kommentera risken för\r\nförseningar? Vad jag har förstått, finns det ett\r\nmotstånd i kommittén mot att komma fram med ett\r\npositivt förslag, alltså ett förslag till lag om\r\npartnerskap.</pre><pre>Anf. 27  BARBRO WESTERHOLM (fp)\r\nreplik:</pre><pre>Fru Talman! Majoritetssituationen är redan klar.\r\nDen fortsatta behandlingen i regeringskansliet är\r\ndet inte min sak som ordförande i kommittén och\r\nsom riksdagsledamot att sia om.</pre><pre>Med tanke på hur det brukar göras med\r\nutredningar antar jag att det blir en\r\nremissbehandling och att man sedan använder sig\r\nav remissvaren. Men jag kan inte svara för\r\nregeringen.</pre><pre>Anf. 28  KENT CARLSSON (s) replik:</pre><pre>Fru talman! Nej, jag kräver inte att Barbro\r\nWesterholm skall företräda regeringen på det sättet\r\neftersom hon inte är statsråd. Folkpartiet har såvitt\r\njag förstår på sitt landsmöte ställt sig bakom det här\r\nkravet. Som folkpartistisk riksdagsledamot måste\r\näven Barbro Westerholm medge att det finns en\r\nstor risk för att det med tanke på regeringens\r\nsammansättning inte kommer att bli något förslag.\r\nDet finns inte bara en stor risk -- det är i princip ett\r\nfaktum. Trots att utredningen har ett positivt\r\nförslag om en lag och trots att remissinstanserna\r\nsäger ''Hurra! Vi vill ha en sådan här lagstiftning''\r\nfinns det en blockering i regeringen.</pre><pre>Eftersom vi är medvetna om de blockeringar som\r\nkds utgör i detta sammanhang gäller min fråga till\r\nBarbro Westerholm om det inte vore bättre att i dag\r\nbesluta om en lag eller alternativt att skicka en\r\nbeställning till regeringen. Oavsett regeringens\r\nsammansättning, dvs. om kds finns där och bromsar\r\neller inte, har riksdagen då beställt en lag. Det\r\nmåste vara ett oerhört stöd för kommittén och för\r\nordföranden i kommittén. På det sättet skulle man\r\nockså kunna få denna fråga ur världen. Jag tycker\r\natt det vore bra för frågan i sin helhet om vi gjorde\r\nett principställningstagande.</pre><pre>Anf. 29  BARBRO WESTERHOLM (fp)\r\nreplik:</pre><pre>Fru talman! Jag har i mitt inlägg redovisat hur jag\r\nkommer att göra vid voteringen. Min ytterligare\r\nkommentar är att Folkpartiet liberalerna vid sitt\r\nlandsmöte hösten 1990 tog ställning för ett\r\npartnerskap. Vi har också ställt upp på den\r\nutredning som tillsattes av den socialdemokratiska\r\nregeringen våren 1991.</pre><pre>Anf. 30  MAJ-LIS LÖÖW (s) replik:</pre><pre>Fru talman! Såvitt jag förstår löser Barbro\r\nWesterholm sitt dilemma genom att avstå i\r\nvoteringen. Anser Barbro Westerholm att det vore\r\ntill förfång för utredningen och för sakens fortsatta\r\nbehandling om riksdagen här gjorde det som den är\r\nsatt att göra, nämligen att i ett konkret beslut tala\r\nom vad den tycker?</pre><pre>Anf. 31  BARBRO WESTERHOLM (fp)\r\nreplik:</pre><pre>Fru talman! Vår tidsplan förändras inte av\r\nriksdagsbeslutet här i dag. Ni andra har tagit upp\r\ndet faktum att ett beslut i dag kan ha en viss\r\npåverkan på regeringens hantering av frågan. För\r\nmin utredning gäller precis samma tidsplan.</pre><pre>Anf. 32  MARGARETA WINBERG (s):</pre><pre>Fru talman! Jag är i likhet med flera andra talare\r\nlitet förvånad över debatten, därför att den som\r\nAnnika Åhnberg sade är en icke-debatt. Man\r\ndebatterar inte innehåll utan mer form.</pre><pre>Det är litet uppseendeväckande att kds säger att\r\nman vill se förslaget från utredningen innan man\r\nkan ta ställning. Det är ju ett principuttalande Maj-\r\nLis Lööw har begärt! Vi skall ta ställning till om vi\r\när för eller emot registrerat partnerskap.</pre><pre>Jag är en av undertecknarna av motionen L421. Jag\r\nvill här och nu uttala mitt stöd för den. Jag vill också\r\npassa på tillfället att som anhängare av partnerskap\r\noch medlem av utredningen i likhet med Elisabeth\r\nPersson berätta om saker som händer utanför detta\r\nhus i frågan. Elisabeth Persson talade om att det\r\nfinns myter och rädsla. Jag kan tillägga att det finns\r\nokunskap. Det tycker jag att man också kan se i\r\ndebatten här i kammaren i dag.</pre><pre>Jag har den senaste tiden fått erfara hur\r\nmotståndarna mobiliserar. Vi utsätts nu inte enbart\r\nför den typ av lobbying som är vanlig här i\r\nriksdagen, utan också för en annan och mycket\r\nobehagligare typ av lobbying. Man hotar i ljuset av\r\nreligionen och under ett slags kristen täckmantel.\r\nVi som är förespråkare för registrerat partnerskap\r\nhotas och förbannas.</pre><pre>Det är således ganska grumliga uppfattningar och\r\nidéer som nu frodas bland vissa av motståndarna till\r\npartnerskapet. Jag undrar när jag hör dagens icke-\r\ndebatt vilka de verkliga skälen till att vi inte tar\r\nställning här i dag är. Man kan fundera över om\r\ndessa grumliga uppfattningar också finns\r\nrepresenterade i den här kammaren.</pre><pre>Det är människosynen som förenar oss som\r\nförespråkar partnerskap i utredningen, dvs.\r\nSocialdemokraterna, Folkpartiet och\r\nVänsterpartiet. Det är egentligen inte så konstigt.\r\nVi kan i andra sammanhang se hur Moderaterna,\r\nCentern och kds har en annorlunda, mycket mer\r\nreaktionär syn på människor.</pre><pre>Alla människors lika värde, alla människors lika\r\nrätt att leva, älska och bo ihop -- möjligen med den\r\nrestriktionen att det inte får skada någon annan --\r\när ledstjärnan för majoriteten i utredningen.\r\nKonstigare än så är det inte.</pre><pre>I en artikel i Svenska Dagbladet för ett tag sedan\r\ngick en av kammarens ledamöter till angrepp mot\r\nElisabeth Persson och mig för att vi skrivit under\r\nmotionen och samtidigt var medlemmar i\r\nutredningen. Det är inte alls konstigt att vi har gjort\r\nså. Som vi har hört Barbro Westerholm redovisa\r\nblir utredningen klar i höst. Men vad händer sedan?\r\nDet blir möjligen en remissomgång, men vad\r\nhänder sedan då?</pre><pre>Med tanke på regeringens sammansättning\r\nkommer det ingen proposition. Maj-Lis Lööw\r\ntrodde att det kommer en proposition och sade att\r\ndet blir registrerat partnerskap. Det blir det\r\nmöjligen om vi får en annan regering, men inte med\r\ndenna regering.</pre><pre>Jag är alldeles övertygad om att kds inte kommer\r\natt ändra sig oavsett hur många faktum som\r\nkommer på bordet. Moderaterna och Centerpartiet\r\nkommer knappast heller att ändra sig. Det är därför\r\nden debatt som kds för i dag är en skendebatt för\r\nmajoriteten. Det är därför det är så viktigt vad som\r\nhänder i omröstningen här i dag.</pre><pre>Jag vill uppmana kammarens ledamöter att i första\r\nhand rösta på motion L421 och i andra hand på\r\nreservation 1. Jag vill uppmana de osäkra att följa\r\nBarbro Westerholm och avstå.</pre><pre>Fru talman! Jag vill för egen del yrka bifall i första\r\nhand till motion L421 och i andra hand till\r\nreservation 1.</pre><pre>Anf. 33  PER STENMARCK (m):</pre><pre>Fru talman! Bakom det betänkande som vi nu\r\nbehandlar ligger en rad motioner som på olika sätt\r\nberör äktenskaps- och sambofrågor. I en\r\nflerpartimotion, undertecknad av representanter\r\nför fem partier, framförs önskemål om en skyndsam\r\nlagstiftning om registrerat partnerskap. I en motion\r\nframförs dessutom kravet att homosexuella skall ha\r\nrätt att adoptera.</pre><pre>Det är som jag ser det ingen skillnad i sak på de\r\nmotioner som har väckts nu och de som\r\nbehandlades här i riksdagen för ett år sedan. De är\r\nfortfarande lika komplicerade och därmed föremål\r\nför utredning.</pre><pre>Precis som vid det tillfället är Holger Gustafsson de\r\nfyra regeringspartiernas talesman i denna debatt.\r\nJag vill understryka att Holger Gustafsson därmed\r\ntalar för samtliga de fyra borgerliga partierna i den\r\nfråga vi behandlar här i dag. Det är värt att\r\nunderstryka. Jag är nämligen alldeles övertygad om\r\natt Kent Carlsson hade motionerat om att vi skall\r\nlagstifta omedelbart även om hans parti hade suttit\r\ni regeringsställning i dag. Detta hade han gjort trots\r\natt det sitter en utredning och arbetar med frågan.</pre><pre>Men det socialdemokratiska partiet skulle knappast\r\nvara med om att lagstifta innan den utredning som\r\nman själv har tillsatt har lagt fram ett fullödigt\r\nbeslutsunderlag. Det socialdemokratiska partiet\r\nskulle inte ens ha motionerat i en sådan fråga.</pre><pre>Men nu befinner sig socialdemokraterna i\r\nopposition, och då gäller uppenbarligen åtminstone\r\ndelvis andra regler. Därför kan jag bara svara att\r\ndet som Holger Gustafsson har yrkat på gäller för\r\nalla oss i de borgerliga partierna.</pre><pre>Vi har från utredningens ordförande fått höra att\r\nutredningen snart är klar. När utredningen är klar\r\noch i sedvanlig ordning har remissbehandlats finns\r\ndet anledning att också ta ställning i själva\r\nsakfrågan.</pre><pre>Barbro Westerholm säger att majoriteten i\r\nutredningen har tagit ställning för en lag om\r\nregistrerat partnerskap. Det finns anledning att ta\r\nställning till frågan när det förslaget har lagts på\r\nriksdagens bord, dvs. när förslaget har\r\nremissbehandlats. Barbro Westerholm säger också\r\natt det hon har sagt bör vara vägledande för\r\nriksdagens ställningstagande. Jag tycker också att\r\ndet kan vara så. Då finns det anledning att avvakta\r\ndet som utredningen, som leds av Barbro\r\nWesterholm, kommer fram till.</pre><pre>Fru talman! Jag ber att få yrka bifall till hemställan\r\ni lagutskottets betänkande nr 36.</pre><pre>Anf. 34  KENT CARLSSON (s) replik:</pre><pre>Fru talman! Jag trodde att Per Stenmarck hade läst\r\nde motioner som hade väckts. Det är en väsentlig\r\nskillnad i år mot förra året och året dess förinnan.\r\nDå krävdes principuttalanden i de motioner som\r\nhade väckts och behandlats i lagutskottet och sedan\r\ni kammaren. Motion L421 är ett resultat av att\r\nriksdagen inte har kommit till skott. Det är därför\r\ndet finns ett fullödigt lagförslag i den motionen.\r\nDen får gärna läsas, och där finns även\r\nspecialmotiveringar till lagförslaget.</pre><pre>Vidare till frågan om det skulle ha hänt något om vi\r\nhade en socialdemokratisk regering. Ja, det tror\r\njag. En socialdemokratisk regering skulle knappast\r\nha den hindrande faktor kds i sig. Den oro vi\r\nkänner som förespråkar en partnerskapslag är att\r\nden nuvarande regeringen, med kds däri, aldrig\r\nkommer att lägga fram ett förslag. Även i små\r\nfrågor Per Stenmarck, t.ex. bostadsbidragsregler,\r\när Kds en starkt hindrande faktor.</pre><pre>Det intressanta är det som Annika Åhnberg och\r\nandra har sagt, nämligen att detta är ett slags icke\r\ndebatt. Inte ens Per Stenmarck går in i sakfrågan.\r\nDet vore intressant att få höra vad Per Stenmarck\r\noch Moderaterna tycker i själva principfrågan. Är\r\ndet rimligt att ge homosexuella tillfälle till\r\nlagreglerad samlevnad? Sedan kan man alltid\r\ndiskutera hur lagparagrafer skall utformas. Vad\r\ntycker Per Stenmarck i själva principfrågan? Det\r\nvore mycket intressant att få hör.</pre><pre>Anf. 35  PER STENMARCK (m) replik:</pre><pre>Fru talman! Låt mig först och främst säga att jag har\r\nall respekt för Kent Carlsson och andras\r\nengagemang i denna fråga. Jag borde ha sagt redan\r\ni mitt inledningsanförande att det finns all\r\nanledning att reagera med kraft när majoritetens\r\ntalesman i denna fråga liknas vid, som Kent\r\nCarlsson har sagt vid två tillfällen, en kristen\r\nfundamentalist utan någon förståelse för de\r\nhomosexuellas situation. Så är det absolut inte. Nu\r\ngäller det om det skall göras ett slutligt\r\nställningstagande i sakfrågan nu eller om vi skall\r\navvakta den utredning som har jobbat i några års\r\ntid och som tillsattes av det parti som Kent Carlsson\r\nrepresenterar.</pre><pre>Utredningen tillsattes av Socialdemokraterna, och\r\ndet finns all anledning att undra när ni senast var\r\nberedda att köra över en utredning som ni själva\r\nhade tillsatt för att snabbare kunna driva igenom ert\r\neget ställningstagande?</pre><pre>Vi har hört från Barbro Westerholms sida att det\r\nfinns ett fullödigt lagförslag. Låt oss då få det på\r\nriksdagens bord, och låt oss komplettera med alla\r\nde andra lagändringar som måste göras innan vi gör\r\nett slutligt ställningstagande. Jag tror att vi hade\r\nagerat så i andra situationer, och det finns all\r\nanledning att agera så även i denna fråga.</pre><pre>Anf. 36  KENT CARLSSON (s) replik:</pre><pre>Fru talman! Det är kanske svårt för den högt ärade\r\nledamoten Stenmarck att förstå att om utredningen\r\nkommer fram till ett lagförslag, och ställer sig\r\npositiv till ett registrerat partnerskap, kommer den\r\nnuvarande regeringssammansättningen att\r\ninnebära att det inte kommer att läggas fram någon\r\nproposition från regeringens sida. Med en\r\nsocialdemokratisk-folkpartistisk-centerpartistisk\r\nregering har jag mer anledning att tro att det skulle\r\nkomma en proposition med anledning av ett sådant\r\nutredningsförslag.</pre><pre>Jag är därför ganska lugn. Men vi som förespråkar\r\npartnerskap känner oro just för att vi ser att\r\nutsikterna för ett lagförslag från kommittén, när det\r\nläggs fram till hösten, efter remissbehandling\r\nkommer att läggas i en låst byrålåda. Det är därför\r\nvi vill utöva denna påtryckning.</pre><pre>Jag tycker uppriktigt sag att det är märkligt att det\r\ninte går att få något som helst uttalande från vare\r\nsig från Per Stenmarck eller Holger Gustafsson om\r\nvad de tycker i principfrågan. Politiken handlar om\r\natt tycka i principfrågor, med utgångspunkt i en\r\nmänniskosyn osv. Det handlar givetvis också om\r\nlagteknik osv. Vad tycker Per Stenmarck i\r\nprincipfrågan? Är det rimligt att homosexuella\r\nskall förnekas de juridiska rättigheterna och\r\nskyldigheterna? I dag utestängs de homosexuella\r\nfrån en rad av de villkor som gäller för\r\nheterosexuella. Är det rimligt att om något skulle\r\nhända en statligt anställd homosexuell person att\r\nhan inte skulle få ha sin käresta som förmånstagare,\r\nosv.? Det finns många sådana exempel. Jag vill\r\ngärna höra några synpunkter i principfrågan.</pre><pre>Tyvärr gäller replikskiftet Per Stenmarck. Men jag\r\nstår för uppfattningen att kds i dessa frågor...</pre><pre>(Talmannen: Jag får erinra om att repliken gäller\r\nPer Stenmarck.)</pre><pre>Per Stenmarck anknöt till mitt debattinlägg om kds.\r\nJag har uppfattningen att kds i dessa frågor beter\r\nsig som fundamentalister och tyvärr övertolkar den\r\nheliga skrift.</pre><pre>Anf. 37  PER STENMARK (m) replik:</pre><pre>Fru talman! Jag tänker inte ge mig in i en\r\nspekulation om hur olika regeringskonstellationer\r\nskulle ha agerat i denna fråga.</pre><pre>Man räknar med att utredningen skall vara klar till\r\nhösten. Därefter skall den behandlas som alla\r\nandra utredningar, dvs. den skall ut på remiss,\r\nfrågan skall behandlas i regeringskansliet och\r\ndärefter kan vi i riksdagen göra ett\r\nställningstagande i själva sakfrågan.</pre><pre>Jag vill understrycka att det är viktigt att få fram det\r\nfullödiga beslutsunderlaget innan vi gör ett\r\nslutgiltigt ställningstagande, eftersom vi vet att det\r\nrör sig om ändrad lagstiftning i en lång rad andra\r\närenden. Det vore utomordentligt olyckligt att\r\nkomma med pekpinnar i dag om hur vi skall agera\r\ni denna fråga. Det är klokt att avvakta en ordentlig\r\ngenomgång av ärendet. En ordentlig genomgång\r\nkan vi faktiskt endast få genom att låta den\r\nutredning som fortfarande arbetar med frågan få\r\narbeta i lugn och ro.</pre><pre>Anf. 38  MARGARETA WINBERG (s)\r\nreplik:</pre><pre>Fru talman! Jag kan i likhet med Kent Carlsson\r\nkonstatera att Per Stenmarck gömmer sig bakom\r\nformen och diskuterar inte principen.</pre><pre>Var står Per Stenmarck i principfrågan? Skall alla\r\nmänniskor behandlas lika? Har alla människor\r\nsamma värde?</pre><pre>Per Stenmarck undrade hur situationen skulle ha\r\nvarit med en socialdemokratisk regering. Jag kan\r\nförsäkra att en socialdemokratisk regering skulle ha\r\nföljt ett majoritetsbeslut från en utredning. Vi har\r\ndessutom ett kongressbeslut i frågan. För oss är det\r\ninga problem. Men problemet är för denna\r\nregering, med fyra partier, att tre partier är emot\r\noch ett parti är för.</pre><pre>Efter en sådan här remissomgång, som naturligtvis\r\nfår ett blandat resultat, beror ju på frågans art, är\r\ndet upp till politikerna att fälla det avgörande\r\nbeslutet. Tror Per Stenmarck, eller över huvud\r\ntaget någon i denna kammare, att den nuvarande\r\nregeringen i det läget lägger fram ett förslag?</pre><pre>Anf. 39  ELISABETH PERSSON (v):</pre><pre>Fru talman! Det går naturligtvis, Per Stenmarck, att\r\nsäga att det finns en liten poäng i det resonemang\r\nsom framfördes tidigare, nämligen att det inte är\r\nvanligt att fatta beslut under det att en sittande\r\nutredning arbetar. Men om Per Stenmarck hade\r\nvågat lyssna på denna debatt, som faktiskt har\r\npågått ett tag i massmedia, hade han märkt att det\r\ninte är en partnerskapslags olika rättsverkningar\r\nsom är den avgörande frågan.</pre><pre></pre><pre>Man kan skulle kunna säga att det nu handlar om\r\nom man är för eller emot. Jag kan inte inse att\r\nPartnerskapskommitténs arbete, som handlar om\r\natt belysa olika rättsverkningar, är avgörande för\r\nom man skall vara för eller emot likaberättigande\r\nför homosexuella, för eller emot partnerskapslag.\r\nOm Partnerskapskommittén kommer fram till att\r\nman i ett visst lagrum inte skall ta hänyn till den\r\nsexuella läggningen men att man skall göra det i ett\r\nannat, kan det inte vara avgörande för om man i\r\ngrunden skall vara för eller emot en\r\npartnerskapslag, om man skall vara för eller emot\r\nfortsatt diskriminering av homosexuella.</pre><pre>Huvudfrågan i dag är att ta ställning till hur\r\nriksdagen skall ställa sig till principbeslutet: Skall vi\r\nge uttryck för den majoritet som finns här, eller\r\nskall vi inte göra det? Skall det i så fall ske under\r\nnågot slags formell täckmantel med hänvisning till\r\nutredningen?</pre><pre>Jag tycker, Per Stenmarck, att det vore tragiskt att\r\nförsöka ge sken av att traditionerna är så viktiga att\r\nman inte kan agera flexibelt och annorlunda i det\r\nhär synnerligen annorlunda ärendet. Dessutom har\r\nvi fått kommitténs ordförandes ord på att för\r\nkommitténs arbete betyder ett ja till\r\npartnerskapslag -- ett principuttalande i dag -- bara\r\natt man känner att man har det i ryggen. Vi\r\nkommer att fortsätta arbetet med att undersöka de\r\nolika rättsverkningarna. Självklart skall frågan\r\nstötas och blötas inom och utom kammaren när\r\nförslaget är klart.</pre><pre>Anf. 40  MAJ-LIS LÖÖW (s):</pre><pre>Herr talman! Per Stenmarck frågade om\r\nsocialdemokraterna i majoritetsställning här i\r\nkammaren skulle kunna tänka sig att köra över en\r\nsittande utredning. Det var ju just därför jag ställde\r\nfrågan och fick svar av Barbro Westerholm:\r\nUtredningen skulle inte på något sätt känna sig\r\növerkörd av att kammaren tar ett beslut i frågan.\r\nDet vore renhårigt att man fattade ett sådant\r\nprincipbeslut.</pre><pre>För alla dem i den borgerliga regeringen som är\r\noroliga inför beslutsvåndan -- den är ju uppenbar --\r\nnågon gång i framtiden, vill jag påpeka att vi då är\r\ni det läget att vi har ett färdigt lagförslag som\r\nfaktiskt ger utrymme för betydligt aktivare\r\nriksdagsinitiativ. Då, om inte förr, får Folkpartiet\r\nkomma ut ur buskarna och bekänna färg i den här\r\nfrågan.</pre><pre>Anf. 41  KENT CARLSSON (s):</pre><pre>Herr talman! Jag skulle vilja ta upp två frågor så här\r\ni avslutningen av debatten. Man har diskuterat om\r\nman kan köra över en sittande utredning.</pre><pre>På det utskottsområde där jag arbetar --\r\njustitieutskottet -- fattade riksdagen för ungefär en\r\noch en halv månad sedan ett principbeslut som\r\ninnebär att man frångår en sittande utrednings\r\narbete. Det gällde frågan om villkorlig frigivning\r\nsom Straffsystemkommittén undersöker. Per\r\nStenmarcks partikamrat, justitieminister Gun\r\nHellsvik, hade inte tålamod att vänta till hösten, då\r\nden utredningen är färdig. Någon princip som säger\r\natt man ständigt måste invänta en utredning finns\r\nalltså inte. Det kan ju hända att man anser att det\r\när principiellt och politiskt viktigt att markera en\r\ninställning.</pre><pre>I den här frågan kräver ju inte minoriteten i\r\nutskottet att man skall frångå utredningen genom\r\natt man uttalar en annan uppfattning än\r\nmajoriteten i utredningen. I fallet med den\r\nvillkorliga frigivningen var beslutet mycket konkret\r\noch kostar skattebetalarna ca 215 miljoner kronor\r\nper år; där kan man tala om att köra över en\r\nutredning.</pre><pre>Slutligen vill jag säga något om den fråga som jag\r\ngärna hade debatterat med de kristdemokratiska\r\nledamöterna här i kammaren. Det gäller synen på\r\nmänniskan och hur ett modernt demokratiskt\r\nsamhälle skall förvaltas. Vilken lagstiftning skall\r\nman ha? Skall den grundas på vissa extrema stycken\r\nav den heliga skrift, eller skall den ha en mer\r\nhumanistisk och liberal utgångspunkt? Tyvärr har\r\nvi inte fått några svar från kristdemokraterna här i\r\nkammaren. Det är synd; det hade varit roligt att få\r\nen sådan debatt. Jag kan förstå varför: En del av de\r\nuppfattningar som vissa kds-ledamöter har och som\r\nkds som parti företräder i frågor som gäller\r\nhomosexualitet, aborter etc. kanske inte är så bra\r\natt lyfta fram i offentligheten.</pre><pre>Anf. 42  PER STENMARCK (m):</pre><pre>Herr talman! Jag begärde ordet för replik på det\r\nsom Elisabeth Persson sade. Jag har följt hela\r\ndebatten, eller åtminstone mycket stora delar av\r\nden. Jag har lyssnat på hela debatten i dag och\r\nförsökt följa den i massmedia. Det har onekligen\r\nvarit en mycket omfattande debatt -- åtminstone\r\nunder den senaste tiden.</pre><pre>Är man för eller emot, frågar Elisabeth Persson.\r\nJag tycker att det kan finnas anledning att ta\r\nställning till det när vi kan studera hela det underlag\r\nsom så småningom kommer att finnas i den här\r\nfrågan. Nu är det ju så, som vi har fått höra av\r\nutredningens ordförande, att det uppenbarligen\r\nfinns en majoritet i utredningen som säger ja till ett\r\nregistrerat partnerskap. Det får vi respektera\r\noavsett vad vi tycker om det. Men det finns\r\nuppenbarligen också en minoritet. Det finns de som\r\nkommer att författa reservationer och ha andra\r\ninställningar i frågan. Det finns all anledning att\r\nlyssna till dem också. Därefter, när vi får möjlighet\r\natt väga samman alla ställningstaganden och\r\nsynpunkter, kan vi göra ett personligt\r\nställningstagande; det är jag inte beredd att göra i\r\ndag.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>6 §  Sjöfylleri</pre><pre>Föredrogs</pre><pre>lagutskottets betänkande</pre><pre>1992/93:LU37 Sjöfylleri.</pre><pre>Anf. 43  HOLGER GUSTAFSSON (kds):</pre><pre>Herr talman! Jag vill bara i korthet yrka bifall till\r\nhemställan i utskottets betänkande LU37 med\r\nhänsyn till, som det står i betänkandet, att arbetet\r\npågår i regeringskansliet och bereds med\r\nskyndsamhet. Vi vill därför inte föregripa detta\r\nutan låta ärendet ha sin gång. Tack!</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>7 §  Ändringar i konsumentkreditlagen</pre><pre>Föredrogs</pre><pre>lagutskottets betänkande</pre><pre>1992/93:LU38 Ändringar i konsumentkreditlagen.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 8 §.)</pre><pre>8 §  Invandrar- och flyktingpolitiken</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU7 Invandrar- och flyktingpolitiken\r\n(prop. 1992/93:100 delvis, skr. 1992/93:157 och förs.\r\n1992/93RR2).</pre><pre>Anf. 44  MAUD BJÖRNEMALM (s):</pre><pre>Herr talman! Människan är människans värsta\r\nfiende, men också människans bästa vän. De orden\r\nfälldes av den svenska läkaren Christina Doctare i\r\nsamband med en utfrågning i utskottet för nästan\r\nprecis en månad sedan. Utfrågningen var föranledd\r\nav ett par motioner om situationen i Bosnien-\r\nHercegovina.</pre><pre>Christina Doctare arbetar i Kroatien på uppdrag av\r\nVärldshälsoorganisationen, och hon gav en utförlig\r\nredogörelse av situationen i det forna Jugoslavien --\r\nom ett krig som överträffat alla våldshandlingar\r\nsom kan begås och som brutit mot alla\r\nkonventioner, det gäller båda sidor.</pre><pre>Utskottet hörde också läkaren Birgitta Wetterdahl\r\nsom hade besökt Kroatien på uppdrag av\r\ninternationella Röda korset för att göra en\r\nbedömning av hjälpbehovet.</pre><pre>Birgitta Wetterdahl redogjorde för det program för\r\npsykosocialt stöd som internationella Röda korset\r\noch kroatiska röda halvmånen driver tillsammans.</pre><pre>Programmet behöver förstärkas med fler\r\nsocialarbetare, psykologer, psykoterapeuter och\r\nsjuksköterskor. Dr Wetterdahl sade också att den\r\nviktigaste uppgiften för personalen var att upptäcka\r\nde människor som behöver omedelbart,\r\nkvalificerat stöd.</pre><pre>Det betyder också att personalen måste vara väl\r\nförtrogen med flyktingens språk, traditioner och\r\nkultur. Därför bör man använda huvudsakligen\r\nlokal personal. På grund av den höga\r\narbetslösheten är det ingen svårighet att få tag på\r\nlämplig personal.</pre><pre>Christina Doctare gjorde samma bedömning. Hon\r\nberättade också om det officiella muslimska\r\nsamhällets åtgärder för att stödja de kvinnor som\r\nblivit våldtagna i kriget. Varje fredag upprepas\r\nbudskapet att dessa kvinnor är hjältinnor i kriget\r\noch att deras barn är muslimska barn som skall tas\r\nom hand inom det muslimska samhället.</pre><pre>Christina Doctare påpekade också att det inte bara\r\nvar kvinnor utan också barn och män som utsatts\r\nför tortyr och våldtäkt. Stor hjälp måste satsas på\r\nbarnen, som är utsatta och utnyttjade. Männen\r\nmåste också få hjälp med att återupprättas. De lider\r\noerhört av att inte ha kunnat skydda sina kvinnor\r\nmot tortyr och våldtäkter.</pre><pre>Christina Doctare framhöll också att man, för att\r\nkunna hjälpa dessa utsatta människor, måste arbeta\r\npå flera olika nivåer. Vad som främst behövs är\r\nhjälp på plats. Det har företrädare för både den\r\nkroatiska och den bosniska regeringen sagt. Man\r\nbehöver framför allt ekonomisk hjälp. Välutbildad\r\npersonal har man redan.</pre><pre>Många av de drabbade kvinnorna, barnen och\r\nmännen varken vill eller orkar fly. De som gör det\r\nmåste naturligtvis få hjälp, men Christina Doctare\r\ngör bedömningen att det är oerhört svårt för\r\nkvinnorna att ange sina upplevelser som grund för\r\nasylansökan. Däremot, menade hon, kan\r\nmöjligheten till överföring av flyktingar till Sverige\r\nvara av stort värde.</pre><pre>Det var då, herr talman, som det kändes\r\nbesvärande och svårt att höra Christina Doctare\r\nbetona vikten av att flyktingar kan överföras på\r\nkvot, för samtidigt fanns ju vetskapen att\r\nregeringen föreslår en sänkning av flyktingkvoten.</pre><pre>Den svenska flyktingkvoten är i dag beräknad på\r\n2 000 personer. I det budgetförslag som vi nu också\r\nbehandlar står det att ''för att åstadkomma\r\nflexibilitet bör de medel som finns budgeterade på\r\nanslaget för överföring av flyktingar läggas samman\r\nmed den del av ersättningarna till kommunerna\r\nsom avser kvotflyktingar''. Så långt är jag med.</pre><pre>Men vad har departementet räknat på -- på\r\nnuvarande 2 000 eller på det som Invandrarverket\r\nenligt budget skall planera för, nämligen 1 250\r\npersoner? Jag frågade de borgerliga\r\nutskottsledamöterna om de kunde förklara hur\r\nman hade räknat och vad flexibiliteten bestod i,\r\nmen det kunde de inte förklara.</pre><pre>Nu har utskottets kanslipersonal räknat fram att\r\nden egentliga överföringskostnaden i\r\nbudgetförslaget motsvarar en överföring av 1 800\r\npersoner, en minskning med 200 personer jämfört\r\nmed nuvarande kvot. Några större flexibla resurser\r\nfinns alltså inte, utan det är skillnaden mellan 1 250\r\npersoner och 1 800 personer som utgör den flexibla\r\nresursen, dvs. 550 personer.</pre><pre>Det är alltså den fria ramen för s.k. flexibla\r\nhjälpinsatser som regeringen skall diskutera med\r\nUNHCR? Men regeringen säger också, trots\r\nminskningen, att överföring av flyktingar till\r\nSverige utgör en betydelsefull flyktingpolitisk\r\ninsats. Varför då denna minskning? Det blir kanske\r\nmer resurser i kompletteringspropositionen.</pre><pre>Vi socialdemokrater tycker att det är viktigt för\r\nSveriges trovärdighet och för Sveriges\r\ninternationella agerande att föregå med gott\r\nexempel. Det är olyckligt att regeringens passiva\r\nflyktingpolitik låter människor med svaga\r\nskyddsbehov resursmässigt tränga ut mer\r\nangelägna kvotflyktingar. Vi anser att det går att\r\nomprioritera resurserna så att nuvarande kvot kan\r\nbestå.</pre><pre>När vi socialdemokrater talar om en aktiv\r\ninvandrar- och flyktingpolitik handlar det om en\r\nhelhetssyn. Det handlar om insatser inom utrikes- ,\r\nhandels- och biståndspolitiken för att på sikt och i\r\nsamarbete med andra länder kunna påverka\r\ngrundorsakerna till flykt. Det krävs en vilja att se\r\norsaker. Det går inte att bara se symtom.</pre><pre>Det krävs en vilja att samordna resurser och\r\ninsatser mellan världens länder. Vi vill förebygga\r\nflyktingskapet genom bistånd, genom\r\ninternationell konfliktlösning och genom en politik\r\nför full sysselsättning och social rättvisa.</pre><pre>Att det är ett oerhört svårt och komplicerat arbete\r\nvisar inte minst situationen i det forna Jugoslavien.\r\nAnsvaret vilar tungt på FN och EG-länderna när\r\ndet gäller att åstadkomma verklig vapenvila och\r\nfred. Klarar inte världssamfundet det så har\r\nförtroendet för FN och dess fredsbevarande arbete\r\nfått sig en rejäl knäck.</pre><pre>Svårigheterna att samarbeta länder emellan visar\r\nsig också i att de nordiska länderna ännu inte\r\nlyckats finna former för en gemensam nordisk\r\ninvandrar- och flyktingpolitik.</pre><pre>Vi anser att Sverige aktivt bör delta i arbetet för en\r\neuropeisk samordning av asylpolitiken. Vare sig\r\nSverige blir medlem i EG eller ej är det omöjligt att\r\nföra en egen flyktingpolitik, isolerad från övriga\r\nländers.</pre><pre>Herr talman! Det är ingen överdrift att säga att den\r\nsvenska flyktingpolitiken befinner sig i kris, både\r\npolitiskt och ekonomiskt. Vi måste föra en\r\nflyktingpolitik med klara regler som är förståelig\r\nför svenska folket, för annars kommer lögner och\r\nmyter att frodas tillsammans med\r\nfrämlingsfientlighet.</pre><pre>Flyktingpolitiken kräver också kunskap och insikt\r\nhos dem som skall fatta beslut. Det krävs förmåga\r\noch mod att stå för svåra avvägningar och beslut.\r\nDet krävs initiativ och handlingskraft -- inte den\r\npassiva politik vi i dag har.</pre><pre>Den nuvarande flyktingpolitiken är svårbegriplig.\r\nDen kostar samhället mycket pengar, ibland\r\nalldeles i onödan.</pre><pre>Ett exempel på regeringens oförmåga och ovilja att\r\nfatta beslut i rätt tid gäller visumtvånget för vissa\r\ndelar av det forna Jugoslavien. Invandrarverket\r\nville redan i början av juni förra året att regeringen\r\nskulle införa visumtvång, men det dröjde ända till\r\noktober innan regeringen förmådde fatta beslut.</pre><pre>Under den tiden hade det hunnit komma ca 30 000\r\nkosovoalbaner. Med den tid det tar innan ärendena\r\när slutbehandlade kommer kostnaden för det\r\nsvenska samhället att bli ca 4,5 miljarder kronor.</pre><pre>De långa handläggningstiderna förorsakar också\r\nstora kostnader. Det har gjorts, och görs,\r\nansträngningar för att förkorta\r\nhandläggningstiderna. Men ett helhetsgrepp om\r\närendehanteringen och flödet saknas. Med den\r\nerfarenhet som i dag finns borde man kunna förutse\r\noch förhindra att flaskhalsar uppstår.</pre><pre>Det senaste hindret för att få ned kostnaderna för\r\nförläggningsverksamheten är att Polisen inte hinner\r\nmed att sköta avvisningarna. I dag finns det ca 4 000\r\npersoner på förläggningarna som skall avvisas. Här\r\nbehövs det snabba åtgärder innan\r\nförläggningskostnaderna åter rusar i höjden.</pre><pre>Nu har Utlänningsnämnden äntligen kommit upp\r\ntill en godtagbar beslutskapacitet, och vad händer\r\ndå? Jo, visserligen säger Birgit Friggebo i\r\nbudgetförslaget att det finns starka skäl att behålla\r\nnuvarande tillfälliga personalstyrka för att man\r\nskall kunna bibehålla den beslutskapacitet som\r\nfinns nu. Utlänningsnämnden får ändå inte de\r\nmedel som behövs. Det behövs 70 miljoner. Men\r\nUtlänningsnämnden får endast 50 miljoner, för\r\nstatsrådet skall återkomma senare med ett nytt\r\nanslagsäskande.</pre><pre>Varför kan Utlänningsnämnden inte redan nu få\r\nbesked om att den tillfälliga nu utbildade och\r\ninskolade personalstyrkan kan användas\r\nbudgetåret ut?</pre><pre>Det kostar pengar att rekrytera och utbilda\r\npersonal. Skulle mot förmodan personalen inte\r\nbehövas, är arbetsbrist ett skäl för varsel och\r\nuppsägning.</pre><pre>I vår partimotion kräver vi socialdemokrater bl.a.\r\natt regeringen lägger fram ett program för att\r\nminska antalet asylsökande i förläggningar under\r\nkommande år. Den 1 mars i år var antalet inskrivna\r\npå Invandrarverkets anläggningar 80 000.</pre><pre>Vi anser att Invandrarverket skall tllföras 50\r\nmiljoner kronor. Men vi kräver att regeringen\r\nlägger fram förslag om hur de här medlen skall\r\nanvändas, inkl. de lagändringar som eventuellt kan\r\nbehövas. Med ett ökat beslutsfattande hos\r\nInvandrarverket och Utlänningsnämnden kan\r\nförläggningsanslaget därmed minskas.</pre><pre>Vi anser att regeringens flyktingpolitik saknar\r\nplanering och framförhållning. En parlamentarisk\r\nkommitté som skall göra en översyn av\r\ninvandrarpolitiken samt invandrings- och\r\nflyktingpolitiken har tillsatts. Det har länge talats\r\nom den, och nu är den äntligen tillsatt. Det är bra,\r\ndärför att den behövs. Men det är ett oerhört stort\r\narbete som kommittén skall utföra.</pre><pre>Nu kan man emellertid befara att väldigt litet\r\nkommer att hända under de närmaste åren. Alla\r\nsvåra och kontroversiella frågor kommer att\r\nhänskjutas till utredningen. Så har redan skett i det\r\nbetänkande som nu behandlas.</pre><pre>Herr talman! Jag yrkar härmed bifall till samtliga\r\nsocialdemokratiska reservationer i detta\r\nbetänkande.</pre><pre>Anf. 45  LARS MOQUIST (nyd):</pre><pre>Herr talman! Inget ämne engagerar i dag svenska\r\nfolket mer än just invandrar- och flyktingpolitiken.\r\nVi ser det dagligen i arbetet på vårt partikansli.\r\nMänniskor ringer dit och har åsikter om\r\nflyktingproblematiken. Jag ser det också på all den\r\npost som berör just det här området. Oavsett vilken\r\ninfallsvinkel människor anlägger, dvs. om man\r\nanser att vi i Sverige har närmast outtömliga\r\nresurser för att hjälpa och bistå människor som\r\nsöker sig till Sverige, eller om man anser att vi i\r\nSverige nu har problem upp över öronen och att vi\r\nmåste sätta stopp för allt flyktingmottagande, är\r\nengagemanget enormt stort.</pre><pre>Regeringen har också insett att flyktingfrågan är av\r\nutomordentligt stor vikt. Därför är en särskild\r\nkommitté tillsatt för att grundligt belysa olika\r\naspekter i den här frågan. Redan den 14 januari\r\nbeslöt regeringen att en översyn av\r\ninvandrarpolitiken och av invandrings- och\r\nflyktingpolitiken skulle ske.</pre><pre>Kommittén, i vilken jag själv ingår såsom\r\nrepresentant för Ny demokrati, har haft vissa\r\nfödslovåndor, minst sagt. Först i slutet av mars\r\nkunde en ordförande -- Rolf Wirtén -- utses. Ännu\r\nhar inte någon kallelse till ett första sammanträde\r\nutsänts, dvs. tre månader efter det att man vid ett\r\nregeringssammanträde bestämt sig för att en\r\nkommitté skulle utses. Man får hoppas att\r\nkommittéarbetet inte försenas på grund av den\r\ntröga starten och att den första delrapporten som\r\nskall vara en delstudie med en internationell\r\növersikt hinner avlämnas till Kulturdepartementet\r\nsenast den 1 september 1993.</pre><pre>Delrapport nummer två som skall avse de\r\ninvandrarpolitiska frågorna skall avges den 1 mars\r\n1994, medan slutrapporten med förslag till\r\nförfattningsändringar m.m. skall vara klar den 1\r\nmars 1995.</pre><pre>Jag hoppas att vi i den parlamentariska kommittén\r\nskall komma fram till förslag som människor i vårt\r\nland upplever som rimliga och rättvisa. Vi som\r\nsitter i kommittén kan vara förvissade om att\r\nsvenska folket kommer att nagelfara vårt arbete\r\noch våra beslut. Jag hoppas att vi kommer att\r\nmotsvara deras förväntningar på att sunt förnuft\r\noch realistiska ställningstaganden skall prägla våra\r\nförslag.</pre><pre>Herr talman! Ny demokrati har med anledning av\r\n1992/93 års budgetproposition, regeringens\r\nskrivelse om invandrar- och flyktingpolitiken\r\n92/93:157 och riksdagsrevisorernas förslag\r\n92/93:RR2 avlämnat ett antal motioner i vilka Ny\r\ndemokrati lämnar ett stort antal förslag till åtgärder\r\ninom invandrar- och flyktingområdet. Jag har\r\nreserverat mig mot utskottsmajoritetens förslag i 15\r\nolika reservationer, men med tanke på det\r\nkommande kommittéarbetet har ett antal förslag\r\nfrån Ny demokratis sida mer översiktligt berörts i\r\nsex särskilda yttranden, med förhoppningen att de\r\nfrågor som där anges kommer att behandlas av den\r\nparlamentariska kommittén. Det gäller inte minst\r\nfrågor om hur invandringen påverkar Sverige på\r\nkort och lång sikt.</pre><pre>Herr talman! Jag kommer nu mer översiktligt att\r\nberöra de moment där Ny demokrati genom\r\nreservationer avgivit avvikande meningar. I mom.\r\n1 tas invandrings- och flyktingpolitikens inriktning\r\nupp. Vi anser att de självklara åtgärder som måste\r\nvidtas inkluderar ett asylbeviljande strikt begränsat\r\ntill konventionsflyktingbegreppet enligt 1951 års\r\nkonvention.</pre><pre>Ny demokrati anser också att Sverige skall ha en\r\nstrikt begränsning av anhöriginvandringen,\r\nnämligen att en strikt förknippning till nära\r\nanhörig, dvs. make, maka och deras barn skall\r\nråda. Anhöriginvandringen skall inte avse anhöriga\r\neller andra människor som den som kommit till\r\nSverige och fått ett permanent uppehållstillstånd, i\r\nsitt hemland har ett försörjningsansvar gentemot.</pre><pre>Man bör ha ett införande av skärpta viseringsregler\r\nunder övervägande för sådana situationer där en\r\nsådan stor ström av människor kommer till vårt\r\nland att vi ser att vi med befintliga resurser inte kan\r\nklara av att ta emot en sådan.</pre><pre>En omedelbar avvisning av illegala asylsökande\r\ntycker vi i Ny demokrati också är en självklarhet.\r\nOm det kommer människor över våra gränser, för\r\nvilka vi på ett sedvanligt sätt inte kan förbereda ett\r\nasylmottagande, kan en situation uppstå som vi\r\növer huvud taget inte kan hantera. Ny demokrati\r\nmenar att dessa människor måste direktavvisas. De\r\nskall självfallet bli föremål för asylutredning, men\r\nden asylutredningen skall göras snabbt. Därefter\r\nskall utvisning till transitlandet ske, eller till deras\r\nhemländer om situationen där medger det.</pre><pre>Ny demokrati anser att felet med invandrar- och\r\nflyktingpolitiken har varit frånvaron av en\r\nsignalpolitik och att den frånvaron orsakat stora\r\nbekymmer. Många människor, främst i\r\nJugoslavienområdet, har kommit till Sverige därför\r\natt de trott att de skulle få stanna här för gott. Det\r\nhar aldrig varit meningen, utan det har endast gällt\r\ndem som haft ett skyddsbehov. Men på grund av att\r\ndenna information inte på ett mycket klart och\r\ndistinkt sätt har gått ut har vi fått hit en mängd\r\nmänniskor som trott att de skulle få stanna i Sverige\r\nför gott, men som inte har fått göra det. Jag tänker\r\ndå främst på kosovoalbanerna. Frånvaro av en\r\nsådan här signalpolitik har gjort att en mängd\r\nmänniskor har rest 100 och 200 mil genom hela\r\nEuropa i tron att de skulle få stanna utan att sedan\r\nfå göra det.</pre><pre>Maud Björnemalm nämnde vad frånvaron av\r\nviseringen av kosovoalbanerna betydde och vad de\r\nskulle ha betytt om man hade börjat med visering\r\nvid föregående halvårsskifte. Den 1 oktober 1992\r\ninfördes visering för människor från\r\nRestjugoslavien. Det rör sig om kostnader på 4,5\r\nmiljarder kronor. Vem skall stå för dessa\r\nkostnader? Det är alltså svenska folket,\r\nskattebetalarna, som får göra det. På grund av\r\nregeringens inaktivitet har detta lett till\r\noförsvarbara kostnader, som alltså skall betalas av\r\ndet svenska folket.</pre><pre>Jag tänker inte tala så mycket mer om själva\r\ninriktningen av politiken. Många av dessa\r\nsynpunkter kommer så småningom fram i den\r\nparlamentariska kommittén. Eftersom jag sitter\r\nmed där får jag då möjlighet att utveckla det här\r\nlitet närmare.</pre><pre>I mom. 9 tas snabbare avvisning av asylsökande\r\nupp. Ny demokrati har begärt skärpta regler för\r\nmänniskor som kommer -- låt oss säga -- oanmälda.\r\nDe stiger iland på kusterna vid Gotland, Öland och\r\nOstkusten. Ny demokrati vill att beslut skall fattas\r\nsnabbt och att situationen hanteras på ett rimligt\r\nsätt.</pre><pre>I mom. 15 anges handläggningstiderna. En av de\r\nfrämsta orsakerna till att vi i Sverige får ett så stort\r\nantal asylsökande på våra förläggningar beror på\r\nden långa handläggningstiderna för asylärendena.\r\nTidsperioderna i flyktingslussarna är i genomsnitt\r\nmycket längre än beräknat. Det kan röra sig om ett\r\når och drygt det -- kanske 13 månader. Man har då\r\nändå haft ambitionen att tidsperioden skall röra sig\r\nom tre till fyra veckor.</pre><pre>I dagarna har man i pressen kunna läsa litet\r\nmärkliga funderingar kring Invandrarverkets\r\nagerande för att minska kostnaderna. Företaget\r\nIndevo har föreslagit att man skulle kunna minska\r\nkostnaderna med 3 miljarder kronor per år om man\r\nsänker handläggningstiderna med hälften. Hur\r\nmycket sanning som ligger i detta och om Indevo\r\nverkligen har haft klara principer för hur det skulle\r\ngå till vet jag inte, men det är märkligt att\r\nInvandrarverket så snabbt förkastar förslag som\r\nskulle leda till sänkta kostnader genom kortare\r\nhandläggningstider.</pre><pre>Mom. 17 gäller medelsanvisning till\r\nUtlänningsnämnden. Vi har föreslagit en kraftig\r\nreducering av anslaget till Utlänningsnämnden, och\r\nvi tar bl.a. upp det som Per-Erik Nilsson utreder,\r\nnämligen möjligheterna till överklaganderätt.\r\nBekymret är kanske inte att man överklagar de\r\nbeslut som Invandrarverket har fattat, utan att det\r\nhela tiden kommer in nya ansökningar. Så fort en\r\nansökan har avslagits kommer en ny ansökan in,\r\nvilket tydligen kan upprepas både fem och sex\r\ngånger. Det vänder vi oss definitivt emot.</pre><pre>När det gäller medelsanvisningen till\r\nInvandrarverket anser vi att Invandrarverket bör\r\nkunna göra rationaliseringar som motsvarar minst\r\n10 % av totalramen. Man bör också se till att man\r\ninte håller på med detta mångsyssleri, utan man bör\r\nlägga ut städavtal och mycket annat på andra\r\nföretag, dvs. gå mer in för att upphandla\r\nentreprenader från andra håll och ägna sig åt det\r\nsom man verkligen skall göra, nämligen se till att\r\nasylmottagningen fungerar och att asylbesluten\r\nfattas på ett bra sätt.</pre><pre>Invandrarverkets upphandlingsverksamhet har vi\r\nberört i många olika sammanhang. Det var en\r\nartikelserie i kvällspressen för inte så länge sedan\r\ndär man tog upp Invandrarverkets svindlande\r\naffärer. Det som är upprörande är naturligtvis att\r\nman nu föreslår att de här avtalen kanske inte skall\r\nvara offentliga, dvs. att man skall omöjliggöra insyn\r\ni de avtal som tecknas. Vi anser att det är helt\r\nohållbart.</pre><pre>I fråga om egenavgiften i sjukvården i mom. 26 vill\r\nvi att de som finns på olika anläggningar skall betala\r\nsedvanliga patientavgifter för sjukvård och\r\ntandvård.</pre><pre>När det gäller medelsanvisningen till\r\nförläggningsverksamheten anser vi att man mera\r\nskulle gå in för eget boende än\r\nhelpensionsprincipen. Kostnaderna kan halveras\r\nom man gör på det sättet.</pre><pre>Vi tar också upp invandrarkvinnornas anpassning.\r\nVi menar att den viktigaste sociala anpassningen är\r\natt invandrarna lär sig svenska. Om man inte\r\nuppfyller ett kunskapskrav skall det ske ingrepp i\r\nsocialbidraget.</pre><pre>Vi har tagit upp hemspråksundervisningen, och\r\nRiksrevisionsverket har påpekat ett antal problem\r\nbeträffande denna. Vi anser att kommunerna helt\r\noch hållet skall befrias från skyldigheten att\r\nanordna hemspråksundervisning och att den\r\nuppgiften skall överföras till invandrarna själva och\r\nderas egna intresseorganisationer. Principen skall\r\nvara att den som vill ha hemspråksundervisning\r\nskall betala för den.</pre><pre>När det gäller medelsanvisningen till kommunerna\r\nmenar vi att en förändrad flyktingpolitik kommer\r\natt innebära väsentligt reducerade kostnader för\r\nInvandrarverket.</pre><pre>Jag vill avsluta med att yrka bifall till våra\r\nreservationer beträffande mom. 1, 9, 15, 17, 21, 22,\r\n26, 30, 35, 38, 39, 40, 45, 46 och 47, samt avslag på\r\nutskottets hemställan i dessa moment.</pre><pre>Anf. 46  BERITH ERIKSSON (v):</pre><pre>Herr talman! Jag vill börja med att uttala mitt\r\nmissnöje över att flykting- och invandrarfrågor\r\nbehandlas samtidigt. De här två områdena har så\r\nolika problemställningar. Invandrarpolitiken, där\r\ndet är problem med arbetsmarknad, utbildning,\r\nsocial-  och kulturpolitiska stödåtgärder, kräver en\r\negen debatt och ett eget betänkande.</pre><pre>Jag kommer i dag att koncentrera mig på frågor om\r\ninvandrarpolitiken.</pre><pre>I Carl Bildts regeringsdeklaration den 4 oktober\r\n1991 sade han bl.a. att flyktingpolitiken skulle\r\nförändras. Jag har försökt titta på hur\r\nflyktingmottagningen har förändrats sedan den 4\r\noktober 1991, och jag måste först konstatera att det\r\när mycket sorgligt att vi har lyckats med att bygga\r\nupp ett så dyr och illa fungerande\r\nflyktingmottagande på så relativt kort tid. Det tog\r\ninte ens tio år. Den parlamentariska utredning som\r\nnu har tillsatts, den översyn och det\r\nutredningsarbete som har gjorts är mycket\r\nnödvändiga, och jag är nöjd med de flesta av\r\ninitiativen.</pre><pre>Sedan 1985 har Invandrarverket stått under ständig\r\nomorganisation. Man kan kort uttrycka det så att\r\ndet har varit en tummelplats för\r\norganisationsmarodörer. Vid Göteborgs universitet\r\ngjordes en genomgående omorganisation, och det\r\nverkar som om man nu får göra samma erfarenhet\r\nvid Invandrarverket. I båda fallen var det samma\r\norganisatör.</pre><pre>En omorganisation blir sällan lyckad om den som\r\nen skrivbordsprodukt trycks ned på en verksamhet.\r\nEn omorganisation måste komma nedifrån och\r\nmåste involvera dem som skall arbeta i\r\nverksamheten.</pre><pre>Jag hade naturligtvis, i paritet med de motioner\r\nsom Vänsterpartiet har väckt de senaste åren, helst\r\nsett att man tagit ett likartat grepp på\r\nInvandrarverket som man gjorde inom\r\nskolväsendet för några år sedan, dvs. helt enkelt\r\nbeslutat att lägga ned verket och att inrätta en\r\nmindre, bättre fungerande myndighet. Jag tror\r\nnämligen att det är det enda sättet att effektivt skala\r\nbort onödig byråkrati och att sortera in de olika\r\ndelarna i andra verksamhetsområden, där de kan\r\nskötas mer effektivt och där de kanske hör hemma\r\nbättre.</pre><pre>Det har hänt en del sedan 1991. Det har tagits\r\ninitiativ för att förändra flyktingmottagandet, och\r\nnu återstår att se vad som blir slutresultatet av de\r\ninitiativen.</pre><pre>Men hur blev det med flyktingmottagandet? Har\r\ndet blivit mer humant sedan 1991? Vad har hänt när\r\ndet gäller rättssäkerheten? Har den blivit bättre?</pre><pre>Med bästa vilja i världen tror jag inte att någon kan\r\npåstå att det har blivit bättre. Snarare kan man säga\r\natt det försämras dag för dag. Det finns en flod av\r\nmänskliga tragedier att ösa ur för tidningar och för\r\nandra som så önskar. Rättssäkerheten är under all\r\nkritik, om man jämför med landets övriga\r\nrättsväsende.</pre><pre>Det är nu oftast helt andra överväganden än\r\ntidigare som ligger till grund för Invandrarverkets\r\nasylbedömning. På ett halvår har det förändrats\r\nmycket. Det görs en mycket snävare tolkning av\r\nbåde utlänningslagen och flyktingkonventionen.</pre><pre>Påpekandet i vår motion om att 40 % direktavvisas\r\noch att utredningen även borde se på det, besvaras\r\nmed goddag--yxskaft. Man hänvisar till Per-Erik\r\nNilssons utredning om värdig avvisning. Det är den\r\nfrågan Per-Erik Nilsson skall utreda, inte frågan om\r\natt så många direktavvisas vid gränsen.</pre><pre>De som senast har dragit vinstlotten -- att få\r\ntidningarnas uppmärksamhet -- är ett antal barn,\r\nsom hotats av upprörande avvisningar. Där vill jag\r\nställa en fråga till kulturministern:\r\nBarnkonventionen är ju i dag inte inkorporerad i\r\nsvensk rätt. När olika myndigheters beslut står i\r\nkonflikt med varandra, bl.a. därför att de grundar\r\nsig på olika lagar, och det enskilda barnets behov\r\nriskerar att förbises -- som i exemplet med den\r\nfemåriga kurdiska flickan och den lilla, treåriga\r\npojken -- vem har då det yttersta ansvaret för att\r\nbarnkonventionen följs och att den ger det skydd\r\nsom den är avsedd att ge i en kraftmätning, som den\r\npågående, mellan myndigheter?</pre><pre>Det måste bli ett helt annat förfarande vid\r\nasylutredningar ända från grundutredningen.\r\nGenom att satsa på kompetenta utredningsteam,\r\nsom har adekvata kunskaper om\r\nländerförhållanden och som gör grundutredningen\r\ni stället för polisen, genom att inrätta\r\nasylprövningsnämnder som prövar tveksamma fall\r\noch har möjlighet att i en muntlig förhandling ställa\r\ndirekta frågor och genom att endast ha en sista\r\nventil med prövningstillstånd till kammarrätten\r\nskulle man kunna ta bort den rundgång som\r\nomprövningsrätten medför efter\r\nutlänningsnämndens beslut. Utredningarna måste\r\nmed nödvändighet bli både mer rättssäkra och\r\nsnabbare än de är i dag. Då är just\r\nkompetenssatsningar i valet av utredare, jurister,\r\nbeslutsfattare och organisation absolut\r\nnödvändiga.</pre><pre>Att de påpekanden och de beställningar som\r\nriksdagen vid åtskilliga tillfällen har gjort till\r\nInvandrarverket om att vi vill ha en\r\npraxisredovisning i asylhanteringen ändå inte har\r\ngett det resultat vi har bett om borde väcka en del\r\ntankar om orsakerna bakom.</pre><pre>Det finns många andra saker som skulle behöva tas\r\nupp i en längre debatt, bl.a.\r\nanknytningsinvandringen. För närvarande är\r\nväntetiden hos Stockholmspolisen sex månader för\r\nden part som bor här i Sverige. Då handlar det inte\r\nenbart om flyktingar med annat medborgarskap\r\nutan även om svenska medborgare.</pre><pre>Sedan måste jag i sammanhanget påpeka att jag\r\nnoterade att både Socialdemokraterna och Ny\r\ndemokrati deklarerade att kosovoalbanerna inte\r\nhar något skyddsbehov. Jag anser att det är en\r\nmycket tragisk felbedömning.</pre><pre>För Lars Moquist vill jag påpeka att flyktingar\r\nbrukar komma oanmälda. Det är inget konstigt\r\nmed det.</pre><pre>Invandrarverkets förtroendeläkarsystem är och har\r\nvarit en sorglig historia. Det blev inte bättre av att\r\nman började anlita flera läkare mot tidigare en. I de\r\nflyktingärenden som förtroendeläkaren skall\r\nbedöma ställs läkarens roll på sin spets. Det främsta\r\nkrav som man har rätt att ställa gäller opartiskhet.\r\nFörtroendeläkaren bör därför inte vara anställd och\r\navlönad av Invandrarverket. Jag vill fråga\r\nkulturministern om den frågan kommer att\r\nbehandlas i någon av utredningarna.</pre><pre>När det gäller tortyrskador vill jag säga att det\r\nsällan finns några entydiga fynd; det handlar om att\r\ngöra en trovärdighetsbedömning av patientens\r\nberättelse. Då måste naturligtvis även läkaren vara\r\ntrovärdig.</pre><pre>Sverige har genom FN:s konvention mot tortyr och\r\nannan grym och omänsklig behandling eller\r\nbestraffning förbundit sig att försöka ge de\r\ndrabbade adekvat vård och behandling. Men inte\r\nbara det -- vi har också förbundit oss att även\r\ndokumentera tortyren och till FN rapportera den\r\ndokumenterade tortyren. Det är ett mycket viktigt\r\narbete för bättre respekt för mänskliga rättigheter\r\nute i världen. Där måste vi bli mycket bättre: rejäla\r\nsatsningar måste göras när det gäller att bygga upp\r\nbehandlingscentrer för tortyrskadade.</pre><pre>Medvetenheten om tortyr, tortyrens verkningar\r\noch de drabbades behov måste bli större även hos\r\nandra som i sin yrkesutövning kommer i kontakt\r\nmed flyktingar. Många med tortyrskador blir\r\nannars med tiden stora vårdkonsumenter. Jag vill\r\npåstå att en större medvetenhet om de\r\nbakomliggande orsakerna och en riktig hantering\r\nav dessa säkert bättre än avgifter skulle verka\r\ndämpande på onödig sjukvårdskonsumtion.</pre><pre>Något som också -- utöver tidigare här i dag\r\nnämnda åtgärder -- skulle verka dämpande på\r\nsjukvårdskonsumtionen är en meningsfull\r\nsysselsättning medan man väntar på beslut.\r\nUtredningen om mottagning av asylsökande och\r\nflyktingar har många goda idéer och förslag. Det\r\nborde vara självklart att en sysselsättning\r\nmotsvarande 40 timmars arbetsvecka är målet.\r\nMen då måste hela den verksamheten med\r\nnödvändighet ned på kommunnivå. Det är i den\r\nenskilda kommunen som man har överblick över\r\nvad just den kommunen har för resurser i form av\r\nfrivilligorganisationer som kan involveras och\r\nlämpliga arbetsuppgifter som kan organiseras.</pre><pre>Herr talman! Tiden rinner i väg och mycket finns\r\nännu att ta upp. Jag vill slutligen nämna något om\r\nVänsterpartiets förslag att det samhällsekonomiskt\r\när riktigast och billigast att satsa på att\r\nkommunerna sköter verksamheten även under\r\nprövningstiden. Kommunerna har den kapaciteten\r\noch den kompetensen. Kommunerna har också,\r\nsom vi kunde höra senast på nyheterna i går kväll,\r\nmånga lediga lägenheter. Kommunerna kan sedan\r\ngöra den upphandling av tjänster som de anser sig\r\nbehöva. Verksamheten blir på det sättet\r\ndecentraliserad och därmed överblickbar. Insynen\r\nblir maximal, och bättre förutsättningar för att\r\nmotarbeta främlingsfientlighet och rasism kan\r\nskapas.</pre><pre>Herr talman! Jag står naturligtvis bakom hela vår\r\nmeningsyttring men yrkar bifall endast till mom.\r\n11, 12 och 13. Vi kommer att rösta också för\r\nreservationerna 3, 7, 11 och 13.</pre><pre>Anf. 47  MAUD BJÖRNEMALM (s)\r\nreplik:</pre><pre>Herr talman! Jag vill säga till Berith Eriksson, som\r\nvid alla tillfällen kritiserar Invandrarverket och\r\ndess organisation, att den organisation som\r\nInvandrarverket för närvarande har har beslutats\r\nav riksdagen. Den var föremål för utredning, den\r\nföreslogs i en proposition och den diskuterades här\r\ni riksdagen, och enligt vad jag kan minnas var det\r\ninte några större meningsskiljaktigheter mellan\r\nVänsterpartiet och majoriteten i den frågan.</pre><pre>Jag tycker därför att det är litet underligt att man\r\nständigt och jämt återkommer till den här kolossen.\r\nVisst kan det finnas anledning att kritisera\r\nInvandrarverket, men jag har aldrig hört att Berith\r\nEriksson och Vänsterpartiet skulle ha haft några\r\nradikala förslag om hur man skall ändra den här\r\norganisationen. Man uttrycker bara att\r\norganisationen skall brytas ner, den skall bli mycket\r\nmindre och då skall det bli så mycket bättre. Man\r\nhar också en övertro på att om\r\nfrivilligorganisationerna och kommunerna skulle\r\növerta verksamheten så skulle alla problem\r\nförsvinna i ett nafs. Jag tror faktiskt inte att\r\nverkligheten är sådan. Verkligheten är den att det\r\nhar kommit så många asylsökande att\r\nförläggningsorganisationen inte har kunnat fungera\r\nordentligt. Det är klart att det finns många orsaker\r\ntill det.</pre><pre>Berith Eriksson sade vidare att jag hade sagt att\r\nkosovoalbanerna inte hade något skyddsbehov. Jag\r\ntalade över huvud taget inte om skyddsbehov. Jag\r\ntalade om visumtvång. När regeringen införde\r\nvisumtvång minskade tillströmningen av\r\nasylsökande från Kosovoprovinsen. Av dem som\r\nfinns här finns det säkert en del som har\r\nskyddsbehov. Det har dock visat sig genom\r\nInvandrarverkets utredningar att de flesta har ett\r\nmycket svagt skyddsbehov och således inte\r\nkommer att få asyl i Sverige.</pre><pre>Anf. 48  BERITH ERIKSSON (v) replik:</pre><pre>Herr talman! Jag är i dag inte ensam om denna\r\nkritik mot Invandrarverket. Den delas av JO, JK,\r\nOmbudsmannen mot etnisk diskriminering och\r\nolika politiska partier, även av socialdemokrater.</pre><pre>Maud Björnemalm sade att vi inte har kommit med\r\nnågra radikala förslag. Jag rekommenderar Maud\r\nBjörnemalm att ta sig tid att läsa igenom våra\r\nmotioner. Det kan hon knappast ha gjort, eftersom\r\nhon kommer med ett sådant påpekande.</pre><pre>Jag undrar vad som låg bakom det beslut som\r\nfattades 1985 om att Invandrarverket skulle bygga\r\nupp en mottagarkapacitet med slussar och med\r\nförläggningar. De asylsökande skulle inte längre bo\r\nute i kommunerna. Jo, bakgrunden var att man från\r\nInvandrarverkets sida ansåg att det blir så\r\nbesvärligt om de asylsökande kommer i kontakt\r\nmed lokalbefolkningen. Det blir så besvärligt när\r\nde asylsökande skall utvisas om privatpersoner\r\nlägger sig i och har synpunkter på verkets\r\nhantering. Jag hade nu inte tid att gå in på detta,\r\nmen jag har gått igenom den debatt som förelåg vid\r\ndet tillfället. Dåvarande vpk gick emot att\r\nInvandrarverket skulle bygga upp den här\r\norganisationen med egna slussar och förläggningar.</pre><pre>Sedan till frågan om albaner från Kosova.\r\nVisumtvånget stoppar naturligtvis upp\r\nflyktingströmmen. Men det är inte detsamma som\r\natt dessa personer inte har skyddsbehov. Att\r\nInvandrarverket, Utlänningsnämnden och även\r\nregeringen i vissa fall har gjort bedömningen att\r\npersoner inte löper risk för förföljelse om de\r\nåtervänder överensstämmer inte heller med\r\nsanningen. Jag har sedan en tid tillbaka försökt få\r\nvisum för att åka in i Kosova. Det är helt omöjligt.\r\nIngen kommer in där. Kyrkans folk, som försökte\r\nkomma in för att följa upp vad som har hänt med\r\ndem som har sänts tillbaka, har inte heller lyckats\r\nkomma in. Vi kommer i alla fall att åka\r\nMakedonien, och vi hoppas att där kunna träffa\r\nmänniskor som vet vad som har hänt med albaner\r\nsom skickats tillbaka till Kosova.</pre><pre>Anf. 49  MAUD BJÖRNEMALM (s)\r\nreplik:</pre><pre>Herr talman! Berith Eriksson frågade varför man\r\ngjorde den här omorganisationen. Jo, det skedde i\r\nsyfte att förkorta handläggningstiderna.\r\nKommunerna ville faktiskt att de som fanns i\r\nkommunerna skulle ha uppehållstillstånd. Man\r\nville ha möjlighet att ge dem svenskundervisning.\r\nMan ville få möjligheter att slussa ut dem i\r\narbetslivet. Det var omöjligt om man inte visste att\r\nde som fanns i kommunerna hade\r\nuppehållstillstånd. Slussarna och förläggningarna\r\nkom till för att förkorta handläggningstiderna. Det\r\nvar det primära. Man gjorde en regionindelning,\r\noch man ville decentralisera verksamheten.\r\nKonstigare än så var det faktiskt inte.</pre><pre>Kritiken mot att det sedan inte fungerade tycker jag\r\natt man kanske skall rikta mot regering och riksdag\r\noch inte mot den förvaltande myndigheten.</pre><pre>Anf. 50  BERITH ERIKSSON (v) replik:</pre><pre>Herr talman! Jag riktar naturligtvis inte kritik mot\r\nde personer som arbetar inom Invandrarverket. De\r\när systemets fångar. Det är här i riksdagen som jag\r\nframför kritiken. Det är här i riksdagen som vi skall\r\nfatta beslut om hur myndigheten skall se ut i\r\nframtiden.</pre><pre>Maud Björnemalm kom med en redogörelse över\r\nvad som föregick beslutet år 1985. Det är\r\nsymtomatiskt att man i stället för att ta itu med\r\nproblem som är förknippade med t.ex.\r\nsvenskundervisningen beslutar att man skall\r\navskilja flyktingarna från lokalbefolkningen. Det\r\nvar detta som det handlade om. Det var inte fråga\r\nom decentralisering. Det innebär väl ingen större\r\ndecentralisering om flyktingarna bor i en\r\nförläggning som Invandrarverket har byggt i en\r\nkommun jämfört med om flyktingarna bor i\r\nkommunens lägenheter och kommunen har ansvar\r\nför vistelsen.</pre><pre>Förste vice talmannen anmälde att Maud\r\nBjörnemalm anhållit att till protokollet få\r\nantecknat att hon inte ägde rätt till ytterligare\r\nreplik.</pre><pre>Anf. 51  LARS MOQUIST (nyd) replik:</pre><pre>Herr talman! Berith Eriksson tog upp frågan om\r\nillegal invandring, att flyktingar brukar komma\r\noanmälda. Javisst, så är det självfallet. När det\r\ngäller illegalt asylsökande måste vi klart ange att vi\r\ninte accepterar det här. Förmodligen ser vi nu bara\r\nen test av de attityder vi har i Sverige. Först bråkar\r\nvi litet allmänt, men sedan accepterar vi att ett\r\nasylmottagande får ske på det här sättet. Det ställer\r\nsig säkert de som sysslar med den här verksamheten\r\nbakom.</pre><pre>Om vi inte reagerar utan accepterar att man kan\r\nkomma in i Sverige och söka asyl på det här sättet\r\nkan det komma tiotusentals flyktingar. Därför\r\nmenar jag att vi måste reagera. Vi måste reagera\r\nmot smugglarna med skärpta straff och genom att\r\nförverka deras fartyg. Vi måste också ge en signal\r\ntill dem som kommer in i landet på det här sättet\r\nom att vi inte accepterar det här och att de löper\r\nmycket stor risk att utvisas från landet. Jag tror att\r\nen sådan signalpolitik måste fram, för att det här\r\ninte skall bli ett ohållbart problem för oss i\r\nframtiden.</pre><pre>Anf. 52  BERITH ERIKSSON (v) replik:</pre><pre>Herr talman! Jag måste verkligen få ställa en fråga\r\ntill Lars Moquist: Vad är en legal ansökan från en\r\nflykting?</pre><pre>Ny demokrati pratar om flyktingsmuggling och\r\nmenar att man utan vidare kan säga att en flykting\r\nsom blir insmugglad inte har något skyddsbehov.\r\nMan måste hålla isär olika saker. Människor som\r\nför ekonomisk vinning smugglar in flyktingar i\r\nlandet skall naturligtvis ha sitt straff.</pre><pre></pre><pre>Hur skulle balterna under Sovjettiden ha kunnat ta\r\nsig till Sverige, om de inte hade blivit både\r\nutsmugglade och insmugglade? Hur skulle många\r\nandra personer, t.ex. judarna som lyckades fly\r\nunder första delen av andra världskriget, ha kunnat\r\nta sig ut från en säker död om de inte hade blivit\r\nbåde utsmugglade och insmugglade? Det är i sig,\r\ntycker jag, väldigt stötande att prata om människor\r\npå ungefär samma sätt som man talar om vapen och\r\nnarkotika.</pre><pre>Anf. 53  GUSTAF VON ESSEN (m):</pre><pre>Herr talman! Flykting- och invandrarpolitiken är\r\nen stor och komplicerad fråga med många bottnar.\r\nVår nuvarande lagstiftning på området tillkom\r\nunder andra omständigheter och med andra\r\nförutsättningar än de som gäller i dag.\r\nFundamentala förändringar har ägt rum i Europa\r\nmen även på andra håll. Länder som tidigare var\r\ndiktaturer är i dag demokratier eller under en\r\nprocess mot demokrati. Frigörelsen innebär\r\nemellertid inte bara politisk frihet utan också en\r\nfrihet att fly undan den fattigdom, den misär och de\r\nkonflikter som årtionden av förtryck skapat.</pre><pre>Förtryck och diktatur har i en del länder kunnat\r\nhållas tillbaka. Etniska, språkliga och kulturella\r\nskillnader har inte kunnat komma till uttryck. Men\r\nefter kommunismens fall och den frihetsrörelse\r\nsom gått över Europa har etniska konflikter på\r\nmånga håll också blommat upp.</pre><pre>Det mest tragiska exemplet på detta är givetvis det\r\nforna Jugoslavien. Det är faktiskt en skam att i\r\nEuropa år 1993 få uppleva det som nu sker i\r\nBosnien. De serbiska friskarornas skändning av\r\noch terrordåd mot den muslimska civilbefolkningen\r\när ett av mänsklighetens lågvattenmärken. Det som\r\nsmärtar allra mest är dock världssamfundets och de\r\neuropeiska organisationernas oförmåga att hantera\r\nläget. Visst görs insatser av FN, visst förhandlas om\r\nfredsplaner, men intrycket av brist på kraftfullt\r\nledarskap och i praktiken en sorts tyst acceptans av\r\natt problemen är olösliga dominerar tyvärr. Ett\r\nmilitärt ingripande för att skydda civilbefolkningen\r\nsynes nu bli allt nödvändigare.</pre><pre>Denna konflikt i Bosnien genererar givetvis\r\nflyktingströmmar. Människor söker sig till andra\r\nländer för att slippa elände och förtvivlan.\r\nFlyktingläger har upprättats i närområdena, och\r\nhundratusentals människor är nu inkvarterade\r\nhjälpligt men utan någon klar uppfattning om\r\nframtiden. Våldtagna och torterade, barn som sett\r\noch upplevt de vidrigaste avarterna av mänsklig\r\naktivitet -- vilken framtid kan dessa människor\r\nerbjudas?</pre><pre>Sverige gör insatser i området både med FN-trupp\r\noch med insatser direkt riktade till flyktingar.\r\nUNHCR:s insatser är betydande, och inriktningen\r\när klar, nämligen att flyktingarna i första hand skall\r\nrepatrieras. FN:s flyktingkommissarie Sadako\r\nOgata är mycket tydlig på denna punkt, även om\r\nperspektivet vad gäller Bosnien är dystert.</pre><pre>UNHCR:s policy är således generellt den att\r\nfrivillig repatriering är den enda möjliga lösningen\r\npå världens flyktingproblem. Endast i\r\nundantagsfall, när det kan motiveras utifrån den\r\nenskildes säkerhetssituation eller då det gäller\r\nfysiskt eller psykiskt handikappade, kan\r\nomplacering till tredje land bli aktuell. Svensk\r\nlagstiftning och flyktingpolitik bör givetvis anpassas\r\ntill UNHCR:s principer.</pre><pre>Flyktingströmmarna till Sverige emanerar\r\nhuvudsakligen numera från området som förut\r\nhette Jugoslavien. Under föregående år kom över\r\n50 000 kosovoalbaner till vår gräns för att söka asyl.\r\nVidare förekom också ett inflöde av makedonier.\r\nFrån övriga delar av det gamla Jugoslavien har\r\nockså kommit asylsökande. Något akut\r\nskyddsbehov föreligger i allmänhet inte för dessa\r\nasylsökande. Efter en tidskrävande juridisk process\r\navvisas de allra flesta, bortsett från dem som nu\r\nkommer från krigsområdet i Bosnien.</pre><pre>Hittills i år har över 12 000 bosnier kommit för att\r\nsöka uppehållstillstånd. Med den tendens som nu\r\nfinns befaras det att antalet kan komma att öka till\r\n50 000 --60 000 vid årets slut, om det fortsätter som\r\nunder de senaste månaderna. Just nu är det i stort\r\nsett bara bosnier som kommer. Regeringens\r\ninställning tycks vara att dessa personers ärenden,\r\nefter en utredning vid ankomsten, inte skall\r\nbehandlas i avvaktan på den utveckling som äger\r\nrum i Bosnien. I sammanhanget kan påpekas att\r\nregeringens planeringsram i budgeten utgår från\r\n30 000 asylsökande kommande budgetår.\r\nRealismen beträffande detta får väl var och en\r\nbedöma.</pre><pre>Man kan med fog fråga sig vad som skall hända med\r\nde bosniska asylsökandena. Frivillig repatriering är\r\nju i dag inte möjlig. Inte heller är det möjligt att ge\r\npermanenta uppehållstillstånd. Om så sker får vi\r\nsannolikt en mycket kraftig ''pull-effekt'', dvs. att\r\nlångt fler flyktingar skulle söka sig hit. Ett\r\nalternativ är möjligen att införa en lagstiftning som\r\nger möjlighet att ge kollektiva tillfälliga\r\nuppehållstillstånd. Utkast till en sådan lagstiftning\r\nfinns. Regeringen bör väl överväga om en sådan\r\nlagstiftning skulle kunna vara lämplig när det gäller\r\nbosnierna.</pre><pre>Dessutom vet vi egentligen inte om just de som\r\nkommer hit har de största behoven att få skydd och\r\nfå stanna. Man kommer i allmänhet i bussar som\r\nchartrats. På något sätt har de flesta gjort en sorts\r\nval genom att bekosta en resa till Sverige i stället\r\nför att söka upp eller kvarstanna i ett flyktingläger i\r\nKroatien eller på annan plats inom närområdet.\r\nInte är det något ljust perspektiv att tiotusentals\r\nbosnier sannolikt kommer att vistas här kanske i\r\nåratal, i en sorts gråzon, utan någon klar framtid\r\noch till stora kostnader för skattebetalarna.\r\nRegeringen bör skyndsamt klarlägga sin policy på\r\ndetta område. Jag hoppas att invandrarministern\r\nredan i dag kan ge oss en indikation på regeringens\r\nsyn härvidlag.</pre><pre>Herr talman! Flykting- och invandringspolitiken\r\nmåste ske i samarbete med FN och samordnas med\r\növriga europeiska länder. Vi kan göra väsentligt\r\nstörre insatser för flyktingar och till mycket lägre\r\nkostnader om vi gör det i flyktingarnas närområde.\r\nDet är det internationella samarbetet som nu måste\r\nlyftas fram ännu mer. Då är det också viktigt att vår\r\nlagstiftning åtminstone huvudsakligen ansluter sig\r\ntill det regelsystem som ändå finns i övriga\r\nVästeuropa.</pre><pre>Särskilt viktigt är det att följa arbetet inom den\r\neuropeiska gemenskapen med de försök till\r\nharmonisering som där pågår. Vi kan inte längre ha\r\nen i många hänseenden avvikande nationell\r\ninvandringspolitik. Vår profil ger omvittnat\r\nsignaler till omvärlden som medför att fler\r\nasylsökande kommer hit än till de allra flesta\r\njämförbara länder. Regeringen har tillsatt en\r\nutredning om den framtida flykting- och\r\ninvandrarpolitiken. Den skall ju börja med att\r\nundersöka de regler och skyddsbestämmelser som\r\nfinns i andra jämförbara länder och bedöma\r\nhuruvida förändringar skall föreslås i vår egen\r\nlagstiftning. Frågan är brännande och måste\r\nprioriteras.</pre><pre>Socialdemokraterna tycks vara inne på liknande\r\ntankegångar och i sin reservation nr 1 i betänkandet\r\nförs resonemang som är av intresse i det kommande\r\nutredningsarbetet. En förändring av asylbegreppet\r\nmåste övervägas. Utskottsmajoriteten menar dock\r\natt utredningen bör få arbeta med detta utan\r\ndirekta bindningar som ett riksdagsbeslut kan\r\nkomma att innebära om reservationen i dag skulle\r\nvinna bifall. Över huvud taget skall utredningen se\r\növer och bedöma vilka samarbetsformer som finns\r\ninternationellt och se om det finns en möjlighet,\r\nmed en förändrad inriktning av utvecklingsarbetet,\r\natt försöka påverka grundorsakerna till påtvingad\r\nutvandring. Nyckeln till en humanitär och realistisk\r\nflyktingpolitik ligger i det internationella\r\nsamarbetet.</pre><pre>Förutom frågan om asyl finns det en rad andra\r\nproblemställningar som bör kommenteras. Frågan\r\nom massflyktssituationer har fått ökad aktualitet.\r\nFlyktingströmmar kan uppstå snabbt och oväntat.\r\nSituationen på Balkan har berörts. Den spända\r\nsituationen i Ryssland och mellan de nya\r\nrepublikerna i det forna Sovjet kan plötsligt\r\ngenerera flyktingströmmar av stora dimensioner.\r\nDet är viktigt att vi har en policy för hur vi klarar\r\nsådana situationer. En beredskap, både mental och\r\nfysisk, måste finnas. Ett förslag till en lag om en\r\nreglering av massflyktssituationer bör därför\r\nföreläggas riksdagen. Ett PM har utarbetats och är\r\nnu uppenbarligen ute på remiss. Det är bra att\r\nregeringen nu bereder denna fråga.</pre><pre>Socialdemokraterna har i en reservation tagit upp\r\nfrågan om antalet kvotflyktingar. Anslaget i fråga\r\nhar nu fått en annan karaktär. Avsikten är att en\r\nmer flexibel användning skall kunna åstadkommas.\r\nI nära samarbete med UNHCR skall särskilda\r\ninsatser kunna ske, som bl.a. kan innebära\r\növerföring av flyktingar i den s.k. kvoten till\r\nSverige. Anslaget skall dock också kunna användas\r\nsom en rörlig resurs i nödsituationer och stå till\r\nUNHCR:s förfogande. Det är, som jag tidigare har\r\npåpekat, UNHCR:s policy att i första hand\r\nrepatriera flyktingar frivilligt. Överföring till tredje\r\nland är inte längre ett förstahandsalternativ, och\r\nflyktingkommissarien har bedömt ett sjunkande\r\nbehov härav. Icke desto mindre finns en\r\nplaneringsram på minst 1 250 s.k. kvotflyktingar,\r\nmen pengar finns avsatta för ytterligare insatser.\r\nDet är således viktigt och riktigt att dessa insatser\r\nsker i nära samverkan med UNHCR. Därför har\r\nutskottsmajoriteten en något annan bedömning än\r\nden som kommer till uttryck i socialdemokraternas\r\nmotion. Inte heller finns det för närvarande\r\nanledning att, såsom socialdemokraterna föreslår,\r\ntillsätta en nationell kommission, även om det\r\nligger mycket i att en samordning är viktig mellan\r\nflyktingpolitik, FN-bistånd, u-landshjälp och\r\nÖsteuropasamarbete.</pre><pre>Även anhörigbegreppet har tagits upp i\r\nSocialdemokraternas motion Sf626 samt i andra\r\nmotioner. En översyn avses ske av utredningen. En\r\nviss skärpning av anhörigbegreppet kan inte\r\nuteslutas. Sverige tycks ha ett något vidare och mer\r\ngeneröst anhörigbegrepp än flertalet andra\r\njämförbara länder. EG-länderna har ännu ingen\r\nenhetlig policy, men tankar kring anhörigbegreppet\r\nfinns formulerade i den s.k. Dublinkonventionen.\r\nDet innebär en flyktings föräldrar och barn under\r\n18 år samt annan anhörig om särskilt behov finns.</pre><pre>Herr talman! Handläggningstiderna är ett\r\nomvittnat stort problem. Det är ett elände för den\r\nenskilde asylsökanden. Ovissheten är för många\r\ngivetvis en mara. Andra som vet att de kommer att\r\nfå avslag gör allt för att fördröja avvisningen,\r\neftersom alternativet frivillig avresa framstår som\r\nsämre. Förläggningslivet är passiviserande och\r\ndemoraliserande. Kriminalitet är inte ovanligt.</pre><pre>Väntetiderna binder också mycket stora resurser.\r\nStatens utgifter blir hissnande och tilläggsanslag\r\nuppåt 4 miljarder krävs nu för detta budgetår. I dag\r\nfinns förläggningar över hela landet. Om vi skulle\r\nsamla alla asylsökande på en plats, finge vi hyra in\r\nen hel stad av Sundsvalls storlek.</pre><pre>Stora resurser har lagts ned på ökad\r\nutredningskapacitet både i Invandrarverket och i\r\nUtlänningsnämnden. Det är möjligt att ytterligare\r\nutredningsresurser skulle kunna nedbringa\r\nväntetiderna något. Vi tror dock inte att det i första\r\nhand är resursbrist som är problemet. Även de\r\nomfattande överklagningsmöjligheter som finns\r\nförlänger vistelsetiderna. Dessa har nyligen setts\r\növer i en utredning av SIV:s överdirektör Per-Eric\r\nNilsson. De av honom föreslagna förändringarna\r\nkan bidra till att nedbringa vistelsetiderna. Men till\r\nsyvende och sist är det våra asylregler som avgör\r\nomfattningen av antalet asylsökande och därmed\r\nhandläggningstider och kostnader. Att som Ny\r\ndemokrati föreslår dra ner på anslagen till SIV och\r\nUtlänningsnämnden skulle i nuläget enbart\r\nförlänga vistelsetiderna.</pre><pre>En omfattande debatt har förts beträffande SIV:s\r\nförläggningsverksamhet. Under förra året skedde\r\nen närmast explosionsartad ökning av antalet\r\nasylsökande, och helt extraordinära åtgärder\r\nkrävdes för att kunna härbärgera alla. Snabba\r\nkontrakt fick upprättas med uthyrare och i en del\r\nfall utnyttjades säkerligen SIV:s prekära läge.\r\nProfessionalismen var kanske inte heller fullödig på\r\nupphandlarsidan. Till stora delar anser jag dock att\r\nkritiken är orättvis. Det är fortfarande riksdag och\r\nregering som avgör vilka regler som gäller\r\nbeträffande invandring. Att 50 000 kosovoalbaner\r\nunder några sommar- och höstmånader valde att\r\nsöka sig hit kan givetvis inte Invandrarverket\r\nklandras för. Tvärtom ville Invandrarverket ha\r\nvisumtvång även för kosovoalbaner, något som\r\nregeringen uppenbarligen inte bedömde som\r\nmöjligt i det aktuella läget. Även när detta är sagt\r\när det viktigt att konstatera att Invandrarverket\r\nmåste bli mer effektivt och professionellt i sin\r\nhantering. Att en sådan förbättring fortlöpande\r\nsker kan utläsas av den successiva sänkningen av\r\ndagkostnaderna per asylsökande som nu sker och\r\nsom under innevarande år beräknas kunna komma\r\nner under 200 kr per flyktingdygn.</pre><pre>Redan 1975 fastställdes de nu gällande\r\ninvandrarpolitiska målen, dvs. jämlikhetsmålet,\r\nvalfrihetsmålet och samverkansmålet. Invandrarna\r\nskulle erhålla samma möjligheter som befolkningen\r\ni övrigt men också få samma skyldigheter.\r\nInvandrarna skulle ges rätt att få uttrycka en egen\r\nspråklig och kulturell identitet. En tolerans och\r\nsamverkan skulle etableras mellan\r\nmajoritetsbefolkningen och de olika minoriteterna.\r\nAllt detta kräver olika insatser av stat och kommun.\r\nSvenskundervisning, hemspråksundervisning,\r\nsärskilda arbetsmarknadspolitiska insatser, stöd till\r\ninvandrarföreningar, stöd till invandrarkultur och\r\ntidskrifter samt åtgärder mot rasism och\r\nfrämlingsfientlighet samt en rad andra aktiviteter är\r\nde medel som finns för att de invandrarpolitiska\r\nmålen skall kunna vidmakthållas.</pre><pre>Den tillsatta utredningen skall utvärdera huruvida\r\nmålen har kunnat uppnås med den förda politiken\r\noch huruvida förändringar av inriktningen bör ske,\r\nmen också överväga eventuella förändringar av\r\nmålen.</pre><pre>Riksdagens revisorer har särskilt påpekat vikten av\r\natt snabbt utvärdera svenska för invandrare, SFI.\r\nDet måste vara av allra största vikt att invandrarna\r\nlär sig svenska så fort som möjligt. Inte minst är\r\ndetta avgörande för att erhålla jobb men också för\r\nett aktivt deltagande i samhällslivet. Det måste nu\r\ngöras stora ansträngningar, så att invandrargrupper\r\ninte förvisas till ett permanent beroende av det\r\nsvenska trygghetssystemet. Svenskkunskaperna är\r\navgörande för invandrarnas anpassning till det\r\nsvenska samhällslivet. Mycket tyder på att\r\nsvenskundervisningen inte når de uppställda\r\nmålen. Högre krav på invandrarna själva är i detta\r\nsammanhang också nödvändigt. Normalisering i så\r\nmåtto att invandrarna skall se som sitt jobb att åtta\r\ntimmar om dagen gå på svenskundervisning\r\noch/eller göra hemläxor borde vara självklart.</pre><pre>Över huvud taget har vi i Sverige haft en tendens att\r\nklientisera invandrarna. Socialtjänsten har i mångt\r\noch mycket fungerat som en sorts aladåb som\r\nomsluter den enskilde. Beroendet av bidrag av\r\nskiftande slag passiviserar och demoraliserar.\r\nKopplingen till socialtjänsten bör tonas ner. Den av\r\nriksdagen beslutade introduktionsersättningen ger\r\nförbättrade möjligheter att ställa krav på den\r\nenskilde invandrarens deltagande i de aktiviteter\r\nsom är nödvändiga för en anpassning till svenskt\r\nsamhällsliv.</pre><pre>Enligt socialtjänstlagen har kommunerna ansvar\r\nockså för socialbidrag för äldre invandrare utan\r\nsvensk pension samt för vissa andra grupper\r\nflyktinganhöriga. I en motion från Björn Kaaling\r\nm.fl. har statens bristande ansvarstagande för\r\nkostnaderna för denna grupp påtalats. Enligt\r\nriksdagsbeslut i samband med ändrade\r\npensionsbestämmelser med anledning av EES-\r\navtalet konstaterades att denna fråga ytterligare\r\nmåste belysas. Enbart i Uppsala uppgår nu\r\nsocialbidragskostnaderna för denna grupp av\r\ninvandrare till över 20 miljoner kronor årligen.\r\nMotionen tillgodoses genom att den\r\nparlamentariska utredningen har som uppgift att\r\nockså belysa och bedöma denna för kommunerna\r\nså viktiga fråga.</pre><pre>Herr talman! Flyktingfrågorna kommer att stå\r\nmycket högt på dagordningen under lång framtid,\r\ninte bara i Sverige utan även i vår omvärld. Det är\r\ndärför avgörande att vi samordnar oss med övriga\r\njämförbara länder omkring en flykting- och\r\ninvandringspolitik som skall präglas av humanism\r\noch realism.</pre><pre>Efter Maud Björnemalms anförande ser jag väldigt\r\ngoda förutsättningar för samsyn på många av de\r\nområden som jag här har berört. Jag tror att det\r\nfinns goda förutsättningar för att denna utredning\r\nskall komma fram till ett bra resultat. Problemet är\r\nbara att vi inte kan vänta på utredningens olika\r\nbetänkanden. Det finns nämligen en verklighet här\r\noch nu. Det är viktigt att regeringen och riksdagen\r\ninte hänvisar allting till utredningen. Det måste\r\nockså vidtas åtgärder nu och snabbt. En av den\r\nkanske mest brännande åtgärden är kanske att\r\nändra asylbegreppet.</pre><pre>Efter detta något långa anförande, där ändå så\r\nmycket har måst utelämnas, vill jag yrka bifall till\r\nhemställan i utskottets betänkande och avslag på\r\nreservationerna.</pre><pre>Anf. 54  MAUD BJÖRNEMALM (s)\r\nreplik:</pre><pre>Herr talman! Vi har aldrig påstått att överföring till\r\ntredje land skulle vara ett första alternativ när det\r\ngäller flyktingkvoten. Vi är väl medvetna om att\r\nUNHCR har tre möjligheter: frivillig repatriering,\r\nintegration i första asylland och en omplacering till\r\ntredje asylland. Men vi tycker att det med den\r\nsituation som i dag råder inte är särskilt generöst att\r\nsänka flyktingkvoten såsom regeringen har gjort.\r\nDet tycker man egentligen inte i utskottet heller,\r\neftersom det i betänkandet sägs att utskottet anser\r\natt Sverige bör visa generositet i fråga om att ta\r\nemot flyktingar inom ramen för en organiserad\r\növerföring.</pre><pre>Anf. 55  GUSTAF VON ESSEN (m) replik:</pre><pre>Herr talman! Jag tror inte att det skiljer sig så\r\nmycket mellan mig och Maud Björnemalm på\r\ndenna punkt. Vad som bör framhållas är att\r\nUNHCR medvetet har förändrat sin policy. Detta\r\nhar ganska tidigt klarlagts av den nya\r\nflyktingkommissarien. Vad jag förstår är det detta\r\nsom har föranlett att regeringen har velat använda\r\ndetta konto som en mer flexibel resurs. På så sätt\r\nkan man i nära samverkan med UNHCR\r\ngenomföra de åtgärder som av\r\nflyktingkommissarien bedöms vara de mest viktiga.\r\nDå är det mindre intressant att sätta en exakt\r\nsumma för hur många kvotflyktingar som skall tas\r\nemot, utan det blir en effekt av vad UNHCR och\r\nden svenska regeringen gemensamt kommer fram\r\ntill.</pre><pre>Anf. 56  MAUD BJÖRNEMALM (s)\r\nreplik:</pre><pre>Herr talman! Vi ställer naturligtvis upp på flexibla\r\ninsatser. Men om det nuvarande antalet\r\nkvotflyktingar, dvs. 2 000, hade behållits med det\r\nschablonbidrag för dessa 2 000 som utbetalas till\r\nkommunerna, hade man haft en större flexibel\r\ninsats än vad man har i dag när kvoten sänks och\r\nman sedan beräknar att man skall ha den flexibla\r\ninsats som, vad jag förstår, blir kostnaden för 550\r\npersoner. Detta är den flexibla insats som\r\nregeringen har att diskutera med UNHCR om.</pre><pre>Anf. 57  GUSTAF VON ESSEN (m) replik:</pre><pre>Herr talman! Från Moderata samlingspartiet har vi\r\nockså varit inne på en ökad flyktingkvot, som det\r\ntidigare hette, eller att man tillhandahåller mer\r\nresurser för just den här typen av insatser. Men vi\r\nmenar att det skall kombineras med en översyn av\r\nasylregler för att få en bättre bedömning, vilket\r\nMaud Björnemalm tidigare har sagt, av vilka som\r\nhar de största behoven av att få komma till Sverige\r\noch av att på olika sätt få skydd. Utvecklingen får\r\nnu visa vad vi kommer fram till. Jag är inte\r\nfrämmande för att öka dessa insatser, som också\r\nMaud Björnemalm tycks vilja göra, men det måste\r\ndå kopplas till en förändrad asyllagstiftning.</pre><pre>Anf. 58  BERITH ERIKSSON (v) replik:</pre><pre>Herr talman! Den anda av misstroende mot\r\ninvandrarna och deras vilja att lära sig svenska och\r\natt arbeta stör mig litet grand. Det har under lång\r\ntid funnits kritik mot SFI-undervisningen och\r\nAMU för att det har varit mycket dålig kvalitet på\r\nSFI-undervisningen och för att outbildad personal\r\nofta har anlitats. Jag har på många ställen träffat\r\nlågstadielärare som inte längre orkar med små\r\nbarn. De försöker använda samma metodik med\r\nsmå barn som i det yrkesverksamma livet. En\r\nannan metodik behövs i undervisningen av vuxna.</pre><pre>Det råder en bristande differentiering när det gäller\r\nundervisningen. Analfabeter och högt utbildade\r\npersoner placeras i samma grupper. Man kan ha en\r\ngrupp som har kommit en bit på väg i\r\nundervisningen när en ny flykting kommer till\r\nkommunen. Man börjar då om från noll igen osv.</pre><pre>Vittnesmålen om att invandrarna helt enkelt har\r\ntröttnat och inte orkar delta i en\r\nsvenskundervisning som inte leder någonstans,\r\nmåste man ta på allvar. Något bättre måste hända\r\nnär det gäller såväl SFI-undervisningen som AMU-\r\nutbildningarna.</pre><pre>Jag håller med om att dagens situation är\r\nproblematisk. Tiotusentals bosnier lever\r\nexempelvis här i en gråzon. Det scenario som man\r\nibland kan skymta när det gäller utökade krig och\r\nkärnkraftsolyckor i våra närområden kan verkligen\r\nsätta stora flyktingmassor i rörelse. Jag håller med\r\nGustaf von Essen om att både en gemensam\r\neuropeisk överenskommelse och en genomarbetad\r\nplan som kan presenteras för vårt folk behövs.\r\nDärigenom kan man skapa både fysisk och mental\r\nberedskap i stället för att bara ropa efter visum och\r\nstängda gränser.</pre><pre>Anf. 59  GUSTAF VON ESSEN (m) replik:</pre><pre>Herr talman! När det gäller SFI kan man hänvisa\r\ntill den rapport som Riksdagens revisorer har gjort\r\ni ordning och som för några månader sedan\r\npresenterades för oss riksdagsmän. Man har gjort\r\nen översyn av SFI, i vilken konstateras att brister\r\nfinns när det gäller att uppnå de mål som riksdagen\r\nhar ställt för svenska staten. Detta måste man nu\r\nutvärdera och försöka att få en förbättring till\r\nstånd. Det är då flera åtgärder som behövs.</pre><pre>Det behövs klarare och mer distinkta krav\r\ngentemot invandrarna. Man kommer aldrig runt\r\nproblemet om man inte får en förståelse hos dem\r\nför att det är a och o att lära sig svenska. Man kan\r\ninte glida in i ett beroende av det svenska\r\ntrygghetssystemet i all framtid, utan man måste\r\nförsöka att skaffa sig färdigheter och möjligheter\r\natt själv delta i samhällslivet och att skaffa jobb. Då\r\när svenskan oerhört viktig. Jag kan inte komma\r\nfram till annat än att svenskkunskaperna är\r\navgörande för att invandrare skall kunna integreras\r\ni det svenska samhällslivet.</pre><pre>Anf. 60  BERITH ERIKSSON (v) replik:</pre><pre>Herr talman! Eftersom min man är invandrare har\r\njag alltid haft ett brett kontaktnät när det gäller\r\ninvandrare. De som verkligen vet att det är a och o\r\natt lära sig svensk är invandrarna själva.</pre><pre>Vänsterpartiet har i minst tio års tid motionerat om\r\njust vikten av en fungerande svenskundervisning.\r\nVi har påpekat de brister som har funnits. Vi är\r\nnaturligtvis glada över att det nu börjar ske saker\r\npå detta område.</pre><pre>Anf. 61  Kulturminister BIRGIT FRIGGEBO\r\n(fp):</pre><pre>Herr talman! Att diskutera flyktingpolitiken utan\r\natt ta hänsyn till omvärlden -- i dessa dagar speciellt\r\nJugoslavien -- låter sig naturligtvis inte göra. Kriget\r\noch situationen i Jugoslavien i övrigt påverkar hela\r\nvärlden. I FN är man engagerad i att åstadkomma\r\nfred. Det finns internationell militär närvaro i\r\nområdet. Skydd och humanitär hjälp ges bl.a.\r\ngenom UNHCR för flyktingar i närområdet. Från\r\nsvensk sida är vi djupt engagerade i alla dessa\r\naktiviteter.</pre><pre>Jag har noterat att man i utrikesutskottets\r\nbetänkande 1992/93:UU21 om situationen i det\r\ntidigare Jugoslavien gör en fullödig redovisning av\r\nalla de olika insatser som Sverige gör genom\r\nmateriellt och personellt stöd, pengar, militär\r\nnärvaro och humanitär hjälp samt också genom\r\nolika internationella framstötar för att försöka att\r\nfå slut på kriget. Därutöver tar också Sverige emot\r\nflyktingar. De ges skydd, åtminstone tillfälligt,\r\nenligt den rekommendation som FN:s\r\nflyktingkommissarie har givit länderna i Europa.</pre><pre>Jag är säker på att vi i en framtid kommer att få\r\nmånga diskussioner och utvärderingar av hur EG,\r\nEuropa och FN har misslyckats med att med\r\ngemensamma åtaganden förhindra det värsta som\r\nhar hänt. Men huvudansvaret ligger naturligtvis på\r\nde stridande parterna när det gäller att nu få till\r\nstånd en fred i Jugoslavien. Inte minst serberna har\r\nett stort ansvar för att kriget i dag fortsätter med\r\nden brutalitet som kriget har.</pre><pre>Under senare tid har i den allmänna debatten\r\nefterlysts ett större engagemang från det svenska\r\nfolket. Det har visat sig svårt att samla in pengar till\r\nhumanitär hjälp i området. Det har märkts ganska\r\nfå och sporadiska protester mot det som händer i\r\nJugoslavien. Jämförelser har gjorts med andra\r\ntidigare konfliktområden och övergrepp mot\r\nmänniskor. Rent allmänt gör man bedömningen att\r\nfolk har svårt att engagera sig i denna fråga.</pre><pre>Jag skrev själv en artikel för några månader sedan\r\nefter det att jag hade besökt Kroatien. Jag beskrev\r\ngrymheterna där nere. Jag efterlyste just ett\r\nengagemang och ett stöd för de drabbade i\r\nJugoslavien. Den artikeln refuserades.</pre><pre>Nu kan man notera att framför allt kvinnor men\r\nockså män engagerar sig för de skändade kvinnorna\r\ni Bosnien. Det är naturligtvis alldeles utmärkt. Det\r\nfinns all anledning att kraftfullt fördöma och\r\ngivetvis även beivra krigsförbrytelser samt stödja\r\nde drabbade människorna, kvinnorna och deras\r\nfamiljer samt män som har suttit i olika fångläger,\r\noch ge dem hjälp, då i första hand på platser i\r\nnärområdet.</pre><pre>Det säger sig självt -- och många talare har i dag\r\nredan varit inne på det -- att flyktingpolitiken med\r\nnödvändighet måste bedrivas internationellt. Varje\r\nland för sig kan inte lösa dessa problem. Därför är\r\ndet väldigt viktigt att vi har en gemensam strävan\r\natt skaffa oss en samordnad flyktingpolitik i\r\nEuropa, självklart på Genèvekonventionens grund\r\nmen därutöver på den grund som den europeiska\r\nhumanistiska traditionen ger oss. Det är också\r\nnödvändigt att vi träffar ett slags europeisk\r\növerenskommelse eller konvention om gemensamt\r\nansvarstagande i massflyktssituationer.</pre><pre>Jag har många gånger tidigare i denna talarstol\r\nredovisat de olika engagemang, framstötar och\r\naktiviteter i skilda internationella sammanhang\r\nsom Sverige mycket aktivt driver och -- det vill jag\r\nsäga -- också drev under den tidigare\r\nsocialdemokratiska regeringen. Vid den\r\nemigrationspolitiska konferensen i Berlin inom\r\nkort kommer vi att ta nya initiativ inom ESK:s ram\r\nför att få till stånd någon form av gemensam\r\növerenskommelse beträffande\r\nmassflyktssituationer.</pre><pre>Maud Björnemalm sade att flyktingsituationen är\r\nsvårbegriplig. Ja, det som är svårbegripligt är\r\nnaturligtvis den ondska som gör att människor\r\ntvingas på flykt från sina hemländer. Vad som också\r\när svårbegripligt är den fattigdom och det elände\r\nvärlden runt som gör att människor söker sig till\r\nbättre förhållanden. De flyktingrörelserna låter sig\r\ninte struktureras eller planeras i förväg. De innebär\r\npåfrestningar på många andra länder. De\r\nasylsökande som vi har fått motta i Sverige under\r\nde senaste året har inneburit påfrestningar här\r\nhemma.</pre><pre>Jag har mångar gånger tidigare från denna talarstol\r\noch i andra sammanhang uppmärksammat och\r\näven tackat Invandrarverkets personal för de\r\ninsatser som den gjorde. Personalen klarade av\r\npåfrestningarna framför allt under förra sommaren\r\npå ett efter omständigheterna mycket bra sätt.\r\nPersonalen skaffade fram tak över huvudet, mat\r\noch försörjning över huvud taget under några korta\r\nmånader för en medelstor svensk stad.</pre><pre>Situationen i vår omvärld är svåröverblickbar.\r\nOsäkerheten här hemma är naturlig och förståelig,\r\neftersom situationen i vår omvärld är så turbulent\r\noch, skulle jag vilja tillägga, så ond.</pre><pre>Om man studerar det totala antalet flyktingar\r\nvärlden runt, finner man att Europa har tagit emot\r\nrelativt få. Till Sverige har kommit en liten rännil.\r\nSamtidigt anser jag att vi inte skall nedvärdera de\r\npåfrestningar som det innebär för vårt samhälle att\r\nta emot de flyktingar som har kommit hit.</pre><pre>Vi måste emellertid ha ett perspektiv på tillvaron\r\nockså i vårt land. Vi arbetar internationellt för att\r\nförebygga konflikter. Vi arbetar internationellt för\r\natt ge skydd och humanitär hjälp i närområden. Vi\r\narbetar internationellt för att nå gemensamma\r\növerenskommelser. Vi ger här i Sverige skydd åt\r\nmänniskor som ändå söker sig hit. Vi försöker att\r\nförbättra och förbilliga mottagningssystemet.</pre><pre>Maud Björnemalm berörde tillströmningen av\r\nasylsökande under förra sommaren och tog upp\r\nvisumfrågan. Hon sade att verket hade krävt att det\r\nskulle införas visum under juli månad. I själva\r\nverket var det verkets generaldirektör som skrev ett\r\nbrev till regeringen och trodde att FN:s beslut om\r\nsanktioner emot Jugoslavien automatiskt skulle\r\ninnebära att olika avtal förföll. Så var nu inte fallet.\r\nDen bedömningen gjordes naturligtvis framför allt\r\nav Utrikesdepartementet.</pre><pre>Verkets styrelse skrev till regeringen i slutet av juni\r\nmånad. I den skrivelsen, som var nästan identisk\r\nmed generaldirektörens tidigare skrivelse, fanns\r\ndet inget tal om att införa visum. Några av de\r\nledamöter som är här närvarande i kammaren är\r\nledamöter av Invandrarverkets styrelse. De\r\nkommer nu ett halvår efteråt och börjar tala om\r\nvisum, men de gjorde det inte då.</pre><pre>Invandrarverket har självt avgjort frågan om\r\nverkställighetsstopp. Det infördes under hösten\r\n1991 och hävdes successivt i de olika delarna av\r\nJugoslavien. Regeringen har aldrig varit inblandad\r\ni de bedömningarna, utan de har gjorts av\r\nInvandrarverket. Att jag säger detta innebär ingen\r\nanklagelse mot Invandrarverket utan bara en\r\nformell upplysning.</pre><pre>I Sverige lägger vi stor vikt vid vad FN:s\r\nflyktingkommissarie anser om olika\r\nkonfliktområden. Under juni månad kom en\r\nbedömning från flyktingkommissarien, som sade\r\natt inte alla som söker sig från Kosovo kan betrakta\r\nsig såsom flyktingar men att man skall betrakta\r\nsituationen med stor försiktighet. Man vädjar\r\nfortfarande om åtminstone tillfälligt skydd i länder\r\nrunt om i Europa.</pre><pre>Under ett månadsmöte i juni med\r\ngeneraldirektören för Invandrarverket och\r\ngeneraldirektören för Utlänningsnämnden frågade\r\njag, mot bakgrund av UNHCR:s nya signaler, vad\r\nInvandrarverket gjorde för bedömning.</pre><pre>Samma fråga ställde jag den 1 juli på\r\nFlyktingpolitiska rådet, där samtliga partier i denna\r\nkammare är representerade. Invandrarverket\r\nredovisade då sin bedömning och sitt försvar för\r\nvarför man tillämpade ett fortsatt\r\nverkställighetsstopp visavi Kosovo.</pre><pre>Den signal som efterfrågades från Invandrarverkets\r\ngeneraldirektör hade naturligtvis kunnat innefatta\r\natt Invandrarverket självt hade börjat fatta beslut\r\nom de personer som hade sökt sig från Kosovo.</pre><pre>Den 7 juli, alltså efter det att jag hade ställt mina\r\nfrågor, meddelade Invandrarverket att man\r\növervägde att häva verkställighetsstoppet för\r\nKosovo. Den 20 juli upphävde man de föreskrifter\r\nsom gällde verkställighetsstoppet. Så småningom\r\nunder hösten kom beslutsfattandet i gång. Så sent\r\nsom i oktober gjorde Invandrarverket självt\r\nbedömningen att man kunde fatta beslut i ungefär\r\nhälften av ärendena om asylsökande från Kosovo.</pre><pre>Jag skulle vilja påstå att det är ganska inkonsekvent\r\natt hävda att man inte kan fatta beslut om de\r\npersoner från Kosovo som befinner sig i Sverige,\r\ndärför att man är så osäker om situationen i Kosovo\r\noch därför att man är osäker om hur människorna\r\nbehandlas där, samtidigt som man kräver att\r\nvisumtvång skall införas.</pre><pre>Bakgrunden till att regeringen så småningom\r\nfattade beslut om visumtvång visavi hela\r\nRestjugoslavien, inte bara Kosovo, hade sin grund\r\ni FN:s beslut att inte betrakta Belgrad som\r\nsuccessorstat till det forna Jugoslavien, dvs. att man\r\ninte automatiskt tog över alla avtal, rättigheter och\r\nskyldigheter från den gamla staten Jugoslavien.</pre><pre>Jag har velat göra denna ganska omfattande\r\nbeskrivning av vad som hände under sommaren,\r\ndärför att den ger en bakgrund som visar att de\r\nberäkningar om att vi onödigtvis skulle ha betalat\r\npengar för förläggningsplatser och annat inte håller.</pre><pre>När det sedan gäller Maud Björnemalms inlägg om\r\nUtlänningsnämnden och dess personal, kommer\r\nregeringen i morgon att fatta beslut om\r\nkompletteringspropositionen. Enligt den kommer\r\nUtlänningsnämnden att ges samtliga de resurser\r\nsom man behöver för att under nästa budgetår\r\nbehålla den personal som man har.</pre><pre>Det har varit diskussion om den samlade\r\nflyktingkvoten. Det intressanta måste väl ändå vara\r\natt man kan hjälpa så många människor som det är\r\nmöjligt. Med en flexiblare uppläggning av kvoten\r\nkommer fler människor att hjälpas än vad som är\r\nfallet i dag.</pre><pre>Det har talats om att UNHCR anser att det är bra\r\natt man har en flyktingkvot. Det är helt riktigt.\r\nSamtidigt skall det noteras att Sverige är ett av de\r\nfå länder som har en organiserad invandring via en\r\nflyktingkvot och har haft det mycket länge, vilket\r\nFN:s flyktingkommissarie har uppskattat.</pre><pre>Detta ger alltså möjlighet till en flexiblare\r\nanvändning. Om hela kvoten skulle användas för\r\növerföring av flyktingar till Sverige, är vår\r\nbedömning i regeringskansliet att det omfattar\r\n1 840 personer, vilket skall jämföras med den kvot\r\npå 2 000 personer som vi har i dag. Men i hela\r\nsystemet ligger ju att man med en flexiblare\r\nanvändning skall kunna skicka pengar utanför\r\nlandet för att hjälpa flyktingar. I samråd med\r\nUNHCR kommer fler än 2 000 personer att kunna\r\nhjälpas. Jag uppfattar att det har varit ett mycket\r\nsamlat krav från inte minst denna kammare, där\r\nman säger att det är bättre att använda pengarna\r\ndär de ger störst effekt.</pre><pre>Jag välkomnar också utskottets uttalande om att\r\nregeringen vid behov kan återkomma till\r\nriksdagen.</pre><pre>Berith Eriksson frågade vem det är som har ansvar\r\nför att barnkonventionen följs upp. Mitt svar på\r\nden frågan är att alla myndigheter har det. Det\r\nfinns ingen myndighet som är övergripande den\r\nandra när det gäller att hävda, försvara och\r\nupprätthålla barnkonventionen.</pre><pre>Berith Eriksson frågade också om\r\nförtroendeläkarna kan få ingå i den stora\r\nparlamentariska utredningen om invandrings- och\r\nflyktingpolitiken. Det står naturligtvis utredningen\r\nfritt att ta upp den frågan. Direktiven vad avser\r\nflyktingpolitiken och invandringspolitiken är\r\nmycket öppet skrivna för att ge möjlighet och\r\ntillfälle för parlamenterikerna och för de politiska\r\npartierna, men också för andra intressenter i\r\nflykting- och invandringspolitiken, att nu föra en\r\nöppen debatt och att försöka komma till en samling\r\nom vår gemensamma flykting- och\r\ninvandringspolitik.</pre><pre>Gustaf von Essen tog upp frågorna om bosnierna\r\nsom nu söker sig hit. Invandrarverket har ju lämnat\r\növer ett antal ärenden för att få vägledning om hur\r\nman skall hantera situationen. Vi behandlar just nu\r\ndessa frågor i regeringskansliet, och det är min\r\navsikt att ganska snart försöka få ett gemensamt\r\nbeslut i regeringen om vilken praxis som vi skall\r\ntillämpa när det gäller bosnierna.</pre><pre>Herr talman! Jag beklagar att jag har överskridit\r\nmin anmälda taletid ganska mycket.</pre><pre>Till sist vill jag emellertid säga att det nu är dags att\r\nvi får en ordentlig genomlysning och även en\r\nomprövning av framför allt invandringspolitiken.\r\nVi har haft gamla riktlinjer som har samlat\r\nriksdagens partier och denna kammare under\r\nmånga år. Men vi står delvis inför en ny situation,\r\ndärför att det är delvis andra typer av människor\r\nsom i dag kommer till vårt land, ofta med sämre\r\nutbildning än vad tidigare grupper har haft. Vi kan\r\nalla notera hur det ser ut på arbetsmarknaden i dag\r\noch att invandrarna drabbas hårdare än andra.</pre><pre>Jag är mycket orolig för att vi för framtiden\r\nkommer att få en marginalisering, en risk för att\r\nstora grupper av människor aldrig kommer att\r\nkomma in i samhällsgemenskapen, att de aldrig\r\nkommer att få möjlighet att få ett arbete och\r\ndärmed också försörja sig själva och då också få den\r\nsjälvrespekt som det innebär att kunna klara sig\r\nsjälv och inte behöva lita till samhället i alla möjliga\r\nolika situationer.</pre><pre>Jag är alldeles övertygad om att det i detta\r\nsammanhang behövs många krafttag, inte minst när\r\ndet gäller det som någon har varit inne på, nämligen\r\natt lära sig det svenska språket ordentligt. Det är\r\nnaturligtvis en stor och viktig uppgift för\r\nutredningen att nu kunna göra avvägningen mellan\r\nen kraftfull integration i det svenska samhället och\r\nrespekten för kulturella särarter. Historien och den\r\nnuvarande situationen har ändå lärt oss att om man\r\nförtrycker minoriteter, får man ett elände. Just\r\ndenna kombination av integration och respekt för\r\nminoriteter är en huvuduppgift för den\r\nparlamentariska utredningen.</pre><pre>Anf. 62  MAUD BJÖRNEMALM (s)\r\nreplik:</pre><pre>Herr talman! När det gäller visumtvånget tror jag\r\nfaktiskt att det var på det sättet att verkets\r\ngeneraldirektör, samma dag som vi hade en\r\nflyktingpolitisk debatt här i kammaren i slutet av\r\nmaj eller i början av juni förra året, krävde att\r\nregeringen skulle införa visumtvång. Den här\r\nfrågan var också uppe till diskussion här i\r\nkammaren. Birgit Friggebo svarade då att hon inte\r\nvar beredd att medverka till att visumtvång\r\ninfördes.</pre><pre>Den här frågan diskuterades sedan på styrelsens\r\nmöte. Jag är ledamot av Invandrarverkets styrelse.\r\nGeneraldirektören hade en rad krav på regeringen\r\nom åtgärder, vilka styrelsen också ställde sig\r\nbakom. Men vi har aldrig fått något svar på den\r\nskrivelsen från regeringen.</pre><pre>Jag förstår att Birgit Friggebo inte var villig att\r\nmedverka till att införa ett visumtvång. Alla som\r\nhar varit med i debatten några år vet vilken\r\ninställning Folkpartiet tidigare har haft till att införa\r\nvisumtvång. Jag föstår också att det visumtvång\r\nsom sedan infördes i oktober var ett beslut under\r\ngalgen för en folkpartistisk invandrarminister.</pre><pre>Frågan om anslaget för personal i\r\nUtlänningsnämnden är mycket märklig. Riksdagen\r\nskall alltså i dag avslå förslaget om de 20 miljoner\r\nsom behövs. Sedan skall förslaget bifallas i morgon,\r\nför då kommer regeringen att i sin\r\nkompletteringsproposition föreslå att\r\nUtlänningsnämnden får de 20 miljonerna. Jag\r\ntycker att det är litet konstigt.</pre><pre>\r\nVisst ställer vi upp på flexibla insatser när det gäller\r\nflyktingkvoten. Det har jag sagt tidigare. Men det\r\nskulle finnas mycket större resurser för de här\r\ninsatserna om man bibehöll den nuvarande kvoten\r\npå 2 000 personer.</pre><pre>Anf. 63  Kulturminister BIRGIT FRIGGEBO\r\n(fp):</pre><pre>Herr talman! Det var den 14 maj som vi hade en\r\ndebatt här i riksdagen. Det var i samband med att\r\nUNHCR:s flyktingkommissarie var här i Sverige.\r\nDet jag sade då var att det inte var aktuellt ''nu'' att\r\ninföra visum.</pre><pre>Det är alldeles riktigt att vi i Folkpartiet är\r\nangelägna om att vi inte skall använda visumtvång\r\nsom ett flyktingpolitiskt medel. Samtidigt vill jag\r\nredovisa en artikel som inte har varit särskilt\r\nuppmärksammad, men som Bengt Westerberg och\r\njag skrev den 11 juli förra året. Där säger vi att vi\r\nmåste agera internationellt så att vi får ett\r\ngemensamt ansvarstagande, men att Sverige inte\r\nensamt eller tillsammans med några få andra stater\r\nkan ta på sig ansvaret för den värsta\r\nflyktingsituationen i Europa på 50 år. Sverige kan i\r\nett sådant läge tvingas till åtgärder, t.ex. visering,\r\nsom vi av principiella och humanitära skäl helst vill\r\nslippa. Om detta råder inga delade meningar i\r\nregeringen, även om ordvalet kan vara litet olika\r\nhos olika statsråd.</pre><pre>Invandrarverkets styrelse skrev sitt brev, helt rätt.\r\nMen där tog man inte upp visumfrågan. Det man\r\nsade i brevet var att regeringen skulle försöka\r\nmedverka till att skapa fred i Jugoslavien. Man sade\r\natt man ville ha ett ökat internationellt och svenskt\r\nstöd i närområdet, vilket vi redan hade initierat. Vi\r\nhade också medverkat till att den stora\r\nGenèvekonferensen skulle komma till stånd i slutet\r\nav juli månad. Därutöver, och det var det mest\r\nsubstantiella, sade man att man ville tillämpa\r\nkrigslagstiftningen för att ställa fastigheter till\r\nförfogande i kommunerna.</pre><pre>På detta har vi svarat dels att en utredning ser på\r\nsaken, dels att detta rör grundlagsreglerade\r\nrättigheter och att regeringen inte utan en grundlig\r\nutredning kunde gå till riksdagen med sådana\r\nförslag.</pre><pre>I övrigt har breven från Invandrarverket besvarats\r\nmed att regeringen har föreslagit tilläggsresurser av\r\nolika slag.</pre><pre>När det gäller Utlänningsnämnden och dess\r\npersonal säger Maud Björnemalm att man i dag\r\nskall avslå ett förslag och att regeringen sedan\r\nkommer tillbaka med samma förslag. Det var inte\r\nnödvändigt för Socialdemokraterna att motionera i\r\nden här frågan. Regeringen har redan sagt i\r\nbudgetpropositionen att vi avser att komma\r\ntillbaka. Alla vet, jag har sagt det i denna kammare\r\nmånga gånger, att Utlänningsnämnden och\r\nInvandrarverket får de resurser som de över huvud\r\ntaget kan administrera när det gäller att anställa\r\npersonal för att beta av ärenden och köer. Detta vet\r\nockså Socialdemokraterna. Därför var det ett\r\nonödigt motionerande.</pre><pre>Anf. 64  MAUD BJÖRNEMALM (s)\r\nreplik:</pre><pre>Herr talman! Vilka motioner vi anser nödvändiga\r\ntycker jag att vi själva kan få bestämma. Det tycker\r\ninte jag att Birgit Friggebo behöver lägga sig i.</pre><pre>Faktum är att Birgit Friggebo själv säger att hon\r\nanser att Utlänningsnämnden behöver den\r\npersonalkapacitet den har. Det kostar ca 70\r\nmiljoner, men nämnden får ändå inte mer än 50\r\nmiljoner. Men Birgit Friggebo säger att man\r\nåterkommer senare.</pre><pre>Jag har mycket svårt att förstå varför man skall\r\nåterkomma senare. Varför skall man låta\r\npersonalen sväva i ovisshet om den skall få stanna\r\nkvar på sitt jobb eller inte? Det kostar också pengar\r\natt rekrytera och utbilda personal. Arbetsbrist är\r\nett skäl för att avskeda personal, om man hade\r\nfunnit att personalen var överflödig. Men det har\r\ntydligen inte regeringen gjort, eftersom man nu i\r\nkompletteringspropositionen anslår de här 20\r\nmiljonerna.</pre><pre>Jag känner inte alls igen beskrivningen av det brev\r\nfrån Invandrarverkets styrelse som Birgit Friggebo\r\nredogör för. Men jag har inte brevet här, så jag kan\r\ninte bemöta Birgit Friggebo på de punkterna. Det\r\nkanske jag kan få återkomma till vid ett annat\r\ntillfälle.</pre><pre>Anf. 65  Kulturminister BIRGIT FRIGGEBO\r\n(fp):</pre><pre>Herr talman! Jag skall naturligtvis inte alls lägga\r\nmig i vilka motioner som Socialdemokraterna\r\nväcker. Normalt kan jag inte heller lägga mig i hur\r\nutskottet behandlar motionerna. Det är\r\nutskottsledamöterna som gör det.</pre><pre>Min utgångspunkt var att Maud Björnemalm\r\nklagade över byråkratin i att man har väckt en\r\nmotion som avslås och att det sedan kommer ett\r\nnytt förslag. Min upplysning var då att regeringen\r\nredan i budgetpropositionen har aviserat att man\r\nskall återkomma om det behövs.</pre><pre>Utgångspunkten är naturligtvis att göra en\r\nbedömning av om personalen behövs eller inte. Det\r\nberor på de ärendebalanser som finns hos\r\nUtlänningsnämnden. Den bedömning vi har gjort\r\ntillsammans med Utlänningsnämnden är att den\r\nhär personalen behövs. Då borde man väl vara\r\nnöjd. Pengarna kommer.</pre><pre>Anf. 66  LARS MOQUIST (nyd) replik:</pre><pre>Herr talman! Kulturministern tog i sitt anförande\r\nupp ordet rännil. Jag undrar vad svenska folket har\r\nför uppfattning om just ordet rännil. Rännil är väl\r\nknappast korrekt ord för att ange vad som verkligen\r\nhände. Regeringens inaktivitet kostade i vart fall\r\nomkring 5 miljarder. Rännilen var alltså ganska\r\ndyr. Inte ens rännilen hade uppstått om vi hade\r\ninfört visering litet snabbare.</pre><pre>Hur många människor var det som kom till\r\nSverige? Förra året var det ungefär 90 000\r\nmänniskor. Man kan jämföra den siffran med\r\n19 000, som avser Norge, Danmark och Finland\r\ngemensamt. Jag är naturligtvis medveten om att det\r\nfinns länder som har tagit emot väldigt många fler\r\nmänniskor. Närmast är Kroatien som har tagit emot\r\n600 000--700 000 människor. Tyskland och Ungern\r\nhar också tagit emot väldigt många. Men i\r\nförhållande till vår folkmängd tror jag att Sverige\r\nligger i topp tillsammans med Ungern.</pre><pre>Att kalla detta för en rännil kan man kanske göra i\r\nförhållande till det antal människor som kommit till\r\nKroatien. Men jag tycker inte att det är riktigt\r\njämförbart, eftersom konflikten ligger alldeles inpå\r\nKroatien. Jag tror inte att svenska folket skulle göra\r\nsamma ordval som kulturministern, att det var en\r\nrännil som kom till Sverige.</pre><pre>Anf. 67  Kulturminister BIRGIT FRIGGEBO\r\n(fp):</pre><pre>Herr talman! Jag tog upp ett mycket brett\r\ninternationellt perspektiv. Man kan möjligen\r\nbeklaga att vi i dag håller oss till det europeiska\r\nnärområdet. Vi har talat mycket litet om alla de\r\nandra flyktinghärdarna som finns runt om på vår\r\njord. Tiotals miljoner människor tvingas i åratal att\r\nleva utanför sina länder under odrägliga\r\nförhållanden, i flyktingläger där man inte ens kan\r\nförsörja människorna med mat.</pre><pre></pre><pre>Men låt oss inte ta det breda perspektivet. Lars\r\nMoquist kanske inte hänger med riktigt så långt. Vi\r\nkan förflytta oss till Europa där tre och en halv\r\nmiljoner människor befinner sig på flykt från sina\r\nhem. Även i detta perspektiv menar jag att 60 000--\r\n70 000 människor inte är särskilt många.</pre><pre>Jag vill poängtera detta mycket kraftfullt. Det är\r\nviktigt att göra detta. I ljuset av detta är det trots\r\nallt inte är särskilt många av alla de flyktingar som\r\nfinns i Europa som kommit till Sverige. Men det har\r\ninneburit påfrestningar för det svenska samhället.\r\nDet har kostat pengar.</pre><pre>De människor som har varit berörda och som\r\nadministrerat detta har haft en mycket hård\r\narbetsuppgift som i många avseenden inneburit\r\npåfrestningar. Samtidigt borde vi kunna vara glada\r\növer att vi i Sverige har denna möjlighet att bemöta\r\nenskilda människor på ett värdigt sätt och att kunna\r\nge dem skydd när de söker sig undan de vidrigheter\r\nsom många av talarna här i dag mycket målande har\r\nbeskrivit.</pre><pre>Vi borde vara stolta över att vi kan göra denna\r\ninsats för mänskligheten. Jag är övertygad om att vi\r\nkommer att få många diskussioner och många\r\nhistoriska belysningar över detta skede i europeisk\r\nhistoria, lika väl som vi fick det om hur man i\r\nEuropa behandlade judarna under 30-talet och\r\nunder det andra världskriget.</pre><pre>Anf. 68  LARS MOQUIST (nyd) replik:</pre><pre>Herr talman! Jag skall inte förlänga diskussionen.\r\nKulturministern erkänner ju här att den situation\r\nsom uppstått har varit och är ganska påfrestande för\r\nden svenska asylhanteringen och det svenska\r\nasylsystemet.</pre><pre>Jag tycker att det är ganska onödigt att använda ett\r\nså provocerade uttryck som ordet rännil. Sett i ett\r\nglobalt perspektiv kanske det inte är så stora\r\nmänniskoskaror som har kommit till Sverige. Men\r\ni förhållande till de omflyttningar som skett och den\r\nflyktingsituation som vi har i Europa är det många\r\nmänniskor som har kommit till Sverige. Det är\r\ndärför olyckligt att använda ett sådant ord som\r\nrännil.</pre><pre>Anf. 69  Kulturminister BIRGIT FRIGGEBO\r\n(fp):</pre><pre>Herr talman! Jag är glad över att Lars Moquist nu\r\nsjälv ägnar sig åt den relativitetsdiskussion som jag\r\ntog upp. Lars Moquist säger att det i ett globalt\r\nperspektiv kanske inte är så många som har kommit\r\ntill Sverige. Därmed torde vi egentligen vara\r\növerens i grundfrågan.</pre><pre>Anf. 70  BERITH ERIKSSON (v) replik:</pre><pre>Herr talman! Orsaken till att jag ställde frågan om\r\nvem som har det yttersta ansvaret för det skydd som\r\nbarnkonventionen skall ge utsatta barn är den\r\nsituation som vi läst om i tidningarna under den\r\nsenaste tiden.</pre><pre>Jag har också läst ett referat från en intervju med\r\nUtlänningsnämndens ordförande där han fick\r\nfrågan om hur nämnden i sina bedömningar tog\r\nhänsyn till barnkonventionen. Man fick då svaret\r\natt nämnden egentligen inte tog någon hänsyn alls\r\neftersom den arbetade under svensk lag, och\r\nbarnkonventionen var inte inkorporerad i svensk\r\nlag. Här behövs tydligen en mycket stor\r\nutbildningsinsats för olika myndigheter och deras\r\nbeslutsfattare för att det skall bli ordentlig klarhet i\r\ndenna fråga.</pre><pre>Jag tycker att det statsrådet sade låter bra. Jag\r\nuppfattade att ministern är positiv till att frågan om\r\nförtroendeläkarsystemet tas upp av utredningen.\r\nVänsterpartiet kommer naturligtvis att ta initiativ\r\ntill att man skall titta på detta.</pre><pre>Jag vill i detta sammanhang nämna en intressant\r\nutbildning för vissa läkare som jag har läst om och\r\nsom man har inrättat i Danmark för s.k. high-risk-\r\ndoctors. Det är läkare som i sitt arbete löper en\r\nhögre risk att ställas inför situationer som strider\r\nmot läkarnas yrkesetik. Förtroendeläkarna i\r\nSverige har ju fått en en del kritik. Blotta det\r\nfaktum att de är avlönade och anställda av\r\nInvandrarverket försätter dem omedelbart i en\r\nsådan sits.</pre><pre>Anf. 71  Kulturminister BIRGIT FRIGGEBO\r\n(fp):</pre><pre>Herr talman! Vi har i Sverige valt att svara upp mot\r\nbarnkonventionen genom att ändra våra lagar så att\r\nde står i överensstämmelse med barnkonventionen.\r\nFN gjorde en utvärdering av hur Sverige har följt\r\nupp barnkonventionen. Jag tror att den ägde rum i\r\njanuari månad i år. När det gällde flyktingpolitiken\r\nfanns det inga anmärkningar alls utöver frågan om\r\nhur vi tar barn i förvar. Berith Eriksson och jag har\r\ndär en gemensam uppfattning om hur den\r\nsituationen egentligen borde hanteras. Därutöver\r\nfanns det inga anmärkningar mot Sverige.</pre><pre>Anf. 72  BERITH ERIKSSON (v) replik:</pre><pre>Herr talman! Jag har inte krävt att\r\nbarnkonventionen skall inkorporeras i svensk rätt.\r\nDäremot är det helt uppenbart att det inom olika\r\nmyndigheter och bland olika beslutsfattare och\r\npersoner som arbetar med barn inom kommuner,\r\nlandsting och i statliga verk skulle behövas en\r\nordentlig utbildningsinsats när det gäller vad\r\nbarnkonventionen säger och vad Sveriges\r\nåtaganden innebär.</pre><pre>Jag hoppas att resultatet blir positivt när Sverige\r\nnästa gång skall redovisa hur vi har följt\r\nbarnkonventionen också när det gäller\r\nflyktingmottagning. Då krävs nästan att man fattar\r\nandra beslut när det gäller de barn som den senaste\r\ntiden har varit aktuella i debatten i tidningarna.</pre><pre>Anf. 73  MAJ-LIS LÖÖW (s):</pre><pre>Herr talman! Jag vill instämma med dem som redan\r\nhar sagt att vi i dag mycket mer borde ha diskuterat\r\nsjälva invandrarpolitiken. Vi borde ha sagt så\r\nmycket mer om de alarmerande\r\narbetslöshetssiffrorna för utländska medborgare\r\noch invandrarpolitikens roll i ett samhälle där\r\nklyftorna ökar. De flesta av de nyanlända\r\ninvandrarna hamnar på den sidan av klyftan där de\r\nmest utsatta befinner sig.</pre><pre>Jag delar Birgit Friggebos oro över att vi kan få en\r\nmarginalisering av denna grupp. Vi får det A-lag av\r\ngamla svenskar och det B-lag av nyanlända\r\ninvandrare som vi hela tiden har varit så rädda för\r\ninom invandrarpolitiken. Det är därför oerhört\r\nviktigt att vi redan i dag gör vad vi kan för att\r\nundvika detta och inte bara väntar på utredningen.\r\nDet är också viktigt att arbetet med dessa frågor\r\nskyndsamt kommer i gång i utredningen.</pre><pre>Det blir som vanligt. Jag känner mig ganska luttrad\r\nvid det här laget. Flyktingpolitiken är i och för sig\r\nsvår att diskutera. Man kan dela upp den i olika\r\navsnitt. Man kan t.ex. tala om lagstiftningen och\r\ndess tillämpning och vad det är som är humanitärt\r\noch generöst. Det kan relateras till enskilda fall, till\r\nvisumregler, decemberbeslutet, skyddsbehov och\r\nandra termer som vi här har använt genom åren.\r\nJag skall inte ge mig in på detta. Såvitt jag förstår\r\nfår vi tillfälle att återkomma till dessa frågor vid\r\ninterpellationsdebatten nästa vecka.</pre><pre>Vi kan diskutera mycket om vilka som har de mest\r\nhumanitära och mest generösa reglerna. Men det\r\nmest inhumana i inte bara svensk flyktingpolitik\r\nutan också i många andra länders flyktingpolitik är\r\nde långa väntetiderna.</pre><pre>Detta sammanfaller också med att det är det mest\r\nkostnadskrävande. Det betyder att vi inte bara har\r\nett humanitärt skäl till att försöka förkorta\r\nväntetiderna, utan också i högsta grad ett materiellt\r\nskäl. Det har varit varenda invandrarministers\r\nönskan att minska väntetiderna. Det har också varit\r\ndet som Invandrarverket hela tiden har strävat för\r\natt klara av.</pre><pre>Det är också därför som man, i en föränderlig värld\r\nmed en hela tiden förändrad inströmning av\r\nasylsökande och en verksamhet som över huvud\r\ntaget inte går att förutse och planera, hela tiden har\r\nförsökt att ägna sig åt olika typer av\r\nomorganisationer, som Berith Eriksson ironiserade\r\nlitet grand över.</pre><pre>Nu tror jag inte att det är lösningen att det just i dag\r\nfinns ett utrymme hos kommunerna med lediga\r\nbostäder. Jag erinrar mig hur det var för några år\r\nsedan när vi under den hektiska hösten 1989\r\nförsökte hitta olika lösningar för att få fler platser\r\ni flyktingförläggningarna. Då hade vi mycket stora\r\nsvårigheter att få kommunerna att engagera sig\r\nytterligare. Detta går också i vågor.</pre><pre>Men vi lyckades ändå så småningom få ner\r\nväntetiderna. I slutet av 1991 kunde vi säga att ett\r\når var lång tid att ha väntat för en barnfamilj. Ett\r\noch ett halvt år var lång tid att ha väntat för vuxna\r\nutan barn. Det var naturligtvis ett viktigt framsteg.\r\nDet går alltså att få ner väntetiderna. Men det hade\r\nknappast gått utan att man hela tiden hade varit\r\nmed och försökt att öppna alla de flaskhalsar som\r\nuppstår. De talade också Maud Björnemalm om.</pre><pre>Vad som sedan har hänt som gör att väntetiderna i\r\ndag har kommit på skam och att vi tyvärr har fått\r\nupphäva treterminsregler osv. för barnfamiljerna\r\nskall jag inte diskutera. Det har redan diskuterats\r\ntillräckligt tycker jag.</pre><pre>Herr talman! Jag begärde ordet därför att jag ville\r\ntala om frågan om flyktingkvoten. Den, tycker jag,\r\nhar fått en mycket märklig behandling det senaste\r\nåret. Det finns i utskottsbetänkandet en bra\r\nhistorieskrivning av detta, nämligen hur kvoten\r\nfram till 1991/92, under 15 år ungefär, låg på 1 250\r\nom året. Jag har roat mig med att gå tillbaka till\r\nFolkpartiets partimotioner under 80-talet i den här\r\nfrågan och sett vad man har krävt.</pre><pre>År efter år krävde man en ökning av\r\nflyktingkvoten. Jag får nästan en\r\noverklighetskänsla när jag hör Birgit Friggebo stå\r\nhär och argumentera för varför man inte höjer\r\nflyktingkvoten nu. Hon säger att vi är de enda som\r\ntar emot, 1 800 är väl nästan lika bra som 2 000 och\r\nvi skall göra insatser på annat håll. Det var inte\r\nriktigt det ljudet i skällan under 80-talet. Det kan\r\nväl inte ha ändrats sig så enormt på det ett och ett\r\nhalvt år som har gått sedan vi fattade beslutet om\r\natt öka flyktingkvoten?</pre><pre>Detta gäller inte bara Folkpartiet utan alla partier i\r\nriksdagen. Det var t.o.m. så att om inte regeringen\r\nhade föreslagit detta hade det förmodligen kommit\r\nett initiativ från riksdagen för att höja\r\nflyktingkvoten det året.</pre><pre>I dag hoppar alla av. Jag kan inte ens höra att\r\nVänsterpartiet yrkar bifall till den reservation som\r\nkräver en höjd flyktingkvot. Jag tycker att detta är\r\nmycket märkligt. Birgit Friggebo säger i slutet på\r\nsitt anförande eller i någon replik att hon beklagar\r\natt vi inte i dag har talat om de hundratusentals\r\nmänniskor som tvingas leva i flyktingläger i åratal\r\nunder odrägliga förhållanden.</pre><pre>Det är precis de människorna vi talar om när vi talar\r\nom flyktingkvoten. I propositionen står det att\r\nbehovet av kvotflyktingar har minskat. Jag kan inte\r\nförstå det. Det är inte sant när man säger att\r\nbehovet för UNHCR att få placera en del av dessa\r\nmänniskor, som inte inom rimlig och överskådlig\r\ntid kan se en möjlighet till återflyttning till sitt eget\r\nland och där det inte finns något annat alternativ än\r\nen placering i ett tredje land, skulle ha minskat så\r\nmycket att vi har anledning att ompröva beslutet\r\nom en kvot på 2 000 människor om året.</pre><pre>Bara situationen i det forna Jugoslavien säger ju en\r\nhel del om hur paradoxalt det är att i det\r\nsammanhanget minska den s.k. flyktingkvoten. Vi\r\nhar också de turkiska kurder som sitter fast i de\r\nbaltiska staterna och i Ryssland. Där värjer vi oss\r\nbara genom att höja straffen för dem som kör\r\nbåtarna. Många av dem skulle ju också, om de har\r\nnågon anknytning till Sverige, mycket väl kunna få\r\nmöjlighet att komma hit som kvotflyktingar.</pre><pre>Jag förstår uppriktigt sagt inte varför man lägger ut\r\nen dimridå och sänker kvoten. Det är en så liten\r\nkostnad att ha denna kvot kvar, men det är en så\r\nviktig symbolfråga. Jag förstår inte varför man gör\r\ndet med tanke på de andra stora kostnaderna för\r\nflyktingmottagandet i dag.</pre><pre>Jag vill yrka bifall till reservationen.</pre><pre>Anf. 74  BERITH ERIKSSON (v) replik:</pre><pre>Herr talman! Maj-Lis Lööw frågade varför\r\nVänsterpartiet hade hoppat av kravet på en höjd\r\nflyktingkvot. Det kan ju finnas en del anledningar\r\ntill det.</pre><pre>Jag tycker inte att vi har hoppat av kravet att ha en\r\nflyktingkvot kvar. Regeringens förslag var inte\r\nsådant att flyktingkvoten togs bort. Vi var också\r\nmed och införde den höjda flyktingkvoten, dvs. den\r\nsom sedan inte användes som den skulle. Man har\r\ninte tagit hit alla de personer som man fick\r\nmöjlighet till.</pre><pre>Sedan har det också att göra med att vi skickar ut\r\nasylsökande med stort skyddsbehov ur det här\r\nlandet. Maj-Lis Lööw sade att de turkiska kurderna\r\nskulle finnas i Sovjet och vilja komma hit. Vi skulle\r\nkunna använda flyktingkvoten till att ta hit dem.\r\nDet är ju inte sant. Det finns kanske irakiska\r\nkurder där som skulle vilja komma hit. Men de\r\nturkiska kurderna som söker asyl och som verkligen\r\nhar skyddsbehov skickar vi tillbaka mangrant.\r\nMånga skickas tillbaka till en ny säker\r\nfängelsevistelse och tortyr. Jag har högar av\r\närenden.</pre><pre>Det har litet att göra med att vi bättre och mer\r\neffektivt måste ta oss an de spontanflyktingar som\r\nhar kommit hit, innan vi säger att vi skall ha en\r\nstörre flyktingkvot igen. Om vi bara skall ha det\r\nsom en symbolfråga ifrågasätter jag faktiskt värdet\r\nav det.</pre><pre>Anf. 75  MAJ-LIS LÖÖW (s) replik:</pre><pre>Herr talman! Det var en ny variant på den\r\nobotfärdiges förhinder. Menar Berith Eriksson att\r\nhon tror att om vi sänker flyktingkvoten skall fler\r\nkurder från Turkiet som är här som asylsökande få\r\nstanna? Det var en mycket intressant teori i så fall.\r\nJag tror inte att det är riktigt så som\r\ninvandrarministern har tänkt sig effekterna av den\r\nsänkta flyktingkvoten.</pre><pre>Jag ber om ursäkt om jag sade att det är turkiska\r\nkurder som sitter fast i kniptången i de baltiska\r\nstaterna och i Sovjetunionen. Jag menade irakiska\r\nkurder, vilket jag genast vill få antecknat till\r\nprotokollet. Det är alldeles uppenbart fråga om den\r\ngruppen.</pre><pre>Men jag har mycket svårt att förstå vad Berith\r\nEriksson menade med att kvoten inte använts på\r\nriktigt sätt. Jag har en känsla av att det gjordes en\r\nmycket seriös bedömning av olika gruppers behov.\r\nÄven där gällde det irakiska kurder, som satt i\r\nflyktingläger i Turkiet just under de olidliga\r\nförhållanden vilka Birgit Friggebo talade om och\r\nsom fick möjlighet att komma hit. Många hade\r\nanknytning till släktingar i Sverige.</pre><pre>Det gällde vidare också vietnamesiska\r\nbåtflyktningar, som satt fast i de odrägliga\r\nflyktinglägren i Hongkong. Det var dessutom fråga\r\nom handikappade och gamla som fick möjlighet att\r\nkomma hit på denna kvot. De hade utomordentliga\r\nsvårigheter att över huvud taget överleva under de\r\nförhållanden som rådde i flyktinglägren.</pre><pre>Att det inte skulle finnas ett så stort behov från\r\ndessa människor att vi skulle kunna fylla en kvot\r\nom 2 000 personer om året har jag utomordentligt\r\nsvårt att förstå. Bara för några år sedan menade\r\nFN:s flyktingkommissariat att Europa\r\nsammantaget skulle behöva tiodubbla sitt\r\nmottagande av denna typ av flyktingar, som dock\r\nhela tiden trängdes ut av den spontana strömmen\r\nav asylsökande.</pre><pre>Anf. 76  BERITH ERIKSSON (v) replik:</pre><pre>Herr talman! För det första vill jag veta om\r\nflyktingkvoten, med den konstruktion som\r\nregeringen nu har infört, faktiskt är sänkt. Det kan\r\ntydligtvis verkligen diskuteras huruvida det är ett\r\nvisst antal personer som skall tas hit eller hjälpas på\r\nplatsen.</pre><pre>För det andra måste jag påpeka att jag efter\r\nutgången av den tidsfrist som riksdagen hade satt\r\nupp för den beslutade extrakvoten om 1 250\r\nflyktingar med anledning av Gulfkriget kollade\r\nmed Björn O Eriksson på Invandrarverket och fick\r\nbeskedet att man hade tagit in 300 flyktingar på\r\ndenna. Man skulle då be att få fristen något\r\nförlängd för att kunna utnyttja kvoten ytterligare.\r\nJag har inte kollat huruvida slutresultatet blivit att\r\nman har använt hela kvoten för det ändamål som\r\nvar aktuellt, dvs. för att ta emot kurder som flydde\r\nfrån Irak över gränserna till Iran och Turkiet. Men\r\nnär den av riksdagen uppsatta tidsfristen hade gått\r\nut var det alltså 300 flyktingar som hade tagits\r\nemot.</pre><pre>Anf. 77  MAJ-LIS LÖÖW (s) replik:</pre><pre>Herr talman! Får jag be Berith Eriksson läsa på\r\ns. 31 i socialförsäkringsutskottets betänkande -- där\r\nredovisas hela detta kvotresonemang. Vi höjde\r\ngrundkvoten till 2 000 personer per år. Dessutom\r\nbeslutade regering och riksdag om en extra kvot om\r\n1 250 personer. Den var öronmärkt för situationen\r\njust i samband med Kuwait--Irak-kriget. Man\r\nlyckades inte fylla kvoten med just den då aktuella\r\nkategorin av flyktingar. Däremot har det såvitt jag\r\nförstår aldrig varit någon diskussion om att man\r\nmycket väl lyckades fylla den höjda ordinarie\r\nkvoten om 2 000 personer.</pre><pre>Vidare frågade Berith Eriksson just mig huruvida\r\nkvoten verkligen är sänkt eller ej. Jag har bara läst\r\ni socialutskottets betänkande, där det står att den i\r\ndag är beräknad till 1 800 personer i stället för 2 000\r\npersoner. Det kommer man fram till även om man\r\nräknar generöst, efter den dimridå som faktiskt\r\nläggs ut i denna fråga i propositionen.</pre><pre>Andre vice talmannen anmälde att Berith Eriksson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 78  Kulturminister BIRGIT FRIGGEBO\r\n(fp):</pre><pre>Herr talman! Maj-Lis Lööw beskriver mycket\r\nmålande hur det var förr när vi tog emot flyktingar\r\nfrån Hongkong osv. På den tiden var flyktingkvoten\r\nnormalt 1 250 personer. Så småningom höjdes den\r\ntill 2 000 personer. Om alla flyktingar inom ramen\r\nför kvotpengar -- vilket man väl nu får tala om --\r\nskall tas hit till Sverige, handlar det om 1 840\r\npersoner. Det är faktiskt ganska få personer som vi\r\nstrider om.</pre><pre>Men det nya och intressanta är att man kan få en\r\nflexibel användning av pengarna. Utnyttjandet av\r\nkvotpengarna behöver inte betyda att man för\r\npersoner till Sverige, utan omhändertagandet kan\r\nockså ske någon annanstans. Det är intressant att\r\nMaj-Lis Lööw tar upp just de personer som för\r\nnärvarande sitter och väntar i Moskva. Ryssland\r\nhar nyligen undertecknat Genèvekonventionen och\r\nförsöker nu etablera sig i världssamfundet och bli\r\nrespekterat också när det gäller\r\nutlänningslagstiftning och asylprövning. Att\r\nryssarna nu försöker att skaffa sig de instrumenten\r\när alldeles utmärkt.</pre><pre>Inget utesluter att UNHCR, som medverkar i detta\r\narbete, skulle kunna göra en förfrågan till oss\r\nhuruvida vi skulle vilja stödja ett omhändertagande\r\npå platsen av dessa flyktingar, i Moskva i Ryssland\r\neller i Baltikum. Vi öppnar denna möjlighet. Var\r\noch en som har försökt använda västvaluta i det\r\ngamla Östeuropa vet hur mycket man kan få ut för\r\ndessa pengar. Det är därför litet oegentligt att nu\r\ntala om antalet personer. Det kan bli fråga om att\r\nhjälpa fler än de 2 000 personerna med det mer\r\nflexibla och öppna system som vi nu introducerar.\r\nDet kan kanske bli ett första steg, där man mer gör\r\nen sammankoppling av de internationella\r\ninsatserna i olika sammanhang med den svenska\r\nflyktingpolitiken.</pre><pre>Dessa insatser hänger ju så intimt samman. Ibland\r\ntycker jag att jag mer är biståndsminister än\r\ninvandrarminister. När jag åker till olika\r\nkonferenser runt om i världen får jag ibland utlova\r\nstöd, som då visserligen kommer från\r\nUtrikesdepartementet, men beskedet framförs\r\nändå av mig. Man kan då se hur intimt de här\r\nfrågorna hänger ihop.</pre><pre>Anf. 79  MAJ-LIS LÖÖW (s) replik:</pre><pre>Herr talman! Jag vill bara understryka hur intimt\r\ndessa frågor hänger ihop. Den proposition om en\r\nsamordnad invandrar- och flyktingspolitik som\r\nBirgit Friggebo så småningom drog tillbaka från\r\nriksdagen var faktiskt unik i det avseendet att två\r\nstatsråd stod bakom den, nämligen\r\ninvandrarministern och biståndsministern. Det var\r\nytterligare ett sätt att markera hur detta hänger\r\nihop.</pre><pre>Det skulle vara intressant att få veta under vilka\r\npremisser som man omsätter flyktingkvotpengarna\r\ntill insatser någon annanstans. Jag tycker nämligen\r\natt man skall göra det med andra pengar, bl.a. de\r\npengar som hanteras av biståndsministern.</pre><pre>Jag har inte haft några invändningar emot den mera\r\nflexibla användningen av dessa pengar, men vi\r\nstrider faktiskt om olika siffror, även om man kan\r\nförsöka att bagatellisera detta. Enligt\r\npropositionen skall Invandrarverket fortfarande\r\nplanera för 1 250 personer. Man kan då ställa frågan\r\nom detta ändå är den tänkta slutnivån.</pre><pre>Man kan visserligen säga att pengarna räcker till\r\n1 800 personer, men jag kan föreställa mig vad\r\nBirgit Friggebos partivänner och Birgit Friggebo\r\nsjälv skulle ha sagt här i riksdagen, om en\r\nsocialdemokratisk regering hade kommit till\r\nriksdagen och föreslagit en sänkning av\r\nflyktingkvoten. Man hade nog inte accepterat ett\r\nförsök att vifta bort detta med att det bara är 200\r\npersoner som vi strider om. De är de facto fler.</pre><pre>Om vi vidare i det internationella arbetet skall få\r\nandra länder med på att öka sina flyktingkvoter och\r\nsina insatser, blir vi inte trovärdiga, om vi faller\r\nundan nu när vi äntligen har lyckats få till stånd en\r\nbättre målsättning för flyktingkvoten.</pre><pre>Anf. 80  Kulturminister BIRGIT FRIGGEBO\r\n(fp):</pre><pre>Herr talman! Jag vill inte alls bagatellisera\r\ndiskussionen om flyktingkvoten, men jag ville ändå\r\nnämna vad det handlade om.</pre><pre>För min del vill jag avsluta den här diskussionen\r\nmed att understryka det som jag sade tidigare,\r\nnämligen att jag med uppskattning noterar det\r\nuttalande som utskottet har gjort vad avser kvoten\r\noch möjligheterna att återkomma till riksdagen ifall\r\ndet skulle finnas behov av att göra det.</pre><pre>Anf. 81  CLAUS ZAAR (nyd):</pre><pre>Herr talman! Invandrarpolitiken har en oerhört\r\nstor betydelse för Sveriges utveckling på både kort\r\noch lång sikt. Sverige har under en kort period fått\r\nen snabb förändring av befolkningens\r\nsammansättning. I Stockholm är var sjätte\r\nmedborgare invandrare. Deras kulturmönster\r\npåverkar oss alla och skall öppet debatteras, också\r\nhär i denna kammare. Det måste bli slut på att sopa\r\nfakta under mattan.</pre><pre>En vanlig uppfattning bland svenskar är att det gått\r\nför långt med den svenska invandrarpolitiken av\r\nlåtgåmodell. Svenskarna ställer helt enkelt inte upp\r\nbakom den nuvarande invandrarpolitiken, som av\r\nallt fler betraktas dels som verklighetsfrämmande,\r\ndels som ett slöseri med resurser. De svenska\r\nmedborgarna vill klart och tydligt i rapporter och\r\nstatistik se hur invandringen påverkar vårt\r\nsamhälle.</pre><pre>Invandrarpolitiken har varit en helig ko. Nu är det\r\ntid att slakta denna ko, och av dagens\r\növerläggningar förefaller det som om det också\r\nkommer att ske.</pre><pre>Sverige har ju ett krisartat ekonomiskt läge och\r\nmåste ompröva alla glädjekalkyler. En ofinansierad\r\noch okontrollerad generös invandrarpolitik\r\ndrabbar oss alla. Ingen kommer undan. Räntorna\r\nhöjs och kronan går ner, och vi får ingen ordning på\r\nvår ekonomi.</pre><pre>Medborgarna vill veta hur Sverige skall se ut i\r\nframtiden. Många är vi som oroas av händelser som\r\nsker i andra länder. Det finns en uppenbar risk för\r\natt spänningar mellan olika religiösa\r\nfundamentalister skall resultera i oerhörda\r\nkonflikter t.o.m. i vårt land i framtiden. Vi skall\r\ninte heller blunda för att etniska problem kan\r\nuppstå utanför våra traditionella samhällsnormer. I\r\nmånga krig i världen är ju detta en ingrediens i dag.</pre><pre>Herr talman! Jag upplever detta som en allvarlig\r\nrisk för framtiden både på kort och på lång sikt,\r\nframför allt på grund av den sysselsättningskris som\r\nvi har i Sverige. Ministern berörde tidigare de\r\nproblem som finns på arbetsmarknaden, och jag vill\r\ndå poängtera att de uppväxande invandrarnas\r\nframtida försörjning måste undersökas.</pre><pre>Den statistik som finns tyder på att invandrarna\r\nsvarar för 35 % av förbrukningen av\r\nbidragsstocken. Samtidigt blir bidragstagarna fler\r\ngenom att vi saknar en långsiktig invandrarpolitik.</pre><pre>Vi bör också uppmärksamma att nativiteten bland\r\nvissa invandrare är flera gånger högre än\r\nsvenskarnas, samtidigt som de redovisar lägre\r\ninkomster. Hur går detta ihop med ett ansvar för en\r\nfamiljs försörjning? Kan det vara så att många\r\ninvandrare har en familjeplanering som innebär att\r\nde räknar med att i stor omfattning leva på bidrag?</pre><pre>Det finns fakta som visar att omkring 90 % är\r\nberoende av socialbidrag tre år efter det att de har\r\nkommit till vårt land. Detta tyder på en\r\nskrämmande utveckling, och vi måste nu ta upp alla\r\nde här siffrorna i den utredning som tillsätts.</pre><pre>Sådant här har bara skymtat i vissa tidningar då och\r\ndå, men nu måste det ske ett samlat grepp.\r\nKommunernas kostnader för socialbidrag\r\nexploderar. Pengarna som staten har anslagit till\r\nintroduktionsersättning räcker bara till halva tiden.\r\nTidigare i dag kom det upp ett exempel på de äldre\r\ninvandrarnas problem. Av de äldre personer som\r\nkommer från Mellanöstern lever 90 % på\r\nsocialbidrag, och för sydamerikaner är siffran\r\n72 %.</pre><pre>Detta är fakta som talar för att så här kan det inte\r\nfortsätta. Den nuvarande flyktingpolitiken saknar\r\nhelhetsgrepp. Här gäller det inte att vänta på en\r\nutredning utan här, bästa ministern, gäller det att\r\nagera. Vi håller på att förblöda. Även om vi\r\nförsöker blunda för dessa fakta, så finns de.</pre><pre>Det slösas med pengar. Det slösas med miljarder.\r\nÄven om kulturministern för en stund sedan\r\nförnekade detta, så är det fakta. Ord står mot ord i\r\ndetta fall, och det får man väl snabbt utreda då.</pre><pre>Samtidigt skall de svenska medborgarna tvingas till\r\nsparåtgärder. Vi har här i denna kammare beslutat\r\nom nedsättning av arbetslöshetsersättningen från\r\n90 till 80 %. Alla skall tvingas till detta. Vi kommer\r\natt besluta om fler neddragningar, och då kan inte\r\ninvandrarpolitiken vara en orörd sektor. Undra på\r\natt det jäser bland medborgarna, om vi inte\r\nförändrar denna politik!</pre><pre>Herr talman! Nu skjuter regeringen alla problem\r\nframför sig genom att tillsätta en parlamentarisk\r\nkommitté, och den arbetar i en takt som får en\r\nsengångare att bli förvånad. Det är värre än\r\nsnigelfart, tycker jag att det låter hittills.</pre><pre>Nu förväntar vi oss att det sker en helt annan\r\naktivitet från ministerns sida. Svenska folket väntar\r\notåligt på en ny flyktingpolitik. Det kan väl inte\r\nvara rimligt att svenskarna skall bli en minoritet i\r\nSverige år 2054, som vissa utredare säger.</pre><pre>Anf. 82  Kulturminister BIRGIT FRIGGEBO\r\n(fp):</pre><pre>Herr talman! Claus Zaar uttalar sig å svenska\r\nfolkets vägnar. Jag är å min sida inte beredd att\r\nuttala mig å hela svenska folkets vägnar vad gäller\r\nmina värderingar. Låt mig bara redovisa att jag\r\nuppenbarligen möter andra människor också än\r\nvad Claus Zaar gör här i Sverige, nämligen\r\nmänniskor som är djupt engagerade för många av\r\nde människoöden som representeras av främst\r\nflyktingar men också andra invandrare.</pre><pre>Låt mig dessutom poängtera att det finns många\r\npersoner som är svenska medborgare och därmed\r\nsvenskar men som är födda i ett annat land.</pre><pre>Alla de neddragningar som ''drabbar'' oss svenskar\r\nnär vi nu är intensivt engagerade i att sanera svensk\r\nekonomi drabbar alla som är bosatta här i Sverige,\r\noavsett om man är född utomlands och ännu inte\r\nmedborgare här, född utomlands och svensk\r\nmedborgare eller tillhör den andra grupp med vad\r\nvi kanske kan kalla pursvenskar. Många av oss har\r\nockså som jag själv en gammal invandrarbakgrund.</pre><pre>Försök inte att hetsa människor och\r\nmänniskogrupper mot varandra, för då drar vi på\r\noss än större problem i framtiden! Det är, herr\r\ntalman, en stor utmaning för oss alla att se till att de\r\nmänniskor som har hamnat vid sidan av och som\r\ninte kan försörja sig på ett eget arbete får möjlighet\r\noch sporras till att försörja sig själva. Många har\r\ntvingats att vänja sig vid ett socialbidragsberoende\r\nutan egen förskyllan.</pre><pre>Det är den stora utmaningen för oss -- inte att börja\r\nhoppa på de människor som har kommit hit från\r\nandra länder eller att säga att vi skall strunta i att ge\r\nskydd åt de människor som söker sig undan\r\nförföljelse, krig och förtryck av olika slag runt om\r\nvår jord.</pre><pre>Anf. 83  CLAUS ZAAR (nyd) replik:</pre><pre>Herr talman! Birgit Friggebo tycker att jag är för\r\nhård i min kritik. Det är ju det vi måste vara för att\r\nfå i gång en debatt. Jag är för att det internationella\r\nsamarbetet skall lyftas fram, men det måste ju ge\r\nresultat!</pre><pre>I debatten den 14 maj förra året var det precis\r\nsamma snack. Nu fortsätter detta resonemang. Vi\r\nvill se resultat. Det är för att vi inte får se några\r\nresultat som vi är oroliga.</pre><pre>En realistisk och humanitär flyktingpolitik är\r\nviktig. Det håller jag fullständigt med om. Men det\r\när inte realistiskt att tala om att det kommer en\r\nrännil till Sverige, vilket vi tidigare gjorde, utan det\r\nmåste ske en internationell samverkan i det här\r\nfallet.</pre><pre>Vi måste också se över förmånssystemen. Det får\r\ninte vara så att socialbidragssystemet inbjuder till\r\natt människor inte skall känna behov av att till\r\nhundra procent bjuda till. Det får inte vara så att\r\nSFI-undervisning sker för att man skall lära sig\r\nsvenska, men att man sedan inte redovisar att man\r\nlärt sig svenska för att bidragssystemet är så bra att\r\nman vill gå kvar i undervisningen. Uppgifter om att\r\nsådant förekommer har jag fått av SFI-lärare.</pre><pre>Jag blir bekymrad när jag ser vilken\r\nutgiftsexplosion som hela tiden sker inom detta\r\nområde. Inget samlat grepp tas. Jag hoppas att den\r\nkommitté som är tillsatt skall ta ett sådant samlat\r\ngrepp. Det gäller också att arbetet blir gjort.\r\nMedlemmarna i kommittén går fortfarande och\r\nväntar på en kallelse, och det har de såvitt jag\r\nförstår gjort ett bra tag.</pre><pre>Jag skall också poängtera att endast 6 av 100\r\növerklaganden från flyktingar var motiverade. Man\r\nförstår hur stort slöseriet är. Vi måste dra åt\r\nskruvarna på alla håll och kanter. Det är advokater\r\nsom har särintressen i verksamheten som har\r\nmedverkat till uppblåsningen av den.\r\nInvandrarverket har nu så många anställda att det\r\nockså utgör ett särintresse. Dessa särintressen ser\r\ntill att den här smeten fortsätter.</pre><pre>Anf. 84  Kulturminister BIRGIT FRIGGEBO\r\n(fp):</pre><pre>Herr talman! Vi är från regeringens sida inställda\r\npå att arbeta mycket hårt för att, som Claus Zaar\r\nsäger, sanera förmånssystemen. Hela\r\nsocialförsäkringssystemet är under lupp. Det finns\r\nnästan inte något system som inte är under lupp och\r\nsom inte behandlas kontinuerligt i denna kammare.</pre><pre>Dessa system gäller ju alla. Det finns ingen skillnad\r\nmellan människor som har rätt att vara här i Sverige\r\nvad gäller förmåner, skyldigheter och rättigheter,\r\noavsett om de är födda här eller kommer från andra\r\nländer.</pre><pre>Vi inriktar oss på att försöka ta bort den\r\npassivisering som vi tidigare har haft bland dem\r\nsom ännu inte har fått tillstånd att vara här -- de\r\nasylsökande -- och dem som alldeles nyligen har fått\r\nuppehållstillstånd. Tidigare har det gällt att ge dem\r\ndagbidrag och socialbidrag och sedan inte stimulera\r\ndem till att komma in i det svenska samhället. Nu\r\nändras detta genom omläggningen av\r\nintroduktionsersättningen i kommunerna, där\r\nkommunerna givits möjlighet att lägga upp ett\r\nprogram för hur de som nyligen har fått tillstånd\r\nskall komma in i samhället. Om de inte deltar i\r\nprogrammet har kommunerna möjlighet att sänka\r\nersättningen till dem.</pre><pre>Vi håller på att arbeta med att skapa meningsfull\r\nsysselsättning på förläggningarna.\r\nFörläggningsverksamheten i stort kommer att\r\nbehandlas i en aviserad proposition som skall läggas\r\nfram för riksdagen.</pre><pre>Om jag förstod Claus Zaar rätt talade han på slutet\r\nom t.ex. advokater som ett slags kravmaskiner. Det\r\nfinns ett utredningsförslag som skall försöka\r\nkomma till rätta med de missförhållanden som finns\r\nnär det gäller att få en ny ansökan behandlad hos\r\nInvandrarverket. Efter det att Utlänningsnämnden\r\nhar givit avslag söker man både fem, sex, sju och\r\nåtta gånger. Det är ett missbruk, och det är helt rätt\r\natt advokaterna då kan få ersättning för den\r\nhanteringen.</pre><pre>Även på det området bereder vi nu ett\r\nutredningsförslag som är avsett att läggas fram för\r\nriksdagen. Inriktningen är att på bred front\r\nstimulera och möjliggöra för människor som\r\nkommer hit att komma in i det svenska samhället\r\noch försörja sig själva så att de inte hamnar i ett\r\nlångvarigt socialbidragsberoende som är kostsamt\r\noch framför allt inhumant mot de människor som\r\nträngs ut ur det svenska samhället.</pre><pre>Anf. 85  CLAUS ZAAR (nyd) replik:</pre><pre>Herr talman! Jag tackar kulturministern för att hon\r\nvisat en verklig tillnyktring. Om jag jämför med vad\r\nvi diskuterade för ett år sedan tycker jag att det som\r\nsist nämndes visar på stora framsteg. Vi ser nu en\r\nöppning i en förändrad politik både när det gäller\r\nflyktingar och invandrare. Vi skall ha klart för oss\r\natt det inte är alltför många som är flyktingar i den\r\negentliga bemärkelsen.</pre><pre>Det som har irriterat mig är att det har tagit så\r\nhimla lång tid att komma fram till detta. Det har\r\ntagit så lång tid för vår kulturminister att nå denna\r\ninsikt. Det hade varit så enkelt som att en natt åka\r\nned till passpolisen i Trelleborg och Ystad, vilket\r\njag själv gjorde, och se hur mottagningen var och få\r\nreda på hur det var i verkligheten. Det rörde sig om\r\ncharterresor, fast det förnekades.</pre><pre>Vi har ju resultatet nu, när en stor mängd\r\nmänniskor återförvisas efter det att ärendena\r\nprövats. Vi ser att vi varit riktigt flata. Vi måste\r\nhandla med krafttag. Vi har fått förtroende från\r\nmedborgarna att driva en politik som är bra för\r\ndem. Då måste vi också se till att den blir bra, och\r\ndå får man inte låta sig luras av internationella\r\nresebyråer och liknande.</pre><pre>Jag fick reda på att de som betalade 300 D-mark för\r\natt komma hit fick välja Sverige av det skälet att\r\nandra ställen var överkryssade i papperna. De hade\r\natt välja mellan Sverige och Finland. Det är typiskt\r\natt Sverige och Finland är de länder som har det\r\nabsolut sämsta ekonomiska läget här i Europa i\r\ndag. Det kan väl inte vara en tillfällighet, det heller.</pre><pre>Anf. 86  Kulturminister BIRGIT FRIGGEBO\r\n(fp):</pre><pre>Herr talman! Nu tycker jag att Claus Zaar visar sitt\r\nrätta ansikte. Nu påstår han t.o.m., litet inlindat,\r\natt det skulle vara de asylsökandes fel att Sverige\r\noch Finland har en dålig ekonomi. Detta\r\nuppammar till främlingsfientlighet. Claus Zaar vet\r\natt detta inte är sanningen. Grunden till den dåliga\r\nsvenska ekonomin har lagts under de senaste 20\r\nåren. Jag skall inte gå in i en större ekonomisk\r\ndebatt, men så enkelt skall Claus Zaar inte komma\r\nundan.</pre><pre>Jag var själv nere i Ystad förra sommaren och\r\ntittade på passhanteringen och på två\r\nflyktingslussar. Jag är väl medveten om hur det såg\r\nut. Det gjordes också några intervjuer med dem\r\nsom kom. Några av dem kom från Makedonien. De\r\nvar hitlurade av profitörer i Makedonien, som\r\nlovade folk arbete och bostad i Sverige. Det gjordes\r\nmycket stora insatser både från polisens och\r\nInvandrarverkets sida för att vända den strömmen,\r\noch det lyckades man också med.</pre><pre>Dessa människor hade ju inte någon rätt att söka\r\nasyl här i Sverige. De var inga flyktingar. En del av\r\nden stora ström som kom förra sommaren var just\r\nmänniskor från Makedonien. Med gemensamma\r\ninsatser både från polisens och Invandrarverkets\r\nsida lyckades man vända den strömmen, dvs. man\r\ndirektavvisade dem. Detta gav en signal till\r\nMakedonierna om att det inte var någon idé att\r\nkomma till Sverige. En sådan politik kan man inte\r\nkalla flat.</pre><pre>Det gjordes däremot en annan bedömning när det\r\nkom människor från Kosovo, där situationen var en\r\nhelt annan. Jag skall inte fördjupa mig i den\r\ndiskussionen, eftersom detta har diskuterats så\r\nmånga gånger förr.</pre><pre>Claus Zaar påstod att det hade skett en tillnyktring\r\nsedan förra året. Jag behöver inte någon\r\ntillnyktring, och ifall jag skulle behöva det, skulle\r\nden inte behöva vara så lång. Sanningen är ju den\r\natt frågan om en omläggning av\r\nmottagningssystemet för att se till att människor\r\ninte hamnar i passivitet och i ett långvarigt\r\nsocialbidragsberoende inte är något nytt påfund. Vi\r\ni Folkpartiet -- och även andra partier -- har under\r\nen rad av år i denna kammare, innan vi kom in i\r\nregeringen, motionerat om att ett sådant system\r\nmåste komma till stånd. Det är nu på gång. Vi har\r\nfärdiga utredningsresultat, som vi just nu behandlar\r\ni regeringen. Vi kommer med ett förslag till\r\nriksdagen inom en ganska snar tid.</pre><pre>Claus Zaar kan naturligtvis stå här och säga att det\r\ngår för långsamt och att det omedelbart skall ske\r\nnågot. Hur är det med Ny demokratis egen\r\nbeslutskapacitet? Vi har försökt att sanera ett av\r\nsocialförsäkringssystemen, nämligen delpensionen.\r\nNy demokrati har i flera år, i varje fall i ett och ett\r\nhalvt år, hoppat från den ena ståndpunkten till den\r\nandra. Man hoppar fram och tillbaka och kan inte\r\nta ställning i en enda delfråga.</pre><pre>Andre vice talmannen anmälde att Claus Zaar\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 87  GEORG ANDERSSON (s):</pre><pre>Herr talman! Alldeles nyss svepte en kall och\r\nisande vind genom kammaren, när jag lyssnade till\r\nClaus Zaars inlägg. Jag känner äckel och avsky för\r\nden cynism och främlingsfientlighet som Claus\r\nZaar gav uttryck för.</pre><pre>Det är beklämmande att en representant för\r\nSveriges riksdag på det sättet odlar fördomar och\r\nskapar grogrund för en växande\r\nfrämlingsfientlighet och rasism. Det hedrar Birgit\r\nFriggebo att hon, som kulturminister, har tålamod\r\natt försöka undervisa Claus Zaar och andra i Ny\r\ndemokrati om fakta i dessa viktiga och svåra\r\nfrågor -- tyvärr rönte Birgit Friggebo ingen\r\nframgång.</pre><pre>Det var ett insinuant angrepp som Berith Eriksson\r\ngjorde på Invandrarverkets förra chef Christina\r\nRogestam, även om hennes namn inte nämndes.\r\nDen omorganisation av Invandrarverket som hon\r\ngjorde var helt i linje med de intentioner som den\r\ndåvarande regeringen hade vad gällde\r\nInvandrarverkets organisation. Jag tar på mig hela\r\ndet politiska ansvaret för den omorganisationen.\r\nFör övrigt godkändes den av riksdagen, som Maud\r\nBjörnemalm har påpekat.</pre><pre>Denna omorganisation innebar en kraftig\r\ndecentralisering och effektivisering av\r\nInvandrarverket. Den var starkt motiverad. För\r\negen del vill jag mena att den genomfördes på ett\r\nskickligt sätt, under ledning av Christina\r\nRogestam. Även om det är opportunt att gläfsa på\r\noch jaga en avgående generaldirektör, tar jag mig\r\nfriheten att uppträda till hennes försvar. Det är på\r\nsin plats.</pre><pre>Det är ju inte lätt att vara invandrarminister. Vi är\r\nhär i kammaren tre stycken som har prövat på\r\nuppgiften. Jag tycker att den nuvarande\r\ninvandrarministern, Birgit Friggebo, har gjort det\r\nonödigt svårt för sig. Flyktingpolitiken rymmer ju\r\nmånga svåra moraliska dilemman. Den är till sin\r\nkaraktär motsägelsefull, och debatten är starkt\r\npolariserad. Folkpartiet, som Birgit Friggebo\r\nrepresenterar i regeringen, riktade ju under många\r\når en bitvis mycket aggressiv kritik mot den tidigare\r\nsocialdemokratiska flyktingpolitiken. Detta\r\nskapade intryck av att det, med en annan politik,\r\nledd av Folkpartiet, skulle bli stor generositet och\r\nstark humanitet i flyktingpolitiken.</pre><pre>Nu visar gärningarna någonting annat. De talar ett\r\nannat språk, dvs. om restriktioner, begränsningar\r\noch skärpta straffsanktioner. Detta är vad man vid\r\nupprepade tillfällen nu läser om, när man följer den\r\nflyktingpolitiska debatten.</pre><pre>Jag vill kortfattat nämna några exempel.\r\nRegeringen inledde med att ge signaler om en\r\nkraftfull liberalisering, genom att ta bort det s.k. 13\r\ndecember-beslutet. Det var en signal om att\r\ndörrarna skulle vara mer öppna. Man införde rätt\r\nför flyktingar att få arbete under den tid som de\r\nvistades här som asylsökande. Detta gav också en\r\nsignal om en annan sorts liberalisering.</pre><pre>Ganska snart kom regeringen underfund med att\r\ndetta inte skulle hålla. Birgit Friggebo\r\napostroferade tidigare en debattartikel. Hon sade\r\natt den inte hade blivit så uppmärksammad. Jag\r\nskrev ett svar på den artikeln i DN. Jag noterade\r\natt man i den annonserade en massiv utvisning av\r\nasylsökande för att visa vad som verkligen gäller i\r\nden svenska flyktingpolitiken. Det är inte särskilt\r\nhumant att först signalera om öppna dörrar för att\r\nsedan markera att det faktiskt inte var så.</pre><pre>Under många år krävdes det att vi skulle gå längre\r\nnär det gällde att beakta vistelsetidens betydelse för\r\nasylsökande, framför allt för barnen. Vi hade en\r\ntreterminsregel som innebar att den som hade gått\r\ni skola i tre terminer automatiskt skulle få stanna.\r\nMen vi kritiserades för att vi inte gick längre och\r\nförkortade tiden. Vistelsetiden ansågs betyda\r\nmycket för förankringen i det svenska samhället,\r\noch en kommande utvisning skulle då uppfattas\r\nsom brutal.</pre><pre>En av Birgit Friggebos första åtgärder var att ta\r\nbort treterminsregeln, att avskaffa vistelsetiden\r\nsom ett kriterium för att få stanna i Sverige.</pre><pre>Vi har under senare tid uppmärksammat några\r\nhundra asylsökande som i bedrövligt skick och\r\nunder riskabla förhållanden har kommit vinddrivna\r\növer Östersjön. Vad har detta lett till? Jo, till en\r\nupprörd diskussion om hur vi tillräckligt hårt skall\r\nkunna straffa dem som har hjälpt dessa asylsökande\r\nhit, hur vi skall kunna skicka ut patrullbåtar för att\r\nhindra dessa människor från att få landfäste i\r\nSverige.</pre><pre></pre><pre>Man har väldigt litet diskuterat flyktingarnas och de\r\nasylsökandes faktiska situation och vad som skulle\r\nända om de inte fick komma. Det är det moraliska\r\ndilemmat. Jag har ingen omedelbar lösning, men\r\njag upprörs över vinklingen av diskussionen. Det är\r\nsom om det skulle varit humanitärt mot\r\nflyktingarna att de aldrig fått stiga på den där\r\nbåten -- så att vi hade sluppit se dem här i landet.</pre><pre>Carl Bildt var i Kroatien strax före jul och berättade\r\nmed en viss indignation att flyktingtransporterna\r\ntill Sverige uppenbarligen är organiserade. Ja, vad\r\ntrodde man? Trodde man att var och en kan ordna\r\nsin egen resa? Självklart finns det någon sorts\r\norganisation bakom, men det är inte straffbart.</pre><pre>Så till dagens beslut om att sänka flyktingkvoten.\r\nJag måste säga att jag kände en stor besvikelse när\r\njag noterade förslaget från regeringen. Vi har\r\nunder många år kämpat för att höja flyktingkvoten.\r\nNu sänks den. Man säger att man vill ha en\r\nflexiblare och bättre användning av pengarna. Det\r\när klart att vi skall använda pengarna så effektivt\r\nsom möjligt. Men det är trots allt väldigt många\r\nvars problem inte kan lösas på annat sätt än att de\r\nfår komma hit.</pre><pre>Birgit Friggebo säger att det här är det första steget.\r\nDå blir jag litet orolig. Vad blir då nästa steg? Man\r\nsäger att en del av pengarna skall användas till att\r\nhjälpa människor där de är. Vi har ju länge tyckt att\r\nman skall integrera bistånds- och flyktingpolitiken\r\npå så sätt att man underlättar förhållandena där\r\nflyktingarna är. Om nu detta är det första steget,\r\nvad blir då nästa? Är detta kamoflage för att\r\nsuccessivt sänka flyktingkvoten?</pre><pre>Det allvarligaste i sammanhanget är ju den signal\r\ndetta ger till vår omvärld. På samma sätt som\r\nsänkningen av biståndet gav en signal till många\r\nländer -- När Sverige, som är ett föregångsland\r\ninom biståndspolitiken, sänker biståndet kan vi\r\nockså vara mer återhållsamma -- kommer det\r\nnaturligtvis att verka också i fråga om\r\nflyktingpolitiken.</pre><pre>För varje dag förvärras flyktingsituationen på\r\nmånga håll i världen -- inte minst i Europa. Birgit\r\nFriggebo talade insiktsfullt om -- vilket Maj-Lis\r\nLööw apostroferade -- att tiotals miljoner\r\nmänniskor lever kvar i flyktingläger i åratal under\r\nvidriga förhållanden. Jag har sett sådana\r\nflyktingläger, bl.a. i Hongkong, där människor\r\nsitter fast i vidriga förhållanden. Jag befarar att\r\nmånga av dem jag såg då sitter kvar där\r\nfortfarande.</pre><pre>Anf. 88  CLAUS ZAAR (nyd) replik:</pre><pre>Herr talman! Jag är inte alls främlingsfientlig,\r\nGeorg Andersson. Det är inte det det är fråga om.\r\nDet är fråga om att lyfta fram detta till folks\r\nmedvetande. Alla måste få klart för sig vad vi håller\r\npå med, vilken verksamhet det rör sig om och\r\nvilken verksamhet det har varit. Siffrorna har\r\ngömts, fakta har gömts gång på gång.</pre><pre>Vi skall väl inte blunda för affärsverksamheten?\r\nDet är alltså invandrarpolitiken jag angriper, inte\r\nflyktingpolitiken. Det är två olika saker. När man\r\ntar hit invandrare med hjälp av reseverksamhet,\r\nhandlar det ju om svarta pengar. Om det inte är\r\noroande för en före detta invandrarminister, tycker\r\njag att det är otrevligt.</pre><pre>Vi har också hört hur man senare -- efter det att\r\nman har varit invandrarminister -- har erkänt att\r\nman kanske gjorde fel. Men det talar man om efter\r\ntio år. När det exempelvis gällde chilenarnas\r\nankomst till Sverige talade man om vilka\r\nfelbedömningar man hade gjort -- men det gjorde\r\nman efter tio år. Tala i stället om faktasökning.</pre><pre>Anf. 89  GEORG ANDERSSON (s) replik:</pre><pre>Herr talman! Claus Zaar säger att han inte är\r\nfrämlingsfientlig. Jag har sällan mött någon som har\r\nerkänt att han är främlingsfientlig. Men jag har\r\nmött en del som faktiskt är det. Jag uppfattar Claus\r\nZaar som en av dem. Det är gärningarna som\r\nvittnar, inte bekännelsen, i det här sammanhanget.</pre><pre>Vi har inte gömt fakta. Jag, mina företrädare och\r\nmin efterträdare har på många sätt försökt att\r\nbeskriva fakta och förklara den svåra balansgång\r\noch det moraliska dilemma man står inför som\r\ninvandrarminister. Det gäller att stå upp för de\r\nutsatta människorna. Man får inte sprida fördomar\r\nom dem och skapa ett intryck av att alla är bluffare\r\noch skojare, att det bara handlar om svarta pengar,\r\nelände och lurendrejeri. Det är den bilden Ny\r\ndemokrati ger av det hela.</pre><pre>De flesta är i trängande behov av skydd på grund\r\nav förföljelse och vidriga förhållanden. Tala om det\r\noch stå upp till försvar för de människor som har\r\ntvingats fly till vårt land! De ville väl inte hit. De\r\nville väl som de flesta människor helst vistas i den\r\nmiljö där de är uppväxta och i den kulturkrets där\r\nde känner sig hemma.</pre><pre>Claus Zaar säger att han inte kritiserar\r\nflyktingpolitiken utan invandrarpolitiken. Ett\r\ninslag i det är ju insinuationen att de som kommer\r\när litet farliga eftersom de har andra religioner med\r\nsig. Och de föder för många barn i förhållande till\r\nden inkomst de har. Claus Zaar vill reglera\r\nnativiteten hos invandrare; vad är det annat än\r\nförtäckt rasism?</pre><pre>Alla invandrarministrar har nog gjort fel. Men det\r\nvar inte fel att låta chilenare som var utsatta för\r\nPinochets fruktanvärda förtryck komma hit. I\r\nspåret av den flyktingpolitiken kom också en del\r\nsom inte var i behov av skydd. Vi som hade\r\nansvaret för flyktingpolitiken då fick ta på oss den\r\nsmärtfulla uppgiften att utvisa många av dessa, och\r\nuppträda i debatter med människor runt om i landet\r\nsom tyckte att vi var inhumana. Men vi försökte\r\nvisa vad som gäller i flyktingpolitiken. Vi gjorde det\r\nefter bästa förmåga; ett och annat fel begicks\r\nsäkert.</pre><pre>Anf. 90  BERITH ERIKSSON (v) replik:</pre><pre>Herr talman! Jag vill först och främst ställa mig\r\nbakom Georg Anderssons senaste inlägg. Han\r\ntalade för många av oss, tror jag.</pre><pre>Det handlade väl mindre om vem organisatören\r\nvar. Liknelsen gällde att pressa en ny organisation\r\npå en verksamhet och att det inte fungerade. Georg\r\nAndersson kan väl knappast anse att den\r\ngenomförda omorganisationen fungerar bra. I så\r\nfall skulle det ju inte behövas några ytterligare\r\nutredningar och någon ytterligare översyn.</pre><pre>Har rättssäkerheten blivit bättre? Har\r\nvistelsetiderna kortats? Har möjligheten till\r\nintegreringar ökat för flyktingar som fått\r\nuppehållstillstånd? Har omorganisationen\r\nförbättrat flyktingmottagningen och\r\ninvandrarpolitiken? Jag anser inte det.</pre><pre>Anf. 91  GEORG ANDERSSON (s) replik:</pre><pre>Herr talman! Jag tycker faktiskt att\r\nomorganisationen var funktionell. Den var riktig.\r\nDet var fråga om en decentralisering och en\r\nrenodling av verksamheten. Det gällde\r\nasylmottagningen och flyktingmottagningen i\r\nkommunerna. Vi hade prövat olika metoder\r\ntidigare och hade skaffat oss en del erfarenheter\r\nsom var till gagn för oss vid omorganisationen,\r\nvilken gjorde stor nytta.</pre><pre>Omorganisationen gjordes utifrån de villkor som\r\ndå gällde. Nu har förutsättningarna förändrats.\r\nMan kan säga att det blev en missbedömning, men\r\ndet är inte så rasande lätt att bedöma utvecklingen.</pre><pre>Jag har läst att konsulter redovisar förslag om\r\nbesparingar hos Invandrarverket. Det talas om att\r\nlogistiken skall användas. Det handlar alltså om\r\nmaterialflödet i en organisation. Rätt material skall\r\nvara på rätt plats vid rätt tid. Det är dock inte så\r\nlätt att bestämma hur många asylsökande som skall\r\nvara på rätt plats vid rätt tid när det gäller\r\nInvandrarverkets organisation. Då får man finna\r\nsig i att problem kan uppstå, och man får försöka\r\nåtgärda problemen efter bästa förmåga.</pre><pre>Omorganisationen genomfördes på ett skickligt sätt\r\nav Christina Rogestam, och det skall hon ha all\r\nheder av. Därigenom förbättrades möjligheterna\r\natt klara problemen då. Jag är förvissad om att vi,\r\nom omorganisationen inte hade genomförts, långt\r\ntidigare skulle ha haft kaos i flyktingpolitiken.</pre><pre>Anf. 92  BERITH ERIKSSON (v) replik:</pre><pre>Herr talman! ''Materialtänkandet'' har funnits\r\nlänge hos Invandrarverket när det gäller filosofin\r\nom beställare och köpare. En föreståndare för en\r\nförläggning som drevs av Röda korset har sagt: Hos\r\noss var det helt klart att det, när Röda korset drev\r\nförläggningen, var flyktingen som var kund och att\r\nvi hade att tillgodose kundens behov och intressen.\r\nMen när Invandrarverket tog över fick vi klara\r\nbesked om att det är skattebetalarna, svenska\r\nfolket, som är beställare. Då sade den här mannen:\r\nI något slags logik blir flyktingen en vara.</pre><pre>För hela politiken från Invandrarverkets sida när\r\ndet gäller olika föreskrifter för förläggningar har\r\nnämnda filosofi funnits med i bakgrunden. Det\r\nframgår mycket klart när man läser igenom olika\r\nföreskrifter.</pre><pre>Anf. 93  GEORG ANDERSSON (s) replik:</pre><pre>Herr talman! Jag har en helt annan bild av\r\nInvandrarverkets organisation och verksamhet. Jag\r\nsäger detta i egenskap av tidigare invandrarminister\r\noch som engagerad i flyktingpolitiken även\r\ndärefter. Dessutom är jag kommunalpolitiker i en\r\nkommun som har både flyktingförläggning och\r\nflyktingmottagning.</pre><pre>Jag polemiserar inte ytterligare på den här\r\npunkten. Men jag måste säga att det är en mycket\r\nsvepande och osaklig kritik som Berith Eriksson\r\nger uttryck för.</pre><pre>Anf. 94  Kulturminister BIRGIT FRIGGEBO\r\n(fp):</pre><pre>Herr talman! Jag skall inte beröra alla frågor som\r\nGeorg Andersson tog upp i sitt anförande. Vi har\r\nju haft många diskussioner tidigare på en del av\r\nnämnda teman.</pre><pre>Två saker vill jag dock kommentera. Den ena är att\r\nGeorg Andersson säger att det, när det s.k.\r\n13 december-beslutet upphävdes, skulle ha\r\naviserats att det därmed var öppna dörrar för att\r\nkomma till Sverige.</pre><pre>Jag minns att jag, när jag presenterade nämnda\r\nbeslut för riksdagen, mycket kraftfullt poängterade\r\natt det inte var en signal om att det nu var öppna\r\ndörrar för att komma till Sverige och få stanna här.</pre><pre>Tvärtom poängterade jag att 13 december-beslutet\r\ni sig visserligen innebar att en del av den svenska\r\nlagstiftningen suspenderades. Å andra sidan hade\r\nen bakväg införts. Det sades att om särskilda\r\nhumanitära skäl fanns, skulle man i alla fall kunna\r\nfå stanna i Sverige. I sak skulle det betyda att\r\nprövningen inte blev särskilt omfattande i de\r\nenskilda fallen. Ansvaret, om det nu gavs en signal\r\ntill omvärlden om att det var öppna dörrar och fritt\r\natt komma till Sverige och stanna här, bär de som\r\nkritiserade upphävandet av 13 december-beslutet.</pre><pre>Viktigt för regeringen var att återställa, så att man\r\ninte levde i ett undantagstillstånd suspenderat av\r\nden svenska lagstiftningen. Det gällde att\r\nnormalisera beslutsfattandet med bestämda regler.\r\nInriktningen skulle vara att de människor som har\r\nett skyddsbehov skall få stanna här.</pre><pre>I samband därmed upphävde vi den s.k.\r\nvistelsetidspraxisen. Den innebar att den\r\nasylsökande som lyckades stanna kvar i Sverige en\r\nviss tid mer eller mindre skulle ha rätt att stanna\r\nhär. Detta var en signal om att den som kom hit och\r\nsom lyckades hålla sig kvar här -- eller om det var\r\nmycket lång kö när det gällde bedömningen vid\r\ntillståndsgivningen -- hade rätt att vara här.</pre><pre>Jag tror att vistelsetidspraxisen litet grand gav\r\nupphov till diskussionen om ekonomiska flyktingar\r\noch andra som kommit hit och som får stanna här.\r\nDelvis hade man rätt. Lyckades människor vara här\r\nen viss tid, fick de ju stanna.</pre><pre>Det var angeläget för oss i regeringen att se till att\r\nbeslutsfattandet riktades in på de människor som\r\nhar behov av skydd just för att få respekt för\r\nflyktingpolitiken.</pre><pre>Naturligtvis instämmer jag i det som Georg\r\nAndersson säger när det gäller flykting- och\r\ninvandrarpolitiken, nämligen att man ofta ställs\r\ninför många dilemman. Dels skall man ju vara\r\ngenerös, dels skall det finnas en fasthet. Det\r\ninnebär, som Georg Andersson har skrivit i en\r\nartikel, att flyktingpolitiken kan uppfattas som\r\ninhuman därför att man ibland måste säga nej.</pre><pre>Ett dilemma är det som Georg Andersson tog upp\r\nnär det gäller politiken visavi öststaterna. Varje\r\ngång jag yttrar mig i de här frågorna understryker\r\njag att det inte är fel att hjälpa människor som\r\nbehöver skydd och som är på flykt. Tvärtom är det\r\nen heroisk insats. Däremot är det ingen heroisk\r\ninsats om man utnyttjar människor för egen\r\nvinnings skull eller utsätter människor för livsfara.</pre><pre>Det faktum att en del har utnyttjat smugglare som\r\ntar betalt innebär å andra sidan inte att den som väl\r\när i Sverige inte har rätt att få sin sak prövad.</pre><pre>Ny demokrati har ett förslag om att den som\r\nkommer hit med hjälp av smugglare, omedelbart\r\nskall kastas ut, även om vederbörande är flykting.\r\nMen så kan man inte hantera enskilda människor.</pre><pre>En sådan här diskussion med uttalanden om å ena\r\nsidan och å andra sidan -- man skall vara human,\r\nmen det skall vara fasthet gentemot dem som\r\nutnyttjar människor -- är inte så lätt att föra i den\r\nbrusande offentliga debatten. Det blir överdrifter.\r\nEn del utnyttjar situationen och säger: Ut med\r\npansarbåtarna och skjut dem bara! Andra säger:\r\nDen som har kommit hit, stigit i land här, skall få\r\nstanna. De fallen skall inte prövas.</pre><pre>Det här är enkla ståndpunkter. Men så enkelt är det\r\ninte i verkligheten. Som privatperson kan man ha\r\nnämnda uppfattning. Men staten kan inte reglera\r\nlagstiftningen efter sådana förenklingar.</pre><pre>Vad regeringen nu är inriktad på är en skärpning av\r\nlagstiftningen vad avser dem som utnyttjar\r\nolyckliga människors situation och som riskerar\r\ndessa människors liv. Två smuggelbåtar var ju i ett\r\nsådant skick att de inte kunde återvända. De kunde\r\ninte gå ut igen efter det att de nått den svenska\r\nkusten. Vad skulle ha hänt de hundratals\r\nmänniskorna ombord om båtarna hade sprungit\r\nläck eller gått på grund ute på Östersjön? Vad hade\r\nvi då fått för diskussion här i Sverige?</pre><pre>En annan viktig uppgift är att stödja de baltiska\r\nstaterna och Ryssland i deras strävan att nu träda in\r\ni det internationella samfundet och bli respekterade\r\nsom deltagare med rättighetslagstiftningar av olika\r\nslag. Där har vi i Sverige en viktig uppgift.</pre><pre>Vi gör det inte för att lasta över problem på de här\r\nländerna utan för att hjälpa dem att bygga upp en\r\nrättsstat. Det är enligt deras eget önskemål som vi\r\nhjälper dem med gränskontroll, med undervisning\r\ni visering, med anskaffande av\r\ninvandrarmyndigheter, asyllagstiftning och\r\nutlänningslagstiftning och så småningom med\r\ntillträde till olika internationella kommissioner.</pre><pre>Anf. 95  GEORG ANDERSSON (s) replik:</pre><pre>Herr talman! Birgit Friggebo för en litet märklig\r\ndiskussion beträffande 13 december-beslutet, dvs.\r\natt det är de som kritiserade upphävandet av\r\nbeslutet som är skyldiga till den signal som gavs.</pre><pre>Nog var det väl så att de som kritiserade att 13\r\ndecember-beslutet infördes var Folkpartiet, bland\r\nmånga andra. När sedan beslutet upphävdes\r\nmarkerade man därmed att det nu är en\r\nliberalisering som sker. Låt vara att Birgit Friggebo\r\ngjorde klart att upphävandet inte innebar någon\r\nmarkant förändring. Men om Birgit Friggebo hade\r\nvarit intresserad av att lyssna till gjorda\r\nerfarenheter hade hon i förväg kunnat få veta att\r\ndet inte är muntliga markeringar som betyder\r\nnågot. Det är det faktiska beslutet och den signal\r\nsom det sänder ut över världen som betyder något\r\nnär det gäller i vilken utsträckning som\r\nasylinvandring stimuleras och därmed ökar.</pre><pre>Praxis när det gäller vistelsetid kan man ha olika\r\nmeningar om. Under min tid som\r\ninvandrarminister hade jag många debatter i den\r\nfrågan. Jag tyckte att betydelsen av vistelsetiden i\r\nSverige överdrevs från många håll. Bl.a. var\r\nFolkpartiet bland dem som allra ivrigaste menade\r\natt praxisen när det gäller vistelsetiden borde\r\nförändras. När sedan Birgit Friggebo kom till\r\nmakten gjorde hon tvärtom. Hon tog helt enkelt\r\nbort kriteriet vistelsetid och sade att det inte\r\nbetyder någonting, utan att det enbart är\r\nskyddsbehovet som har någon betydelse. Det är det\r\nsom jag kritiserar.</pre><pre>Jag uppskattar däremot Birgit Friggebos analys och\r\nnyanserade resonemang när det gäller\r\nsmugglarverksamheten. Jag har ibland funderat\r\növer hur den svenska reaktionen skulle ha blivit om\r\nbåtarna, som fört de hundratals kurderna till den\r\nsvenska kusten, hade varit goda, om skepparna\r\nhade varit heroiska och inte tagit hutlöst betalt. Det\r\nhade då inte på något sätt varit straffbart. Vilken\r\nreaktion hade det då blivit? Där kommer det\r\nmoraliska dilemmat till uttryck. I botten skönjer\r\nman ändå hos många debattörer en strävan att i\r\nförsta hand se till att asylsökande inte kommer till\r\nSverige alls, att vi -- rakt uttryckt -- slipper se dem\r\nhär. Sedan kan vi slå oss för vårt bröst och tycka att\r\nvi är bussiga som ger en slant till Baltikum, därför\r\natt flyktingarna skall tas om hand där.</pre><pre>Anf. 96  Kulturminister BIRGIT FRIGGEBO\r\n(fp):</pre><pre>Herr talman! Det var 1989 som 13 december-\r\nbeslutet infördes, och det upphävdes 1991. I dag\r\nhar vi år 1993. Jag tror att en del människor ibland\r\nblir trötta på oss politiker som väldigt ofta ältar det\r\nsom hände långt tillbaka i tiden.</pre><pre>Låt mig bara konstatera följande när det gäller\r\nbakgrunden till Georg Anderssons uttalande om att\r\nhär i Sverige skulle vara öppna dörrar. Det är litet\r\nlustigt att upphävandet av 13 december-beslutet\r\nuppfattas så olika i olika delar av världen.\r\nSanningen är ju den, att antalet asylsökande som\r\nsöker sig till Sverige stadigt minskar från samtliga\r\nde länder som tidigare traditionellt har\r\n''producerat'' flyktingar.</pre><pre>Jugoslavien är undantaget. Vad kan det bero på?\r\nNaturligtvis beror det på den situation som råder i\r\nJugoslavien och i de andra länderna. Det sker\r\nförändringar. Vi lever ju inte i en oföränderlig\r\nvärld, utan det sker förändringar och förbättringar\r\ni en del länder. Det är vad vi nu kan notera, därför\r\nminskar tillströmningen av flyktingar. Det visar att\r\ngrunden till att människor över huvud taget\r\nkommer hit är situationen i resp. länder.</pre><pre>Anf. 97  GEORG ANDERSSON (s) replik:</pre><pre>Herr talman! Det är brist på logik, Birgit Friggebo.\r\nJag tog 13 december-beslutet som ett exempel i\r\nraden av motsägelsefulla inslag i Folkpartiets\r\nflyktingpolitik.</pre><pre>Om det är så att det nu, efter den stora boom som\r\nvarit under ett par års tid, kommer färre\r\nasylsökande, kan det möjligen bero på att man nu\r\nfått klart för sig att den liberalisering som\r\nannonserades av den nya regeringen inte var någon\r\nliberalisering. Det kan bero på att man har fått klart\r\nför sig att det nu handlar om skärpningar, med\r\nökade restriktioner.</pre><pre>I raden av dessa restriktioner sänks nu också\r\nflyktingkvoten. Det gjorde mig allra mest upprörd.\r\nDet som man, när man varit ute och diskuterat\r\nflyktingpolitik, fått förståelse för även bland\r\nkritiker är just när det gäller de s.k.\r\nkvotflyktingarna. Dem skall vi ta hand om, har man\r\ntyckt. När jag har beskrivit läget för flyktingar i\r\nflyktingläger i Hongkong och i andra flyktingläger\r\nsom jag besökt, när jag har sagt att här sitter de fast\r\ni åratal -- precis som Birgit Friggebo sade -- och\r\ningen vill ta hand om dem, har man på de möten\r\nsom jag har varit sagt att man förstår att sådana\r\nflyktingar tas emot. Man vet att dessa människor är\r\n''riktiga'' flyktingar, har man sagt.</pre><pre>Om man nu sänder signalen att man även i det\r\navseendet sänker ambitionerna kan jag självfallet\r\nförstå att man t.o.m. i Folkpartiets egen tidning Nu\r\nkan läsa en debattartikel med rubriken\r\n''Folkpartiets flyktingpolitik -- Det stora\r\nhyckleriet.'' Jag vet att det finns kritiker mot\r\ninvandrarministrar i deras egna partier, så jag tar\r\ninte detta som något uttryck för någon allmän\r\nkritik. Men så här inleds artikeln. ''Är det inte nu\r\nåter dags att i en intern debatt på ett sakligt,\r\nnyanserat och ärligt sätt ta upp frågan: Hur blev det\r\nmed flyktingpolitiken, som vi vid valet gjorde till en\r\nav våra kärnfrågor? Vi är många liberaler ute på\r\nfältet som dagligen frågar oss vart humaniteten i\r\nflyktingpolitiken tog vägen.'' Så skrivs det i\r\nFolkpartiets egen tidning Nu. Det är väl ändå ett\r\nuttryck för att man upplever, också på det hållet, att\r\ndet har förekommit litet för många dubbla\r\nbudskap.</pre><pre>\r\nAnf. 98  Kulturminister BIRGIT FRIGGEBO\r\n(fp):</pre><pre>Herr talman! Det är kanske dags att\r\nSocialdemokraterna bestämmer sig för vilken\r\ninriktning som man skall ha på debatten. Maud\r\nBjörnemalm tog tidigare upp frågan om\r\nvisumfrågor för att hindra människor från att över\r\nhuvud taget söka sig hit från ett område där det\r\nförekom trakasserier mot människor och risk för\r\nhårda straff för krigsvägrare och liknande. Sådant\r\ntal brukar Ny demokrati instämma i. Ny demokrati\r\nsäger att regeringen är alldeles för generös och att\r\ndet kommer alldeles för många personer hit.</pre><pre>Nu tar Georg Andersson upp den andra aspekten\r\noch säger att flyktingpolitiken är alldeles för\r\ninhuman och att den liberala flyktingpolitiken är\r\nalldeles för ogenerös på det sätt som den bedrivs.\r\nDet innebär att Socialdemokraterna nu deltar i det\r\nsom Georg Andersson har beklagat, nämligen den\r\nhär polariseringen av debatten, där man å ena sidan\r\nförsöker beskriva det hela alldeles för inhumant,\r\nförskräckligt och åtstramat och å andra sidan\r\nförsöker beskriva det hela alldeles för generöst,\r\nmed för många människor som kan få komma hit\r\nför att stanna i vårt land.</pre><pre>Andre vice talmannen anmälde att Georg\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 99  STEN ANDERSSON i Malmö (m):</pre><pre>Herr talman! Vi har i debatten i dag hört mycket\r\nom flyktingpolitik men mindre om\r\ninvandrarpolitik. Det är begripligt, därför att\r\nSverige saknar faktiskt en invandrarpolitik. Det är\r\ntotalt stopp för andra än flyktingar eller\r\nasylsökande att komma till Sverige. Däremot har\r\ndet inte, åtminstone inte i den del av debatten som\r\njag har följt, sagts nästan någonting om det som alla\r\nborde vara överens om, nämligen att de som\r\nkommer till Sverige, oavsett i vilket skick och på\r\nvilket sätt, skall behandlas mänskligt.</pre><pre>Människor skall inte diskrimineras på grund av ras.\r\nDetta med ras är knepigt; den som är född på södra\r\nhalvklotet har i de flesta fall mörkare hy och\r\nmörkare hår, och den som är född på norra\r\nhalvklotet har ljusare hy och ljusare hår. Alla skall\r\nbehandlas lika, och ingen skall diskrimineras på\r\ngrund av religion, ras, hudfärg eller kultur.</pre><pre>Herr talman! Jag skulle vilja ställa två frågor, en till\r\nMaj-Lis Lööw och en till Georg Andersson.</pre><pre>Maj-Lis Lööw pratade om invandrarpolitik och\r\nnämnde att invandrare har svårare att få jobb, men\r\nhon sade inte vilken åtgärd hon ville vidta för att\r\nförändra situationen. Skall invandrare få förtur vad\r\ngäller arbeten i Sverige? Det var bra att hon tog upp\r\ndet problemet, men det skulle vara intressant att\r\nhöra vilken lösning hon själv har.</pre><pre>Georg Andersson försvarar med emfas 1989 års\r\nbeslut, som jag tycker är bra. Att han samtidigt\r\nsäger att de flesta som kommer hit är i trängande\r\nbehov av skydd rimmar illa med det han säger\r\nsenare.</pre><pre>Demokrati innebär att vi som sitter här i riksdagen\r\när valda som representanter för svenska folket, att\r\nvi i bästa och görligaste mån skall vara deras\r\nföreträdare och föra fram deras åsikter. Ibland\r\ntvingas vi gå emot dem. Vi kan t.ex. inom vissa\r\nområden införa lagar och regler som en\r\nfolkmajoritet i det enskilda fallet tycker är fel, men\r\nvi måste göra det därför att vi ser det stora\r\nsammanhanget.</pre><pre>Flyktingpolitiken är ett gravt angrepp på den stora\r\nfolkmajoriteten. Det går alltså inte att finna en\r\nmajoritet bland svenska folket som står upp för den\r\nflyktingpolitik som förs i dag, utan det är en liten\r\nminoritet som försvarar den.</pre><pre>Varför har det blivit så här? Svaret är helt klart, och\r\ndet är att beklaga. Ett i regeringen ingående parti\r\nhar tillåtits dominera flyktingpolitiken. Jag\r\nkritiserar inte detta, därför att regeringen är en\r\nkoalition. Om det är mer än ett parti i en regering\r\nhandlar det om ett givande och tagande. Man har\r\nansett att Folkpartiets uppfattning skall få\r\ndominera i den här frågan.</pre><pre>Jag kommer inte att i denna kammare rösta mot\r\nutskottets hemställan. Även om jag inte i alla delar\r\nkan ställa mig bakom betänkandet är jag så pass\r\närlig mot majoriteten i mitt eget parti att jag\r\naccepterar demokratins spelregler. Inom parentes\r\nsagt tycker jag också illa om dem, både i mitt parti\r\noch i andra partier, som alltid begär att få rösta med\r\nmotståndarna på sina egna motioner i enskilda\r\nfall -- det kan gälla en järnväg eller en vägstump där\r\nde själva bor. Vi måste se uppdraget som nationellt\r\noch acceptera de beslut som en partigrupp, inte en\r\npartiledning, har kommit fram till efter en lång\r\ndebatt.</pre><pre>Det har trots allt skett förbättringar, framför allt\r\nnär det gäller den svenska asylpolitiken. Jag skall\r\ninte nämna något namn, men 1988 bedrev en stor\r\ntidning i fyrstadskretsen en kampanj mot en\r\nledamot. Man bad att väljarna skulle stryka hans\r\nnamn på valsedeln därför att han hade vissa\r\nsynpunkter på asylpolitiken som inte passade just\r\nden tidningen och dess ledarredaktion. Jag skall\r\ninte berätta hur det gick, men jag kan säga att det\r\ninte gick bra för tidningen.</pre><pre>I dag är debattklimatet bättre, trots att det ibland\r\nförekommer övertramp. Jag skall nämna ett\r\nexempel.</pre><pre>För ett och ett halvt år sedan var man i TV-\r\nprogrammet Barnjournalen mycket förgrymmad\r\növer resultatet av en enkät bland Sveriges\r\nsjundeklassare. De var kritiska -- baserat på den\r\ninformation som de hade erhållit -- mot Sveriges\r\nflyktingpolitik. Barnjournalens redaktion skulle då\r\nreda upp situationen, och man visade i TV staplar\r\növer hur många som sökte asyl i Sverige och i\r\ndåvarande Västtyskland. Det var inte det som var\r\nintressant, men det berättade man aldrig i\r\nBarnjournalen. Det som var intressant var hur\r\nmånga som fick asyl. Den siffran var inte till fördel\r\nför svensk asylpolitik, men det dolde man\r\nomsorgsfullt. Det var, herr talman, en dålig form av\r\njournalistik.</pre><pre>Det här är ett allvarligt ämne, och man skall inte\r\nsvära i kyrkan. Men jag måste säga att det finns en\r\nperson i Sverige som i dag har fått om inte full så i\r\nalla fall någon upprättelse. Det är en viss herr\r\nOlsson i Sjöbo. Sådana farhågor som han hade för\r\nfem år sedan återfinns nu i betänkandet. Det\r\nhandlar om att man skall hjälpa folk på platsen.\r\nMänniskor skall ta seden dit de kommer. Man skall\r\ninte pracka på andra en utländsk kultur. Det kan\r\nfinnas -- vilket även statsrådet själv har sagt -- en\r\nviss kriminalitet bland de grupper som har sökt asyl\r\nhär i Sverige.</pre><pre>En annan sak som är ledsam är att pressen tar fram\r\n''läskiga'' fall, dels för att öka antalet\r\nlösnummerköpare, dels för att skapa en tillfällig\r\nopinionsstorm. Det ärende som jag nu skall ta upp\r\nhar nämnts i debatten av Berith Eriksson, och det\r\ngäller en treåring som skulle avvisas. Han blev inte\r\navvisad, därför att det inte fanns någon känd\r\nvårdnadshavare. Den kvinna som påstod att hon\r\nvar mamma till pojken försvann samma dag som\r\nhon fick reda på att hon inte skulle få stanna kvar i\r\nSverige. Hon lämnade pojken vind för våg. Pappan\r\när utvisad från Sverige på grund av avancerad\r\nkriminalitet. Därför kommer den här pojken aldrig\r\natt avvisas. Man borde berätta sanningen fullt ut.</pre><pre>Vad skall vi då göra i stället? Jo, vi bör bedriva en\r\nflyktingpolitik som innebär att vi ger signaler till\r\nomvärlden, framför allt till de länder från vilka folk\r\nkan tänkas vara intresserade av att flytta, om att\r\nSverige i huvudsak bara skall bevilja asyl åt dem\r\nsom kan definieras som flyktingar baserat på\r\nGenèvekonventionens definition. Det är en politik\r\nsom vi inte behöver skämmas för i något land i\r\nEuropa. Tvärtom kan vi säga att vi är européer. Vi\r\nskall också i större omfattning se till dels\r\nnaturligtvis att konflikter inte uppstår, dels att om\r\nde ändå gör det hjälpa folk så nära deras hemmiljö\r\nsom möjligt. Man får på det viset bättre utbyte av\r\nde resurser som man sätter in.</pre><pre>Jag tror inte, herr talman, att det skulle uppfattas\r\nsom orättvist. Är det någonting som är orättvist är\r\ndet den asylpolitik som vi bedriver i Sverige i dag.\r\nAv de pengar som vi använde för att hjälpa\r\nflyktingar användes för något år sedan 75 %\r\nutomlands och 25 % i Sverige. I dag är förhållandet\r\ndet motsatta.</pre><pre>Jag skall, herr talman, sluta med att ta ett exempel\r\nfrån en debatt som är något år gammal men som\r\nändå är mycket aktuell. Det var en stor\r\nflyktingkonferens nere i Malmö, och en\r\nrepresentant för Kenya, som har ett stort antal\r\nflyktingar, var oerhört irriterad över den svenska\r\nflyktingpolitiken. Ni tar emot ett litet antal\r\nflyktingar i förhållande till vad vi gör, sade han,\r\nmen det kostar så oerhört mycket pengar. Hade vi\r\ni stället fått bara en del av de pengarna hade vi nere\r\ni Kenya kunnat hjälpa ytterligare hundratusentals\r\noch åter hundratusentals flyktingar till en\r\nnågorlunda dräglig tillvaro.</pre><pre>Anf. 100  MAJ-LIS LÖÖW (s) replik:</pre><pre>Herr talman! Jag hade inte tänkt delta något mer i\r\nden här debatten, men eftersom jag blev direkt\r\ntillfrågad av Sten Andersson i Malmö om vad jag\r\nmenade med ett tidigare inlägg skall jag be att ändå\r\nfå göra en kommentar.</pre><pre>Jag är mycket bekymrad över hur\r\narbetsmarknadssituationen ser ur för de senast\r\nanlända flyktingarna, som har fått\r\nuppehållstillstånd här. Det rättar vi naturligtvis inte\r\ntill med invandrarpolitiken, utan det är ju ett\r\nresultat av att vi i dag har en situation på\r\narbetsmarknaden som vi inte har upplevt sedan\r\n1930-talet. Vi har i dag också en högerpolitik som\r\ndriver fram klyftor i det svenska samhället. Det\r\nfinns därför anledning för oss här i kammaren att\r\ndela invandrarministerns oro för att den här\r\ngruppen människor kommer att marginaliseras.</pre><pre>Jag har hört Sten Andersson tala om de här\r\nfrågorna tillräckligt mycket här i kammaren för att\r\nförstå att även Sten Andersson tycker att det\r\nviktigaste för de människor som har kommit till oss\r\när att de kan försörja sig själva, att de inte skall\r\nligga samhället till last. Det faktum att vi kan visa\r\natt de bidrar till produktionen, att de får jobb, att\r\nde kan försörja sig, att de inte behöver leva på\r\nbidrag förhindrar främlingsfientlighet och rasism.\r\nDet tror jag att vi är överens om. Då borde det\r\nockså bekymra Sten Andersson mycket att det ser\r\nut som det gör på arbetsmarknaden i dag för de här\r\ninvandrarna.</pre><pre>Nu är det vid denna sena tidpunkt i debatten inte\r\nläge för att utreda det här, om debatten inte har\r\nhandlat om detta tidigare i dag, men jag kan lova\r\nSten Andersson att vi senare kan få tillfälle att\r\nmötas omkring de här frågorna i en\r\ninterpellationsdebatt -- det här kommer vi\r\nnämligen att få anledning att diskutera mycket\r\nframöver.</pre><pre>Anf. 101  STEN ANDERSSON i Malmö (m)\r\nreplik:</pre><pre>Herr talman! Jag ställde min fråga till Maj-Lis\r\nLööw därför att hon tog upp ett problem som är\r\nvälkänt för många människor: Det är i dag problem\r\nför sent anlända invandrare att få jobb och skapa\r\nsig en egen försörjning. Men vad jag efterlyste var\r\nen tillstymmelse till förslag om hur vi skall lösa det\r\nhär problemet. Jag är medveten om att det är\r\nmycket svårt, men jag är tacksam för alla goda\r\nansatser.</pre><pre>Till sist, herr talman! Om det inte är fel på mina\r\nöron sade Maj-Lis Lööw någonting om\r\nhögerpolitiken. Jag har en enkel men god\r\nuppfostran. Jag skall därför inte tala om vad som\r\när grunden till dagens problem när det gäller våra\r\npengar.</pre><pre>Anf. 102  PETER KLING (nyd):</pre><pre>Herr talman! Vi har ju hört en del saker angående\r\nflyktingpolitiken. Vad jag kommer att kritisera i\r\nmitt anförande är den i mina ögon ruskigt\r\ninhumana flyktingpolitik som Sverige har bedrivit\r\nde senaste sex sju åren. Jag tycker att det är\r\nbeklämmande att vi inte talar om humanitet rakt\r\növer.</pre><pre>Vad menar jag då med talet om inhuman\r\nflyktingpolitik? Jo, vi tar hit folk från när och\r\nfjärran och sätter dem i flyktingslussar och\r\nflyktingförläggningar i flera år innan deras\r\nasylärende är avgjort. Ta t.ex. kosovoalbanerna.\r\n30 000--40 000 kosovoalbaner lurade vi i princip hit\r\ntill Sverige: Kom hit, här finns mat, kläder, arbete,\r\nvälfärd!</pre><pre>Men hör och häpna! De här människorna levde\r\nunder i våra ögon extremt fattiga förhållanden.\r\nMen de hade ändå någonstans ett skjul att bo i eller\r\nett tak att bo under och mat för dagen. Så blir de\r\nlurade hit till Sverige och blir satta i de här\r\nförläggningarna, och sedan skickar vi tillbaka 97 %\r\nav dem. Då måste jag ställa frågan: Vad skickar vi\r\ntillbaka dem till? Svaret är förbaskat enkelt: Vi\r\nskickar dem tillbaka till ingenting. Det lilla de hade\r\nhar vi snott från dem. Och det kallar vi för\r\nhumanitet! Jag kan inte svälja sådant.</pre><pre>Och vad gör vi med dem som får asyl här i Sverige?\r\nJo, vi kommer att placera de människorna i getton,\r\nsanna mina ord! Titta på Rosengård i Malmö! Ta\r\nSkövde t.ex.! Där har vi ett ställe som heter Ryd. I\r\nStockholm har vi Rinkeby. Vi kommer att få\r\nsådana områden här i Sverige med en helt ny\r\nkategori av människor, som inte kommer att\r\nintegreras i vårt samhälle. De talar dålig svenska,\r\nde kommer inte in i samhället, de får inga arbeten --\r\nde lever på bostadsbidrag och socialbidrag. Tänk er\r\nsjälv om ni skulle fly från Sverige -- låt oss säga till\r\nAmerika; ni får ingen utbildning i engelska, ni kan\r\ninte språket riktigt, och så säger man: Var så god\r\noch börja i Harlem! Jag frågar bara: Är det\r\nhumant? Jag kallar inte sådant humanitet. Jag\r\ntycker att det är bedrövligt.</pre><pre>Samtliga politiker som jag har talat med på lokal\r\nnivå -- de representerar alla partier -- säger att detta\r\när en ekonomisk bomb. Vi kommer att lägga ut så\r\nmycket pengar på detta att det är otroligt. Tänk er\r\nsjälva, ni här i kammaren och på läktaren, så\r\nmycket folk ute i världen som vi skulle kunna hjälpa\r\nom vi satte in de pengarna på rätt ställe. Det är\r\notroligt att vi diskuterar det.</pre><pre>Sedan har vi den tredje aspekten. Vad var det för\r\nsomalier som kom hit för fyra fem år sedan? Jo, de\r\nhar med våra mått mätt skitdålig utbildning, men i\r\nsomaliska ögon har de hög akademisk utbildning.\r\nDet var de som hade råd att sticka från Somalia. De\r\nkommer hit till Sverige, och vad gör vi med dem?\r\nJo, vi sätter dem i våra förträffliga Rinkeby och\r\nRosengård i Malmö. Där sätter vi den här klicken\r\nav människor, som verkligen behövs i Somalia när\r\nvi skall utveckla tredje världen. Snacka om\r\nhumanitet! Jag, Peter Kling här i kammaren, kan i\r\nvarje fall inte ställa upp på en sådan flyktingpolitik.\r\nJag tror att jag har med mig hela Ny demokrati på\r\ndetta. Vi ser även på de humanitära aspekterna.</pre><pre>Anf. 103  HANS GÖRAN FRANCK (s):</pre><pre>Herr talman! Jag har under dagen följt hela den här\r\ndebatten. Jag har gjort det inte minst därför att jag\r\ntycker att det är av stor vikt att vi så noga som\r\nmöjligt sätter oss in i dessa frågor och i hur debatten\r\ngår. Tyvärr har det väl inte kommit fram så många\r\nnya aspekter.</pre><pre>Det har varit en repetition av debatter som man har\r\nhört alltför många gånger tidigare. Det finns\r\nkanske anledning att inte byta invandrarminister\r\nalltför ofta. Ju oftare man byter invandrarminister,\r\ndesto mera kommer ministern att vara här i\r\nkammaren och tala om sitt eget fögderi och om hur\r\ndet var en gång i tiden. Det blir ganska tröttsamt i\r\nlängden.</pre><pre>Det gäller nu faktiskt att försöka se framåt och att\r\nförsöka se hur man skall kunna lösa frågorna. Vi\r\nmåste alla idka en grundlig självkritik. I dagens läge\r\ngår det inte heller att sitta och vänta på utredningar.\r\nDet är brådskande och fordras att vi vidtar åtgärder\r\nsnabbt.</pre><pre>Jag instämmer gärna med dem som har talat om\r\nsysselsättningsfrågan. Det är helt avgörande dels\r\nvad vi kan göra för hela landets befolkning, dels\r\nvilka särskilda åtgärder vi kan vidta när det gäller\r\ninvandrare och flyktingar. Jag vill peka på att det\r\nredan finns utredningsmaterial. Det finns\r\nutredningsmaterial som också är gångbart och\r\nanvändbart i dag. Det gäller bl.a. material som\r\npresenterades av Invandrarpolitiska kommittén,\r\ndär det låg god expertis bakom. Jag kan inte gå in\r\npå detaljer, men det finns all anledning att\r\nuppmärksamma materialet. Det är naturligtvis en\r\nav de viktigaste frågorna.</pre><pre>Ny demokrati kritiserade invandrar- och\r\nflyktingpolitiken för att den är inhuman. I grunden\r\neftersträvar dock inte Ny demokrati en human och\r\ngenerös invandrar- och flyktingpolitik. Man\r\nanvänder bara argumentet som ett slagträ för att\r\nkunna åstadkomma ett stopp eller en begränsning\r\nav invandringen.</pre><pre>Jag vill i det här sammanhanget nämna att\r\nsituationen i Europa är sådan att det förra året\r\nrörde sig om 700 000 asylsökande. Det betyder att\r\ndet finns ytterligare flera miljoner människor som\r\ninte har kunnat söka asyl. Dessa människor finns\r\nframför allt i det forna Jugoslavien men också i\r\nandra länder och är flyktingar i sitt eget land.</pre><pre>En engelsk forskare har sagt att de flesta flyktingar\r\nsom har blivit avvisade och utvisade stannar kvar\r\noch återvänder inte till sina hemländer. I de länder\r\ndär man har den hårdaste och mest restriktiva\r\ninvandrar- och flyktingpolitiken har man den\r\nstörsta andelen människor som lever under jorden\r\nsom flyktingar. Ingenting är värre än att leva illegalt\r\ni ett land. Det betyder att man är paria i det\r\nsamhället. Ingenting är heller värre för\r\nursprungsbefolkningen. Det leder till helt olidliga\r\nkonkurrensförhållanden när det gäller arbete osv.\r\nMänniskor som illegalt vistas i ett land arbetar\r\nsvart, bor svart och lever svart.</pre><pre>Vi skulle få en sådan situation om man skulle kunna\r\ndriva Ny demokratis politik eller extrem\r\nhögerpolitik. Den situationen finns i åtskilliga\r\nländer.</pre><pre>Dessa frågor är nu mycket aktuella inom de\r\ninternationella organen. I Europarådet ställs det nu\r\nbestämda krav på de europeiska länderna på en ny\r\nansvarsfördelning och ett nytt ansvarstagande.\r\nEuroparådet har vänt sig till samtliga regeringar\r\nmed en begäran om att man skall göra en\r\nkraftsamling. Jag tog del av detta vid det senaste\r\nsammanträdet. Många av länderna i Europa har\r\nsvarat och lämnat besked. Men den svenska\r\nregeringen har av någon anledning ännu inte\r\nlämnat svar på denna framställning om att man\r\nskall göra en europeisk kraftsamling. Det är något\r\nav de viktigaste.</pre><pre>Jag vill också instämma med dem som har sagt att\r\nflyktingkvoten inte är huvudfrågan, men det är en\r\nicke oviktig fråga. Jag stöder därför dem som har\r\nställt krav på att flyktingkvoten skall höjas.</pre><pre>Anf. 104  HÅKAN HOLMBERG (fp):</pre><pre>Herr talman! Ur Peter Klings anförande lyckades\r\njag vaska fram tre tankar. För det första är det fel\r\natt vi skickar tillbaka folk som kommer hit utan\r\ntillräckliga asylskäl. För det andra är det fel att\r\nandra, med bättre skäl, får stanna. För det tredje\r\nskall vi för, i detta fall, Somalias skull låta bli att ta\r\nemot dem som flyr därför att de inte kan bo kvar i\r\nlandet. Jag förstår mycket väl att Peter Kling smet\r\nut ur kammaren för att slippa ta en debatt om denna\r\negenartade logik.</pre><pre>Claus Zaar, som jag såg här nyss, sade för en tid\r\nsedan här i kammaren att Sverige och Finland har\r\nså dålig ekonomi på grund av att man tar emot\r\nflyktingar -- han antydde åtminstone detta. Nu är\r\ndet så att Finland nästan inte tar emot några\r\nflyktingar alls. Om man skall använda\r\nflyktingmottagandet som argument när man\r\nresonerar om länders ekonomi borde slutsatsen i\r\ndet fallet snarast bli den motsatta. Se upp med\r\nargumenten Claus Zaar! De kan sparkas tillbaka.</pre><pre>Jag begärde egentligen ordet av ett helt annat skäl,\r\nnämligen för att något kommentera den motion\r\nsom jag har skrivit om förtroendeläkarnas alltmer\r\nomdiskuterade roll i den svenska asylpolitiken. Min\r\nförsta avsikt var att yrka bifall till motionen.\r\nUtskottets yttrande innehåller egentligen bara ett\r\nreferat och bemöter på intet sätt de mycket\r\nallvarliga förhållanden som finns i\r\nförtroendeläkarsystemet som jag och många andra\r\nhar pekat på i andra sammanhang. Nu har jag\r\nförstått att invandrarministern under debatten har\r\nöppnat möjligheten för den utredning som skall\r\ntillsättas att ta upp även denna fråga. Det tycker jag\r\när utmärkt. En rimlig slutsats, om detta utreds, är\r\nnaturligtvis att förtroendeläkarna inte skall ha\r\nInvandrarverket som huvudman, eftersom deras\r\nopartiskhet i så fall kan ifrågasättas. En annan\r\nslutsats bör också vara att förtroendeläkarna\r\nåtminstone skall träffa de flyktingar de yttrar sig\r\nom. Det medför att de då kan granskas av Hälso-\r\noch sjukvårdens ansvarsnämd, vilket inte är\r\nmöjligt i dag.</pre><pre>Slutligen vill jag, om man får lämna tips till utskott\r\ndär man inte själv sitter, föreslå att det skall ordnas\r\nen offentlig hearing om förtroendeläkarnas roll i\r\nden svenska flyktingpolitiken.</pre><pre>Anf. 105  KARL GUSTAF SJÖDIN (nyd):</pre><pre>Herr talman! Jag gör nu ett mycket spontant inhopp\r\ni debatten. Anledningen är Hans Göran Francks\r\nyttrande i kammaren om att Ny demokratis\r\ninställning till flyktingpolitiken inte skulle grunda\r\nsig på humanitet utan utgöra något slags förtäckt\r\nfrämlingsfientlighet. Även om orden inte föll så,\r\nuppfattade jag andemeningen på det viset. Det vill\r\njag protestera mot.</pre><pre>Ny demokratis inställning till dessa frågor bygger\r\npå de erfarenheter som många av oss har förvärvat\r\npå olika sätt. För min egen del har jag som polis i\r\nLuleå och i övriga Norrbotten haft mycket kontakt\r\nmed invandrarbyrån i Luleå. Jag har många vänner\r\nsom är iranier, chilenare och irakier. De har\r\nberättat om hur många människor har kommit till\r\nSverige och hamnat på flyktingförläggningen i\r\nSvappavaara. Därefter går de på PBU, för de har\r\npsykiska problem. De är alkoholister och\r\nnarkotikamissbrukare. De säger själva att den\r\npolitik som vi för och det sätt varpå vi handskas\r\nmed dessa invandrare inte är humant på något vis.\r\nDet är bl.a. detta som vi tycker är fel i\r\nflyktingpolitiken. Vi skall inte ta in fler än vad vi\r\nkan ta hand om på ett humant sätt.</pre><pre></pre><pre>Jag träffar många av dessa mina vänner på\r\nhelgerna. De säger varje gång att det har varit fel.\r\nDet är bl.a. detta som vi i Ny demokrati protesterar\r\nemot. Den flyktingpolitik som bedrivs är inte\r\nhuman för dem som kommer innanför landets\r\ngränser.</pre><pre>Hans Göran Franck skall inte insinuera att det är\r\nnågot slags förtäckt främlingsfientlighet eller något\r\nannat. Jag kan ha missuppfattat, men jag\r\nuppfattade att det var andemeningen i Hans Göran\r\nFrancks inlägg.</pre><pre>Anf. 106  HANS GÖRAN FRANCK (s):</pre><pre>Herr talman! Det är olika tungor inom Ny\r\ndemokrati. Det har vi som har suttit och lyssnat på\r\ndebatten kunnat höra. Nu kom en ny variant på vad\r\nNy demokrati vill i den här saken. Men det\r\navgörande är att Ny demokrati inte har några\r\nförslag i det här betänkandet som skulle leda till en\r\nhumanisering av flyktingpolitiken eller till en\r\ngenerös flyktingpolitik. Det tycker jag är det\r\nviktigaste besked som går att ge till Ny demokrati i\r\ndenna debatt.</pre><pre>Anf. 107  KARL GUSTAF SJÖDIN (nyd):</pre><pre>Herr talman! Bäste Hans Göran Franck: Detta är\r\ningen ny variant utan bygger på de erfarenheter\r\nsom jag och många andra också har.</pre><pre>Hans Göran Franck säger att vi inte har någon\r\npolitik. Vi sade från början att vi helt enkelt skulle\r\nstänga gränserna. Nu missuppfattade många detta,\r\neller kanske uttryckte vederbörande det så att vi\r\nskulle stänga gränserna för alla. Men vi skall\r\nnaturligtvis ta emot de flyktingar som vi skall ta\r\nemot enligt FN:s flyktingkonvention. Men när vi\r\nsade att vi skulle stänga gränserna för\r\nkosovoalbaner sommaren 1992, hade\r\nInvandrarverkets dåvarande chef Rogestam sagt\r\nifrån till regeringen, och man gjorde ingenting. Det\r\nkostade väldigt mycket pengar. Det är sådana\r\nkostnader och sådana onödiga saker som har gjort\r\natt vi har fått en debatt ute i samhället och att folk\r\nknyter händerna i fickorna.</pre><pre>Den flyktingpolitik som har bedrivits underblåser\r\nfrämlingsfientligheten. Vi har sagt att man skall\r\nstoppa medan tid finns. Nu håller man på att\r\nsuccessivt ändra det hela.</pre><pre>Överläggningen var härmed avslutad.</pre><pre>Meddelande om besök av EG-kommissionens\r\nordförande</pre><pre>Anf. 108  ANDRE VICE TALMANNEN:</pre><pre>Jag vill påminna om att EG-kommissionens\r\nordförande Jacques Delors kommer till riksdagen i\r\nmorgon och håller ett anförande kl. 14.00 i\r\nandrakammarsalen. Med anledning härav kommer\r\ndet att göras ett avbrott i morgondagens\r\narbetsplenum för att ge alla ledamöter tillfälle att\r\nlyssna till Jacques Delors.</pre><pre>Beslut</pre><pre>Företogs till avgörande lagutskottets betänkanden\r\n1992/93:LU22, LU36, LU37 och LU38 samt\r\nsocialförsäkringsutskottets betänkande\r\n1992/93:SfU7.</pre><pre>Lagutskottets betänkande LU22</pre><pre>Utskottets hemställan bifölls.</pre><pre>Lagutskottets betänkande LU36</pre><pre>Mom. 3 (registrerat partnerskap)</pre><pre>Först biträddes reservationen av Maj-Lis Lööw\r\nm.fl. -- som ställdes mot motion L421 av Kent\r\nCarlsson m.fl. -- med acklamation.</pre><pre>Härefter bifölls utskottets hemställan med 168\r\nröster mot 133 för reservationen av Maj-Lis Lööw\r\nm.fl. 4 ledamöter avstod från att rösta.</pre><pre>Mom. 4 (utredning om homosexuellas rätt att\r\nadoptera)</pre><pre>Utskottets hemställan bifölls med 293 röster mot 14\r\nför meningsyttringen av Elisabeth Persson.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU37</pre><pre>Utskottets hemställan bifölls.</pre><pre>Lagutskottets betänkande 38</pre><pre>Utskottets hemställan bifölls.</pre><pre>Socialförsäkringsutskottets betänkande SfU7</pre><pre>Mom. 1 (invandrings- och flyktingpolitikens\r\ninriktning)</pre><pre>Först biträddes reservation 1 av Börje Nilsson m.fl.\r\nmed 121 röster mot 22 för reservation 2 av Lars\r\nMoquist. 160 ledamöter avstod från att rösta.</pre><pre>Härefter bifölls utskottets hemställan med 164\r\nröster mot 123 för reservation 1 av Börje Nilsson\r\nm.fl. 21 ledamöter avstod från att rösta.</pre><pre>Mom. 5 (internationell samverkan)</pre><pre>Utskottets hemställan bifölls med 172 röster mot\r\n133 för reservation 3 av Börje Nilsson m.fl. 1\r\nledamot avstod från att rösta.</pre><pre>Mom. 7 (flyktingkvoten)</pre><pre>Utskottets hemställan bifölls med 184 röster mot\r\n123 för reservation 4 av Börje Nilsson m.fl. 1\r\nledamot avstod från att rösta.</pre><pre>Mom. 9 (snabbare avvisning av asylsökande)</pre><pre>Utskottets hemställan -- som ställdes mot\r\nreservation 5 av Lars Moquist -- bifölls med\r\nacklamation.</pre><pre>Mom. 11 (asylprövningsnämnder)</pre><pre>Utskottets hemställan bifölls med 294 röster mot 13\r\nför meningsyttringen av Berith Eriksson i\r\nmotsvarande del.</pre><pre>Mom. 12 (muntlig handläggning)</pre><pre>Utskottets hemställan bifölls med 294 röster mot 14\r\nför meningsyttringen av Berith Eriksson i\r\nmotsvarande del.</pre><pre>Mom. 13 (förtroendeläkarsystemet)</pre><pre>Utskottets hemställan bifölls med 293 röster mot 13\r\nför meningsyttringen av Berith Eriksson i\r\nmotsvarande del. 2 ledamöter avstod från att rösta.</pre><pre>Mom. 15 (handläggningstiderna i asylärenden)</pre><pre>Utskottets hemställan -- som ställdes mot\r\nreservation 6 av Lars Moquist -- bifölls med\r\nacklamation.</pre><pre>Mom. 17 (medelsanvisning till\r\nUtlänningsnämnden)</pre><pre>Först bifölls reservation 7 av Börje Nilsson m.fl.\r\nmed 132 röster mot 20 för reservation 8 av Lars\r\nMoquist. 155 ledamöter avstod från att rösta.</pre><pre>Härefter bifölls utskottets hemställan med 173\r\nröster mot 134 för reservation 7 av Börje Nilsson\r\nm.fl. 1 ledamot avstod från att rösta.</pre><pre>Mom. 21 (medelsanvisning till Invandrarverket)</pre><pre>Först bifölls reservation 9 av Börje Nilsson m.fl.\r\nmed 127 röster mot 23 för reservation 10 av Lars\r\nMoquist. 157 ledamöter avstod från att rösta.</pre><pre>Härefter bifölls utskottets hemställan med 164\r\nröster mot 123 för reservation 9 av Börje Nilsson\r\nm.fl. 21 ledamöter avstod från att rösta.</pre><pre>Mom. 22 (Invandrarverkets\r\nupphandlingsverksamhet)</pre><pre>Utskottets hemställan bifölls med 276 röster mot 31\r\nför reservation 11 av Lars Moquist.</pre><pre>Mom. 26 (egenavgift i sjukvården m.m.)</pre><pre>Utskottets hemställan bifölls med 284 röter mot 22\r\nför reservation 12 av Lars Moquist.</pre><pre>Mom. 30 (medelsanvisning till\r\nförläggningsverksamhet)</pre><pre>Först bifölls reservation 13 av Börje Nilsson m.fl.\r\nmed 137 röster mot 21 för reservation 14 av Lars\r\nMoquist. 147 ledamöter avstod från att rösta.</pre><pre>Härefter bifölls utskottets hemställan med 154\r\nröster mot 133 för reservation 13 av Börje Nilsson\r\nm.fl.</pre><pre>Mom. 35 (invandrarkvinnors anpassning)</pre><pre>Utskottets hemställan -- som ställdes mot\r\nreservation 15 av Lars Moquist -- bifölls med\r\nacklamation.</pre><pre>Mom. 38 (krav på svenskkunskaper vid\r\nundervisning på svenska)</pre><pre>Utskottets hemställan -- som ställdes mot\r\nreservation 16 av Lars Moquist -- bifölls med\r\nacklamation.</pre><pre>Mom. 39 (hemspråksundervisning)</pre><pre>Utskottets hemställan bifölls med 282 röster mot 21\r\nför reservation 17 av Lars Moquist.</pre><pre>Mom. 40 (medelsanvisning till\r\nkommunersättningen)</pre><pre>Utskottets hemställan -- som ställdes mot\r\nreservation 18 av Lars Moquist -- bifölls med\r\nacklamation.</pre><pre>Mom. 45 (medelsanvisning till hemutrustningslån)</pre><pre>Utskottets hemställan -- som ställdes mot\r\nreservation 19 av Lars Moquist -- bifölls med\r\nacklamation.</pre><pre>Mom. 46 (medelsanvisning till åtgärder för\r\ninvandrare)</pre><pre>Utskottets hemställan bifölls med 286 röster mot 21\r\nför reservation 20 av Lars Moquist.</pre><pre>Mom. 47 (medelsanvisning till Invandrartidningen)</pre><pre>Utskottets hemställan -- som ställdes mot\r\nreservation 21 av Lars Moquist -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av andre vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande vid morgondagens\r\narbetsplenum.</pre><pre>9 §  Samarbete med Baltikum, Central- och\r\nÖsteuropa</pre><pre>Föredrogs</pre><pre>Utrikesutskottets betänkande</pre><pre>1992/93:UU16 Samarbete med Baltikum, Central-\r\noch Östeuropa (prop. 1992/93:100 delvis).</pre><pre>Anf. 109  NILS T SVENSSON (s):</pre><pre>Herr talman! De politiska och ekonomiska\r\nförändringarna i Central- och Östeuropa från ett\r\nauktoritärt politiskt samhällssystem med\r\nkommandoekonomi till demokrati och\r\nmarknadsekonomi fordrar mycket stora\r\nansträngningar och är en tidskrävande och\r\nkomplicerad process. Dess värre visar det sig att\r\nokunnigheten om demokratins villkor och\r\narbetssätt samt om marknadsekonomins spelregler\r\noch begränsningar kräver ett betydande\r\ninternationellt stöd för att kunna avhjälpas.</pre><pre>Den svenska regeringens Östeuropapolitik har\r\nstora brister. Efter mer än halva regeringsperioden\r\nkan man konstatera att den borgerliga regeringen\r\ninte har lyckats presentera ett program för\r\nsamarbete med Central- och Östeuropa.\r\nRegeringen har inte avlämnat någon proposition,\r\nskrivelse eller annat dokument. Av löftet om 1\r\nmiljard kronor per år i bistånd återstår i år 640\r\nmiljoner kronor för nya insatser. Regeringen har\r\nvalt en hanteringsordning, där projektförslag från\r\nangelägna svenska samarbetspartner har samlats på\r\nhög. Utan mål och utan strategi kan man inte på ett\r\nrimligt sätt göra de svåra prioriteringar som bristen\r\npå resurser tvingar fram.</pre><pre>När vi i fjol i utrikesutskottet behandlade frågan om\r\nÖsteuropabiståndet blev det uppenbart att\r\nregeringens inställning var ohållbar. Då gick\r\nutskottsmajoriteten motvilligt med på att bygga\r\nvidare på den myndighetsordning som den\r\nsocialdemokratiska regeringen hade lagt grunden\r\nför. Men det var bara ett halvt steg. Något\r\nlångsiktigt mandat gavs inte.</pre><pre>Man kan naturligtvis göra olika prioriteringar\r\nmellan anslagen, men utan klara mandat kan de\r\nberörda myndigheterna inte arbeta offensivt. Det\r\när en uppgift för riksdagen och regeringen att ge\r\ndessa riktlinjer. Myndigheterna skall sedan bära det\r\nfulla ansvaret för utförandet. I dag råder oklara\r\nansvarsförhållanden, tydligen också inom\r\nregeringen.</pre><pre>Vi tycker att det finns all anledning att man nu går\r\nigenom formerna för Östeuropasamarbetet och ger\r\ndetta samarbete en ny inriktning. Vi ser ju tydligt\r\natt volymen inte är tillräcklig för uppgifterna och att\r\nformerna inte är tillräckligt utvecklade.</pre><pre>I den socialdemokratiska partimotionen har vi\r\nbegärt en noggrann redovisning av hur man hittills\r\nhar utnyttjat de biståndsmedel som har avsatts för\r\nÖsteuropasamarbetet. Vi har också rest krav på att\r\nen ny östpolitik skulle formuleras.\r\nUtskottsmajoriteten har avvisat dessa rimliga krav.\r\nOch i betänkandet kan man läsa att utskottet\r\nnoterar att det i propositionen föreslås en\r\nutvärdering av insatserna genom folkrörelser och\r\nenskilda organisationer. En mer grundläggande\r\növersyn av vårt samarbete med Central- och\r\nÖsteuropa och dess organisation är enligt\r\nutskottets uppfattning påkallad.</pre><pre>Detta är otillräckligt. Det är inget tillkännagivande\r\ntill regeringen. Men det är naturligtvis ändå ett steg\r\npå rätt väg.</pre><pre>Jag vill be utrikesutskottets ordförande Daniel\r\nTarschys om litet närmare besked om hur man\r\ntänker sig att en sådan översyn skulle kunna gå till\r\noch vilka funderingar som finns om hur man vill\r\nhantera de slutsatser som kan komma fram vid en\r\nsådan översyn. Det kan hända att det bakom detta\r\npåkallande döljer sig precis det som jag har begärt,\r\nnämligen att man skall formulera en ny östpolitik.</pre><pre>När det gäller medelsfördelningen mellan olika\r\nändamål, vill vi göra en omprioritering i\r\nförhållande till regeringens förslag.</pre><pre>BITS s.k. tekniska samarbete, som handlar om\r\nexperthjälp, studier, utbildning och liknande\r\ninsatser, är den centrala formen för\r\nkunskapsutvecklande och kapacitetshöjande\r\ninsatser på i stort sett alla områden. Det är därför\r\nviktigt att anslaget via BITS är väl tilltaget och att\r\nBITS får långsiktiga planeringsramar. Vi vill höja\r\nanslaget till BITS till totalt 250 miljoner kronor. Vi\r\nvill också att BITS ges mandat att utfästa insatser\r\nför tre gånger det beloppet.</pre><pre>Folkrörelsesamarbetet har utvecklats mycket fort.\r\nKontakterna mellan enskilda organisationer är av\r\nstor betydelse för demokratins framväxt.\r\nSamarbetet bör i än högre grad inriktas på att\r\nstärka demokratin. Vi anser därför att SIDA skall\r\nfå ytterligare medel för detta samarbete och\r\nföreslår ett belopp på totalt 50 miljoner kronor.</pre><pre>Svenska institutet har ett synnerligen värdefullt\r\nprogram för gäststipendier, forskningssamarbete\r\noch kulturutbyte. I regeringens förslag till stor\r\nökning av Svenska institutets anslag ingår ett\r\nkostnadskrävande förslag om en handelshögskola i\r\nRiga. Vi tycker att man måste ifrågasätta om\r\nprojektet, som det nu ser ut, verkligen hör hemma\r\nhos Svenska institutet. Nu vet vi egentligen inte så\r\nmycket om detta projekt. I propositionen finns det\r\nnämligen bara en enda rad där behovet av denna\r\nhögskola nämns. Men på omvägar har vi fått veta\r\natt detta är fråga om ett mycket långsiktigt och\r\nockså kostnadskrävande åtagande och att det\r\nt.o.m. skulle läggas fram en särskild proposition i\r\nfrågan. Det har vi inte sett något av. Jag anser att\r\ndetta projekt är ett exempel på att den\r\nhanteringsordning som regeringen tillämpar när det\r\ngäller Östeuropabiståndet inte fungerar på ett\r\ntillfredsställande sätt.</pre><pre>Ett väl utformat näringslivsbistånd är av stor\r\nbetydelse. Vi föreslår att det bistånd som lämnas\r\nvia Swedecorp får ytterligare förstärkning.</pre><pre>När det gäller förslaget och nyheten i år om en ram\r\npå 1 miljard kronor för exportkreditgarantier, anser\r\nvi att det är ett bra förslag. Men den avsättning som\r\nregeringen har föreslagit för förlustrisker för dessa\r\nexportkreditgarantier och det finansiella stödet tar\r\nett mycket stort utrymme i anspråk, inte mindre än\r\n230 miljoner kronor av denna miljard. Vi beklagar\r\natt det från regeringens sida inte har varit möjligt\r\natt få ett bättre underlag för beslut om\r\navsättningens storlek. Vi tycker att hade varit\r\nrimligt att föra vissa resonemang om denna\r\ngarantigivnings konstruktion.</pre><pre>Näringsutskottet, som har yttrat sig i denna fråga,\r\nsäger att det givetvis inte är möjligt att förutse\r\nstorleken på eventuella förluster vid den typ av\r\naffärer som är aktuella och att det under\r\nberedningen i näringsutskottet har inhämtats\r\nuppgifter när det gäller storleken på avsättningen.\r\nDet har då visat sig att två intressen står mot\r\nvarandra, nämligen dels att medel avsätts i en sådan\r\nutsträckning att andra anslag inte riskerar att bli\r\nlidande, dels att avsättningen inte tar onödigt\r\nutrymme i anspråk av den s.k. östmiljarden. Vi\r\nmenar att det är viktigt att man nu noga följer\r\nutvecklingen av den här kreditgarantigivningen.\r\nJag kan tänka mig att utskottet säkert får anledning\r\natt återkomma till denna fråga.</pre><pre>Det finns naturligtvis många fler synpunkter att\r\nföra fram när det gäller inriktningen av östbiståndet\r\noch samarbetet med Öst- och Centraleuropa och de\r\nbrister som präglar regeringens hantering av dessa\r\nfrågor.</pre><pre>Pierre Schori, som av praktiska skäl inte kunde\r\ninleda debatten, kommer om en stund att ta upp\r\nnågra mer principiella synpunkter på Sveriges\r\nsamarbete med Central- och Östeuropa.</pre><pre>Herr talman! Jag yrkar bifall till\r\nSocialdemokraternas tre reservationer i\r\nbetänkandet.</pre><pre>Anf. 110  LARS MOQUIST (nyd):</pre><pre>Herr talman! Betänkandet om samarbete med\r\nBaltikum, Central- och Östeuropa borde enligt Ny\r\ndemokratis uppfattning ingå i betänkandet om\r\ninternationellt utvecklingssamarbete. Vi frågar\r\nvarför man skall skilja på biståndet till fjärran och\r\nnära länder. Inte lär människorna i de baltiska\r\nstaterna bli alltför bestörta om bistånd eller\r\nsamarbete med deras länder heter\r\nutvecklingssamarbete eller enbart samarbete.</pre><pre>Länderna i Baltikum, Central- och Östeuropa är i\r\nbehov av utveckling precis som utomeuropeiska\r\nländer. Att man vill skilja på s.k. utvecklingsländer\r\noch samarbetsländer i vår närhet har förmodligen\r\nberott på att riksdagen har ansett att det inte har\r\nvarit tillräckligt att lämna ett bistånd motsvarande\r\n1 % av BNI utan att man ville plussa på med\r\nytterligare bistånd till länder i vår närhet. Men i dag\r\nhar vi faktiskt inte råd att hålla oss med ett\r\nglittrande enprocentsmål. Kommande\r\ngenerationer skall vara med och betala tillbaka för\r\nvår generositet i dag.</pre><pre>Vi i Ny demokrati vill alltså slå samman de s.k. C-\r\noch G-anslagen. Många frågor är likartade. I de\r\nflesta fall använder vi oss av samma\r\nbiståndsorganisationer -- SIDA, BITS, Swedecorp,\r\nolika frivilligorganisationer, m.m.</pre><pre>Oavsett om det vi ger kallas bistånd eller\r\nsamarbete, vill vi alla ha effektivitet i utnyttjandet\r\nav svenska skattemedel. Man talar alltför ofta om\r\nbiståndsmål i form av procent eller krontalsnivåer.\r\nBakgrunden lär väl vara att FN satt upp ett\r\nbiståndsmål om att givarländer ska avsätta 0,7 % av\r\nsin BNI till internationellt bistånd. Vi delar\r\nuppfattningen att målet för vårt bistånd kan\r\nformuleras i ett 0,7-procentsmål. Men i detta\r\nbegrepp vill vi inräkna allt bistånd och samarbete\r\ntill både nära och fjärran länder. Med dagens\r\nbedrövliga svenska ekonomi, där vi lever över våra\r\ntillgångar med 5 miljarder per vecka --\r\nbudgetunderskottet lär öka med detta belopp -- har\r\nvi inte ens råd att avsätta ett totalt bistånd som\r\nmotsvarar 0,7 % av BNI.</pre><pre>Eftersom regeringen nu valt att särskilja biståndet\r\neller samarbetet med nära och främmande länder,\r\nskall jag hålla fast vid den ordningen. Vi anser att\r\nen omprioritering av biståndet skall ske från fjärran\r\ntill nära länder. Regeringen har i ett treårsprogram\r\navsatt 1 miljard per år till samarbetet med våra\r\ngrannländer på andra sidan Östersjön. Vi vill\r\nfördubbla insatserna och vill avsätta 2 miljarder i\r\nbistånd.</pre><pre>Men vi vill också främja handel och\r\nindustriinvesteringar genom att höja\r\nexportkreditgarantiramen från regeringens\r\nföreslagna 1 miljard kronor till 4 miljarder kronor.\r\nMånga initierade bedömare menar att\r\ninvesteringsbehoven är ännu större men att det i ett\r\nkortsiktigt perspektiv som en ettårsbudget utgör\r\nkan vara vettigt att begränsa volymen till det av oss\r\nföreslagna beloppet 4 miljarder kronor. Vårt\r\nförslag leder till att höjda belopp måste avsättas för\r\neventuella förlustrisker. Men trots det är vårt\r\nbistånd mer än dubbelt så stort som det som\r\nregeringen har föreslagit. Regeringen fullföljer\r\nreduceringen av sitt bistånd på 1 miljard kronor\r\ngenom att baltguldet, som ju var föremål för heta\r\ndiskussioner förra året, tär på biståndet inför\r\nbudgetåret 1993/94. I faktiskt bistånd vill\r\nregeringen avsätta 641 miljoner kronor, medan\r\nvåra förslag leder till ett faktiskt bistånd på 1 320\r\nmiljoner kronor. Resterande del upp till vår nivå på\r\n2 miljarder kronor utgörs av avsättningar för\r\neventuella förluster i samband med lämnade\r\nexportkreditgarantier.</pre><pre>Herr talman! Jag skall i fortsättningen beröra de\r\nreservationer som vi har avgivit i det här\r\nbetänkandet.</pre><pre>I en sexpartimotion tar vi bl.a. upp frågan om\r\növerföring av vissa medel från BITS.</pre><pre>Riksdag och regering har gemensamt bestämt att\r\nkunskapsöverföring och kompetensutveckling skall\r\nges hög prioritet i det svenska biståndet till\r\nBaltikum. Tre huvudmålsättningar för samarbetet\r\nhar därvid fastställts: utvecklingen av de\r\ndemokratiska institutionerna, införandet av en\r\nfungerande marknadsekonomi samt en förbättring\r\nav miljön. Många kommuner, landsting,\r\norganisationer, kyrkor och ideella föreningar ger\r\nvärdefulla bidrag till dessa målsättningar. Dess\r\nvärre begränsar det kärva ekonomiska läget\r\nutrymmet för detta aktiva utbyte.</pre><pre>Det krävs att olika befattningshavare från Baltikum\r\nfår tillfälle att på ort och ställe studera hur deras\r\nmotsvarande institutioner i Sverige fungerar.\r\nKostnaderna för sådana enskilda utbyten -- resor,\r\nuppehälle och sjukförsäkringar -- är som regel\r\nmycket små. Det rör sig om så små kostnader att\r\ndet enligt utskottets förmenande skulle vara\r\nirrationellt att belasta SIDA eller BITS med\r\nenstaka ansökningar. Det är vad vi anser.</pre><pre>Det vore bättre att länsstyrelsen eller annat\r\nregionalt organ, med god översikt över existerande\r\noch planerade behov, kunde tilltros uppgiften att\r\nfördela pengar för sådana insatser, dvs. medel som\r\nanvisas av BITS. Beloppet kan efter ansökan\r\növerföras till länsstyrelsen i resp. län eller annan\r\nregional myndighet eller regionalt organ att\r\nanvändas för kostnader som rör resor/uppehälle i\r\nsyfte att främja kunskapsöverföring och\r\nkompetensutveckling i de baltiska staterna. BITS\r\nbör utforma de regler som skall tillämpas för\r\nutnyttjandet av dessa medel.</pre><pre>I vår reservation nummer 5 tar vi upp frågan om u-\r\nkrediter. Regeringen bör enligt vår åsikt sträva\r\nefter att en omförhandling kommer till stånd av de\r\ninternationella överenskommelser som hittills\r\nreglerat u-kreditgivningen. Det är enligt vår\r\nuppfattning angeläget att OSS-staterna och de\r\nbaltiska länderna ges möjlighet att fritt ansöka om\r\nden här typen av krediter.</pre><pre>Nu lär fem OSS-stater ha det tvivelaktiga nöjet att\r\nvara s.k. utvecklingsländer. Därför kanske viss del\r\nav u-kreditgivningen kommer att gå till OSS-\r\nstaterna. Vi får se hur det blir med det.</pre><pre>I förra årets motioner tog vi också upp frågan om\r\nen valutagarantifond. Vi tar i år på nytt upp den här\r\nidén. Bakgrunden är den tanke på en sedelfond i\r\nEstland med Sverige som ekonomisk garant som\r\npresenterades av de svenska ekonomerna Ingemar\r\nStåhl, Lars Jonung och Nils Lundgren. En sådan\r\nhär valutagarantifond skulle skapa trygghet för\r\nutländska investeringar och naturligtvis även gagna\r\nsvenskt näringsliv. En sådan fond förväntas ge en\r\nprogressiv utveckling med låg inflation och stabila\r\npriser.</pre><pre>Idén med en valutagarantifond är att den skall\r\ngarantera full konvertibilitet till en given växelkurs\r\nför en valuta gentemot en annan valuta. Valutan\r\nskulle vara fast mot en av Sverige garanterad\r\nreservvaluta som måste motsvara minst 100 % av\r\nde belopp som sedelfonden satt i cirkulation.\r\nInrättandet av en sådan här valutagarantifond\r\nförväntas ge prisstabilitet och trovärdighet för\r\nvalutan, och tveksamma investerare borde känna\r\ntrygghet för investeringar när Sverige står som\r\ngarant för valutan.</pre><pre>Infrastrukturen i kustnära områden har vi också\r\ntagit med i en reservation. Vi anser att det är\r\nväsentligt att riktade biståndsinsatser kommer till\r\nstånd för att skapa en välståndsutvecklande\r\ninfrastruktur i våra grannländer. Det är inte bara en\r\nekonomisk fråga, utan i lika hög grad en fråga om\r\natt säkerställa demokratins fortlevnad i det nyligen\r\nåter självständiga Baltikum samt i Ryssland och\r\nPolen. Genom ett sådant riktat stöd skulle Sverige\r\nockså hjälpa sig självt.</pre><pre>Inte bara infrastrukturen är viktig att satsa på när\r\ndet gäller Baltikum och de nära kustområdena i\r\növrigt. Man kan säga att vi borde hjälpa till att få\r\nbukt med den skit som vi får in i landet via luft och\r\nvatten. En miljösatsning där ger mångdubbelt\r\nbättre effekt i förhållande till om vi skulle göra\r\nmotsvarande investeringar här i landet.</pre><pre>Bundet bistånd för bostadsbyggande i Baltikum tar\r\nvi upp i reservation nr 8. Det kalla klimatet och\r\nenergibristen gör behovet av bostäder stort. I\r\nutvecklingen mot en hållbar demokrati är primära\r\nbehov som tillgång till mat, kläder och bostäder av\r\nstörsta vikt.</pre><pre>I Sverige finns ledig industrikapacitet som borde\r\nutnyttjas till att producera hus i de baltiska\r\nstaterna. I den svenska krisen vore en satsning på\r\nbundet bistånd tilll Baltikum för industriprodukter\r\nsynnerligen angeläget. Eftersom syftet är dubbelt --\r\natt hjälpa såväl mottagarna som oss själva -- bör\r\nstödet kunna finansieras till hälften med\r\narbetsmarknadsstöd och till hälften med\r\nbiståndsmedel. En ytterligare fördel är att balterna\r\ngenom projektet givetvis skulle få inblick i svensk\r\nproduktionsteknik. Därmed skulle två av\r\nprioriteringarna i utformningen av det svenska\r\nöstbiståndet, kunskapsöverföring och\r\nkompetensutveckling, också komma till stånd.</pre><pre>I vår motion anger vi ett specifikt exempel. Vi\r\nanger att det skulle kunna produceras 1 000 småhus\r\npå 50 kvadratmeter för 90 miljoner, dvs. 90 000 kr\r\nper hus. Jag anser att det är väsentligt att vi både\r\nvärnar om Baltikum och dess folk och ser till att de\r\nfår bostäder som är av hygglig standard och bidrar\r\ntill att mildra sysselsättningskrisen i Sverige.</pre><pre>När vi sedan kommer till medelsanvisningen har vi\r\ni reservation nr 9 dels yrkat att riksdagen skall\r\nbemyndiga regeringen att göra utfästelser\r\nmotsvarande 2 miljarder i stället för 1 miljard, dels\r\natt riksdagen skall anvisa ett reservationsanslag på\r\n1 319 999 000 kr.</pre><pre>Vi anser självfallet att kompetensutveckling och\r\nkunskapsöverföring är väsentliga element i\r\nigångsättandet av en ekonomisk\r\nutvecklingsprocess. Det är inom ramen för den\r\nstrategin angeläget att större möjligheter skapas för\r\nsvensk företagsamhet. På flera centrala områden\r\nkan Sveriges näringsliv, med dess kunskaper och\r\nteknologiska kompetens, spela en central roll. Det\r\ngäller t.ex. på energiområdet, där inte minst de\r\nbaltiska staternas industriproduktion starkt\r\nbegränsas av bl.a. ransoneringar och stora brister i\r\ndistributionsnätet. Det gäller t.ex. också\r\ninfrastruktur- och miljöområdena.</pre><pre>Att utnyttjandet av svensk kompetens och svenskt\r\nsmåföretagarkunnande därmed binder biståndet\r\ntill svensk upphandling anser vi vara bra. Vi har\r\nkunskaperna, vi har produktionskapacitet. Se till\r\natt de utnyttjas! Kanske kan biståndssatsningar få\r\ndelar av svenskt näringsliv och svensk industri att\r\növerleva i avvaktan på bättre tider, då den svenska\r\nefterfrågan får fart på industrin på nytt.</pre><pre>I reservation nr 10 avsätter vi medel på samma sätt\r\nsom regeringen har föreslagit, dvs. med 15 % av\r\nlämnade exportkreditgarantier. Vi föreslår en\r\nutvidgad exportkreditgarantiram till 4 miljarder\r\noch avsätter därför också medel för förlustrisker\r\nmed 680 miljoner kronor.</pre><pre>Vi anser att exportkreditgarantiramen är helt\r\notillräcklig med tanke på den förväntade kraftiga\r\nökningen av exporten till Ryssland och Polen.\r\nSvenska företag står i kö för att exportera till och\r\ninvestera i de här länderna samt Baltikum. Därför\r\när det viktigt att vi höjer exportkreditgarantiramen\r\ntill 4 miljarder.</pre><pre>Herr talman! Jag ber till sist, efter genomgång av de\r\nreservationer som vi har tillfogat, att få yrka bifall\r\ntill dessa reservationer enligt moment 19, 27, 30,\r\n34, 36, 43, 44, 46 och 48 samt avslag på utskottets\r\nhemställan i motsvarande moment.</pre><pre>Anf. 111  BERTIL MÅBRINK (v):</pre><pre>Herr talman! Det gläder mig att utrikesminister\r\nMargaretha af Ugglas i går lade fram förslag på\r\nCentral- och Östeuropakonferensen i Köpenhamn\r\nsom kan leda till ökad frihandel mellan Väst- och\r\nÖsteuropa. Sverige och övriga EFTA-länder vill att\r\nde tekniska reglerna för s.k.\r\nursprungsbestämningar av varor skall samordnas\r\ninom EG, EFTA och frihandelsområdet i\r\nÖsteuropa.</pre><pre>Det här förslaget sammanfaller med ett förslag som\r\nvi har lagt fram i Vänsterpartiets Östeuropamotion\r\noch som jag hoppas att EES-utskottet skall\r\ntillstyrka.</pre><pre>Om man nu skall slå sig för bröstet ytterligare har\r\nvi också fått rätt i fråga om Europeiska\r\nåteruppbyggnads- och utvecklingsbanken, EBRD.\r\nDet är som bekant fler än vi från Vänsterpartiet\r\nsom kritiserar banken för att den har utlovat 24\r\nmiljarder dollar i krediter till Central- och\r\nÖsteuropa, men bara betalat ut 1,6 miljarder.</pre><pre>Vi begärde i vår motion att reglerna för bankens\r\nutlåning skulle ändras så att de utlovade krediterna\r\nsnabbt kan komma till användning. Utskottet ansåg\r\nemellertid att reglerna är flexibla nog.</pre><pre>Uppenbarligen är de inte det. Det framgår inte\r\nminst av det vi har fått läsa i tidningarna i dag när\r\ndet gäller bankens utgifter för personal och\r\nfastigheter, som överskridit utlåningarna och\r\ninvesteringarna. Bara det är ganska\r\nuppseendeväckande. 2 miljarder kronor har\r\ntydligen gått åt till dess kontor med lyxig marmor,\r\ntill privatflyg och till påkostade personalfester. Den\r\nlilla skärven har gått till Östeuropa.</pre><pre></pre><pre>Det här förslaget sammanfaller med ett förslag som\r\nvi har lagt fram i Vänsterpartiets Östeuropamotion\r\noch som jag hoppas att EES-utskottet skall\r\ntillstyrka.</pre><pre>Om man nu skall slå sig för bröstet ytterligare har\r\nvi också fått rätt i fråga om Europeiska\r\nåteruppbyggnds- och utvecklingsbanken, EBRD.\r\nDet är som bekant fler än vi från Vänsterpartiet\r\nsom kritiserar banken för att den har utlovat 24\r\nmiljarder dollar i krediter till Central- och\r\nÖsteuropa, men bara betalat ut 1,6 miljarder.</pre><pre>Vi begärde i vår motion att reglerna för bankens\r\nutlåning skulle ändras så att de utlovade krediterna\r\nsnabbt kan komma till användning. Utskottet ansåg\r\nemellertid att reglerna är flexibla nog.</pre><pre>Uppenbarligen är det inte det. Det framgår inte\r\nminst av det vi har fått läsa i tidningarna i dag när\r\ndet gäller bankens utgifter för personal och\r\nfastigheter, som överskrifit utlåningarna och\r\ninvesteringarna. Bara det är ganska\r\nuppseendeväckande. 2 miljarder kronor har\r\ntydligen gått åt till dess kontor med lyxig marmor,\r\ntill privatflyg och till påkostade personalfester. Den\r\nlilla skärven har gått till Östeuropa.</pre><pre>Vi kan kanske vara överens om att det svenska\r\nÖsteuropabiståndet inte skall användas till sådant.</pre><pre>Som vi ser det måste det till snabba insatser för att\r\nrädda demokratiseringen i Central- och Östeuropa.\r\nDen har inte utvecklat sig likartat i alla länder. Man\r\nkan ifrågasätta om det har blivit så mycket\r\ndemokratisering i Rumänien. I andra länder är det\r\nrisk för återfall i auktoritära mönster, något som\r\ninte får underskattas. Antisemitismen sticker upp\r\nsitt otäcka tryne på nytt i länder som Ungern och\r\nLettland. Zigenarna förföljs. Den ungerska\r\nminoriteten i Slovakien känner sig hotad.\r\nÖvergången till marknadsekonomi leder till stora\r\npåfrestningar, ökande klyftor och ren misär för\r\nmiljontals människor.</pre><pre>Det som sker i Ryssland oroar oss starkast. Den\r\ndemokratiska rörelsen har splittrats. Den\r\nekonomiska chockterapin har drivit miljoner\r\nmänniskor ner i bottenlöst elände och politisk\r\napati. President Jeltsin har drivits på reträtt. Han\r\nhar tvingats till den ena eftergiften efter den andra\r\nför de konservativa krafterna. Pressens frihet\r\ninskränks.</pre><pre>Detta påminner starkt om Gorbatjovs sista år vid\r\nmakten, då han genomförde vad många kallade en\r\ntyst kontrarevolution. Jag hoppas innerligt att\r\nJeltsin skall lyckas bättre. Men jag delar inte den\r\noptimism som statsminister Bildt gav uttryck för i\r\nsitt tal i Tokyo i måndags. Enligt TT sade han\r\nföljande: En seger för president Boris Jeltsin i valet\r\nden 25 april är grunden för att Ryssland skall kunna\r\nsäkra demokratin och omvandlas till en\r\nmarknadsekonomi.</pre><pre>Jag tror att det är farligt att satsa allt på en man.\r\nDet visar Gorbatjovs öde. Utländskt stöd kan inte\r\nersätta det egna folkets förtroende. Det är inte i\r\nVancouver och Tokyo som Jeltsin vinner det. Inte\r\nblev Gorbatjov hjälpt av sitt toppmöte med Bush.\r\nDet hjälpte i stället de rödbruna.</pre><pre>Vänsterpartiet anser att huvudfrågan är\r\ndemokratiseringen. Utan ett folkvalt parlament\r\noch en regering som har legitimitet i medborgarnas\r\nögon kan ingen hållbar ekonomisk politik utformas\r\noch genomföras.</pre><pre>Från omvärlden krävs en framsynt politik för att\r\nstödja demokratiseringen i Central- och\r\nÖsteuropa. Dessa länder måste integreras i ett\r\nalleuropeiskt samarbete. De svenska insatser som\r\nregeringen föreslagit och majoriteten i\r\nutrikesutskottet stöder räcker inte. Mer måste\r\ngöras för att stimulera handeln. Dessa folk måste få\r\nmöjlighet att försörja sig på hederligt arbete, och\r\ndå måste handelshindren väck.</pre><pre>Det måste till investeringar från Västeuropa, USA\r\noch inte minst från de dynamiska ekonomierna i\r\nStillahavsasien. Vi har föreslagit att en arbetsgrupp\r\nskall tillsättas med industri- och fackföreningsfolk\r\nför att snabbutreda förutsättningarna för\r\nföretagssatsningar i Östeuropa. Det finns ju\r\nvälutbildade -- fast ofta felutbildade -- människor.\r\nDeras kapacitet måste tas till vara både för att få i\r\ngång moderna företag och för att ge människorna\r\narbeten, vilka i sin tur skänker självaktning.</pre><pre>Men regeringen verkar bara inställd på den\r\nvästeuropeiska integrationen och sysselsatt med det\r\nsom Percy Barnevik kallat ''att putsa\r\nkristallkronorna på Titanic''.</pre><pre>Det är i dag som vi behövs i de nya demokratierna.\r\nDet är nu som vårt bistånd behövs, och det behövs\r\nmycket mer bistånd än vad som regeringen vill ge.\r\nDet finns en vilja hos svenska folket att bistå. Detta\r\ngäller också de svenska organisationerna --\r\nexempelvis handikapprörelsen och\r\nbondekooperationen -- vilka gör en mängd\r\npraktiska insatser för att stödja östeuropéernas egna\r\nansträngningar. Det gäller även ansträngningarna\r\nför att bilda egna organisationer, vilket är grunden\r\nför en stabil demokratisk utveckling.</pre><pre>Till de snabba insatserna hör också att erbjuda\r\nRyssland en ''morot'' för att få militären att\r\nacceptera en snabb hemtagning av trupperna från\r\nBaltikum. Vi från Vänsterpartiet har föreslagit en\r\ngåva i form av trähus, och vi är inte ensamma om\r\nden idén. Militärerna skulle säkerligen vara mycket\r\nvilligare att resa hem om de visste att de hade\r\nmänniskovärdiga bostäder som väntade dem.\r\nSamtidigt skulle en sådan insats bli en stimulans för\r\nden ryska småhusindustrin, som för inte så länge\r\nsedan kunde producera och exportera bra trähus.</pre><pre>En framsynt Östeuropapolitik är också att satsa på\r\nmiljön, att rena luften och Östersjön, att förbättra\r\nenergihushållningen, att göra kärnkraftverken\r\nmindre osäkra och att bygga ut miljövänlig\r\ninfrastruktur. Exempelvis borde projektering och\r\nutbyggnad av Botniabanan och Norr-Botniabanan\r\nprioriteras.</pre><pre>Men för allt detta behövs kapital, långt mer än vad\r\nSverige förmår bidra med. De pengar som finns\r\noutnyttjade i EBRD måste komma till användning\r\nnu.</pre><pre>Det är min förhoppning att\r\nKöpenhamnskonferensen skall leda till att EBRD-\r\npengarna kommer loss och att handeln kommer i\r\ngång. Den måste balansera i båda riktningar. Det\r\ngör den inte i dag. EG har exempelvis ett\r\nhandelsöverskott på drygt 10 miljarder kronor med\r\nPolen, Ungern, Bulgarien, Tjeckien och Slovakien.</pre><pre>EG måste sluta att använda dumpningsvapnet mot\r\ndessa länders export. Exempelvis har EG just\r\nstoppat införseln av levande boskap, kött, mjölk\r\noch andra mejeriprodukter från Östeuropa av\r\nrädsla för mul- och klövsjuka. Därmed går Polen\r\nmiste om exportinkomster på i storleksordningen\r\n250 miljoner kronor i månaden, och Ungern\r\nförlorar 380 miljoner kronor. Ingendera av dessa\r\nländer har haft några fall av mul- och klövsjuka.\r\nMen det har däremot Italien haft.</pre><pre>Samarbetet med Central- och Östeuropa får inte\r\nreduceras till smulor från den rike mannens bord.\r\nFör att skapa stabil fred i Europa måste det bli ett\r\nsamarbete mellan jämlikar och ett samarbete i\r\nöppenhet. Detta är i dag mycket angelägnare än att\r\nputsa kristallkronorna på Titanic, och dessutom\r\nbetydligt mer framsynt.</pre><pre>Herr talman! Med tanke på kammarens tid skall jag\r\ninte yrka bifall till hela min meningsyttring utan\r\nendast till den del som avser mom. 37 och 44. Vi\r\nkommer dessutom att rösta för reservationerna 1, 4\r\noch 7.</pre><pre>Anf. 112  DANIEL TARSCHYS (fp):</pre><pre>Herr talman! Stämningarna i den internationella\r\npolitiken har också sina konjunktursvängningar.\r\nFör några år sedan rådde den stora euforin när\r\nmurar föll, diktaturer kollapsade och frihetens\r\ntimma slog för länderna bakom det som varit\r\njärnridån. Det fanns stora förhoppningar i luften\r\nom att dessa länder snabbt skulle kunna förena sig\r\nmed det demokratiska Västeuropa och att man\r\nskulle kunna få i gång en ekonomisk utveckling, en\r\nvälfärd, och få en omfattande demokratisk frihet.</pre><pre>I dag vet vi att stämningarna är avsevärt mer dystra.\r\nVi talar om kris i Sverige när\r\nbruttonationalprodukten stagnerar eller faller med\r\nnågra procent. Men i Östeuropa har de flesta länder\r\nde senaste åren varit med om att\r\nbruttonationalprodukterna fallit med 20 %, 30 %,\r\n40 % och i några fall med närmare 50 %. Det har\r\nalltså blivit en avsevärt mer komplicerad\r\nomställning än vad man föreställde sig i euforins\r\nförsta stund.</pre><pre>Men omställningen fortskrider. Vi måste se till att\r\nvi från Västeuropa och från de sedan länge\r\ndemokratiska ländernas sida hjälper och stöder den\r\nomvandling som nu pågår. Vi kan inte göra detta\r\nmed massiva resursöverföringar, helt enkelt därför\r\natt våra egna ekonomier är så fragila att sådana\r\nresurser inte står till buds.</pre><pre>Det är vilseledande när man talar om en Marshall-\r\nhjälp som skulle kunna på kort tid omvandla dessa\r\nekonomier. Men vi kan göra det med strategiskt väl\r\nvalda insatser som har en stark hävningskraft och\r\nsom kan bidra till att vända utvecklingen åt rätt\r\nhåll. Vi måste vara mycket urskiljande och\r\ndiskriminerande med våra insatser så att våra\r\nresurser gör största möjliga nytta.</pre><pre>Det är i den andan som regeringen har formulerat\r\nsin politik för bistånd till Östeuropa. Den gamla\r\nregeringen ställde 1 miljard till förfogande på tre år\r\nför hjälp till Östeuropa. Den nya regeringen har\r\ndrygt tredubblat biståndet och har avsatt 1 miljard\r\nper år i östbistånd. Därtill har man på andra vägar\r\ntagit fram resurser för miljöbistånd till ganska\r\nbetydande belopp. Det är alltså en mycket kraftig\r\nexpansion av östbiståndet i förhållande till den\r\nföregående regeringens satsning.</pre><pre>Nils T Svensson klagade i sitt inlägg över att det\r\nsaknades ett program med en klar strategi för\r\nöstbiståndet. Det är en invändning som jag inte alls\r\nkan förstå. Jag tror att Nils T Svensson borde läsa\r\nbudgetpropositionen noggrannare. Både fjolårets\r\nbudgetproposition och årets budgetproposition\r\ninnehåller en mycket klar strategi för östbiståndet.\r\nRegeringen talar om vilka speciella syften den vill\r\nfrämja. Man vill främja övergången till demokrati\r\noch konsolideringen av demokratin, övergången till\r\nmarknadsekonomi och miljöarbetet.</pre><pre>Det finns en mycket klar prioritering vad gäller den\r\ngeografiska fördelningen. Man tänker sig bilateralt\r\nstöd till våra närområden i Baltikum, näraliggande\r\ndelar av Ryssland och Polen samt multilaterala\r\ninsatser för mer fjärran liggande delar av\r\nÖsteuropa.</pre><pre>Det finns en klart definierad prioritering av\r\nöstbiståndet. Jag ställer mig ytterst frågande till den\r\nbeskrivning som Nils T Svensson gör av regeringens\r\nstrategi. När man tar del av den strategi som\r\nSocialdemokraterna själva föreslår finner man att\r\nden i själva verket är mycket lik den strategi som\r\nregeringen drar upp i sina texter. Den kritik som\r\nSocialdemokraterna har riktat mot regeringen\r\nförefaller mig enkel och billig.</pre><pre>Den är också enkel och billig eftersom det kaos som\r\nrådde under den socialdemokratiska tiden var\r\nvälkänt. På den tiden skedde en stor dragkamp\r\nmellan olika departement. Jag tror att man\r\nmöjligen kan säga att en dragkamp mellan\r\ndepartement om östbiståndet är något som inte helt\r\ngår att undvika. Det beror helt enkelt på att\r\nöstbiståndet täcker så stora delar av vår offentliga\r\nförvaltning och vårt samhällsliv.</pre><pre>Vi har fått ett östbistånd som något påminner om\r\nen folkrörelse i den meningen att väldigt många\r\norganisationer och stora delar av det svenska\r\nsamhället är engagerade i kontakten med\r\nÖsteuropa och inte minst med Baltikum. Det är\r\nväldigt många myndigheter som är engagerade i\r\nkontakter med sina systermyndigheter i andra\r\nländer, och många av våra departement har\r\nkontakter med Östeuropa.</pre><pre>Det är fullt naturligt att detta bistånd sprider sig\r\növer ett mycket brett spektrum. Det är självfallet\r\nregeringens uppgift att försöka hålla samman och\r\nsamordna insatserna så att de gör största möjliga\r\nnytta.</pre><pre>Nils T Svensson klagar också över att det finns för\r\nlitet pengar. Men såvitt jag kan se föreslår\r\nSocialdemokraterna inte mer pengar. Han klagar\r\növer att man har naggat miljardramen i kanten, och\r\nhan påstår att man är nere i 680 miljoner. I nästa\r\nögonblick tillägger han själv att regeringen i årets\r\nbudget anslår 230 miljoner för att backa upp den\r\nstora exportkreditgarantiramen på 1 miljard\r\nkronor.</pre><pre>Det här en mycket viktig innovation som finns i\r\nårets budget. Man öppnar vägen för satsningar av\r\ndet privata näringslivet som kan sätta fart på den\r\nekonomiska utvecklingen i Östeuropa. Han\r\nnämner heller inte den stora miljösatsning som har\r\nskett och som innebär att årets miljöbistånd till\r\nÖsteuropa är på en bra bit över 1 miljard kronor.</pre><pre>Jag finner följaktligen inte så mycket substans i den\r\nsocialdemokratiska kritiken av östbiståndet.\r\nMycket kan självfallet göras bättre. Vi är i början\r\noch kommer att göra misstag, erfarenheter och vi\r\nkommer att kunna dra slutsatser av de resultat vi\r\nser. Vi måste successivt utvärdera de erfarenheter\r\nvi vinner. Men det är mycket svårt att i\r\ninledningsskedet omedelbart göra en total översyn\r\nav allt som har skett.</pre><pre>Vi har börjat att utvärdera olika delar av biståndet.\r\nDet finns t.ex. en rapport om det polska biståndet.\r\nVi måste självfallet successivt, när vi vinner\r\nerfarenheter, lära av de positiva och negativa rön vi\r\ngör. Men detta är en mer organisk process som bör\r\nkomma under resans gång. Det är mycket litet\r\nvunnet med att nu, på detta tidiga stadium försöka\r\ngöra en totalöversyn av samarbetet med\r\nÖsteuropa.</pre><pre>Bertil Måbrink och Lars Moquist har samma idé. De\r\nvill bygga hus i Östeuropa. Det är inte heller någon\r\nny tanke, som Bertil Måbrink mycket riktigt säger.\r\nDet finns fler som har den idén. Tyskarna har t.ex.\r\nhaft den idén. Tyskland har satsat över 30 miljarder\r\nkronor på husbyggnadsprogram i Ryssland. När\r\nförbundskansler Kohl helt nyligen besökte\r\npresident Clinton i Washington var det ett budskap\r\nhan hade att framföra: Bygg inga hus! Satsa inte på\r\nhusbyggnadsprogram!</pre><pre>Jag skulle tro att både Ny demokrati och\r\nVänsterpartiet gjorde klokt i att ta del av de tyska\r\nerfarenheterna av husbyggnadsprogram i\r\nÖsteuropa. Det finns väldigt många saker som kan\r\ngå fel i sådana program.</pre><pre>Jag tror att vi, som är ställda inför behovet att\r\nmycket noga ransonera våra insatser så att de gör\r\nstörst nytta, gör väldigt klokt i att i liten\r\nutsträckning satsa på materialöverförande och i\r\nmycket stor utsträckning satsa på\r\nkunskapsöverförande. Vi måste helt enkelt se till\r\natt de insatser vi gör och de resurser vi kan avsätta\r\nfår en stark hävstångseffekt. Då gäller det att\r\nkoncentrera dem på billiga men verkningsfulla\r\ninsatser. Jag tror att den huvudinriktningen i\r\nsvenskt östbistånd måste bli bestående.</pre><pre>Bertil Måbrink var också glad över att ha funnit\r\nnågra punkter där han ansåg att Vänsterpartiet\r\nhade fått rätt i sin Östeuropapolitik. Jag kan förstå\r\nden glädjen, särskilt om man betänker i hur många\r\navseenden som Vänsterpartiet har fått fel i sin\r\nbedömning av Östeuropa. Jag saknade i Bertil\r\nMåbrinks anförande insikten om att det trots allt är\r\nför att hjälpa till att undanröja effekterna av\r\nkommunismen som vi ger allt detta bistånd.</pre><pre>Det är trots allt den politik som Bertil Måbrinks\r\nparti under årtionden har förespråkat i Sveriges\r\nriksdag som har vållat de skador vi nu ser i\r\nÖsteuropa. De etniska motsättningar, den rasism,\r\ndet elände och den misär som råder är effekten av\r\nen kommunistisk samhällsekonomi. Det är för att\r\nnu bistå kommunismens offer som vi måste se till\r\natt vi ökar vårt bistånd och att vi räcker ut en hand\r\ntill folken i Östeuropa. Den insikten saknade jag i\r\nBertil Måbrinks anförande.</pre><pre>Herr talman! Jag ber att få yrka bifall till hemställan\r\ni utskottets betänkande i alla delar.</pre><pre>Anf. 113  NILS T SVENSSON (s) replik:</pre><pre>Herr talman! Jag vill gärna instämma i Daniel\r\nTarschys inledande beskrivning av situationen och\r\ndet politiska läget i Östeuropa. Visst har biståndet\r\ndit ökat. Det är 1 miljard om året som vi nu lämnar\r\ni bidrag. Det är vi helt överens om. På den punkten\r\nråder inga delade meningar mellan oss.</pre><pre>Sedan påstår Daniel Tarschys att man har en klar\r\nstrategi för östbiståndet. Han tycker att den kritik\r\nsom vi riktar mot det är enkel och billig. Han påstår\r\natt det under den socialdemokratiska regeringen\r\nrådde kaos och att det var en dragkamp. Det finns\r\nju andra som också har synpunkter på hur detta\r\nöstbistånd fungerar.</pre><pre>Den s.k. Engblomska utredningen, som har tittat\r\npå styrnings- och samarbetsformer i biståndet, har\r\nockså ägnat en stund åt östbiståndet. Den säger att\r\nen första observation visar att man måste bygga upp\r\nden svenska administrationens kompetens. Vidare\r\nsäger den att man skall koncentrera denna\r\nkompentens till någon eller högst ett par av de\r\ninblandade myndigheterna. Det sägs vidare att det\r\när angeläget att arbetet inom regeringskansliet får\r\nen fastare form än vad det har i dag. En renodling\r\nbör eftersträvas där regeringen har den viktiga\r\nuppgiften att sätta de övergripande målen och\r\nformulera kraven, medan den operativa\r\nverksamheten kan delegeras till myndigheterna.</pre><pre>Detta är väl besked som visar att det inte alls är så\r\nbra beställt med strategin som Daniel Tarschys\r\nsäger. Jag kan gå till ett par partivänner till Daniel\r\nTarschys, nämligen Ylva Annerstedt som sitter i\r\nBITS styrelse och Carl B Hamilton som är\r\nsakkunnig i Finansdepartementet. De har skrivit en\r\nmotion där de säger att när man tar del av\r\nregeringens direktiv till några av de myndigheter\r\nsom tilldelats ansvar för att förvalta delar av det\r\nsvenska stödet till Öst- och Centraleuropa inser\r\nman lätt svårigheten för dessa att agera effektivt.\r\nFör närvarande är ca 15 myndigheter och\r\ninstitutioner engagerade i östbiståndet. Flera av\r\ndem har likartade uppdrag, och\r\ngränsdragningsproblem uppstår ständigt.</pre><pre>Så avslutar man med att kräva -- det är Daniel\r\nTarschys partivänner -- att regeringen utarbetar\r\nsåväl en politisk som en administrativ strategi för\r\ndet fortsatta svenska stödet till Öst- och\r\nCentraleuropa på ett sådant sätt att villkoren för\r\nstödet kan tydliggöras för såväl svenska\r\nintressenter som berörda mottagare.</pre><pre>Det kanske inte är enkel och billig kritik vi för fram.\r\nDet kanske är välgrundad kritik om att det behövs\r\nen ny strategi och en ny östpolitik.</pre><pre>Anf. 114  DANIEL TARSCHYS (fp) replik:</pre><pre>Herr talman! Jag tror att det är en kraftig\r\nunderskattning om man tror att enbart 15\r\nmyndigheter är inblandade i östbiståndet. Jag\r\nskulle vilja påstå att flertalet av våra centrala\r\nmyndigheter på ett eller annat sätt är inblandade i\r\nöstbiståndet. Därtill kommer många länsstyrelser,\r\nmånga kommuner och landsting och självfallet en\r\nväldig massa frivilliga organisationer. Bredden i\r\nöstbiståndet är mycket stor.</pre><pre>Det är klart att detta ställer krav på samordning och\r\nkrav på utvecklingen av samordningen. Jag tror att\r\nden utredning som Nils T Svensson citerade kan ha\r\nen del poänger i att vi behöver utveckla\r\nsamordningsfunktionen och att vi behöver fundera\r\nvidare över hur styrning och samordning skall ske i\r\nframtiden. Det är inget som hindrar att man drar\r\nlärdomar av de misstag som har skett.</pre><pre>Konstitutionsutskottet håller just på att granska en\r\ndel erfarenheter som vi har av östbiståndet, som\r\nNils T Svensson vet. Det gäller samordning mellan\r\nKanslihuset och BITS osv. Därav kan man säkert\r\ndra en hel lärdomar om hur man bör agera för att\r\nse till att det fungerar väl och att myndigheterna\r\nsjälvständigt får lösa sina uppgifter.</pre><pre>Men det går inte att framställa det så, att det är\r\nnågon radikalt ny strategi som kan se dagens ljus.\r\nNär man jämför det som Socialdemokraterna själva\r\nföreslår i sin motion med det som faktiskt gäller i\r\ndag är det ytterst svårt att se vari skillnaden består.\r\nDet är därför som jag tycker att det är egenartat att\r\nSocialdemokraterna tar munnen så full. Om ni\r\nhade haft något eget, nytt och konkret att föreslå\r\nhade jag kunnat förstå kritiken.</pre><pre>Men eftersom kritiken bara går ut på att kräva en\r\nny strategi utan att precisera vari denna strategi\r\nskulle bestå menar jag att det är litet grand tomma\r\ntunnor som skramlar. Det krävs fantasi i den\r\nsocialdemokratiska reservationen. Visa då själva\r\nlitet fantasi!</pre><pre>Anf. 115  NILS T SVENSSON (s) replik:</pre><pre>Herr talman! Det är många som är inblandade i\r\nsamarbetet med Östeuropa på olika sätt. Det är\r\nalldeles rätt, och det är bra. Det är alldeles\r\nutmärkt. Men här är det fråga om att hitta ett sätt\r\natt arbeta på som skapar bästa effektivitet med de\r\npengar, denna miljard, som vi nu har anslagit.</pre><pre>Vi tycker också att man skulle ha kunnat ha en\r\nannorlunda hantering av exportkreditgarantierna.\r\nVi förde många samtal, och vi kallade in olika\r\nexperter i det sammanhanget. Daniel Tarschys vet\r\nlika väl som jag att det var svårt att få klara besked\r\nfrån dem som vi kallade in för utfrågning.</pre><pre>Vi bör hålla ögonen på denna fråga. Det gäller 230\r\nmiljoner kronor, dvs. mer än vad BITS har till\r\nförfogande för det tekniska biståndet. Det var alltså\r\nen stor del av den totala summan som gick åt till\r\ndetta.</pre><pre>Visst har vi konkreta förslag, och dem har vi bl.a.\r\nredovisat i partimotionen och i vår reservation om\r\nen annorlunda inriktning. Vi har också stöd för\r\ndetta, såsom jag framför allt refererat i\r\nutredningen, även för Daniel Tarschys partivänner.</pre><pre>Många upplever situationen så, att det inte tas\r\nnågot samlat grepp. Det behövs ett samlat grepp,\r\noch jag har därför föreslagit att man i\r\nkommissionen skulle ta ett sådant. Man skulle då se\r\ninte bara på Östeuropapolitiken utan också på\r\nandra inslag i den internationella politiken, som\r\nSverige är alltmer beroende av.</pre><pre>Till en början var även Daniel Tarschys intresserad\r\nav dessa tankar, men det fanns tydligen bakom\r\nhonom starkare krafter, som hade andra åsikter om\r\ndetta. Tyvärr kom det inte ut mer av detta än att\r\nutskottsmajoriteten i betänkandet skrev att en\r\növersyn är påkallad, vilket inte säger så mycket.\r\nMen kanske finns det andra tankar bakom detta.\r\nNär man läste Aftonbladet häromdagen kunde man\r\nnästan tro det.</pre><pre>Anf. 116  DANIEL TARSCHYS (fp) replik:</pre><pre>Herr talman! Också jag har varit i\r\noppositionsställning. Min minnesbild från den tiden\r\nvar den att om man inte visste vad man ville föreslå,\r\nföreslog man ett samlat grepp.</pre><pre>Anf. 117  BERTIL MÅBRINK (v) replik:</pre><pre>Herr talman! Jag förstår att Daniel Tarschys inte\r\nhar det så lätt när han skall försvara\r\nÖsteuropabiståndet. Jag kan vara överens med\r\nDaniel Tarschys på en punkt, att Sverige inte kan\r\nföra över hur stora resurser som helst. Men nog bör\r\nman ändå kunna stå för de utlovade 3 miljarderna\r\nunder tre år. Bläcket hann inte torka på det löftet\r\nförrän man började nagga på det. Man tog från\r\ndetta lilla bistånd för att betala det s.k. baltguldet,\r\noch därmed har man alltså omedelbart tagit en stor\r\nbit av denna miljard. Jag tycker att det är dåligt\r\ngjort. Jag förstår att det inte är så lätt för Daniel\r\nTarschys att klara ut detta.</pre><pre>Låt mig återgå till en annan konkret fråga som jag\r\nställde. EBRD har ju utlovat 24 miljarder till\r\nÖsteuropa men har hitintills utbetalat bara 1,6\r\nmiljarder. Det skulle vara intressant att höra Daniel\r\nTarschys kommentar till det. Var ligger hindren?\r\nDet har en betydelse att man just nu får in resurser\r\nför att få i gång produktion, nya företag, utbildning\r\nosv.</pre><pre>Min andra fråga är: Vad har Daniel Tarschys för\r\nkommentar till de uppgifter -- jag utgår från att de\r\när sanna -- som presenteras i dag om hur banken har\r\nanvänt 2 miljarder för att lyxutrusta sina kontor, för\r\natt spendera på fester osv.? Vi har såvitt jag förstår\r\nen svensk representant i bankens styrelse, och\r\ndenne borde ha bevakat att detta inte skulle ha\r\nskett.</pre><pre>Nu kan man säga att det var den förra regeringen\r\nsom inrättade denna bank och att det var bråttom\r\natt få till stånd en sådan. Jag tycker ändå att man\r\nskulle ha tagit litet mera tid på sig innan man\r\ninrättade banken. Då hade man kanske kunnat\r\nundvika en del av dessa skadliga företeelser.</pre><pre>Anf. 118  DANIEL TARSCHYS (fp) replik:</pre><pre>Herr talman! Här har inte naggats någonting i\r\nkanten, Bertil Måbrink. Om man lägger ihop vad vi\r\nger i östbistånd under treårsperioden, blir det\r\navsevärt mer än 3 miljarder, oavsett om man\r\ninkluderar baltguldet eller inte. Vi har utöver de 3\r\nmiljarderna fört in ett miljöbistånd som inte är\r\nfinansierat inom den ramen.</pre><pre>Vad gäller baltguldet vill jag inte ta upp en\r\ndiskussion med Bertil Måbrink. Om Bertil Måbrink\r\nläser vad hans egen partitidning har skrivit i detta\r\nämne under årens lopp, kommer han att få\r\nanledning att rodna.</pre><pre>Europeiska utvecklingsbanken är inte enbart en\r\nsvensk inrättning utan ett samfällt europeiskt\r\norgan, som syftar till att ge stöd till utvecklingen\r\nbåde av privata företag och av offentlig sektor i\r\nÖsteuropa. Man går mycket metodiskt till väga.\r\nMan söker kontakter i de olika länderna. Man letar\r\nefter projekt som är tillräckligt stora för att kunna\r\nmotivera direkta lån. Små lån försöker man\r\ndäremot kanalisera via banker och\r\ninvesteringsfonder som bildas i de olika länderna.</pre><pre>Jag tror att det är en klok politik att man har en viss\r\nförsiktighet i sitt arbete. Målet för en bank kan inte\r\nvara att kasta ut pengar så snabbt som möjligt. Vi\r\nhar i Sverige en del exempel där vi skulle ha\r\nföredragit att banker hade fört en något försiktigare\r\npolitik än en som innebar att kasta ut pengar. Jag\r\nhar också hört företrädare för Bertil Måbrinks parti\r\nutveckla den ståndpunkten ganska vältaligt här i\r\nkammaren.</pre><pre>Jag tror att man bör se klagomålet över att banken\r\ninte tillräckligt snabbt har utbetalat sina medel i\r\nperspektivet av den prövning som bör ske inför ett\r\nprojekt. Man skall ta kreditrisker, men inte hur\r\nstora sådana som helst. Man kan också jämföra hur\r\nstora utbetalningar banken har gjort med storleken\r\nav bankens åtaganden. Det som har påtalats av\r\nmassmedierna under de senaste dagarna är att\r\nutbetalningarna än så länge har varit ganska\r\nblygsamma. Det är riktigt, men däremot har\r\nåtagandena varit ganska stora.</pre><pre>Det ligger i sakens natur att det, om man ger ett lån\r\nför ett långsiktigt investeringsprogram, inte genast\r\nbehöver göras utbetalningar för hela programmet.\r\nDet gör man i den takt som investeringarna\r\ngenomförs.</pre><pre>Jag har besökt Europeiska utvecklingsbanken för\r\nnågon månad sedan, och jag kan försäkra Bertil\r\nMåbrink att det inte var någon iögonfallande och\r\nskändlig lyx som mötte besökaren, i varje fall inte\r\nnågon värre lyx än vad jag har sett i Östeuropa och\r\npå andra håll.</pre><pre>Anf. 119  BERTIL MÅBRINK (v) replik:</pre><pre>Herr talman! Först beträffande baltguldet: Också\r\nvi har naturligtvis vårt ansvar, och det finns mycket\r\ni vårt tidigare agerande som vi i dag bör skämmas\r\nför. Men också ni övriga har en del att skämmas\r\növer. Det viktiga är väl att man rättar till detta. Kan\r\ndet vara något fel i att vi anser att baltguldet skall\r\nbetalas tillbaka liksom också att man skall be om\r\nursäkt?</pre><pre>Vad jag kritiserar är att man tog en bit av\r\nbiståndsmiljarden för att betala tillbaka baltguldet.\r\nJag ansåg och anser fortfarande att detta borde\r\nligga utanför de 3 miljarderna.</pre><pre>Daniel Tarschys kommer nu dragandes med att\r\nman minsann överskrider de 3 miljarderna genom\r\natt man också betalar ett miljöbistånd. Det tror jag\r\natt man säkerligen hade gjort ändå. Det är kanske\r\nbara en undanflykt för att döva det dåliga samvetet\r\növer affären med baltguldet.</pre><pre>När det gäller Europeiska utvecklingsbanken är jag\r\nlitet häpen över att Daniel Tarschys så lättvindigt\r\nviftar bort bankens spenderande på egen lyx och\r\negna äventyr. Jag vill notera det till protokollet.\r\nDet var ingen större lyx än i Östeuropa eller på\r\nandra håll i världen, säger Daniel Tarschys. Jag\r\ntycker nog ändå att det är ett slöseri, om man byter\r\nut marmorväggarna i entrén för omkring 7 1/2\r\nmiljon kronor mot en specialimporterad\r\nCarraramarmor från Toscana. Jag tycker att det är\r\nhöjden av svindel med bl.a. de svenska\r\nskattebetalarnas pengar. Vi har 1991 satt in ett\r\nkapital i banken om 1,7 miljarder. Jag kan också ge\r\nandra sådana här exempel på hur banken har\r\nhanterat pengarna.</pre><pre>Det kan ligga något i det som Daniel Tarschys säger\r\nom att man har gjort långsiktiga utfästelser men\r\nännu inte har betalat ut de pengarna, men jag tror\r\nändå att banken iakttar en för stor försiktighet när\r\ndet gäller satsningar på Östeuropa. Jag brukar inte\r\nåberopa storfinansen i vårt land, men Percy\r\nBarnevik är ändå en rätt klok företagare. Han har\r\nvisat att man kan satsa pengar i Östeuropa på\r\nföretagsprojekt som ganska snart ger effekt,\r\neftersom det där finns välutbildade ingenjörer osv.</pre><pre>Anf. 120  DANIEL TARSCHYS (fp) replik:</pre><pre>Herr talman! Jag undrar om Bertil Måbrink inte\r\nmöjligen har fört ned debatten på litet fel nivå, när\r\nhan börjar diskutera väggbeklädnaden i tamburen\r\npå Europeiska utvecklingsbanken. Jag undrar\r\nverkligen om det är den centrala frågan i\r\nuppbyggnaden av Östeuropabiståndet.</pre><pre>Vad gäller baltguldet har det gått ganska kort tid\r\nfrån de år då det ansågs vara baltfascistisk\r\npropaganda att över huvud taget tala om detta\r\nbaltguld och fram till i dag, när Bertil Måbrink\r\nklagar över att regeringen har finansierat\r\nåterbetalningen på fel konto.</pre><pre>Jag har inte sett något förslag från Vänsterpartiet\r\nom något annat konto att använda. Bertil Måbrinks\r\nenda klagomål är att man har använt fel konto när\r\nman har betalat tillbaka pengarna. Om\r\nVänsterpartiet hade haft ett eget förslag på den\r\npunkten, hade jag möjligen kunnat föra ett sakligt\r\nresonemang, men eftersom något sådant inte har\r\nlagts fram, är det faktiskt inte något annat än en\r\ntom och opportunistisk kritik.</pre><pre>Anf. 121  LARS MOQUIST (nyd) replik:</pre><pre>Herr talman! Daniel Tarschys tar upp ett av våra\r\nförslag i östbiståndet, nämligen om bundet bistånd\r\nför husleveranser. Daniel Tarschys nämner att\r\nförbundskansler Kohl i Tyskland lär ha sagt till\r\nClintonadministrationen att man bör undvika\r\nområdet husbyggnation när man funderar över\r\nbiståndsinriktningen. Det finns röster som hävdar\r\nraka motsatsen, att denna typ av hjälp är mycket\r\npositiv och verkligen bidrar till att ryssarna lämnar\r\nBaltikum.</pre><pre>Men jag tycker också att vi behöver vara litet\r\negoistiska. Våra småhusföretag som producerar\r\nträhus håller i dagens lågkonjunktur på att slås ut.\r\nInte minst för att de skall överleva till dess att vi får\r\nbättre tider behövs en satsning på\r\nträhusproduktion. Av dessa dubbla skäl, både för\r\natt främja svensk industris överlevnad i väntan på\r\nlitet bättre tider och för att se till att ryssarna\r\nmåhända snabbare lämnar Baltikum, är det ett\r\nvettigt förslag att satsa på husbyggnation.</pre><pre>Anf. 122  DANIEL TARSCHYS (fp) replik:</pre><pre>Herr talman! Jag vill först säga att det är\r\nutomordentligt viktigt att de ryska trupperna\r\nlämnar Baltikum. Lyckligtvis kan man nu\r\nkonstatera att det sker ett uttåg. Visserligen vill\r\nman från rysk sida inte skriva under kontrakt om\r\ndetta, och det enda kontrakt som man har skrivit\r\nunder -- det med Litauen -- har man numera brutit,\r\noch man vill inte göra eftergifter i förhandlingarna\r\nmed de baltiska staterna, men det sker ändå de\r\nfacto ett tillbakadragande av de ryska trupperna.\r\nMan räknar nu med att redan ungefär hälften av de\r\ntrupper som en gång fanns i Baltikum har dragits\r\ntillbaka. Det är självfallet vår förhoppning att\r\nryssarna skall fortsätta med denna hemtagning av\r\ntrupperna.</pre><pre>Vi bör fortsätta att i alla möjliga internationella\r\nsammanhang trycka på för att betona hur viktigt vi\r\nanser det vara att de ryska trupperna avlägsnas från\r\nBaltikum. Vi bör också enligt min uppfattning\r\nkunna stödja detta återtåg på olika sätt. Det har\r\nbl.a. föreslagits att man skulle kunna hjälpa till med\r\nkursverksamhet för den omskolning av officerare\r\nsom behövs vid demobilisering av de ryska väpnade\r\nstyrkorna.</pre><pre>Vi är redan nu inblandade i åtgärder för att\r\nsäkerställa att den kunskap som finns i den ryska\r\narmén vad avser kärnvapen inte kommer på fel\r\nvägar. Det rör sig i det fallet om multilaterala\r\nansträngningar som vi gör tillsammans med andra\r\nländer.</pre><pre>Så visst har vi en roll i den stora process som sker i\r\nÖsteuropa, tillbakadragandet av trupperna och\r\ndemobiliseringen av den alltför stora ryska armén.\r\nJag tror ändå att idén om husbyggande inte är så väl\r\növervägd. Det gör jag främst därför att detta inte är\r\nen särskilt kostnadseffektiv form av bistånd. Jag\r\ngör det också därför att det finns en rad fallgropar i\r\nett sådant bistånd.</pre><pre>För det första uppstår frågan om vem som skall\r\nbygga. I det tyska fallet öppnade man för\r\nentreprenader. Man hade hoppats att östtyska\r\nföretag skulle ta ordern. I stället blev det turkiska\r\noch finska företag som gjorde det.</pre><pre>Den andra frågan är: Var skall husen placeras? Det\r\när självfallet inte av värde för Sverige att man\r\nbygger bostäder för ryska officerare mycket nära\r\ndet svenska området eller den baltiska gränsen.</pre><pre>Det tredje frågan är: Vem får husen? Vi vet att\r\nfördelningsfrågor är ganska ömtåliga att hantera i\r\nländer som befinner sig i den situation där Ryssland\r\när i dag.</pre><pre>För det fjärde finns det problem kring\r\ninfrastrukturen som kan vara besvärliga.</pre><pre>Så det finns en rad praktiska skäl för att vara en\r\naning återhållsam till idén att med husbyggande\r\nunderlätta de ryska truppernas tillbakadragande.</pre><pre>Anf. 123  PIERRE SCHORI (s):</pre><pre>Herr talman! Det är inte bara riksdagen i Sverige\r\nsom diskuterar östbiståndet. En intensiv debatt\r\npågår över hela världen just nu. Jeltsin och Clinton\r\nhar precis mötts, och nu möts också de s.k. G7-\r\nländerna i Tokyo.</pre><pre>Det är maktkampen i Moskva som har fått\r\nvästländerna att tänka om i sin Rysslandspolitik.\r\n''Fiasko'' kallar Världsbankens tidigare\r\nchefsekonom Stanley Fischer det som hittills har\r\ngjorts.</pre><pre>Bakgrunden till att vi socialdemokrater har\r\nreserverat oss på viktiga punkter är följande.\r\nSverige ligger, som alla vet, nära Rysslands\r\nhjärtland, och vi borde egentligen stå i främsta\r\nledet när det gäller att komma med initiativ för att\r\nstödja Ryssland. Men som har sagts här, har det\r\nutlovade biståndet från svensk sida krympts ner. Av\r\nden miljard som skall satsas i år är det bara 80\r\nmiljoner kronor som går till Ryssland.</pre><pre>Vi har också tyckt att regeringen inte har\r\npresenterat något strategidokument. Med det\r\nmenar vi att man inte kan få en klar överblick av\r\nvad som görs, och det ges inte klara direktiv åt de\r\nmyndigheter och institutioner som har att hantera\r\nvåra pengar. Men det kanske är så som\r\nutrikesministern sade i Köpenhamn i går, att det\r\nframför allt är någon form av chockterapi som skall\r\ntill, och då löser det sig kanske utan några\r\nstrategier.</pre><pre>Vi har tyckt att Sveriges nuvarande östpolitik är\r\nnågot av ett misslyckande. Faktum är att efter halva\r\nregeringstiden har den borgerliga regeringen inte\r\npresenterat ett program. Det är, som jag sade,\r\noerhört svårt att få överblick över det hela, och låt\r\nmig då också bli konkret, för att svara på de frågor\r\nsom ställts här tidigare.</pre><pre>Myndigheten BITS fick i år 70 nya miljoner för\r\nsamtliga östeuropeiska länder, och man fick inget\r\nlångsiktigt mandat. De som vill göra insatser har\r\noftast bara haft utrikesministern att vända sig till,\r\noch hos henne samlas förslag från näringsliv och\r\nfolkrörelser på hög.</pre><pre>Ett annat område är Östersjömiljön. Där tog den\r\nförra regeringen ett initiativ med den s.k.\r\nRonnebykonferensen. Nu lyser initiativen med sin\r\nfrånvaro. Olof Johansson har sent omsider fått ta\r\nfram pengar ur det egna departementet för att\r\nnågonting över huvud taget skall hända.</pre><pre>Polen har man tidigt skurit bort. Utrikesministern\r\noch regeringen anser tydligen inte att man skall\r\nprioritera detta Östersjöland med 35 miljoner\r\ninvånare. Historiska, ekonomiska, miljömässiga\r\noch politiska motiv räckte inte. Först skulle man\r\ngöra en utvärdering, hette det, och det har kommit\r\nnågot slags utvärdering i form av en\r\ndepartementspromemoria där det föreslås bundna\r\nmjuka krediter. Skall man då aldrig lära sig vad som\r\när effektivt bistånd?</pre><pre>I regeringsförklaringen deklarerades högtidligt att\r\nöstsamarbetet skulle skiljas från samarbetet med u-\r\nländerna. Man gjorde sig av med\r\nbiståndserfarenhet men inte med kontona.\r\nRegeringen har därför också använt sig flitigt av\r\nkatastrofbiståndet för insatser i mängder av\r\ngränsfall. Senast handlade det om\r\nflyktingmottagning i Baltikum.</pre><pre>Östbiståndet går i dag i praktiken så till att\r\nutrikesministern och biståndsministern själva fattar\r\nen mängd små beslut. Utrikesministern tycks vara\r\nnöjdast när hon får betala försvarsminister Björck\r\npengar för kustbevakningsfartyg till Baltikum.\r\nSäkerligen finns ofta goda motiv, men det är helt\r\nuppenbart att besluten fattas på lösa grunder.\r\nSverige har ingen strategi eller hanteringsordning\r\nför ett effektivt och långsiktigt östsamarbete.</pre><pre>Varför har då inte hela västvärlden förmått samla\r\nsig? Efter 1945 läktes såren efter krigets barbari\r\ngenom en upplyst politik för tillväxt, välfärd och\r\nsocial konsolidering. Det var en civilisatorisk\r\nuppgift, ett radikalt nyskapande internationellt\r\nsamarbete, där gränsen sattes av järnridån. Efter\r\n1989 finns ingen jämförbar politik. Järnridån är\r\nriven. Nya murar är nu på väg upp i stället.</pre><pre>Ett skäl tror jag är att 80-talets nyliberalism så till\r\nden grad har skadat förtroendet för politik och\r\nsamhällsinsatser. Vem kunde driva frågor om\r\ninternationell solidaritet, när den gängse sanningen\r\nhandlade om att inte ta initiativ? Bara staten höll\r\nsig borta, skulle nog marknaden ordna resten!</pre><pre>Ett annat skäl är den paradox som EG-samarbetet\r\nfångades i. Mitterrand, Kohl och Delors har ändå\r\nambitioner om ett mer handlingskraftigt Europa,\r\nmen alltför mycket energi har gått åt till att föra\r\nMaastrichtavtalet i hamn. Därmed försvagades\r\nEuropasamarbetet just när det i stället borde ha\r\nvänts utåt.</pre><pre>Resultatet vet vi. Det är en känsla av utanförskap,\r\ninte av äkta gemenskap, som har vuxit fram i\r\nEuropas östra delar. Och den nationella\r\nidentiteten, inte den europeiska, blir då viktigare\r\noch människor ett lättare byte för populister och\r\nmörkerkrafter, gamla som nya.</pre><pre>Vi behöver nu först och främst ett alleuropeiskt\r\nramverk, starkt nog att ge reformarbetet en\r\ntrygghet i en bredare gemenskap och flexibelt nog\r\natt medge olika grad av integrering i takt med\r\nsamhällenas vilja och förmåga. ESK och EG är\r\nsjälvklara element, men det behövs något mer.</pre><pre>Vi har nyss hört åsikter om Europabanken, en\r\nutmärkt institution. Dess chef Jacques Attali har\r\nföreslagit ett alleuropeiskt initiativ i tre steg.</pre><pre>För det första föreslår han en alleuropeisk\r\ngemensam marknad, alltså att bilda en\r\nfrihandelszon som går långt över EG:s och EFTA:s\r\nserier av bilaterala avtal och som inkluderar\r\nRyssland.</pre><pre>För det andra föreslår han ett institutionellt\r\nramverk, dvs. att sätta i gång en process som man\r\ngjorde på 50-talet, då Messinakonferensen ledde\r\ntill Spaak-rapporten som banade väg för EG:s\r\nRomfördrag. Nu behövs något liknande för\r\nÖsteuropa.</pre><pre>För det tredje föreslår han ett investerings- och\r\nsysselsättningsprogram för hela Europa. Den\r\nnuvarande ekonomiska reformpolitiken är inte\r\nnog.</pre><pre>Från Socialdemokratins sida upprepade vi dessa\r\nförslag och uppmanade i utrikesdebatten\r\nregeringen att stödja dem, men det har varit tystnad\r\nkring detta, trots att Sverige har ordförandeskapet\r\ni ESK och skulle kunna ta initiativ i den riktningen.\r\nI stället har utrikesministern så sent som i går\r\ntydligen i Köpenhamn talat sig varm för behovet av\r\nchockterapier och kritiserat dem som anser att man\r\nmåste satsa på de sociala inslagen i\r\nmarknadsekonomin.</pre><pre>Mario Nuti heter EG:s ledande Östexpert. Han\r\nskräder inte orden, när han recenserar den\r\nhittillsvarande chockterapin. Den har lett till\r\ndrastiskt försämrade förhållanden utan undantag,\r\nsäger han och anser att produktionsfallet och\r\nmassarbetslösheten är ''en fullständigt onödig\r\nkonsekvens av dålig politik''. Han fortsätter:\r\n''Misstagen hänger samman med ideologiska totem\r\noch tabun, en besatthet med massprivatisering och\r\nomedelbar frihandel, med fördomar mot den\r\nstatliga sektorn och varje försök att reformera\r\nden.''</pre><pre>Nuti ger förstås inget stöd till dem som bara vill dra\r\nut på tiden och plågan när det gäller fri prisbildning,\r\nkonvertibla valutor och minskade\r\nbudgetunderskott. Hans kritik är förödande för\r\ndem som säger att chockterapierna är den enda och\r\nden rätta vägens politik för Östeuropa.</pre><pre>Sverige borde ha haft mycket att bidra med här. Vår\r\ngeografi och historia och vår ekonomi och\r\nsamhällstradition borde ha givit oss en självklar roll\r\ni att utforma det nya som behövs. Men Sveriges\r\nregering och stora delar av näringslivet har som\r\nSocialdemokraterna ser det abdikerat från ett\r\nsådant möjligt ledarskap.</pre><pre>Vi behöver också ett pånyttfött norra Europa. Från\r\nNordkalotten, Karelen och S:t Petersburg över\r\nEstland, Lettland och Litauen till Polen, norra\r\nTyskland och Elbemynningen och vida där omkring\r\nskulle norra Europa kunna bli en trygg och\r\ndynamisk, kulturell och ekonomisk region. Vi\r\nmåste inse att norra Europa är en tillgång också för\r\nsvensk tillväxtindustri. De investeringar som\r\nbehövs i öst är just vad svenskt näringsliv är bra på.\r\nEn ny östpolitik är ingen belastning, utan en del av\r\nvägen ut ur vår egen ekonomiska kris.</pre><pre>Var är den nordiska energipolitiska analys som i en\r\nhelhet behandlar el- och gasförsörjning, estnisk\r\noljeskifferbrytning och kärnkraftverken i Ignalina\r\noch Sosnovij Bor? Den finns inte. När\r\nmiljöförstöringen i Sverige till så stor del kommer\r\nfrån andra sidan Östersjön borde man pröva om\r\ninte handeln med utsläppsrättigheter skulle leda till\r\natt svenska företag ville satsa ordentligt. På köpet\r\nskulle investeringarna lägga grund till en\r\nÖstersjöregion som hemmamarknad.</pre><pre>Varför har regeringen så litet fantasi? Här finns\r\nkonkreta förslag och idéer som inte bara är\r\nSocialdemokraternas utan som också finns i den\r\ninternationella debatten.</pre><pre>Flyktingfrågorna är brännande. Varför kan man\r\ninte inrätta en europeisk flyktingkommission med\r\nen flyktingkommissarie, som vi föreslog i\r\nutrikesdebatten? Utrikesministern har icke gjort\r\nnågot i det avseendet och icke reagerat på förslaget.\r\nDet har däremot den nya socialdemokratiska\r\nregeringen i Danmark gjort och inbjudit till ett\r\neuropeiskt initiativ just för flyktingfrågorna.</pre><pre>Det finns inte heller, fru talman, något svenskt\r\nofficiellt program för att stödja demokratin i öst.\r\nDet är faktiskt inte mindre än en skandal.\r\nDemokratins kultur föds inte ur intet. Gemensam\r\nsäkerhet och en gemensam framtid i vår del av\r\nvärlden kräver vision och konkretion. Allt fler\r\nkänner nu osäkerhet om vart vi är på väg. Vi menar\r\natt regeringen inte har förmått visa en hållbar\r\nhandlingslinje. Det verkar som om en ideologisk\r\nblockering har förlamat regeringen när\r\nutvecklingen inte följer den enda vägen --\r\nchockterapiernas väg.</pre><pre>Utan någon ordning på östsamarbetet blir det än\r\nsvårare att med eller utan fantasi ta nya steg.\r\nSocialdemokraterna har i riksdagen tillsammans\r\nmed andra fått igenom kravet på att en översyn av\r\nhela östpolitiken kommer till stånd, men det räcker\r\ninte. Inget parti har förstås patentmedicinen för vad\r\nman skall göra med den stora gemensamma uppgift\r\nsom gäller att undvika att hela Östeuropa blir en\r\nstor u-landsregion. Det är därför det för Sveriges\r\ndel behövs ett ansvarstagande av en helt ny\r\nomfattning och av en annan karaktär än vi har haft.</pre><pre>Socialdemokraterna har i en motion, Solidaritet\r\noch säkerhet för en ny värld, föreslagit att en\r\nkommission med uppgift att se över Sveriges\r\ninternationella ansvarstagande skall tillsättas. Där\r\nskall man behandla de stora, brännande frågor som\r\nangår oss alla och som vi måste hantera på ett\r\nsamlat sätt. Det gäller de globala frågorna:\r\nfredsskapande insatser, flyktingströmmarna,\r\nöstpolitiken. De hänger ihop. Vi måste börja tänka\r\ni nya banor och se dessa frågor som en helhet.</pre><pre>Regeringens reaktion på detta har hittills varit att\r\nutrikesministern har sagt att det är en bisarr idé som\r\nborde glömmas. Man frågar sig då vilket\r\nregeringens alternativ är. Var, utöver i några siffror\r\nsom anges i propositionen, finns nytänkandet?</pre><pre>Jag hoppas att nytänkandet inte består i det som\r\nnågra talare tidigare har refererat till, nämligen de\r\nuppgifter som finns i en artikel i Aftonbladet i\r\nveckan. Det skulle enligt dessa uppgifter finnas ett\r\nslags hemlig ny plan för Östeuropabiståndet som\r\nnågon privat företagare håller på med. Dennes\r\narbete skulle vara av en art som mer påminner om\r\nsäkerhetstjänstens arbete.</pre><pre>Jag tror inte att det kan vara sant, men\r\nutrikesministern har ju enligt artikeln vägrat att\r\nkommentera uppgifterna, och därför finns\r\nfrågetecknen. Jag hoppas att de kan redas ut i något\r\nsammanhang.</pre><pre>Fru talman! Jag har redovisat skälen till att vi med\r\noppositionens rätt men också på saklig grund har\r\nvarit kritiska mot regeringens oförmåga att\r\npresentera en klar, handlingskraftig östpolitik. Vi\r\nmenar att det behövs en ny östpolitik som måste\r\nformas över partigränserna och tillsammans med\r\nett risktagande och framtidsinriktat näringsliv och\r\nde många folkrörelser som redan nu är i gång.</pre><pre>Om vi inte själva skulle förmå göra detta kan vi se\r\noss om ute i världen. Det finns faktiskt idéer och\r\nhandlingskraft på många håll. Det allra senaste\r\nexemplet är den tyska regeringen. Den har tagit ett\r\nnytt grepp som går ut på att man måste tänka i nya\r\nbanor och göra uppoffringar med tanke på den\r\nstora utmaning som finns i östra Europa. Man har\r\nskapat en solidaritetspakt för att lösa problemen i\r\nförsta hand i den östra delen av Tyskland. Nu\r\nbehövs det ett slags solidaritetspakt också för hela\r\nÖsteuropa. Det betyder att vi på ett helt annat sätt\r\nän vad vi har gjort hittills måste börja ägna oss åt\r\ninternationell solidaritet också i vår del av världen.</pre><pre>Anf. 124  TALMANNEN:</pre><pre>Jag får meddela att anslag nu har satts upp om att\r\ndetta sammanträe skall fortsätta efter kl. 19.00.</pre><pre>Anf. 125  DANIEL TARSCHYS (fp) replik:</pre><pre>Fru talman! Socialdemokraterna bedriver på\r\nöstbiståndets område inte någon ekonomisk\r\növerbudspolitik. Man föreslår inte att mer pengar\r\nskall läggas ned än vad regeringen gör. Däremot\r\nbedriver man en verbal överbudspolitik. Man\r\nmålar upp väldiga retoriska konstruktioner och\r\nsäger att regeringen saknar visioner, fantasi och\r\nstrategi samtidigt som man gör en antydan om att\r\nman själv på dessa områden har enorma resurser.</pre><pre>Det är nog mycket bra med helhetssyner,\r\nalleuropeiska ramverk, solidaritetspakter och\r\ngrandiosa strategier, men någon måste ju faktiskt\r\ngöra jobbet medan dessa byggen pågår. I årets\r\nbudget finns en ytterst konkret och jordnära\r\nuppräkning av anslag till olika myndigheter för att\r\nman skall kunna satsa på konkreta projekt.</pre><pre>Jag har, Pierre Schori, ingenting emot att vi arbetar\r\nmed alla dessa programutvecklingsfrågor och med\r\natt försöka bygga oss en ny och bättre värld. Det\r\nmåste vi göra. Men det finns ingen motsättning\r\nmellan dessa uppgifter och de mer praktiska och\r\njordnära frågorna för att förverkliga östbiståndet\r\nhär och nu. Det är det regeringen försöker göra.</pre><pre>När jag analyserar Socialdemokraternas kritik\r\nfinner jag att man i praktiken inte har så mycket att\r\ninvända mot det regeringen uträttar. Man skyfflar\r\nen aning mellan anslagsposterna och säger att det\r\nskall gå 5 miljoner mindre hit och 5 miljoner mer\r\ndit, men i praktiken har man inte så många\r\nkonkreta förändringar att föreslå.\r\nAlternativpolitiken ligger mest på det retoriska\r\nplanet.</pre><pre>Anf. 126  PIERRE SCHORI (s) replik:</pre><pre>Fru talman! Det här är egentligen en alldeles för\r\nstor fråga för att vi skall hålla på att bråka. Vår\r\nkritik riktar sig huvudsakligen mot det faktum att\r\nregeringen ser Östeuropasamarbetet som en\r\nbudgetfråga. Det här är en stor civilisatorisk\r\nuppgift. Det är något helt nytt som har inträffat.\r\nHela Östeuropa vilar praktiskt taget på kvicksand.\r\nDet gäller att göra en extraordinär insats och att\r\npresentera nytänkande.</pre><pre>Här är det faktiskt regeringen som har det största\r\nansvaret och förmågan, därför att man till följd av\r\natt man är i regeringsställning har de flesta korten\r\npå hand. Man har ansvar för att presentera ett\r\nnytänkande, ett program, en strategi och klara och\r\nrediga regler för myndigheter, näringsliv och\r\nfolkrörelser som vill göra en insats.</pre><pre>Det är på det området vi är kritiska. Vi är det inte i\r\nsnäv partipolitisk bemärkelse. Vi vill se arbetet ur\r\nett svenskt och europeiskt perspektiv. Vi måste som\r\nvästeuropéer ta ett ansvar för våra bröder och\r\nsystrar i östra delen av Europa på ett helt nytt,\r\nradikalt sätt.</pre><pre>Anf. 127  DANIEL TARSCHYS (fp) replik:</pre><pre>Fru talman! Jag delar de grundläggande\r\nvärderingar som Pierre Schori här ger uttryck för.\r\nMen det verkar som om han tycker att budget är\r\nnågot som är för futtigt, enkelt och jordnära för att\r\ntilldra sig intresse. Nu är det trots allt budgeten vi\r\ndiskuterar. I den budgeten finns det förslag om\r\nbetydande resurser för Östeuropabistånd. Det är\r\ndet vi pläderar för att riksdagen bör ställa sig\r\nbakom. De konkreta invändningar som kommit\r\nfrån socialdemokraterna mot de konkreta förslagen\r\ni budgeten är mycket få.</pre><pre>Jag vill passa på att korrigera några smärre fel som\r\nPierre Schori gjorde sig skyldig till i sitt första\r\nanförande. Det är icke korrekt att regeringen har\r\nskurit bort Polen; tvärtom, Polen är och förblir ett\r\nprioriterat område i vår närhet.</pre><pre>Det är heller inte korrekt att stödet till Ryssland är\r\nbegränsat till 80 miljoner kronor. Hur stort stödet\r\ntill Ryssland kommer att bli beror på flera faktorer\r\nsom inte är fixerade i budgeten. Det beror på hur\r\nEBRD:s prövningar utfaller, hur\r\nexportkreditgarantiramarna används och hur de\r\nprojekt som aktualiseras hos de olika\r\nmyndigheterna ser ut. Den frågan kan alltså inte nu\r\növerblickas.</pre><pre>Anf. 128  PEETER LUKSEP (m):</pre><pre>Fru talman! I dag diskuterar vi de pengar som\r\navsätts under Utrikesdepartementets huvudtitel till\r\nsamarbete med Öst- och Centraleuropa. Trots\r\nstarka krav på besparingar på många områden i\r\nstatsbudgeten bibehålls det utfästa programmet om\r\n3 miljarder kronor på tre år. Det är en kraftig\r\nmarkering av den vikt som vi moderater, liksom\r\növriga regeringspartier, fäster vid att vi i Sverige\r\nbidrar till en positiv utveckling i våra östra och\r\nsydostliga grannländer.</pre><pre>Detta tremiljardersprogram är för närvarande inne\r\ni första året av sin existens. Det ger redan nu ett\r\nviktigt bidrag främst till de baltiska ländernas\r\nutveckling. Återlämnandet av guldet till Estland\r\noch Litauen -- dvs. pengar som inte var förenade\r\nmed några särskilda villkor om användning -- kom\r\natt bli ett viktigt bidrag till den estniska\r\nvalutareformen.</pre><pre>BITS, Swedecorp, SIDA och Svenska Institutet har\r\ninte haft några svårigheter att finna projekt till de\r\nmedel som de haft anslagna för sina resp.\r\ninriktningar. Det gäller också de myndigheter som\r\nfått pengar för arbete med kärnsäkerhet. Pengarna\r\nför det baltiska investeringsprogrammet har\r\nutbetalats, och av dessa är de pengar som via den\r\nestniska investeringsbanken skall göras tillgängliga\r\nför lokal företagsamhet redan tillgängliga, medan\r\nman i Lettland och Litauen inte hunnit upprätta\r\nmotsvarande kanaler ännu; det sker av allt att döma\r\ninom kort.</pre><pre>Pengar för det s.k. suveränitetsstödet -- stödet till\r\nde baltiska regeringarna att befästa sin ställning\r\nsom suveräna stater -- har gjort det möjligt att ge\r\nstöd till såväl kustbevakningsfartyg som\r\nreformering av lagstiftning, rättsväsende och annat\r\nangeläget. Detta tremiljardersprogram föreslås nu\r\nfortsätta på sitt andra år. Det kompletteras i ett\r\nviktigt avseende, vilket också Daniel Tarschys\r\nframhöll. Genom att pengar avsätts för möjliga -- i\r\nsanningens namn tyvärr mycket sannolika --\r\nförluster får Exportkreditnämnden i uppdrag, och\r\nmöjlighet, att ge statliga kreditgarantier för affärer\r\nmed Estland, Lettland, Litauen och Ryssland.\r\nDetta är något som det frågats efter mycket från\r\nbaltiskt håll, från ryskt håll och från svenskt\r\nnäringsliv.</pre><pre>Genom detta stora åtagande tror jag att den redan\r\nsnabbt växande handeln mellan Sverige och dessa\r\nländer, liksom de svenska investeringarna där, kan\r\nfå en kraftig skjuts framåt till nytta såväl för oss som\r\nför dem.</pre><pre>Men de anslag som vi i dag diskuterar är inte allt\r\nsom regeringen gör eller har gjort i förhållande till\r\nÖsteuropa.</pre><pre>Under andra huvudtitlar i statsbudgeten finns\r\nomkring 230 miljoner kronor föreslagna för\r\nsamarbete på energi-, miljö- och\r\nkärnsäkerhetsområdena. Att dessa pengar finns\r\nunder en annan huvudtitel beror på att de främst är\r\nförbundna med de verksamheterna och med\r\nåtgärder som vi själva gör på de områdena. De\r\npengarna är inte ett stöd till reformprocesserna i\r\nöst, de är en hjälp till oss och människorna där att\r\nfå en bättre miljö. Det finns också omkring 30\r\nmiljoner anslaget till universitet och högskolor i\r\nSverige.</pre><pre>Dessa ekonomiska åtaganden tycker jag i och för\r\nsig är imponerande, men som jag ser det är de\r\nviktiga, men inte de viktigaste. Det allra viktigaste\r\när våra politiska åtaganden, vår vilja att stå upp för\r\nde politiska och ekonomiska reformprocesserna i\r\nhela det forna Östeuropa, vår vilja att stå upp för\r\nde baltiska folkens rätt till självständighet, vår vilja\r\natt bereda det forna Östeuropa tillträde med sina\r\nvaror till våra marknader. Allt detta visas i någon\r\nmån genom anslag i budgeten, men framför allt\r\ngenom andra åtgärder.</pre><pre>Den svenska regeringen har på ett mycket aktivt\r\nsätt hjälpt de baltiska länderna att vinna inträde i\r\ninternationella organisationer, alltifrån\r\nInternationella valutafonden och Världsbanken till\r\nEuroparådet och, för den svenska riksdagens del,\r\nockså Interparlamentariska unionen.</pre><pre>Den svenska regeringen har genom såväl tyst som\r\nmer ljudlig diplomati agerat för att få bort de före\r\ndetta sovjetiska, numera ryska, trupperna från de\r\nbaltiska ländernas territorier. Detta har gjorts i\r\nESK-sammanhang, det har gjorts i otaliga\r\nbilaterala sammanhang, det har gjorts i en allmän\r\ninternationell opinionsbildning.</pre><pre>Den svenska regeringen har sett till att vi har fått\r\nfrihandelsavtal med de tre baltiska länderna, som\r\nförsta land -- möjligen i konkurrens med Finland\r\nsom hann före när det gällde Estland. Den svenska\r\nregeringen har också verkat aktivt för att de\r\nbaltiska länderna har fått samarbetsavtal med\r\nEFTA, liksom för att våra frihandelsavtal med de\r\nbaltiska länderna inte skall förhindras av en svensk\r\nEG-anslutning. Jag tror att det är på sin plats att\r\nnämna att de tidningsspekulationer som funnits om\r\natt de svenska frihandelsavtalen inte skulle vara\r\nmöjliga vid en svensk EG-anslutning numera\r\nofficiellt dementerats från EG-håll, närmare\r\nbestämt av den danske utrikesministern Niels\r\nHelveg Petersen som på annandagen sade att något\r\nsådant krav inte rests från EG.</pre><pre>Den svenska regeringen har genom i stort sett alla\r\nsina departement och ämbetsverk gett omfattande\r\nhjälp och stöd av olika slag; alltifrån att svara på\r\nfrågor och skänka böcker till att ta emot\r\ndelegationer och skicka företrädare för att utbilda\r\npå plats.</pre><pre>Den svenska regeringen har också, sist men inte\r\nminst, haft en intensiv kontaktverksamhet; alltifrån\r\nkungabesöken i Baltikum och statsministerns besök\r\ni Moskva till så täta löpande ministerkontakter --\r\nkanske främst med de baltiska länderna -- att det\r\nknappast är någon som höjer på ögonbrynen\r\nlängre.</pre><pre>Det är symboliskt att två ministrar i dag är ute i\r\nsådana ärenden, dels utrikesministern på det\r\ntidigare nämnda mötet i Köpenhamn, dels\r\nutbildningsministern som är på officiellt besök i\r\nUkrainas huvudstad.</pre><pre>Mot den här bakgrunden av många, omfattande\r\noch mycket aktiva åtgärder från den svenska\r\nregeringens sida är det, med förlov sagt, en smula\r\nskrattretande att läsa socialdemokraternas\r\nreservation. Vad vill egentligen\r\nsocialdemokraterna göra annorlunda? I motioner\r\noch reservationer kan man möjligen hitta två\r\nledord; det ena är program, det andra är\r\nkommission.</pre><pre>Kanske finns här den besvikne socialistens sista\r\neftergift, en sista tribut till det ekonomiska system\r\nman en gång trodde på men som nu grundligt\r\nbevisat sin totala omöjlighet, en sista liten ursäkt till\r\narbetarrörelsens tidiga ideologer: Gärna stöd till\r\nmarknadsekonomiska reformer, men först en rejäl\r\nkommission och ett rejält program. En sista stor\r\nplan innan marknadsekonomin accepteras.</pre><pre>Men utvecklingen i Östeuropa är rasande snabb.\r\nDen väntar inte på svenskt utredningsväsende. Den\r\nväntar inte på nationella kommissioner. Den väntar\r\ninte på vare sig nya eller gamla formulerade\r\nöstpolitiker. Den kräver handling nu och den\r\nkräver stor flexibilitet. Detta har bl.a. uttryckts av\r\nen av de mest lyckade reformerarna, nämligen\r\ntjecken Vaclav Klaus, som har framhållit vilket\r\nproblem det var med alla som skulle göra stora\r\nheltäckande planer, när det krävdes omedelbara\r\ninsatser.</pre><pre>För mig är den socialdemokratiska reservationen\r\nett försök att komma i kapp i en fråga där man så\r\nobarmhärtigt tydligt hamnat på efterkälken. Den är\r\nsom ett försök att kravla sig upp på en vagn som går\r\nmycket fortare än vad de socialdemokratiska\r\npartistrategerna för några år sedan ville tro. När\r\nandra talade om stöd till de baltiska staternas\r\nfrihetskamp sade socialdemokratiska politiker att\r\ndet var kallakrigshysteri och att Baltikum inte var\r\nockuperat. När andra insåg att Östeuropa behövde\r\nnya ledare och totala ekonomiska reformer talade\r\nsocialdemokraterna om den tredje vägen för\r\nÖsteuropa. När regeringen nu har i stort sett alla\r\njärn i elden vill socialdemokraterna ha en\r\nkommission. Detta är för mig, om något, en\r\npartitaktisk ynkedom som jag tror gudskelov\r\nknappast lurar någon.</pre><pre>Det skall för säkerhets skull sägas att jag inte\r\nmotsätter mig att Sveriges samarbete med Öst- och\r\nCentraleuropa utvärderas och ständigt omprövas.\r\nDet har ju nämnts att detta görs med Polen, där vi\r\nhar ett par års erfarenhet av samarbete. Turerna\r\nmed Allan Larsson, BITS och Polen visar också att\r\nvi inte får tappa vår vaksamhet. Men det är\r\nnågonting helt annat än kommissioner.</pre><pre>Ny demokrati föreslår mer pengar. Det är i och för\r\nsig på många sätt en sympatisk tanke, men jag är\r\nändå skeptisk till att ösa på med mer pengar. Vi har\r\nett ansvar för den svenska budgeten; den skall gå\r\nihop. Men det är inte heller alltid som mer pengar\r\ngör mer nytta.</pre><pre>Ett av mina tidigare intryck från Baltikum är den\r\nmängd aktivister från den demokratiska\r\noppositionen som var skeptiska till alltför generösa\r\nbiståndsprogram. Framför allt var de oroliga för att\r\nbistånd kunde bidra till att sådana strukturer\r\nkonserveras som omgående borde reformeras. De\r\nvar också oroliga för att alltför många för egen del\r\nskulle sko sig på programmen. De varnade för att\r\nvi i sämsta fall skulle kunna skapa en känsla hos\r\npolitiker att det går att komma igenom alla\r\nsvårigheter genom att skicka räkningar till någon\r\nannan.</pre><pre>Ännu tveksammare blir jag när jag hör en del av\r\nförslagen om vad ytterligare pengar skulle\r\nanvändas till. Det är onekligen så att man i\r\nRyssland kunnat producera trähus i åtminstone\r\n1 000 år och till en kostnad som förmodligen är\r\nmindre än en tiondel av kostnaden i Sverige.</pre><pre>Det finns andra förslag i motionsfloden som också\r\npräglas av att intresset kanske mera är inriktat på\r\nsvenska branscher och regioner än på Östeuropa.\r\nDet är naturligtvis vällovligt i sig, men det kan inte\r\nkallas östbistånd.</pre><pre>Skillnaderna mellan olika länder i Östeuropa blir\r\nallt större i dag. För mig är stödet till\r\nreformprocesserna viktigare än beloppen. Jag hade\r\nhelt nyligen möjlighet att göra en rundresa i de tre\r\nbaltiska länderna, Vitryssland och Ukraina. Det är\r\nslående hur olika utvecklingen ter sig i de olika\r\ndelarna av det forna Sovjetimperiet. I någon mån\r\nberor skillnaderna kanske på olika förutsättningar,\r\nolika historiska bakgrunder. Men i hög grad beror\r\nde på vilken väg man har valt.</pre><pre>Estland, som i fråga om det forna Sovjetimperiet\r\nväl allra mest står för begreppet chockterapi,\r\nframstod som ett land som närmast var rikt och\r\nvälmående i jämförelse med övriga länder. Den\r\ndrastiska valutareformen förra året, vilken följde\r\npå totalt fria priser och på avskaffandet av\r\nransoneringar, har lett till att de estniska\r\ninkomsterna i dag är ungefär tre fyra gånger så höga\r\nsom de ryska och för den delen också de litauiska --\r\nför att inte tala om kontrasten till Ukraina och\r\nVitryssland.</pre><pre>Regeringen i Ukraina resp. Vitryssland låter\r\nständigt nya och alltmer värdelösa sedlar tryckas\r\nupp åt konkursfärdiga statliga företag. Många\r\npriser är fortfarande kontrollerade, och många\r\nvaror är följaktligen slut. Man har undvikit\r\nmassarbetslöshet, sägs det. Men samtidigt saknar\r\nkaféerna kaffe, bensinstationerna bensin och\r\nölhallarna öl. I stort sett vilken inrättning som helst\r\nsaknar det som den borde syssla med. Däremot\r\nfinns det gott om Leninstatyer vid vägkanterna, och\r\nLeninstatyerna får sällskap av såväl barn som vuxna\r\nsom försöker sälja allt, från cigarettpaket till\r\nmöbler.</pre><pre>Det finns alltså en kontrast mellan chockterapins\r\nländer i Östeuropa, dvs. mellan Estland och,\r\nkanske ännu mer, Polen och Tjeckien å ena sidan\r\noch den försiktiga reformens väg å andra sidan, dvs.\r\nVitryssland, Ukraina och, kanske på senare tid,\r\nLitauen. Den första åtgärden för Litauens nya\r\nregering i höstas var att utöka krediterna till de\r\nstatliga företagen, varefter man fick en\r\nhyperinflation även i Litauen. Nyligen har\r\nbrödransonering införts i vissa distrikt i Litauen för\r\natt, som man säger, undvika att utlänningar köper\r\nupp brödet -- detta samtidigt som Litauen är ett\r\nland som normalt sett borde ha en omfattande\r\nlivsmedelsexport.</pre><pre>Kontrasten när det gäller chockterapiländerna och\r\ndessa ''socialt omtänksamma'' länder är påtaglig.\r\nDet måste också prägla vår inställning till biståndet.\r\nVissa av dessa länder har nog en position, om\r\nutvecklingen fortsätter i samma riktning, som\r\ninnebär att man snart inte behöver något bistånd.\r\nAndra är i en situation där ingenting hjälper, hur\r\nmycket pengar vi än öser på.</pre><pre>Jag tror att vi måste vara medvetna om att det\r\nverkligt avgörande egentligen inte är biståndet som\r\nsådant utan möjligheterna till handel och\r\ninvesteringar. Detta har sagts i går och i dag på\r\nkonferensen i Köpenhamn, och då inte bara från\r\nMargaretha af Ugglas sida utan också, det kan jag\r\nmed stor säkerhet säga, från företrädare för\r\npraktiskt taget samtliga närvarande östeuropeiska\r\nländer.</pre><pre>Den ryske utrikeshandelsministern Glaziev t.ex.\r\nsade det helt nyligen i en lång intervju i Financial\r\nTimes. Den polska premiärministern Hanna\r\nSuchocka har nyligen sagt: Den tid är förbi då vi\r\nhoppades på ekonomiskt stöd och lån från väst. I\r\ndag behöver vi framför allt en större öppenhet för\r\npolska produkter på de europeiska marknaderna.</pre><pre>''Trade, not aid'', är budskapet från Tallinn till\r\nVladivostok.</pre><pre>Den verkliga utmaningen för vår vilja att hjälpa\r\nÖst- och Centraleuropa är inte vare sig det ena eller\r\nandra förslaget till budget eller några andra\r\ninsatser, alldeles oavsett de goda, eller sämre,\r\negenskaper de kan ha. Avgörandets stund kommer\r\negentligen först den dag då varor från öst på allvar\r\nbörjar konkurrera. Kan vi stå emot när det börjar\r\nropas efter skyddstullar och andra begränsningar\r\nför att skydda vår egen tillverkning? Är vårt\r\nnäringsliv och politiska liv tillräckligt flexibla för att\r\nomformas inte bara till den nya politiska utan också\r\ntill den nya ekonomiska verkligheten i Europa?</pre><pre>Fru talman! Det är vad jag hoppas på, och därför\r\nyrkar jag bifall till utskottets hemställan och således\r\ntill det stöd för en ökad östhandel som regeringens\r\nbudgetförslag innebär.</pre><pre>Anf. 129  NILS T SVENSSON (s) replik:</pre><pre>Fru talman! Helt kort. När jag lyssnar på Peeter\r\nLuksep konstaterar jag att han har läst de\r\nsocialdemokratiska partimotionerna mycket dåligt.\r\nHan har inte gett sig tid att reflektera över det som\r\nvi har skildrat och föreslagit.</pre><pre>Vidare konstaterar jag att han har lyssnat dåligt på\r\nde olika tal som företrädare för socialdemokratin\r\nhållit beträffande just detta viktiga ämne, nämligen\r\nSveriges stöd till Östeuropa och vårt ansvar för\r\nutvecklingen där.</pre><pre>Anf. 130  PEETER LUKSEP (m) replik:</pre><pre>Fru talman! Jo, Nils T Svensson, jag har läst både\r\nmotioner och reservationer relativt grundligt.\r\nTyvärr hjälper det inte, eftersom det där finns\r\nmånga ord men litet innehåll.</pre><pre>Anf. 131  INGBRITT IRHAMMAR (c):</pre><pre>Fru talman! Behovet av stöd till länderna i Öst -och\r\nCentraleuropa är, som tidigare omvittnats här,\r\noerhört stort. Det gäller kunskap. Det gäller stöd\r\ntill kompetens och teknik. Det gäller finansiella\r\nmedel. Därför gläds jag, precis som andra här\r\ntidigare i dag har gett uttryck för, över att vi har\r\nkunnat hålla fast vid målet 1 miljard per år under\r\ntre års tid, trots det besvärliga budgetläge som vi\r\nbefinner oss i.</pre><pre>Lika positivt tycker jag att det är att det finns en\r\nmajoritet här i kammaren som anser att\r\nöstbiståndet skall vara skilt från det övriga\r\nbiståndet till tredje världen. Vi i Centern har\r\nframhållit vikten av detta i en motion till detta\r\nriksmöte.</pre><pre>Att bygga upp demokratier kräver enorma insatser.\r\nDet framstår allt klarare. Den planekonomiska\r\nmodell som fanns i det tidigare Sovjetunionen var\r\nen katastrof. Den ledde till enorma miljöproblem\r\noch till dagens akuta försörjningsläge vad gäller\r\nmat och energi. Det gäller då energi till bostäder\r\noch transporter.</pre><pre>Vidare har nämnda modell lett till arbetslöshet och\r\ntill den kriminalitet som nu breder ut sig\r\noroväckande snabbt. Detta i sin tur har lett till att\r\nfolk i öst har börjat ifrågasätta avskaffandet av\r\nkommunismen. Människor är besvikna, för de\r\nhade en övertro när det gällde att snabbt\r\nåstadkomma förändringar genom\r\nmarknadsekonomin. Marknadsekonomin skulle\r\nlösa alla problem oerhört kvickt, trodde man.\r\nMånga drömmer sig nu tillbaka till tiden med\r\nkommunismen, därför att då -- som man säger --\r\nhade människor åtminstone jobb och mat för\r\ndagen.</pre><pre>Det är alltså oerhört viktigt att vårt land och andra\r\nländer ger sitt stöd genom bidrag till utveckling och\r\nförbättringar för att demokratin skall leva vidare i\r\nde här länderna och även överleva i framtiden.</pre><pre>Vi i Centern har också i en motion till detta\r\nriksmöte föreslagit en ökning av biståndet till öst,\r\nnämligen till 0,2 % av BNI, så fort som de\r\nekonomiska resurserna medger detta. Jag kan\r\nnämna att Danmark har satt upp målet att försöka\r\natt snart uppnå 0,5 % av BNI.</pre><pre>Utskottet framhåller att det inte är lämpligt att göra\r\nnågon utfästelse om framtida biståndsinsatser. Det\r\nsker en så snabb förändring i vårt närområde, och\r\ndet är svårt att se in i framtiden. Vi har från\r\nCenterns sida accepterat denna bedömning, på\r\ngrund av dagens resursbrist, men vi är ändå väl\r\nmedvetna om att det egentligen skulle ha behövts\r\nmycket mer än vad vi kan ge våra grannar i öst.</pre><pre>Eftersom behoven är mycket stora i våra\r\ngrannländer och det är brist på biståndsmedel, är\r\ndet oerhört viktigt att medlen används på mest\r\neffektiva sätt och ger bästa möjliga resultat. De\r\nskall ges bilateralt och multilateralt. Det är\r\nnödvändigt med prioriteringar. Det är nödvändigt\r\natt mottagarländerna gör sina prioriteringar och att\r\nvi från svenskt håll gör våra. Därefter bör\r\nprioriteringarna koordineras. Så sker också\r\nalltmer.</pre><pre>Mot bakgrund av den miljöförstörelse som skedde\r\nunder den kommunistiska ledningen, har vi från\r\nCenterns sida länge pekat på behovet av att\r\nprioritera miljöfrågor i biståndet. Det gynnar\r\nöststaternas barn, och det gynnar våra barn nu och\r\ni framtiden. Av propositionstexten framgår det\r\nockså att miljövårdsinsatser skall fortsatt vara ett\r\nprioriterat samarbetsområde, vilket är mycket\r\npositivt.</pre><pre>I centermotionen Jo631 har vi framfört åsikter om\r\nstöd till uppbyggande av framtida energiförsörjning\r\ni Östeuropa. Denna bör vara inriktad på\r\neffektivisering, energihushållning och alternativa\r\nförnybara energikällor, som biobränsle. I motionen\r\nframför vi också att svenskt bistånd inte skall\r\nanvändas för att förlänga användningen av\r\nkärnkraft, utan enbart för att minimera de risker\r\nsom finns i nu befintliga anläggningar, som det är\r\nnödvändigt att ha kvar en tid.</pre><pre>Energiförsörjningen i de baltiska staterna är\r\nkritisk, som många känner till.\r\nEnergihushållningen är dålig. Isoleringen av\r\nbyggnader är i stort sett obefintlig, och den energi\r\nsom finns utnyttjas inte effektivt. Förklaringen till\r\ndet är att det i den tidigare planekonomin inte fanns\r\nnågra incitament att spara. Energin var billig, och\r\ningen brydde sig om att effektivisera\r\nenergianvändningen.</pre><pre>Nu behövs en förbättrad energihushållning och\r\nförbättrad isolering. Ett sätt att uppnå det är att\r\nlära befolkningen hur man på ett enkelt sätt isolerar\r\nsina bostäder.</pre><pre>Huvuddelen av östländernas energiförsörjning\r\nbygger på olja, gas och kärnkraft. Koleldade\r\nkraftverk svarar för en mindre del av\r\nenergibehoven, men tyvärr står de för en mycket\r\nstor del av miljöförstöringen.</pre><pre>Säkerhetsriskerna är mycket stora i många av de\r\nösteuropeiska kärnkraftverken.\r\nSäkerhetsstandarden är dålig. Bara två\r\nkärnkraftverk i hela östblocket uppfyller\r\nvästeuropeisk säkerhetsstandard. Det krävs\r\nmångmiljardinvesteringar om befintliga\r\nkärnkraftverk skall göras så säkra att de motsvarar\r\nvästeuropeiska säkerhetskrav.</pre><pre>Sosnovyj Bor i S:t Petersburg, kärnkraftverket i\r\nMurmansk på Kolahalvön och Ignalina i Litauen är\r\nkärnkraftverk i Sveriges närhet som innebär ett\r\ndirekt hot mot vår miljö vid en olycka.</pre><pre>Enligt bedömningar av Statens\r\nkärnkraftinspektion, SKI, är Sosnovyj Bor i S:t\r\nPetersburg i så dåligt skick att det av säkerhetsskäl\r\nbör stängas omedelbart och ersättas med andra\r\nenergikällor.</pre><pre>Säkerheten i Ignalina bedömer SKI vara bättre, och\r\nden kan förbättras ytterligare -- dock inte så att\r\nsäkerhetsnivåer kan uppnås motsvarande dem i\r\nväst. Om 8--10 år bedömer man att mycket\r\nkostsamma reparationer blir nödvändiga. Vi i\r\nCentern anser att det är en lämplig tidpunkt att\r\navveckla Ignalina.</pre><pre>Det är alltså viktigt att vi stödjer länderna i Central-\r\noch Östeuropa med kunnande och kompetens för\r\natt minska riskerna för kärnkraftsolyckor. Det sker\r\ntill viss del redan i dag. Vi bidrar till att förbättra\r\nsäkerheten och i frågor som rör strålskyddet.</pre><pre>Vi bör ytterligare bidra med planering och\r\nutformning av framtida energisystem, som går ut på\r\nförnybar energi i mycket stor omfattning. Risken är\r\nannars stor att öst behåller kärnkraften som\r\nenergikälla på en permanent bas.</pre><pre>Jag vill därför återupprepa att Centern tycker att\r\ndet är viktigt att svenskt bistånd inte skall användas\r\nför att förlänga användningen av kärnkraft i öst,\r\nutan bara under den tid som det är nödvändigt att\r\ngöra den säkrare. Hittills har 118 miljoner kronor\r\navsatts för samarbete med Central-  och Östeuropa\r\npå detta område.</pre><pre>Jag anser att vi från svensk sida, efter SKI:s\r\nuttalande om Sosnovyj Bor, måste arbeta för att\r\ndetta stängs så snabbt som möjligt. Den modell\r\nman skulle kunna använda är den som användes när\r\nett kärnkraftverk stängdes i Bulgarien. Ett antal\r\nländer gick ihop och bidrog till att finansiera import\r\nav energi till Bulgarien från andra länder, så att det\r\nkärnkraftverk som ansågs vara en mycket stor\r\nsäkerhetsrisk kunde stängas omgående.</pre><pre>Vi har i vår motion också talat om att vi anser att\r\ninternationella fonder bör byggas upp, som kan\r\nbistå med alternativ energi och göra de\r\nkärnkraftverk säkrare som måste vara kvar en tid.\r\nJag utgår från att regeringen arbetar mycket\r\nintensivt för detta.</pre><pre>Därmed vill jag yrka bifall till utskottets\r\nhemställan.</pre><pre>Anf. 132  MARGARETA VIKLUND (kds):</pre><pre>Fru talman! Socialdemokraterna anför i sin motion\r\nU251 om samarbete med Central- och Östeuropa\r\nbl.a. att regeringens östpolitik har misslyckats och\r\natt regeringen saknar strategi för ett svenskt\r\nansvarstagande i förhållande till Central- och\r\nÖsteuropa. Det sade också Pierre Schori i sitt\r\nanförande nyss.</pre><pre>Det är intressant att konstatera, att i och med\r\ndenna motion och detta uttalande erkänner det\r\nstora oppositionspartiet att Sverige nu ändå har en\r\nöstpolitik. Det är bra. Termen östpolitik förbehålls\r\nsom bekant bara politiska program, likt Willy\r\nBrandts, som kännetecknas av aktiva initiativ.\r\nWilly Brandt var ju den socialdemokratiske ledare\r\nsom på ett positivt sätt var orienterad mot öst.</pre><pre>Jag vill påstå att den rätta bilden snarare är att en\r\nmålmedveten östpolitik nu börjar sättas i gång.\r\nSignalerna från våra baltiska bröder och systrar är\r\nnästintill entydiga. Äntligen finner de politiska\r\nkrafter som de kan tala med. Under de svåra åren --\r\nsärskilt de sista innan de fick sin ''frihet'' åter --\r\nsaknade de en målinriktad östpolitik från den\r\ndåvarande regeringen.</pre><pre>Hur var det under den socialdemokratiska\r\nregeringstiden? Då svävade de baltiska länderna i\r\novisshet om Sveriges vilja till stöd och erkännande.\r\nTidigare socialdemokratiska utrikesministrars\r\nuttalanden är tyvärr alltför välkända. Den enes\r\navvisande kommentarer till baltisk självständighet\r\nsvider än. Den andres doktrin om att Sverige inte\r\nskulle kritisera politiska system utan endast\r\nenskilda politiska händelser var synnerligen\r\nolycklig. Detta gagnade inte våra baltiska vänner.</pre><pre>Nu säger sig Socialdemokraterna vilja ha en\r\n''nationell kommission för Sveriges internationella\r\nansvarstagande''. I bästa fall kan det karakteriseras\r\nsom en elegant lösning på oppositionens interna\r\nproblem. De upplever kanske att mycket av\r\nutrikespolitik, inkl. bistånds- och öststatspolitik,\r\nhåller på att gå dem ur händerna. Nya och mer\r\nframåtriktade lösningar och projekt hotar den\r\nmaktstruktur som de har byggt upp och som de\r\nönskar bygga upp.</pre><pre>Sällan har en svensk regerings internationella och\r\nsäkerhetspolitiska analys varit så heltäckande som i\r\ndag. Från socialdemokratiskt håll har det inte alltid\r\nvarit fallet. Det har funnits tillfällen då\r\nkabinettssekreterare har hotat att avgå på grund av\r\natt den utrikespolitiska kompetensen höll på att\r\nideologiseras till nackdel för sakkunskapen. Men\r\ntill oppositionens fördel kan man nämna att den i\r\nalla fall erkänner detta. Jag uppfattar det så att det\r\nstora oppositionspartiet är frustrerat över att man\r\nhar tappat kontrollen över utrikespolitiken, över\r\natt man inte längre har privilegiet att formulera\r\nproblemen. Det är klart att det svider.</pre><pre>Fru talman! Det är också klart att jag och många\r\nmed mig önskar att vi kunde hjälpa framför allt de\r\nbaltiska staterna ännu mer. Det jag tror är viktigt i\r\nuppbyggnadsarbetet är de nära och personliga\r\nkontakterna med olika politiska partier, regering,\r\nriksdag, landsting och kommuner. En verksamhet\r\nmed vänortskommuner tror jag också på, liksom ett\r\nnära samarbete och kunskapsutbyte mellan\r\nsjukhus, universitet, högskolor, forskningscentrer\r\noch annat. Jag tror också på ett joint-venture-\r\nsamarbete inom näringslivet. Med allt det här\r\narbetar den svenska regeringen och hela det\r\nsvenska folket, skulle jag vilja säga, på olika nivåer\r\njust nu.</pre><pre>Jag kan hålla med Socialdemokraterna om att det\r\nkan vara svårt att se helheten i alla de insatser som\r\ngörs därför att initiativen är så många och trafiken\r\nså intensiv. Med trafik menar jag i det här fallet\r\nsamverkan mellan olika organ och individer i de\r\nolika länderna.</pre><pre>Jag anser att de baltiska staterna framför allt\r\nbehöver vårt stöd i arbetet med tillbakadragandet\r\nav de ryska trupperna. Regeringen har ju bl.a.\r\naviserat planer på att bidra till omskolning av de\r\nryska officerare som lämnar aktiv tjänst. Det är\r\nbra. Det är också viktigt att de baltiska staterna får\r\nhjälp med att inlemma den ryska befolkning som\r\nvill stanna kvar i de baltiska länderna så att ryssarna\r\nblir fullt ut integrerade medborgare. Det fordrar\r\nanpassning och förståelse från båda sidor.</pre><pre>Fru talman! Jag yrkar bifall till utskottets\r\nhemställan.</pre><pre>Anf. 133  HÅKAN HOLMBERG (fp):</pre><pre>Fru talman! De måttligt sagt små skillnaderna\r\nmellan majoritetens och den socialdemokratiska\r\nminoritetens ståndpunkter i utskottsbetänkandet\r\nhar berörts tidigare. Jag skall inte gå in ytterligare\r\npå de frågorna. Däremot känner jag ett behov av\r\natt göra några kommentarer till en fråga som har\r\nvarit närvarande mer eller mindre direkt i inlägg\r\nbåde under denna debatt och under tidigare\r\ndebatter -- utrikesdebatter, Östeuropadebatter och\r\nliknande.</pre><pre>Det är en föreställning som jag har mött flera\r\ngånger -- vi fick höra det i dag igen -- i Pierre Schoris\r\nolika inlägg, nämligen att det skulle vara något\r\nfundamentalt fel med det snabba byte från\r\nkommunistisk kommandoekonomi till demokratisk\r\nmarknadsekonomi som de demokratiska rörelserna\r\nhar försökt genomföra i de östländer där de har\r\nkommit till makten. Det är dess värre inte alla -- i\r\nnågra har gamla makthavare klängt sig kvar i olika\r\npassande förklädnader.</pre><pre>Var det fel -- det är den stora frågan, och ibland sägs\r\ndet rent ut att det var det -- att med ganska\r\ndramatiska metoder snabbt försöka ersätta den\r\nkollapsade kommandoekonomin med åtminstone\r\nelementära marknadsekonomiska strukturer; ordet\r\nchockterapi används ibland. Svarar man ja på den\r\nfrågan väntar sig den som lyssnar ett alternativ.\r\nMen alternativet att fortsätta som förut fanns inte.\r\nDet var kommunismen som kollapsade. Alla minns\r\nmatköerna i Polen, miljöförstöringen, apatin -- det\r\ngick inte att fortsätta.</pre><pre>Något alternativ till att bara låta allting fortsätta\r\nsom förut, vilket inte gick, och att drastiskt försöka\r\nbyta system har aldrig presenterats i debatten. De\r\nsom fick ta över i länder som Polen,\r\nTjeckoslovakien, Ungern, osv. kom alla till ungefär\r\nsamma slutsats -- naturligtvis med några variationer\r\nländerna emellan, dvs. några olika politiska\r\nbetoningar.</pre><pre>Först och främst: Den gamla statsapparaten var\r\noduglig. Detta är en grundläggande insikt för varje\r\nställningstagande till frågan om det var rätt eller fel\r\natt genomföra ett radikalt systemskifte. Den gamla\r\nstatsapparaten bar upp något som i praktiken kan\r\nkallas för ett feodalsamhälle, där ''härskarna'' i\r\npartiet delade ut lämpliga privilegier och förmåner\r\ntill dem som var lojala, medan befolkningens\r\nmajoritet trycktes ned.</pre><pre>Ju mer oduglig en statsapparat är, desto mindre kan\r\nden rimligtvis anförtros, kanske man kan säga. Det\r\när den dramatiska skillnaden mellan de\r\nkommunistiska diktaturstaterna och normala,\r\ndemokratiska länder som vårt eget land. Här kan\r\nstatsmakten anförtros ganska mycket, därför att\r\nden fungerar i ett fritt och öppet samhälle med\r\nmånga partier, med kontroll utifrån genom pressen\r\noch den allmänna debatten och genom att\r\nalltsammans bygger på en ekonomisk struktur som\r\nmed en och annan skavank förvisso ändå fungerar i\r\ndet stora hela.</pre><pre>Men den kommunistiska statsapparaten har lämnat\r\nefter sig fel lagar, fel tjänstemän, alltså personer\r\nskolade i de gamla tänkesätten, fel ''politisk'' kultur\r\noch en situation utan något som helst medborgerligt\r\nförtroende. Vi bör dessutom komma ihåg att dessa\r\nstatsapparater uteslutande tjänade syftet att hålla\r\ndet härskande partiet vid makten, inte bara\r\nstatsapparaten i form av polis och domstolar och\r\nannat som gick under dessa namn utan dessutom\r\nden stora och vidsträckta statsegendomen, alla de\r\nstatliga företagen.</pre><pre>När partierna förlorade makten och föll sönder bröt\r\nockså själva statsapparaten och statsmakten i dessa\r\nländer samman. Därför kan man inte tala om\r\nstatsegendom på det sätt som jag tyckte mig höra\r\nPierre Schori göra, nämligen som om det vore fråga\r\nom en offentlig sektor av samma slag som den vi är\r\nvana vid i normala demokratier och i demokratiska\r\nmarknadsekonomier. Här var det något\r\nfundamentalt annorlunda.</pre><pre>Om man är lagd för historiska paralleller kan man\r\nt.ex. erinra sig skråväsendet eller tullsystemet på\r\n1800-talet. Skråväsendet innebar att vanligt folk\r\ninte kunde försörja sig på grund av allsköns\r\nregleringar. Tullarna gjorde att fattigt folk fick\r\nsvälta. Det gick inte att avskaffa sådana system\r\ngradvis. Man var tvungen att införa generella\r\nbestämmelser -- generell frihandel, generell\r\nnäringsfrihet.</pre><pre>I den situation som rådde i samband med de gamla\r\nregimernas fall -- det är ännu en aspekt som bör\r\nläggas till denna mer grundläggande insikt --\r\npräglades nästan alla dessa länder av katastrofal\r\ninflation. Inflation förstör incitament och\r\ninstitutioner i varje ekonomi. För att få bukt med\r\nen inflationssituation krävs ganska dramatiska\r\ninstitutionella förändringar. Även detta vägde\r\nnaturligtvis demokraterna i Östeuropa in när de\r\nfattade sina beslut.</pre><pre>När nya stater uppträder -- och vi har ju sett flera\r\nsådana -- eller när gamla stater äntligen befrias\r\nfinns alltid faran att demokratisering och\r\nliberalisering av många uppfattas som mindre\r\nangeläget än att staten hävdar sig själv gentemot\r\ngrannar av olika slag; det är ännu en aspekt på\r\ndetta. Nationalismen är ju det stora spöket i de\r\nnyligen befriade östeuropeiska länderna. Detta hot\r\nkunde bara motverkas av en öppen ekonomi och av\r\nen liberalisering av det ekonomiska systemet, så att\r\nman snabbt kunde skapa en integration i den\r\nnormala europeiska ekonomin.</pre><pre>Ännu en aspekt, som de demokratiska krafterna i\r\nreformländerna i Östeuropa naturligtvis tog med i\r\nberäkningen och som var en avgörande insikt i de\r\nländer som har lyckats bäst såvitt vi kan bedöma,\r\nvar att det finns ett samband mellan hastigheten i\r\nsystemskiftet och legitimiteten i den demokratiska\r\nprocessen som sådan. Om man drar ut för mycket\r\npå tiden i en situation av detta slag kan man räkna\r\nmed att det tilltänkta systemskiftet fastnar, och\r\ndärmed förlorar de demokratiska krafterna ganska\r\nhastigt sin legitimitet. Omvänt kan man konstatera\r\natt det utan en medveten strävan att bygga upp\r\ndemokratiska strukturer inte heller blir något\r\nradikalt ekonomiskt systemskifte.</pre><pre>Det finns ju några länder där kommunisterna sitter\r\nkvar, mer eller mindre maskerade. Rumänien är ett\r\nutmärkt exempel på detta. Där har något\r\nsystemskifte i ekonomiskt avseende inte skett.</pre><pre>Ännu en aspekt på detta är att det naturligtvis finns\r\nen fara för att man fastnar i något slags omvänd\r\nmarxism-leninism när systemskiften av detta\r\nradikala slag genomförs. Man är så inkörd i det\r\ngamla sättet att tänka att man betraktar\r\nmarknadsekonomi i sig som något slags färdigt\r\nsystem som man inte får rucka på -- på samma sätt\r\nsom planekonomin antogs vara det. Detta\r\nfungerade ju som bekant inte, men i teorin skulle\r\ndet vara på det sättet. Det finns givetvis skäl att\r\nnoga följa vad som sker i Östeuropa när det gäller\r\ndetta.</pre><pre>När man börjar bygga upp marknadsekonomier\r\nanmäler ju sig marknadsekonomins speciella\r\nproblem. Dessa fordrar lösningar som naturligtvis\r\ninte kan förutsägas. Poängen är att\r\nmarknadsekonomi inte innebär ett konfliktfritt\r\nidealtillstånd. Det är ett instrument för att uppnå\r\nmera övergripande mål. De kanske enklast kan\r\nsammanfattas som ett civiliserat normalt samhälle.\r\nUngefär så har det också uttryckts många gånger av\r\nledande företrädare för de östeuropeiska\r\ndemokratiska rörelserna.</pre><pre>När jag i dag och vid andra tillfällen hör Pierre\r\nSchori får jag intrycket av att man kanske skulle ha\r\ngjort på något annat sätt. Detta är den enda möjliga\r\nslutsatsen jag kan dra när jag hör Pierre Schoris tal\r\ni dag om att man var besatt av att privatisera och\r\natt man inte ville utnyttja den statliga sektorns olika\r\nmöjligheter. Vad skulle man då ha gjort? Vad\r\ngjorde Mazowiecki och Havel och alla andra för\r\nfel? Vad skulle de ha gjort i stället? Vilket var\r\nalternativet?</pre><pre>Jag tror faktiskt inte att det existerade något\r\nalternativ. I den historiskt sett unika situation som\r\nreformländerna i Österuropa befann sig i var det\r\nnödvändigt att med några mycket snabba\r\ngenomgripande reformer skapa åtminstone\r\nnågonting, ett slags elementär marknadsekonomisk\r\nstruktur, i det tomrum som den kollapsade\r\nkommunistiska kommandoekonomin lämnade\r\nefter sig. Med den reflexionen kan man konstatera\r\natt det vi utifrån kan göra ungefär är det som\r\nSverige och många andra länder försöker göra. Vi\r\när inriktade på att hjälpa till med detta\r\nsystemskifte, i första hand genom\r\nkunskapsöverföring. Det är rimligt att vi gör detta.\r\nVi är överens om det, vilket gläder mig. Men något\r\nalternativ till den övergripande strategin i\r\nÖsteuropa har jag icke hört talas om. Det är inte\r\nsärskilt kul att i debatt efter debatt höra att något\r\nfundamentalt fel gjordes. Jag förstår inte riktigt vad\r\nman syftar på.</pre><pre>Med detta, fru talman, yrkar jag bifall till\r\nutskottsmajoritetens förslag.</pre><pre>Anf. 134  PIERRE SCHORI (s) replik:</pre><pre>Fru talman! Jag är något förvånad över Håkan\r\nHolmbergs inlägg. Kanske är det insikten om att\r\nhan själv inte har så mycket att komma med som\r\ngjorde att han ägnade hela sitt inlägg åt att angripa\r\noss socialdemokrater för att ha en annorlunda syn\r\npå marknadsekonomi än han har. Håkan Holmberg\r\nsade två meningar om vad regeringen gör i\r\nÖsteuropa: man stöder systemskiftet. Det var två\r\nmeningar i hela anförandet. Resten var ett angrepp\r\npå oss.</pre><pre>Detta var dessutom ett onödigt angrepp. Det är ju\r\nväldigt konstigt att han insinuerar att vi\r\nsocialdemokrater skulle föredra den gamla\r\nkommunistiska kommandoekonomin, bara för att\r\nvi är kritiska till delar av den typ av\r\nmarknadsekonomi som finns. Jag känner annars\r\nHåkan Holmberg som en intellektuell karl.</pre><pre>Det vi diskuterar -- jag citerade en av EG:s\r\nöstexperter -- är vilken typ av marknadsekonomi\r\nsom man skall ha, om det skall vara en ohämmad\r\nmarknadsekonomi som innebär att\r\nmarknadskrafterna släpps helt fria utan att det finns\r\nnågra sociala inslag. Detta är ju samma debatt som\r\nvi för i Sverige. Mig veterligt står Håkan Holmberg\r\noch jag på samma sida i fråga om att man skall ha\r\nen social marknadsekonomi, i motsats till det som\r\nkallas chockterapi, som innebär att man är ganska\r\nhänsynslös och använder ganska brutala metoder i\r\nden ekonomiska politiken.</pre><pre>Den debatt som nu pågår om hur man skall stödja\r\nRyssland handlar just om detta. De nya\r\nmiljarderna som vi försöker mobilisera skall gå till\r\natt också ge Jeltsin möjligheter att skapa sociala\r\nförutsättningar för att driva marknadsekonomin\r\nvidare. När Håkan Holmberg försöker konstruera\r\nen motsättning i detta är det en intellektuellt\r\nundermålig debatt som förs.</pre><pre>Vi diskuterar samma sak nu som man gjorde när\r\nMarshallplanen kom till, efter andra världskriget.\r\nDå gällde det också att vid systemskiftet införa en\r\nsocial marknadsekonomi -- det var då begreppet\r\nmyntades. Det skulle icke vara en chockterapi. Då\r\nvet vi inte hur det hade gått. Det är detta som\r\ndebatten gäller. Det är onödigt att föra någon\r\nannan typ av debatter.</pre><pre>Anf. 135  HÅKAN HOLMBERG (fp)\r\nreplik:</pre><pre>Fru talman! Pierre Schori tycker att det är konstigt\r\natt jag valde att angripa ett synsätt som jag har tyckt\r\nmig märka flera gånger i Pierre Schoris olika\r\nframträdanden i dessa frågor och att jag inte talade\r\nså mycket om det som står i betänkandet. Det är så\r\nmånga andra som har talat om betänkandet att jag\r\ntyckte att jag kunde ta mig den friheten.</pre><pre>Debatten om innehållet i betänkandet\r\nsammanfattade jag, som jag tror, ganska\r\nrättvisande i början. De sakliga skillnaderna mellan\r\nmajoriteten och Socialdemokraterna är mycket\r\nmåttliga. Däremot är det ett problem för just den\r\nintellektuella nivån i debatten om Östeuropa att\r\nman gång på gång framträder och formulerar sig\r\nsom om det hade gjorts något fundamentalt fel av\r\nde demokratiska krafter som har tagit över i dessa\r\nkatastrofdrabbade länder, som om det hade funnits\r\nnågot annat att göra än att mycket snabbt försöka\r\navskaffa resterna av det gamla systemet och lägga\r\nåtminstone en grund för ett nytt fungerande\r\nsystem.</pre><pre>Pierre Shori säger att den här diskussionen\r\negentligen handlar om vilken typ av\r\nmarknadsekonomi som man skall ha. Förvisso, den\r\ndebatten förs i t.ex. Polen, Ungern och de länder\r\nsom tidigare ingick i Tjeckoslovakien. Den\r\nkommer att föras länge, sannolikt alltid, mellan\r\ndemokratiskt inriktade partier. Men det är icke\r\nsamma debatt som förs i Sverige. Det kommer\r\nkanhända att bli det, om förändringen blir\r\nframgångsrik. Men det vi diskuterar och har\r\ndiskuterat under hela detta århundrade är hur man\r\nskall utforma ett system som i grunden bygger på en\r\nfungerande marknadsekonomi och demokrati.</pre><pre>Den situation som man stod inför i Östeuropa var\r\natt man skulle avskaffa ett slags feodalt\r\nprivilegiesystem. Detta skulle dessutom göras i en\r\nsituation när allting som förknippades med den\r\ngamla statsapparaten hade brutit samman på grund\r\nav det styrande partiets kollaps. Detta är en\r\nfundamentalt annorlunda situation. Om man inte\r\nvill inse det, kan man inte heller riktigt förstå vad\r\nsom verkligen sker i de östeuropeiska länderna. I\r\noch för sig har det genom åren, från\r\nSocialdemokraternas håll, sagts mycket som tyder\r\npå att man har haft svårigheter att riktigt förstå\r\ndetta historiska skeende. Jag vill inte nu gå in\r\nytterligare på detta. Men det skulle vara skönt om\r\nvi i fortsättningen kunde slippa den typ av slängar\r\nsom av demokrater i Östeuropa mycket väl kan\r\nuppfattas som att det i Sveriges riksdag finns\r\npersoner som anser att solidaritet,\r\nmedborgarforum och de baltiska folkfronterna har\r\ngjort fel i något väsentligt avseende, när de har\r\nsatsat på snabba systemskiften. Det har de inte\r\ngjort.</pre><pre>Anf. 136  SIMON LILIEDAHL (nyd):</pre><pre>Fru talman! Jag skall inte uppehålla mig vid\r\nintellektuell storpolitik, utan jag skall vara\r\njordnära och diskutera och komma med förslag om\r\nhur man skall kunna öka försäljningen till\r\nÖsteuropa, kanske framför allt till vårt närområde\r\ni Ryssland och baltstaterna.</pre><pre>Som gammal exportör och företagsledare har jag\r\njobbat länge med dessa länder. Jag är fascinerad av\r\nde möjligheter som vi har att öka våra\r\nmarknadsandelar och våra affärer. Det är en helt ny\r\nvärld som öppnar sig för oss, med nya möjligheter.\r\nDet gäller bara att man skall vara välutrustad. Man\r\nskall ha tränade exportsäljare och man skall vara\r\nutrustad med samma hjälpmedel som våra\r\nkonkurrentländer har beträffande krediter,\r\nexportgarantier osv. Det är nämligen en\r\nosedvanligt svår marknad. Ett av de stora\r\nproblemen för Ryssland är bristen på hårdvaluta.\r\nDe olika aktörerna -- exportörer och importörer --\r\nförsöker föra ut så mycket hårdvaluta som möjligt.\r\nExportörerna underfakturerar, och importörerna\r\növerfakturerar. Det gäller för ett land som Sverige\r\natt peka på dessa orättvisor och försöka komma till\r\nrätta med dem, eventuellt med statlig svensk hjälp.</pre><pre>Det rör sig om en mycket intressant marknad för\r\nSverige. Jag har de senaste siffrorna över hur\r\nexporten har utvecklats. I förhållande till år 1991\r\nökade exporten med 17 %. Av de totalt 8,3\r\nmiljarderna på östområdet faller 3 miljarder på\r\nSovjet. Exporten till enbart Sovjet ökade med\r\n23 %. Jag skall bara nämna några ytterligare siffror.\r\nExporten till Baltikum uppgick till 1 miljard, till\r\nPolen 2,2 miljarder och till Tjeckoslovakien 1,4\r\nmiljarder. Det rör sig således om marknader av\r\nmycket stor vikt för Sverige -- särskilt i dag när vi\r\nhar ett budgetunderskott och vår exportindustri till\r\nstor del fortsätter att flytta utomlands.</pre><pre>Vi måste satsa på dessa marknader. Vi får inte\r\nlyssna till dem som säger att det är svåra marknader\r\noch att man bara förlorar pengar. Så är inte fallet.\r\nVi kan peka på många företag, såsom Tetra Pak\r\nsom har fem sex fabriker och som satsar stenhårt på\r\nRyssland.</pre><pre>Även importen har ökat. Den ökade med inte\r\nmindre än 32 % under föregående år. På bägge håll\r\nsker det således markanta ökningar.</pre><pre>Det är mot denna bakgrund vi i Ny demokrati har\r\nyrkat på att man skall öka ramarna för\r\nexportkrediterna. I dag är ramen 1 miljard, och vi\r\nvill öka den till 4 miljarder. Vi har i detta hänseende\r\nreserverat oss gentemot utskottets åsikt, som säger\r\natt en ökning från 1 till 4 miljarder av\r\nexportkreditramarna skulle medföra\r\nutomordentligt stora förlustrisker. Jag tycker att\r\ndet ger uttryck för ett mycket snävt tänkande. Med\r\nde problem vi har inom den svenska industrin i dag,\r\nskulle jag vara glad om det fanns några\r\nförlustrisker. Det är bättre att satsa på dessa\r\nmarknader och att ta vissa välkalkylerade risker.\r\nMan får inte glömma att de exportörer som har\r\nmisslyckats har en självrisk på 10 %. Det gör nog\r\natt de själva ser till att få betalt genom letter of\r\ncredit och på andra sätt.</pre><pre>Jag tror också att det gäller att reformera\r\nExportkreditnämnden. Den är tyvärr alltför\r\nbyråkratisk. Det återspeglas i styrelsen, där det\r\nmed enstaka undantag bara sitter statliga\r\nbyråkrater. Man måste få in aktivt exportfolk som\r\nvet vad det är fråga om. I mitt lilla bolag har jag\r\nt.ex. med chefen för Tetra Pak i Ryssland i\r\nstyrelsen. Jag tror att det vore mycket välbetänkt\r\nom Exportkreditnämnden tog med honom i\r\nstyrelsen. Det är bara de som jobbar med affärer i\r\nRyssland och Baltikum och vet hur svårt det är som\r\nkan hjälpa andra företag in på den fantastiskt\r\nintressanta marknad som vi i Sverige måste arbeta\r\nmed.</pre><pre>Vi måste också ha investeringskrediter för att\r\nkomma i gång på den marknaden.\r\nExportkreditnämnden tar bara politiska risker och\r\ninga kommersiella risker. Jag skulle vilja råda\r\nutskottet att se till att regeringen får fart på\r\ninvesteringskrediterna. Skall man etablera sig med\r\nen försäljningsorganisation fordras det\r\ninvesteringar i landet. För att man skall kunna göra\r\nlångvariga affärer är enda sättet att ha en lokal\r\netablering med ryssar.</pre><pre>Jag tror att det över huvud taget skulle vara nyttigt\r\nför utrikesutskottet och även för näringsutskottet\r\nom de snarast möjligt åkte till Ryssland. Det är\r\nviktigt att vara på plats och se vilka möjligheter som\r\ndär kan erbjudas. Det är endast genom att vistas en\r\neller annan vecka i Baltikum, i Ryssland och i Polen\r\nsom man kan se hur de arbetar där. Då kan man\r\nockså föreslå vilka åtgärder som skall vidtas. Att\r\nsom Exportkreditnämnden gör bara gömma sig och\r\nsäga att det är fråga om utomordentligt stora\r\nförlustrisker, tycker jag är oacceptabelt. Man\r\nbrände sina fingrar på stora krediter till Cuba och\r\ntill Nordkorea som vi fortfarande lider av. Man\r\nförlorade i storleksordningen en halv miljard. Man\r\nfår dock glömma bort detta nu och göra några\r\nsatsningar i det nya Europa. I annat fall får man inte\r\nnågonting tillbaka.</pre><pre>Med dessa ord vill jag bara säga att jag naturligtvis\r\nunderstöder vår reservation om att öka ramen för\r\nexportkreditgarantier från 1 miljard till 4 miljarder.</pre><pre>Anf. 137  PETER KLING (nyd):</pre><pre>Fru talman! Jag håller givetvis med den föregående\r\ntalaren Simon Liliedahl om att det är mycket viktigt\r\natt utöka exportkrediterna om vi skall kunna få litet\r\nbättre snurr på Östeuropa. Jag tänker inte gå vidare\r\nin på den frågan.</pre><pre>Jag tänker här i stället gå in på hur Ny demokrati\r\nser på biståndsstödet till Östeuropa. Som alla här i\r\nkammaren vet anser vi att man inte kan ha ett så\r\nhögt bistånd som vi nu har på 13--14 miljarder utan\r\natt vi måste skära ner det. Nu när det är så svåra\r\ntider i Sverige vill vi från Ny demokratis sida skära\r\nned det totala biståndet till 7--8 miljarder. Frågan\r\ngäller om vi över huvud taget skall kunna ge bistånd\r\nfortsättningsvis eller om vi skall behöva söka\r\nbistånd. Om vi inte får ordning på vår ekonomi i\r\nSverige kanske vi får söka bistånd om ett par år.</pre><pre>Jag avser nu att tala om Östeuropa och Baltikum.\r\nHur vill vi då fördela biståndet på 7--8 miljarder?\r\nJo, vi vill ge en tredjedel till de baltiska och\r\nösteuropeiska länderna, en tredjedel till Förenta\r\nNationerna och en tredjedel till frivilliga\r\nhjälporganisationer och till utbildning och\r\nutveckling i tredje världen. Ny demokrati vill\r\nsåledes satsa 2--3 miljarder på bistånd till\r\nÖsteuropa. Om inte hela västvärlden gör detta, är\r\njag till 110 % säker på att vi kommer att få uppleva\r\nden största folkvandringen någonsin i historien.\r\nOm vi inte hjälper folket i Östeuropa att utveckla\r\nsig, producera och vara självförsörjande är det\r\nsjälvklart att de söker sig till väst. Jag är också\r\növertygad om att det i så fall kommer att bli ett och\r\nannat storkrig där borta, om vi inte sätter in krafter\r\noch hjälper dem.</pre><pre>Jag skall ge ett exempel på ett typiskt\r\nbiståndsprojekt som vi från Ny demokrati skulle\r\nkunna tänka oss. Som ni vet släpper den ryska\r\nstålindustrins anläggningar ut en massa skit. Om\r\njag inte minns fel bad ryssarna för några år sedan\r\nFinland och Norge om en offert för att rena\r\nstålindustrin på Kolahalvön och modernisera\r\nanläggningen. Jag tror att de fick en offert på 2\r\nmiljarder. Detta skulle väl ha utgjort ett ypperligt\r\nbiståndsprojekt för Sveriges del. Vi skulle då kunna\r\nanvända svensk teknologi och svensk arbetskraft,\r\noch vi skulle få chansen att lära ryssarna hur man\r\nskall hantera teknologin och utveckla sin industri.\r\nDen stora pluspoängen är att vi i Sverige på köpet\r\nskulle få renare miljö.</pre><pre>Jag vill tala om för ledamöterna här i kammaren att\r\njag tar upp dessa frågor ganska mycket på lokal\r\nnivå när jag diskuterar med olika partier och\r\nkommunalpolitiker. De säger då att vi har\r\nfullständigt rätt i detta. Era partikamrater långt ner\r\ni leden tycker alltså att det här är rätt. När man\r\nkommer hit till riksdagen blir det precis tvärtom.\r\nÄr det bara för att förslagen kommer från ''fel''\r\nhåll? Ni kan gärna få våra förslag. Vi skall då hålla\r\nmasken och säga att vi inte har kommit med\r\nförslagen. Förslagen kan komma från vilket parti\r\nsom helst. Vi tycker att det är sunt förnuft.</pre><pre>Om vi skall kunna hjälpa dem i öst måste vi satsa\r\nminst en tredjedel av biståndet och, vilket Simon\r\nLiliedahl var inne på, öka exportkrediterna för att\r\nutveckla Östeuropa.</pre><pre>Fru talman! Jag ställer mig givetvis bakom samtliga\r\nde reservationer som Lars Moquist har yrkat bifall\r\ntill.</pre><pre>Överläggningen var härmed avslutad.</pre><pre>(Beslut skulle fattas den 15 april.)</pre><pre>Ajournering</pre><pre>Kammaren beslöt kl. 18.00 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>10 §  Situationen i det tidigare Jugoslavien</pre><pre>Föredrogs</pre><pre>utrikesutskottets betänkande</pre><pre>1992/93:UU21 Situationen i det tidigare\r\nJugoslavien.</pre><pre>Anf. 138  DANIEL TARSCHYS (fp):</pre><pre>Herr talman! I Europa pågår nu för första gången\r\nefter andra världskriget ett långt, utdraget, grymt\r\noch blodigt krig. Det är självfallet ett allvarligt\r\nbakslag för alla de krafter som har arbetat för att\r\ngöra denna kontinent till en fredens kontinent. Det\r\när ännu mer ett bakslag för folken i det forna\r\nJugoslavien, ett land där olika nationaliteter och\r\nfolkgrupper under lång tid kunde hålla ihop. I dag\r\ndjupnar fiendskapen mellan de olika folkgrupperna\r\ni detta land.</pre><pre>För oss som utifrån betraktar den jugoslaviska\r\ntragedin ger den anledning både till handling och\r\ntill reflexion. Det ger anledning till handling därför\r\natt det är en fullkomligt självklar och naturlig\r\nimpuls för människor som står runt en katastrof att\r\nrusa till undsättning och försöka göra vad man kan\r\nför att lindra lidandet för de människor som är\r\ndrabbade.</pre><pre>Det är därför självklart för Sverige att vi tar emot\r\nflyktingar från krigets Jugoslavien. Det är självklart\r\natt vi på de sätt vi kan försöker ingripa också på\r\nplatsen med olika typer av katastrofbistånd. För\r\nsvenskt vidkommande har det huvudsakligen\r\nkanaliserats via Förenta nationernas\r\nflyktingkommissariat men också via en del\r\nfrivilligorganisationer som är verksamma i\r\nJugoslavien.</pre><pre>Riksdagen har under det gångna året haft\r\nanledning att flera gånger återkomma till frågan\r\noch att flera gånger bevilja mer pengar för att\r\nkunna vidga dessa insatser. Vi har bakom oss en\r\nkall vinter då människor har frusit i det forna\r\nJugoslavien. Jag vill erinra om att riksdagen i\r\ndecember beviljade ytterligare 150 miljoner för\r\ninsatser. Därefter återkom regeringen med\r\nanhållan om ytterligare 150 miljoner, och det är nu\r\npå tal att ytterligare spä på dessa insatser. Det är\r\nfullkomligt självklart att Sverige måste bidra till\r\ndetta arbete.</pre><pre>Det är också självklart att Sverige bidrar med\r\nopinionsbildning i de internationella\r\norganisationerna. Jag vill särskilt nämna\r\nCorellgruppens insatser för att förbereda\r\ntillkomsten av en krigsförbrytartribunal. Rätten må\r\nförefalla bräcklig ställd inför de våldsamheter som\r\npågår i Jugoslavien. Men vi måste värna folkrätten\r\noch skyddet för de mänskliga rättigheterna. Vi\r\nmåste se till att respekten upprätthålls genom att\r\ndet finns rättsinstanser som kan döma de\r\nbrottslingar som har begått de oerhörda\r\nvåldsamheter och grymheter som vi sett i det forna\r\nJugoslavien.</pre><pre>Herr talman! Det finns alltså ett behov av handling,\r\nmen det finns också ett behov av reflexion. Krisen\r\ni Jugoslavien ger anledning till många funderingar\r\noch många tankar på vad vi kan göra i framtiden för\r\natt förhindra denna typ av utveckling. Det är helt\r\nklart att det råder ett djupt samband mellan denna\r\nkris och den ekonomiska nedgången i Europa. Det\r\när när ekonomin sviktar som de etniska\r\nmotsättningarna får fart. Vi ser alltför många\r\nexempel på detta även i det forna Sovjetunionen.</pre><pre>Det är också därför som arbetet med att utveckla\r\nekonomin är en viktig krigs- och\r\nkonfliktförebyggande insats. Vi måste fundera\r\nmycket djupt och mycket grundligt över frågan om\r\nvad vi i framtiden kan göra för att förhindra våld av\r\nden typ vi ser i Jugoslavien. Jag tror att det finns\r\nutrymme för insatser på en mängd olika områden.</pre><pre>Vi måste försöka stärka den bräckliga fredsordning\r\nsom finns i Europa. Man har de senaste månaderna\r\ntalat mycket om FN:s tillkortakommanden, ESK:s\r\ntillkortakommanden och EG:s misslyckade försök\r\natt medla. Det finns förvisso anledning att rikta\r\nsjälvkritik mot alla dessa organ som vi antingen är\r\nmedlemmar i eller vill bli medlemmar i. Samtidigt\r\nskall vi inte glömma bort de stora insatser som har\r\ngjorts.</pre><pre>Flyktingkommissariatet arbetar framgångsrikt.\r\nStora mängder förnödenheter forslas fram av\r\nmodiga människor till de svältande och de lidande i\r\nofta isolerade bergsbyar och bergsstäder. Den\r\nmilitära övervakningen har också börjat fungera.\r\nDen fyller en funktion även om mandatet är mycket\r\nbegränsat.</pre><pre>Om ett fredsavtal träffas enligt Vance-Owen-\r\nplanen, eller enligt någon annan plan som kan\r\ntänkas komma som en vidareutveckling av den\r\nplanen, är det sannolikt att det behövs en\r\ninternationell övervakningsstyrka. Sverige bör då\r\nenligt min uppfattning vara berett att delta i detta\r\nnödvändiga övervakningsarbete.</pre><pre>Vi måste fundera över hur vi i framtiden skall få\r\nbättre möjligheter att utifrån reagera på regionala\r\nkonflikter. Kan ESK bli en fredsordning, en stram\r\nregim som reagerar aktivt och effektivt motverkar\r\netniska och regionala konflikter? Än så länge är\r\nESK en mycket viktig process med betydande\r\nlegitimitet och betydande landvinningar bakom sig.\r\nMen det är inte någon operativ organisation som\r\nkan skicka trupper eller som kan gripa in och\r\nförhindra våldsutbrott.</pre><pre>Vi måste delta i den dialog som pågår i Europa om\r\nhur man skall kunna göra ESK mer aktivt och mer\r\neffektivt i sitt arbete. Sannolikt måste det slås en\r\nbrygga mellan ESK som beslutsfattande och\r\nopinionsbildande organisation och andra organ\r\nsom är mer operativa och har möjligheter att sätta\r\naktiva åtgärder i verket. Hela den diskussion som\r\nförestår om den gemensamma europeiska\r\nsäkerhetspolitiken är intimt förknippad med\r\nbehovet att ingripa i regionala konflikter av den typ\r\nsom Jugoslavienkrisen exemplifierar.</pre><pre>Herr talman! Jag tror att vi har mycket arbete kvar\r\nnär det gäller att analysera Jugoslavienkrisen och ur\r\nvåra lärdomar av denna kris konstruera en bättre\r\nordning i Europa och ett bättre sätt att angripa de\r\nproblem vi nu står inför. När det kalla kriget blåst\r\nbort har vi ändå kvar en kontinent där det finns\r\ngrogrund för många små konflikter. Det är en typ\r\nav säkerhetspolitisk situation som vi tidigare inte\r\nhar mött men som vi nu på allvar kommer att möta\r\npå många ställen på kontinenten. Jag är övertygad\r\nom att de bittra lärdomarna av Jugoslavienkrisen\r\nmåste bearbetas mycket noga för att möta det nya\r\nläget.</pre><pre>Herr talman! Utrikesutskottet är enigt i sitt\r\nbetänkande. Vi tar ställning till ett antal motioner.\r\nVi ställer oss bakom en aktiv svensk politik i\r\nJugoslavienkrisen. Vi är engagerade och ställer oss\r\ninte vid sidan av. Det är en humanitär plikt för\r\nSverige att hjälpa de otaliga offren för den här\r\nkonflikten. Låt oss gemensamt fundera över och\r\narbeta på hur vi bäst skall kunna utföra den\r\nuppgiften.</pre><pre>Anf. 139  VIOLA FURUBJELKE (s):</pre><pre>Herr talman! Fruktansvärda bilder från krigets\r\nBosnien når oss dagligen genom TV:s\r\nutsändningar. När man tror att man redan har sett\r\ndet värsta, visas än mer fasansfulla bilder. Det är\r\nbilder som de som visades i morse på bosniska barn\r\nsom på sin skolgård blivit offer för serbiska\r\nkrypskyttars kulor. Man känner sorg och vrede,\r\nmen också vanmakt inför den här ofattbara\r\ndårskapen.</pre><pre>Kriget i det tidigare Jugoslavien har ställt FN:s\r\nhumanitära arbete och internationella\r\nkonfliktlösning inför oerhörda svårigheter. Otaliga\r\nvapenvilor har under stor möda ingåtts och sedan\r\nsnabbt brutits. Man kan i efterhand tycka att alla\r\nhittillsvarande insatser från internationella\r\norganisationer har varit för små och kommit för\r\nsent. För att få ett slut på det folkmord på\r\nmuslimska bosnier som pågår krävs flera kraftfulla\r\nåtgärder och ett större engagemang från\r\nvärldssamfundet.</pre><pre>Herr talman! Kriget i Bosnien kräver åtgärder på\r\nkort och på lång sikt. På kort sikt måste FN på\r\nallvar överväga hur man skall gå till väga för att se\r\ntill att den etniska resningen, som om den lyckas i\r\nBosnien kan få sin efterföljd i andra konflikter i\r\nEuropa, skall få ett snabbt slut.</pre><pre>Några av de allra grövsta grymheter som man kan\r\nföreställa sig begås mot kvinnor och barn.\r\nSystematiska våldtäkter används som medel i\r\nkriget. I två socialdemokratiska motioner för vi,\r\nmot den här bakgrunden, fram krav på att\r\nregeringen tar initiativ till att den internationella\r\nrätten på det här området stärks.</pre><pre>Vi kräver bl.a. att regeringen tar initiativ till en\r\nbindande FN-konvention där det klart framgår att\r\nvåldtäkt som medel i krig uttryckligen skall\r\ndefinieras som krigsförbrytelse. Man kan säga att vi\r\nhar blivit halvvägs tillgodosedda genom att\r\nregeringen säger sig vilja ta initiativ till en FN-\r\nresolution med denna innebörd under höstens\r\ngeneralförsamling. Vi har därför inte reserverat\r\noss. Det är som Daniel Tarschys sade ett enigt\r\nutskott som står bakom betänkandet.</pre><pre>Men det betyder inte att vi tycker att det är\r\ntillräckligt med en resolution. Vi anser att det bör\r\nvara en bindande konvention. Den här\r\nuppfattningen delas av kvinnliga ledamöter från\r\nalla riksdagspartier här i riksdagen. Vi kommer\r\ndärför gemensamt, här och i andra forum, att\r\nfortsätta att kräva en bindande FN-konvention som\r\nsärskilt tar upp och definierar sexuellt våld som\r\nvapen i krig och konflikter som krigsförbrytelser.</pre><pre>Herr talman! Jag har inte för dagen några andra\r\nyrkanden, utan biträder utskottets betänkande.</pre><pre>Anf. 140  INGER KOCH (m):</pre><pre>Herr talman! Kriget i Bosnien har nu pågått i ett år.\r\nDet är ett krig som av alla bedömare anses\r\növerträffa andra världskriget när det gäller brutalt\r\nvåld mot civilbefolkningen i form av massmord,\r\nvåldtäkter, tortyr och deportationer och där offrens\r\nenda brott är deras nationella eller religiösa\r\ntillhörighet. Det är ett krig som upprör och\r\nengagerar oss alla. Vi kan också genom massmedier\r\ndagligen följa detta mänskliga lidande och den\r\nmateriella förstörelsen.</pre><pre>Det är i den etniska resningens namn som\r\nmuslimska civila i det serbiskkontrollerade\r\nområdena inte bara utsätts för militära attacker,\r\nutan också för utstuderade grymheter, systematiskt\r\ngenomförda massvåldtäkter och avsiktligt\r\nframkallad svält. Minst 25 000 människor har\r\nhittills blivit krigets offer. De flesta har varit civila,\r\noch många har varit kvinnor och barn. Mer än tre\r\nmiljoner människor -- muslimer, kroater och\r\nserber -- har tvingats fly.</pre><pre>Att allvarliga övergrepp har begåtts av såväl\r\nkroater som muslimer är klarlagt. Det har också\r\nkonstaterats att förband från själva Kroatien har\r\nvarit engagerade i Bosnien. Men det internationella\r\nsamfundet är enigt i bedömningen att den tyngsta\r\nskuldbördan i dag vilar på serberna.</pre><pre>Trots att upprepade överenskommelser om\r\nvapenvila mellan de stridande parterna slutits,\r\nbesköts Sarajevo återigen av serbiska styrkor för\r\nnågra dagar sedan. Även det speciella\r\neldupphöravtalet för Srebrenicaområdet bröts på\r\nmåndagen och minst 56 människor, därav 15 barn,\r\ndödades och 73 personer skadades allvarligt då\r\nstaden besköts av artilleri. Flera planerade FN-\r\nhjälpsändningar till östra Bosnien avbröts därför av\r\nsäkerhetsskäl.</pre><pre>Sverige har vid ett flertal tillfällen, både bilateralt\r\noch i olika internationella forum, skarpt fördömt de\r\nserbiska styrkornas anfall och grymheter mot den\r\nmuslimska civilbefolkningen. Det skedde senast vid\r\nbelägringen och beskjutningen av staden Cerska i\r\nöstra Bosnien för två veckor sedan.</pre><pre>Utrikesministern sade då i ett uttalande att de\r\nserbiska militära ledarnas vägran att låta FN bistå\r\nde sårade och flyktingarna med humanitär hjälp\r\nefter stadens fall var ett grovt brott mot\r\ninternationell humanitär rätt. Hon sade också att\r\nde ansvariga för dessa grymheter måste personligen\r\nställas till svars.</pre><pre>Vidare fastslog utrikesministern att FN,\r\nInternationella rödakorskommittén och andra\r\norganisationer ovillkorligen måste ges möjligheter\r\natt bistå sårade, sjuka och hungrande människor i\r\nBosnien-Hercegovina. Striderna och illdåden mot\r\ncivilbefolkningen måste upphöra. De olika\r\nbefolkningsgruppernas politiska ledare måste\r\nslutföra fredssamtalen i FN för att en ännu djupare\r\ntragedi skall kunna undvikas i före detta\r\nJugoslavien.</pre><pre>För att försöka få ett slut på detta krig har USA i\r\nFN:s säkerhetsråd föreslagit införande av nya\r\nhårda sanktioner mot Serbien-Montenegro. Men\r\nsedan Ryssland hotat att inlägga sitt veto mot\r\nförslaget uppsköt säkerhetsrådet behandlingen av\r\nsanktionerna i två veckor.</pre><pre>Under tiden finns det stor risk för att kriget\r\nfortsätter. Situationen för invånarna i det\r\nkrigshärjade områdena i före detta Jugoslavien blir\r\nvärre för var dag som går. Tyvärr tvingas vi\r\nkonstatera att FN hittills misslyckats med att\r\nförhandlingsvägen få ett slut på kriget och de\r\nvåldshandlingar som detta för med sig.</pre><pre>Det krävs nu att FN:s medlemsländer kan enas om\r\nkraftfulla insatser för att lösa situationen. Annars\r\nriskerar organisationen att stå inför ett totalt\r\nmisslyckande. Världens nationer behöver ett starkt\r\noch handlingskraftigt FN som inte tvekar att på alla\r\nsätt försvara freden.</pre><pre>Även EG har här ett ansvar, och kritik har också\r\nriktats mot att inte heller EG har lyckats leva upp\r\ntill sitt ansvar när det gäller krisen i det forna\r\nJugoslavien. Mycket görs emellertid som Daniel\r\nTarschys redan har nämnt i sitt anförande.</pre><pre>Ett exempel är att för att sätta ytterligare press på\r\nde serbiska ledarna övervakar nu NATO på\r\nuppdrag av FN med hjälp av stridsplan att FN:s\r\nflygförbud över Bosnien upprätthålls.</pre><pre>Herr talman! Det enhälliga beslutet i FN:s\r\nsäkerhetsråd att inrätta en internationell tribunal\r\nför att pröva fall om krigsförbrytelser i det tidigare\r\nJugoslavien är ett exempel på att världens nationer\r\ninte tolererar så omfattande och hänsynslösa brott\r\nmot de mänskliga rättigheterna och mot\r\nrättsstatens principer som nu sker. Respekten för\r\nmänniskovärde och för folkrätten kräver att de\r\nilldåd som begås inte förblir ostraffade.</pre><pre>Anf. 141  BIRGITTA HAMBRAEUS (c):</pre><pre>Herr talman! Sverige har som ordförande i\r\nEuropeiska säkerhetskonferensen, ESK, ett\r\nsärskilt stort ansvar för att finna nya infallsvinklar\r\nför konfliktlösning i det forna Jugoslavien.</pre><pre>ESK är en unik samarbetsform mellan alla Europas\r\nstater, USA och Canada samt med Japan som\r\nobservatör. Man utgår från det nya vidgade\r\nsäkerhetsbegreppet och gemensam säkerhet. För\r\natt förebygga krig är det effektivt att samarbeta\r\nekonomiskt -- det har vi lärt från EG:s grundidéer.\r\nESK blir nu mer operativt. Ursprungligen\r\nkonfererade man och skrev resolutioner, med\r\nämnena uppdelade i s.k. korgar, för säkerhet och\r\nförtroende-skapande åtgärder, för mänskliga\r\nrättigheter och för ekonomiskt, tekniskt,\r\nvetenskapligt och miljömässigt samarbete. Fred\r\nhandlar om allt detta. Efter översynskonferensen i\r\nHelsingfors 1992 har dessa ''korgar'' slagits ihop.\r\nAlla ämnen kan nu behandlas efter vad som är\r\nrelevant i varje situation.</pre><pre>ESK arbetar öppet med ad hoc-grupper i stället för\r\nmed fasta byråkratier. Sammanlagt finns endast 80\r\npersoner i tjänst vid de tre kontoren i Warszawa,\r\nPrag och Wien. Det ger en smidig organisation med\r\nstort ansvar för ordförandeländerna att ta initiativ.\r\nOm man försöker stärka organisationen formellt,\r\när risken uppenbar att man kommer i konflikt med\r\nalla andra organisationer som finns för liknande\r\nändamål, t.ex. EG, ECE, EBRD, OECD, NATO,\r\nNACC osv.</pre><pre>I stället för att bli en ny byråkratisk koloss kunde\r\nESK se till att man inte hotade någons prestige eller\r\nposition. ESK:s uppgift kunde vara att väcka idéer,\r\nta kontakter med rätt personer i alla sina\r\nmedlemsländer och gärna låta andra etablerade\r\norganisationer få äran. Detta tycks nämligen\r\nväldigt viktigt för många. Låt mig ge några\r\nexempel.</pre><pre>Ungefär samtidigt som Hans Corell lämnat sitt\r\nförslag till FN:s säkerhetsråd om en internationell\r\nkrigsförbrytartribunal för att rannsaka de stridande\r\ni forna Jugoslavien tog FN:s säkerhetsråd på\r\nfranskt initiativ ett beslut om en sådan. Låt det då\r\nfå äran! Huvudsaken är att det goda förslaget\r\ngenomförs.</pre><pre>Ett annat exempel: ESK:s ekonomiska forums\r\nmöte i Prag i mars i år motarbetades enligt\r\ntidningsuppgifter av EG, som strax därpå sände\r\nrepresentanter till den ryska kongressen med\r\nekonomiska utfästelser. Men finn då former som\r\nger EG äran för ett fredsbringande ekonomiskt\r\nsamarbete med Ryssland! Släpp all prestige!\r\nSamarbeta med alla över alla ämnesgränser! Man\r\nkan kanske säga: Arbeta litet mer kvinnligt!</pre><pre>Det är nödvändigt att regeringen ger stöd till\r\nSveriges fredsrörelser och freds- och\r\nkonfliktforskare, så att de får de resurser som\r\nbehövs för att kunna utföra sin oumbärliga insats\r\nför att lösa och läka konflikter inte minst nu i\r\nJugoslavien!</pre><pre>Det har aldrig förekommit krig mellan två\r\ndemokratier. Demokrati kräver resonans hos de\r\nmånga människorna. Där har folkrörelserna en helt\r\ncentral roll. I totalitära länder lär sig människor att\r\ntill varje pris försöka låta bli att lyda myndigheter\r\noch att lura dem. Att bygga upp förtroende för en\r\nrepresentativ demokrati kräver en aktiv medverkan\r\nfrån folkrörelser. Regeringen kan inte klara sin\r\nuppgift för det forna Jugoslavien som ordförande i\r\nESK utan att anlita folkrörelserna.</pre><pre>Under kalla krigets dagar tog Vaclav Havel\r\ninitiativet till Helsinki Citizens Assembly, för en\r\nfolklig förankring av ESK. Det finns HCA-grupper\r\ni de flesta central- och östeuropeiska länder. I t.ex.\r\nBelgrad samarbetade HCA-representanten med\r\nInternationella kvinnoförbundet för fred och frihet,\r\nIKFF, och med andra -- också svenska --\r\nfredsrörelser som arrangerade en stor fredsmarsch\r\ntill Jugoslavien 1991.</pre><pre>Den transnationella stiftelsen för freds- och\r\nframtidsforskning, TFF, i Lund, sänder\r\nfredsmissioner till Kosovo och har konkreta förslag\r\nför en fredsläkningsprocess. Det kostar oerhört\r\nmycket att skicka soldater och flyg till Jugoslavien,\r\noch det är inte effektivt för att lösa konflikter. Det\r\när mycket billigare att satsa resurserna på folk med\r\nvilja och kompetens från de olika ESK-länderna att\r\nsom medmänniskor möta konstruktiva grupper\r\nåtminstone i de delar av Jugoslavien där konflikten\r\ninte övergått till krig, och visa på vägar ur kriget,\r\nt.ex. i Kosovo. IKFF föreslår att förhandlingarna\r\nutökas med en konkret plan för återuppbyggnad av\r\nde krigsdrabbade länderna, så att man visar att det\r\nfinns en fortsättning efter kriget, ett alternativ till\r\natt fortsätta att slåss. Lockande projekt som följd\r\nav vapenvilan, kan göra vapenvila attraktiv.\r\nCentrum bör skapas med internationell expertis på\r\nkonfliktlösning. Fred -- inte krig -- måste\r\norganiseras med all vår kraft.</pre><pre>Herr talman! Till utskottets betänkande är fogad en\r\nutskrift av en utfrågning som arrangerats av\r\nutrikesutskottet, där olika experter delat med sig av\r\nsin kunskap om Jugoslavien. Sverige skulle som\r\nordförande i ESK kunna mobilisera människor från\r\nalla ESK:s medlemsländer med kompetens från\r\nandra områden än man vanligen anlitar i\r\ndiplomatiska kretsar och i försvarssammanhang.\r\nESK:s öppna konstruktion och helhetsperspektiv\r\nunderlättar sådana initiativ.</pre><pre>Anf. 142  MARGARETA VIKLUND (kds):</pre><pre>Herr talman! Kriget i Jugoslavien får aldrig\r\nuppfattas som en olycklig men isolerad företeelse i\r\nEuropas sydöstra hörn. Grymheterna, som är av\r\nsällan skådat slag, måste upphöra, i dag eller helst\r\njust nu. Men minst lika viktigt är att få ordning på\r\nden instabilitet som situationen i det tidigare\r\nJugoslavien skapar i hela den internationella\r\nsäkerheten.</pre><pre>Jag vill inledningsvis påpeka att det är viktigt att\r\nfastslå att det inte rör sig om en konflikt där tre\r\njämbördiga parter står mot varandra. Egentligen\r\nstod det klart redan från krigets början att Bosniens\r\nmuslimer skulle bli den värst drabbade parten, trots\r\natt de var den största befolkningsgruppen i\r\nBosnien-Hercegovina.</pre><pre>Även om retoriken i Jugoslavien ger sken av att det\r\nrör sig om en etnisk och religiös konflikt, finns det\r\ningenting som egentligen pekar åt det hållet. Vad\r\ndet rör sig om är hänsynslösa maktambitioner\r\nframför allt från den serbiska statsledningen men\r\nockså i viss mån från den kroatiska statsledningen.\r\nBåda dessa statsledningar är arvtagare till den\r\nnationalist-kommunistiska idéfåran.</pre><pre>Muslimerna i Bosnien däremot tillhör en kultur\r\nsom till största del överensstämmer med europeisk\r\nstandard, även om man inte har samma religiösa\r\noch kulturella bakgrund.</pre><pre>Innan kriget började hade diskussionerna och\r\nplanerna på demokratisering kommit långt. De\r\nbosniska muslimernas sekulariserade variant av\r\nislam innebar att de levde i fredlig samexistens med\r\nandra trosuppfattningar och religioner i sitt land\r\noch i andra länder, samtidigt som de var en motpol\r\ntill religiös fanatism och extremism. Deras framför\r\nallt urbana moderna levnadssätt gjorde att de inte\r\nskilde sig från andra folk i Europa. Inställningen\r\nhos Bosniens muslimer var en bidragande orsak till\r\natt personer från tre folkslag kunnat leva fredligt\r\nsida vid sida och även kunde ingå äktenskap med\r\nvarandra.</pre><pre>Den tidigare fredliga samexistensen mellan serber,\r\nmuslimer, kroater och andra minoriteter hade\r\nkunnat ge Europas folk lysande exempel på\r\ntolerans, respekt och vänskap. Men så har det i\r\nstället blivit tvärtom.</pre><pre>Serbernas påståenden om islamisk fundamentalism\r\ni Bosnien-Hercegovina är grundlösa. Tvärtom, om\r\nvästvärlden inte lyckas med att återställa drägliga\r\nlivsvillkor för Bosniens muslimer, kommer det att\r\nkasta mer bensin på den islamiska\r\nfundamentalismens brasa och uppamma ännu mer\r\noförstående och hat mellan öst och väst, islamisk\r\noch västerländsk kultur.</pre><pre>För mig är bilden klar. Extrema krafter som i dag\r\nhuvudsakligen stöds av Iran får genom den\r\nnuvarande situationen i det tidigare Jugoslavien\r\nargument för att västvärlden direkt eller via\r\ninternationella organisationer ensidigt agerar i egna\r\nintressen och till nackdel för världens muslimer.\r\nMånga ser Bosniens muslimer som ett lättfångat\r\nobeväpnat byte, vilket de också verkar vara.</pre><pre>Det får inte ske att fundamentalisterna ges näring\r\ni sin syn på västerländskt handlande eller brist på\r\nhandlande. Det skulle vara mycket negativt för oss\r\nsamt för de länder som anser att en modern och\r\npluralistisk livsstil är förenlig med islam. Jag talar i\r\nperspektivet av medmänsklighet och människors\r\nlika värde oavsett ras, religion, kön osv.</pre><pre>Uppbackade av Slobodan Milosevic och anförda av\r\nRadovan Karadzics behärskar serberna nu mer än\r\n70 % av landet, vilket de är klart nöjda med.</pre><pre>Därför sitter de nu vid förhandlingsbordet och ger\r\nsken av förhandlingsvilja. Men den sitter inte\r\ndjupare än att de nekar att skriva under en\r\nfredsuppgörelse. Under tiden pågår mördande och\r\nförintelse, samtidigt som nya landområden\r\nunderkuvas.</pre><pre>Väl medvetna om att Vance-Owen-planen, när den\r\nen gång undertecknats, ger dem i stora drag full\r\nkontroll över stora områden i ett s.k. självständigt\r\nBosnien, väntar serberna på att få genomföra nästa\r\nsteg. På sikt blir det nämligen inga problem för\r\nSerbien att införliva autonoma serbiska områden i\r\nBosnien den dag som uppmärksamheten förflyttats\r\nfrån Jugoslavien.</pre><pre>Vad Jugoslavienfrågan behöver är ett paket med\r\nkraftfulla åtgärder. Det som har åstadkommits\r\nhittills vittnar, om man vill vara vänlig, om god vilja\r\noch genuin upprördhet. Men de insatserna kommer\r\naldrig att räcka. Matsändningar genom\r\nvägkonvojer och luftsändningar, medling,\r\ntribunaler för att döma krigsförbrytare, flygplan för\r\natt freda luftrummet osv. mildrar bara symptomen.\r\nSjukdomen kommer dock att alltid finnas där, om\r\ninte FN:s säkerhetsråd precis som inför\r\nKuwaitkrisen tar sitt förnuft till fånga och inser vad\r\ndet egentligen handlar om, ett folkmord och\r\nunderkuvande och förnedrande av ett helt folk.</pre><pre>Som vanligt är det civilbefolkningen som drabbas\r\nvärst. Det verkar som en självuppfyllande profetia,\r\neftersom kvinnor och barn aldrig får eller kan\r\nförsvara sig. 40 000--60 000 systematiska våldtäkter\r\npå kvinnor och barn upprör och pekar på behovet\r\nav att den internationella humanitära rättens regler\r\nsärskilt uppmärksammar och fördömer sexuellt\r\nvåld mot kvinnor som krigshandling. Det handlar\r\nom att hävda grundläggande mänskliga rättigheter.</pre><pre>En plan från säkerhetsrådet med välunderbyggda\r\nhot om kraftfulla sanktioner är Bosniens och\r\ndärmed världsfredens hopp. I detta fall, vilket inte\r\nskedde i Kuwaitkriget, måste Ryssland ta en lika\r\nstor del av ansvaret. Annars lurar en lika stor fara\r\nsom den islamiska fanatismen/fundamentalismen,\r\nsom jag nyss talade om.</pre><pre>Ryssland, som till stora delar ställer sitt hopp till de\r\ndemokratiska krafter som anförs av Boris Jeltsin,\r\nhyser tyvärr även nationalist-kommunistiska\r\nkrafter -- och här inverkar även slaviskt släktskap --\r\nsom starkt sympatiserar med serberna. Dilemmat\r\när att utan ett samarbetsvilligt Ryssland kan\r\nsäkerhetsrådet inte få ett slut på kriget i\r\nJugoslavien. Samtidigt är det så att en ohämmad\r\nserbisk expansion med fortsatt etnisk rensning ger\r\ninspiration åt Rysslands mörka krafter.</pre><pre>Situationen i det tidigare Jugoslavien är kanske ett\r\nstörre hot mot världsfreden än vad vi tidigare har\r\nförstått. Här behöver alla goda krafter, idéer och\r\nandra insatser samverka. Ansvaret är stort och\r\ntungt på oss som i dag är aktiva politiker. Jag anser\r\natt Sverige måste använda alla sina till buds stående\r\nmedel och sin internationella goodwill för att få ett\r\nstopp på mördandet, förnedrandet och utrotningen\r\nav ett helt folk.</pre><pre>Sveriges insats måste i första hand inriktas på att\r\nförmå säkerhetsrådet att vidta kraftfulla insatser\r\nsom hejdar kriget och tvingar serberna att vara\r\nmera tillmötesgående vid förhandlingarna.</pre><pre>Herr talman! Jag tillstyrker utskottets betänkande.</pre><pre>Anf. 143  HÅKAN HOLMBERG (fp):</pre><pre>Herr talman! Låt mig börja med att instämma -- jag\r\ntror helt och hållet -- i Margareta Viklunds\r\nutomordentligt insiktsfulla och engagerade\r\nanförande.</pre><pre>Jag har varit ledig från utskottet medan den här\r\nfrågan behandlats. Jag väljer därför att i första hand\r\ngöra några ytterligare kommentarer vid sidan av\r\ndet betänkande som har lagts fram.</pre><pre>Medan ESK, FN och EG för jag vet inte vilken\r\ngång i ordningen försöker samla sig till någon form\r\nav mer kraftfullt agerande när det gäller konflikten\r\ni det f.d. Jugoslavien, pågår framför våra ögon, mitt\r\ni Europa, en utveckling som i ett slag kan beröva\r\ndessa organisationer och hela det internationella\r\nsamfundet all trovärdighet som skydd för vår\r\ngemensamma säkerhet.</pre><pre>Här har många talare uppehållit sig vid brotten mot\r\nde mänskliga rättigheterna, övergreppen mot\r\ncivilbefolkningen. Men kriget i Bosnien-\r\nHercegovina handlar inte bara om detta. Det\r\ninnebär också att en internationellt erkänd stat, en\r\nav FN:s och ESK:s egna medlemsstater, riskerar att\r\nkrossas och annekteras.</pre><pre>I en liten skrift som nyligen kom ut -- från\r\nCentralförbundet Folk och försvar tror jag det\r\nvar -- skriver Gunnar Jervas om etnisk rensning\r\nsom vår tids krig, den form av krig, angrepp och\r\nannekteringar som är möjlig i den nya\r\nvärldsordning som har skapats efter det kalla\r\nkrigets slut. Vad det helt enkelt går ut på är att man\r\ngenom terror mot civilbefolkningen försöker skapa\r\nfakta som sedan inte går att upphäva, fakta som\r\ninnebär att människor tvingas bort från sina hem,\r\nfrån de landsändar där de bor, för att man sedan\r\nskall kunna steg för steg ansluta dessa landsändar\r\ntill någon lämplig grannstat, i detta fall\r\nuppenbarligen Serbien.</pre><pre>Genom att man formellt inte förklarar krig mot\r\nBosnien-Hercegovina, för det har man ju inte\r\ngjort -- tekniskt sett är det ett slags inbördeskrig --\r\när den uppenbara uträkningen att man skall komma\r\nundan de internationella aktioner som skulle kunna\r\ntänkas, ifall man höll sig till traditionell\r\nkrigsförklaring.</pre><pre>Serbiska styrkor har avskurit en rad stora och små\r\nbosniska städer från omvärlden. I vintras gav man\r\nett erbjudande, som det hette, om fri lejd för\r\nSarajevos invånare. Naturligtvis uppfattades detta\r\npå bosniskt håll som ännu ett uttryck för den\r\netniska rensning som redan drivits mycket långt i\r\nandra delar av landet.</pre><pre>Något liknande måste man säga om det som nu\r\nutspelas i Srebrenica. Det är naturligtvis bra,\r\nglädjande, utomordentligt att människor kan\r\nevakueras från en säker död. Men samtidigt\r\ninnebär ju det som händer att det tas ytterligare\r\nsteg mot just det serbiska krigsmålet, att få bort alla\r\nsom inte är serber i de här delarna av landet.</pre><pre>Frågan är naturligtvis: Kan Bosnien-Hercegovina\r\növer huvud taget existera, överleva som stat, om\r\ndess stora städer, dess huvudstad, intas och de\r\ninvånare som överlevt svält och kyla jagas på\r\nflykten? Och hur agerar det internationella\r\nsamfundet, om ett sådant scenario blir verklighet?</pre><pre>Frågan är fundamental. Om Serbien -- eller\r\nJugoslavien, vilket man vill -- tillåts annektera en av\r\nFN:s och ESK:s medlemmar, alternativt dela landet\r\nt.ex. med Kroatien, som man har spekulerat om,\r\nförlorar ett folk sitt hemland, mitt i Europa.\r\nSamtidigt öppnas dörren för motsvarande aktioner\r\npå andra håll.</pre><pre>Det mest uppenbara exemplet, men långt ifrån det\r\nenda, är att spärrarna kan hävas för en ny\r\nrevanschsugen regim i Ryssland att åter ockupera\r\noch annektera de baltiska staterna. Bosniens öde\r\npåverkar hela Europas fred och säkerhet.</pre><pre>Nationernas förbund gick en gång under därför att\r\norganisationen inte förmådde göra någonting för\r\natt förhindra det fascistiska Italiens annektering av\r\nEtiopien. Det finns en påtaglig risk att den nya\r\ninternationella ordningen kan gå under på grund av\r\nolika organisationers och världssamfundets\r\noförmåga att göra någonting för att förhindra det\r\nnational-kommunistiska Serbiens försök att\r\nindirekt, etappvis, annektera ett grannland.</pre><pre>Som Margareta Viklund påpekade, har den\r\novanliga civilisationen i Bosnien-Hercegovina\r\nlänge avspeglat, på ett säreget men intressant sätt,\r\nmånga av Europas bästa värden: pluralism,\r\nsamexistens, öppenhet. Ironiskt nog var det just\r\nden politiska ledningen i Bosnien-Hercegovina,\r\ntillsammans med ledningarna i republikerna\r\nMakedonien och -- i någon mån -- Slovenien, som\r\nförsökte anstränga sig mest för att hålla samman det\r\ntidigare Jugoslavien. Nu är det medborgarna i\r\ndenna f.d. jugoslaviska republik som riskerar att bli\r\nett permanent flyktingproblem, ett slags palestinskt\r\nflyktingproblem mitt i Europa.</pre><pre>Det dras paralleller i olika sammanhang mellan det\r\nsom sker i Bosnien och andra folkmord, t.ex.\r\nförintelsen under andra världskriget. Man skall\r\nnaturligtvis vara mycket försiktig med den typen av\r\nparalleller. Förintelsen var unik, och jag tror inte\r\natt Inger Koch på allvar menade det hon sade när\r\nhon beskrev kriget i det f.d. Jugoslavien som värre\r\nän andra världskriget i bl.a. de avseenden som\r\ngäller deportationer och utrensningar av människor\r\npå grund av deras härkomst.</pre><pre>Men det finns naturligtvis en koppling. Den\r\nprimitiva nationalismen är densamma hela tiden.\r\nNågon lärdom är det ändå rimligt att man drar av\r\nEuropas 1900-talshistoria, nämligen den att\r\ntyranner och folkmord måste stoppas i tid.</pre><pre>Det talas här i talarstolen och på andra ställen om\r\natt man borde sätta in fler sanktioner. Sannolikt är\r\ndet så att sanktioner är ganska meningslösa i det\r\nläge vi har. Det förefaller som om det är kriget som\r\nsådant som håller Slobodan Milosevic och hans\r\ngäng kvar vid makten. Om konflikten avvecklas\r\nförlorar de sitt existensberättigande som ledare för\r\nden serbiska staten. Frågan är om sanktionsvapnet\r\növer huvud taget är relevant i detta krig.</pre><pre>Sverige som stat kan naturligtvis göra ganska litet.\r\nVi är inte med i alla de internationella\r\norganisationer som skulle kunna göra någonting.\r\nDär vi är med anstränger vi oss för att på bästa sätt\r\nåtminstone försöka mildra de direkta följderna av\r\ndet som sker -- det vet jag, och det vet vi alla.\r\nCorellinitiativet är nog det bästa internationella\r\ninitiativ som har tagits.</pre><pre>Dilemmat kvarstår ändå. Fredsbevarande insatser\r\nförutsätter att det finns en vilja till fred från dem\r\nsom berörs. Här har vi dessutom ett fall där det\r\nåtminstone i teknisk mening gäller en inre konflikt.\r\nI verkligheten är det ju som alla inser inte så.</pre><pre>Jag tror att det är nödvändigt att vi förstår att vi\r\nmåste börja tänka om när det gäller att definiera\r\nproblemsituationer som kan föranleda\r\ninternationella interventioner. Även s.k. inre\r\nkonflikter som är av det slaget att de riskerar att\r\nskapa katastrofala följder och hota freden i ett\r\nmycket större område än just den stat som berörs\r\nmåste rimligen under vissa förutsättningar kunna\r\nmotivera interventioner utifrån.</pre><pre>Av allt att döma är det bara NATO eller någon\r\nannan tänkbar allians av olika länder som realistiskt\r\nkan förväntas gripa in för att få slut på detta\r\nmördande. NATO:s beslut att agera för att\r\nupprätthålla FN:s flygförbud måste bli ett\r\ngenombrott. Det räcker sannolikt inte med detta.\r\nOm det skall leda någon vart tror jag snarare att det\r\nbeslutet måste utgöra ett genombrott för ytterligare\r\ninsatser av något slag, naturligtvis gärna på FN:s\r\nuppdrag.</pre><pre>Liksom Margareta Viklund tror jag att det\r\nviktigaste Sverige kan göra är att försöka agera i\r\nriktning mot FN:s säkerhetsråd. Om det skulle\r\nbildas någon form av internationell allians, t.ex. på\r\nFN:s uppdrag, borde enligt min mening också\r\nSverige kunna medverka i en sådan. Vi skulle inte\r\nbara kunna medverka sedan en fred har uppnåtts,\r\nutan kanske även på det sätt som vi var beredda att\r\ngöra under Kuwaitkriget för att på något sätt backa\r\nupp en sådan internationell aktion.</pre><pre>Utan ett ingripande utifrån tror jag tyvärr att det\r\nantagligen till sist inte återstår något annat än att\r\nman häver vapenembargot mot Bosnien-\r\nHercegovina, så att människorna där åtminstone\r\nges en chans att försvara sig själva. Om inte ens\r\ndetta görs betyder det sannolikt att\r\nvärldssamfundet låter ett helt folk gå antingen till\r\nslaktbänken eller i permanent landsflykt. Detta får\r\nicke inträffa i Europa bara fyra år efter den stora\r\nfrigörelsen.</pre><pre>Anf. 144  KENT CARLSSON (s):</pre><pre>Herr talman! Det har sagts många insiktsfulla och\r\nkloka saker i den här frågan under debatten. Jag\r\ntänkte gå in på ett område som inte har berörts så\r\nmycket i dag. Det gäller situationen i Kosovo --\r\neller Kosova, som den albanska befolkningen kallar\r\nsitt område.</pre><pre>Där finns ingen direkt militär konflikt i dag, men\r\ndet finns ett enormt förtryck av den befolkning som\r\nlever i Kosovo. Det är ett slags apartheidsystem\r\nsom innebär att man utestängs från skolgång och\r\nfrån att besöka olika kulturinstitutioner och\r\nbadhus. Man utestängs från arbeten. De albanska\r\ntidningar som funnits har stängts. Albanerna har\r\nutestängts från demokratiskt inflytande genom att\r\nman från Belgrad ensidigt har avsatt deras\r\nparlament och president. Man har svårt att få köpa\r\nförnödenheter såsom bensin och även vissa\r\nmatvaror. Det sker nattliga arresteringar, och det\r\nförekommer även tortyr. Det är ingen direkt militär\r\nkonflikt, men alla de saker jag räknar upp är tecken\r\npå att den albanska befolkningen förtrycks.</pre><pre>Det är ett apartheidsystem. Om vi skulle byta ut\r\n''albansk'' mot ''svart'' skulle vi känna igen\r\nsituationen ifrån södra Afrika och Sydafrikas\r\napartheidpolitik. Jag tycker att man kan beteckna\r\nden serbiska politiken och Milosevics politik\r\ngentemot albanerna i Kosovo på samma sätt.</pre><pre>Serbien avskaffade 1990 ensidigt Kosovos\r\nparlament, president och författning. Detta var i\r\nstrid med den gällande författningen, vilken hade\r\nfått ett godkännande vid de möten som de\r\neuropeiska staterna har haft. Man stationerade\r\nmycket snabbt en stor mängd poliser och\r\nhalvmilitära styrkor i Kosovo. Man har från serbisk\r\nsida bedrivit en politik som också syftar till etnisk\r\nrensning. En av förklaringarna till att många\r\nkosovoalbaner har kommit till Sverige är att det i\r\nprincip har funnits serbiskstödda resor från\r\nKosovo. Serberna har skrämt folk och sagt att de\r\nskall ge sig därifrån om de vill överleva.</pre><pre>En i Sverige dömd och efterlyst bankrånare leder i\r\ndag ett kontor i Pristina, huvudstad i Kosovo, vilket\r\nhar som enda uppgift att terrorisera den albanska\r\nbefolkningen så att den skall fås att överväga att fly\r\nfrån detta område. Mot den bakgrunden är det\r\nförståeligt att vi har fått en hel del kosovoalbanska\r\nflyktingar till Sverige.</pre><pre>När man utsätts för övergrepp mot de mänskliga\r\nrättigheterna, när risken är stor att man skall\r\ninkallas till militärtjänst för att tjänstgöra i\r\nserbernas krig mot andra muslimer och mot bosnier\r\noch när man utsätts för ett apartheidförtryck är det\r\nåtminstone inte i mina ögon konstigt om man väljer\r\natt fly.</pre><pre>Min oro gäller att den konflikt som finns i Bosnien-\r\nHercegovina mellan Kroatien och Serbien kommer\r\natt sprida sig. Risken för det framgick av den\r\nutfrågning som utskottet hade för ett tag sedan om\r\njust konflikten i det forna Jugoslavien. En sådan\r\nutvidgad konflikt i Kosovo skulle nog inte bara\r\navgränsas till att vara en intern Jugoslavienkonflikt.\r\nDet finns uttalanden och signaler som man måste\r\ntolka som att både Bulgarien och Albanien och\r\nkanske också en del islamiska stater är beredda att\r\ngå in med militära medel eller skjuta till resurser i\r\nform av vapen eller pengar i ett sådant läge. Det\r\nvore oerhört allvarligt för hela Balkanområdet.</pre><pre>Jag har pratat med en hel del kosovoalbaner som\r\ntyvärr är rädda för att det skall bli ett riktigt\r\nvapenstillestånd i Bosnien-Hercegovinakonflikten.\r\nJag kan förstå varför. Man ser en uppenbar risk för\r\natt serbiska styrkor då frigörs ifrån\r\nkonfliktområden både mot Kroatien och inne i\r\nBosnien-Hercegovina. De skulle i det läget kunna\r\nkomma att användas mer aktivt för att krossa den\r\nalbanska befolkningen i Kosovo och deras\r\nsträvanden mot autonomi eller självständighet.</pre><pre>För att förhindra en sådan situation är det viktigt\r\natt världssamfundet agerar nu -- innan den militära\r\nkonflikten är i gång. Sverige har på vissa områden\r\ngjort mycket bra insatser när det gäller Kosovo och\r\nsituationen där. Vi har sett till så att ESK har haft\r\ndelegationer på plats. Vi har också medverkat till\r\natt ESK har stationerat en observatör i Kosovo.</pre><pre>Jag menar dock att Sverige kan göra betydligt mer.\r\nVi kan driva på i frågan om en utplacering av FN-\r\nsoldater eller s.k. Blå baskrar redan nu för att på\r\ndet sättet försvåra en utvidgning av konflikten. Vi\r\nborde också stödja Kosovobefolkningens krav på\r\nautonomi eller t.o.m. självständighet.</pre><pre>Herr talman! Jag skulle avslutningsvis vilja ta fasta\r\npå vad utskottet skriver om att Sverige stödjer\r\ntanken med fredsbevarande styrkor. Med det\r\nhoppas jag att i den skrivningen ligger att den\r\nsvenska regeringen mycket aktivt driver frågan för\r\natt förhindra en utvidgning av konflikten. Det finns\r\nockså en risk att det blir en liknande situation som\r\ndet är i Bosnien-Hercegovina när det gäller frågan\r\nom internationell rätt och bedömningen om FN får\r\ningripa eller inte. Precis som Håkan Holmberg sade\r\nbehöver man inte starta ett formellt krig. Här finns\r\nockså en konflikt så till vida att Serbien betraktar\r\nKosovo som sitt. Kosovo har i och för sig enligt den\r\ntidigare konstruktionen haft en mycket självständig\r\nställning och betraktar sig nu som en i princip\r\nsjälvständig stat. På vilket sätt FN, med nuvarande\r\nstatuter och regler, kan gå in i ett sådant läge kan\r\nbli svårt att avgöra.</pre><pre>Det är därför viktigt att redan nu markera att vi ser\r\nKosovo som en självständig enhet och att en attack\r\nmed militära medel skulle ses som en\r\nkrigsförklaring. Då skulle man kunna använda\r\nvärldssamfundets olika medel för att ingripa. För\r\natt slippa detta är just utplaceringen av FN-styrkor\r\nen viktig åtgärd.</pre><pre>Herr talman! Jag har velat uppmärksamma\r\nkammaren på ett område som vi tyvärr bara har\r\ndiskuterat i flyktingsammanhang men som är en\r\nviktig del i det forna Jugoslavien. Där sker ett\r\nförtryck i form av apartheid. Vi kan genom kloka\r\ninsatser från svensk och andra länders sida se till att\r\nförhindra och försvåra en utvidgning av den\r\nmilitära konflikten.</pre><pre>Anf. 145  LENNART ROHDIN (fp):</pre><pre>Herr talman! Låt mig först få instämma i de två\r\nsenaste anförandena.</pre><pre>Det är med en blandning av uppgiven förtvivlan och\r\nnärmast desperat vrede som många av oss följer det\r\nsom sker i inbördeskriget i det forna Jugoslavien.\r\nDet är inför de bestialiska övergrepp mot oskyldiga\r\nmänniskor och det närmast ofattbara förakt inför\r\nmänskligt liv och värdighet som visas människor,\r\nsom till i går kunde vara grannar eller\r\narbetskamrater. Det gäller också inför den\r\noförståelse och brist på handlingskraft som\r\nomvärlden och många andra internationella\r\naktörer visat. Det är naturligtvis inför den mer eller\r\nmindre aktiva uppmuntran som givits de krafter\r\nsom sökt konfrontation och eskalering av\r\nhändelseutvecklingen.</pre><pre>Det är definitivt inte de måttfulla krafterna, de som\r\nsökt försoning och kompromiss inom det forna\r\nJugoslavien, som har haft mer än läpparnas stöd\r\nfrån omvärlden. Vad Milan Panic skulle ha kunnat\r\nförmå göra vet ingen. Men de som sökte\r\nkonfrontation, i Serbien såväl som i den nya\r\nrepublikerna, ägnade sig åt systematiskt\r\ndemontage av Panic i alla internationella forum. En\r\nförsoningens man i Belgrad var ett hot för många\r\nintressen.</pre><pre>Det här gäller naturligtvis också inför den\r\nförlamning som tycks ha drabbat oss alla som\r\nmedmänniskor och medborgare -- inte minst i det\r\nnya, fria Europa -- inför detta det mest\r\nskrämmande som har drabbat vår kontinent sedan\r\nnazismens fall. I vårt eget land tycks engagemanget\r\nsom en följd av Jugoslavienkrisen bli starkt främst\r\nnär den svenska flyktingmottagningens kapacitet\r\ndiskuteras.</pre><pre>När riksdagen i dag debatterar utrikesutskottets\r\nbetänkande om händelseutvecklingen i\r\nJugoslavien, finns utrikesministern av någon\r\nanledning någon annanstans. Det är\r\nsymptomatiskt, inte bara för vårt land, utan för hela\r\nvår kontinent -- den som för bara tre år sedan\r\ndansade i frihetens eufori.</pre><pre>Det folkmord som pågår varje dag inför våra ögon,\r\ndär lokala ledare inför den väpnade mobben hunsar\r\nväldssamfundets representanter med uppgift att\r\nskänka humanitärt bistånd, tycks redan ha blivit\r\nvardagsmat på TV-skärmarna i våra hem. Är de\r\nhumanitära hjälparbetarnas uppoffrande närvaro i\r\nBosnien bara ett alibi för omvärldens vankelmod?</pre><pre>Herr talman! Det florerar ett stort antal myter i\r\nomvärlden, vilka tycks syfta till att urskulda\r\nfrånvaron av ett effektivt ingripande för att säkra\r\ngrundläggande värden för mänsklig samlevnad i det\r\nforna Jugoslavien.</pre><pre>Det som skett i det sönderfallna Jugoslavien, och\r\nför den delen i resten av det forna\r\nkommunistväldet, kan inte förstås utan verklig\r\nkunskap och insikt i den historia som folken i dessa\r\nstater bär med sig. Det är en historia som, inte\r\nminst för historielösa svenskar, kan tyckas\r\nobegripligt levande fast den ligger generationer\r\ntillbaka i tiden.</pre><pre>Men, det är en myt att tro att historien är ensam\r\nskyldig och att omvärlden inte kunde ha gjort något\r\nåt den. Det som sker i det forna Jugoslavien är i hög\r\nutsträckning ett resultat av förhållanden och\r\nförsummelser i modern tid. Det är förhållanden\r\nsom däremot har kunnat gödslas med historiens\r\nblodbesudlade minnen och oförätter.</pre><pre>\r\nDet kommunistiska systemet i Titos Jugoslavien\r\nstod onekligen för bedriften att hålla de nationella\r\nmotsättningarna i schack -- med våld som så\r\nbehövdes. Men det eliminerade inte nationalismen\r\nsom människors ideologiska identifikation i ett\r\ntotalitärt system. De djupa ekonomiska och sociala\r\nojämlikheterna närde och förstärkte människors\r\nkänsla av att vara utsatta för nationell\r\ndiskriminering. Kampen för eget livsrum slog ut i\r\nblom när kommunismen rämnade vid 80-talets slut.</pre><pre>När det totalitära systemet i öst föll samman, slog\r\noskuldsfullheten ut i blom i väst. Varje försök att i\r\nrekordtempo etablera nationellt oberoende\r\nupplevde, välgrundat eller ej, en stark uppmuntran\r\nfrån krafter i den fria världen.</pre><pre>Det är en ironi, för att säga det minsta, att två av de\r\nstater som -- om än inte officiellt -- upplevdes som\r\nde främsta uppmuntrarna av en snabb slovensk och\r\nkroatisk separatism, Tyskland och Österrike, i dag\r\nkan hänvisa till sina konstitutioner för att just de är\r\nförhindrade att medverka i ett militärt ingripande\r\nför att värna liv och frihet. Dessutom är det fråga\r\nom konstitutioner som har kommit till bl.a. som ett\r\nresultat av vad företrädare för dessa stater hade för\r\nsig på Balkan under andra världskriget. Ett\r\ningripande överlämnas gärna åt de två stater som\r\nvar mest återhållsamma inför frågorna om\r\nseparatism, nämligen USA och Storbritannien.</pre><pre>Konflikterna i det forna Jugoslavien låter sig inte\r\nheller lösas enbart i termer av nationellt\r\nsjälvbestämmande. Slovenien var i det här\r\nsammanhanget kanske unikt. Landets nationella\r\nfrigörelse var i nästan alla avseenden problemfri --\r\nom man undantar att den ledde till ett militärt\r\ningripande av den federala jugoslaviska armén. Det\r\nvar emellertid främst en följd av att Kroatien tog\r\ntillfället i akt att utträda ur federationen vid samma\r\ntillfälle.</pre><pre>Rätten till nationellt självbestämmande kan verka\r\nsjälvklar. Ett minoritetsfolk i en flerfolksstat, som\r\när i majoritet i en del av denna flerfolksstat, anser\r\nsig ofta ha rätt till nationellt oberoende. Så skedde\r\nefter Versaillesfreden, då exempelvis det gamla\r\nHabsburgväldet föll samman. Så såg kroaterna\r\nsituationen 1991, och så såg de bosniska\r\nmuslimerna situationen 1992.</pre><pre>Men i den nya stat som bildas finns ofta nya\r\nminoriteter. Ibland kan de vara i majoritet i delar\r\nav den nya staten. Så är det t.ex. med serberna i\r\nKrajina. Oavsett det strikt folkrättsliga, är det inte\r\natt förundra sig över att de i sin tur anser sig kunna\r\nåberopa principen om nationellt\r\nsjälvbestämmande. Det gäller särskilt om de i antal\r\när betydligt fler än invånarna i vissa stater med eget\r\nnationellt oberoende.</pre><pre>Skyddet för nationella minoriteters ställning är en\r\ngrundläggande förutsättning för staters och\r\nmänniskors samlevnad. Det utgör också en av\r\ngrundvalarna för de principer som förankrats i den\r\neuropeiska säkerhetskonferensen. Konstitutionellt\r\ntillät den federala jugoslaviska författningen\r\ndelstater att bli sjävständiga. Det förutsatte\r\nemellertid medverkan från minoriteternas sida.\r\nDetta satte man sig över -- kanske av psykologiskt\r\nförståeliga skäl -- men ändock i såväl Kroatien som\r\nBosnien.</pre><pre>I de principer för erkännande av nya stater, som EG\r\nantog som en följd av den s.k.\r\nBadinterkommissionen, förutsattes vidare\r\ngarantier för de nationella minoriteternas ställning.\r\nDe har inte uppfyllts av vare sig Kroatien eller\r\nBosnien, men de erkändes ändå av EG och\r\nomvärlden -- även av Sverige.</pre><pre>Det enda land, förutom Slovenien, som uppfyllt\r\nalla dessa kriterier, nämligen republiken\r\nMakedonien, har däremot på grund av Greklands\r\nensidiga blockad inom EG i det längsta förvägrats\r\nerkännande och internationell likabehandling.\r\nSverige följde snällt efter för att inte störa\r\nrelationerna med ett kommande ordförandeland i\r\nEG under Sveriges medlemskapsansökan.</pre><pre></pre><pre>Det jag nu anfört är inte något försök att ursäkta\r\nden serbiska sidan. Beträffande det som har skett i\r\nform av övergrepp och massvåld bär serber ansvar\r\nför merparten. Långt innan Kroatien och framför\r\nallt Bosnien förklarade sig självständiga ägde\r\nomfattande serbiska övergrepp rum. De\r\npåskyndade, eller åtminstone urskuldade,\r\nkroaternas brådska.</pre><pre>Redan efter Milosevics maktövertagande stod det\r\nklart att en mer militant serbisk nationalism stod på\r\nprogrammet. I sitt framträdande på Trastfältet i\r\nKosova, den 28 juni 1989 -- på 600-årsdagen av\r\nturkarnas fördrivning av serberna från Kosovo --\r\nlovade Milosevic att slåss för serbernas sak. Han\r\nhar med all önskvärd tydlighet visat att han menade\r\nallvar. Även om han, och Belgrad, i dag kanske inte\r\nkan kontrollera de än mer extrema separatister och\r\nvåldsverkare som härjar i Bosnien och som bidar\r\nsin tid i Kosova, är dessa inspirerade av och har\r\nkunnat mobilisera i skydd av Milosevic.</pre><pre>Jag är inte ute efter att hitta en part på vars sida vi\r\nskall ställa oss. I medias förenklade budskap talas\r\ndet om serber, kroater och muslimer. Serbiska,\r\nkroatiska och muslimska stridande grupper har alla\r\nett mycket stort ansvar för det som har skett, och\r\nnu sker. De serbiska ledarna i Belgrad har, som\r\nsagt, ett särskilt stort ansvar för den upptrappning\r\nav motsättningarna som exploderade sommaren\r\n1991. Det är emellertid ingen hemlighet att\r\nmuslimerna i Bosnien i ett något längre perspektiv\r\ninte litar mer på kroaternas avsikter i Bosnien.\r\nStorserbien har en storkroatisk motsvarighet.</pre><pre>Men det finns också serbiska, kroatiska och\r\nmuslimska människor. Trots ett par års terror, som\r\nsyftat till att tvinga allt fler människor in i hatets och\r\nvåldets spiral, finns det fortfarande hundratusentals\r\nmänniskor i det forna Jugoslavien som inte önskar\r\nannat än att få fortsätta att leva tillsammans med\r\nsina grannar, oavsett om de är serber, kroater eller\r\nmuslimer.</pre><pre>Det är således inte för att ta ställning för eller mot\r\nserber, kroater eller muslimer som det krävs ett\r\nkraftfullt agerande från världen, särskilt från\r\nEuropa. Det är vårt gemensamma ansvar gentemot\r\nde hundratusentals enskilda människorna i det\r\nforna Jugoslavien, som inte vill delta i fråga om\r\nhatet och terrorn.</pre><pre>I det längsta har vi alla väjt inför tanken på ett\r\ndirekt militärt ingripande. Det skulle kräva en\r\nenorm insats av militär trupp, och det skulle\r\nsäkerligen binda dessa trupper för lång tid.\r\nKostnaderna kan förväntas bli gigantiska. Ändå\r\ntror jag att det är dags att konstatera att det redan\r\när hög tid. Mycket snart kan det vara för sent.</pre><pre>Sanktioner, förhandlingar och konfliktlösning\r\nmåste få en chans, har det hävdats. Men det blir\r\nalltmer uppenbart att vi i det forna Jugoslavien,\r\nliksom t.ex. i Somalia, inte har att göra med den\r\ntypen av aktörer eller förhandlingsparter. I dag\r\nförhandlar man med Milosevic och Karadcic. I\r\nmorgon gäller det att föra fredssamtal i\r\nvördnadsfulla former med deras hejdukar utanför\r\nSrebrenica.</pre><pre>Herr talman! Låt mig få citera vad\r\nkonfliktforskaren Wilhelm Agrell skrev i DN på\r\npåskafton: ''I en etnisk konflikt är\r\nsanktionsinstrumentet verkningslöst, något som\r\nutvecklingen i Kroatien och Bosnien med all\r\nönskvärd tydlighet visar. Inte heller för medling och\r\nförhandlingar finns särskilt goda förutsättningar --\r\noch traditionella fredsbevarande operationer, som\r\nförutsätter parternas samförstånd och samarbete,\r\nslår här också slint.-- -- -- Vad som pågår är ett\r\nfolkmord med militära medel.''</pre><pre>Vidare står det: ''Detta är en avgörande skillnad\r\noch en vattendelare, som förvandlar frågan från att\r\ngälla medel för konfliktlösning till att gälla\r\nförsvaret av absoluta mänskliga värden. -- -- -- Att\r\ninte ingripa mot ett folkmord har en helt annan\r\ninnebörd, i icke-handlingen ligger åskådarens\r\nmedansvar.''</pre><pre>Jag instämmer helt i detta. Vi har under detta\r\nårhundrade alltför avskräckande exempel.\r\nBehöver vi verkligen fler?</pre><pre>Men i ett militärt ingripande ligger också ett\r\noavvisligt krav på FN eller ESK att garantera alla\r\nmänniskor och folkgrupper skydd för deras frihet\r\noch säkerhet, liksom konstitutionellt skydd för alla\r\nfolkgrupper, särskilt minoriteter i enlighet med\r\nESK:s principer.</pre><pre>De som gjort sig skyldiga till krigsförbrytelser,\r\noavsett om det handlar om serber, kroater eller\r\nmuslimer -- och de finns i alla grupper -- måste\r\nställas till ansvar under samma måttstock. Även\r\nserber skall kunna känna sig säkra på sin rätt till\r\nsäkerhet och på sina minoritetsrättigheter, oavsett\r\nvilken territoriell konstellation de i framtiden\r\nkommer att leva i.</pre><pre>Herr talman! Det här utgör förvisso förskräckande\r\nperspektiv för oss alla i Europa. Men om vi inte\r\ningriper nu tror jag att verkligheten blir än mer\r\nförskräckande.</pre><pre>Anf. 146  DANIEL TARSCHYS (fp):</pre><pre>Herr talman! Lennart Rohdin frågade var\r\nutrikesministern håller hus. Hon deltar, om jag är\r\nkorrekt underrättad, i det stora möte i Köpenhamn\r\ndär de europeiska staterna överväger hur man skall\r\nkunna samordna sina ansträngningar när det gäller\r\natt hjälpa Östeuropa. Det är ett viktigt uppdrag.</pre><pre>På fredag mottar utrikesministern Bosniens\r\npresident, som då besöker Sverige.</pre><pre>Herr talman! Allra sist i den här debatten vill jag\r\nsäga att jag tycker att det har varit välgörande att\r\nlyssna på alla kraftfulla och engagerade inlägg. Jag\r\när övertygad om att den otålighet och den vrede\r\nsom kommit till uttryck i den här debatten är en\r\nmycket bra bas för en aktiv, och gärna aktivare,\r\nsvensk Jugoslavienpolitik.</pre><pre>Överläggningen var härmed avslutad.</pre><pre>(Beslut skulle fattas den 15 april.)</pre><pre>11 §  Vissa punktskattefrågor</pre><pre>Föredrogs</pre><pre>skatteutskottets betänkande</pre><pre>1992/93:SkU25 Vissa punktskattefrågor (prop.\r\n1992/93:166).</pre><pre>Anf. 147  BO FORSLUND (s):</pre><pre>Herr talman! I detta betänkande behandlas\r\npunktskattefrågor. Det gäller bl.a. slopandet av\r\ncharterskatten. Än en gång visar man hur\r\nlättvindigt regeringen handskas med statens\r\nfinanser.</pre><pre>Regeringens, och nu även Nydemokraternas\r\nförslag, innebär ytterligare ett skattebortfall om\r\nungefär 300 miljoner kronor.</pre><pre>Slopandet av charterskatten motiveras med att det\r\när fråga om en anpassning till EG. Vi kan, herr\r\ntalman, inte se att det i dag är ett relevant\r\nargument. Vidare tycker vi att agerandet här är\r\nanmärkningsvärt med tanke på den krisuppgörelse\r\nsom vi socialdemokrater ställt oss bakom och som\r\ninnebar att skattesänkningar och ofinansierade\r\nutgiftsökningar inte skulle genomföras. I så fall\r\nskulle motsvarande intäkter presenteras. Ändå\r\nlägger man fram ett förslag om skattebortfall som\r\ninte finansieras.</pre><pre>Dessutom är regeringens förslag inkonsekvent när\r\ndet gäller att försöka att stimulera den inhemska\r\nefterfrågan på tjänster.</pre><pre>Att stimulera den svenska turistnäringen bör vara\r\nav stort intresse, med tanke på den mycket\r\nbesvärande sysselsättningssituation som vårt land\r\nbefinner sig i.</pre><pre>Nydemokraterna har på denna punkt haft exakt\r\nsamma uppfattning som vi socialdemokrater. Men\r\nså var det bara när man skrev sin motion med\r\nanledning av regeringens proposition. Den egna\r\nmotionen har man sedan avstyrkt i utskottet.</pre><pre>Att stimulera svenskar och utländska turister till att\r\nturista i Sverige har ju varit en hjärtefråga för Bert\r\nKarlsson och även för Peter Kling. Det har man gett\r\nuttryck för både på torg och i denna kammare.</pre><pre>Jag måste därför fråga Peter Kling: Varför denna\r\nhelomvändning?</pre><pre>Ni hänvisar till ett kryptiskt särskilt yttrande om att\r\nni har för avsikt att återkomma. Var detta, Peter\r\nKling, inte mer angeläget än så? Nu har ni ju chans\r\natt stoppa regeringens förslag. Om ni inte gör det,\r\när ni faktiskt inte trovärdiga. Då kan ni gott sluta\r\nmed att raljera över att många svenskar åker\r\nutomlands på semester.</pre><pre>Även när det gäller reservation nr 2 om\r\nförpackningsskatten delar vi regeringens\r\nuppfattning, nämligen att förpackningsskatten som\r\nett instrument i miljöpolitiken förlorat sitt värde.</pre><pre>Men inte heller på den här punkten hänvisar\r\nregeringen till åtgärder för att täcka ett bortfall på\r\nca 150 miljoner kronor. Vi kräver, herr talman, en\r\nredovisning av hur slopandet av\r\nförpackningsskatten skall finansieras, eftersom\r\nman avser att återkomma.</pre><pre>Herr talman! I övrigt hänvisar jag till våra\r\nreservationer nr 7 och nr 11 och yrkar bifall till de\r\nsocialdemokratiska reservationerna.</pre><pre>Anf. 148  PETER KLING (nyd):</pre><pre>Herr talman! Jag har blivit anklagad för det här\r\nmed charterskatten, vilket jag givetvis var beredd\r\npå. Varför har Ny demokrati ändrat sig? Varför\r\nskrev Ny demokrati till en början en motion om\r\ncharterskatten? En anledning var givetvis att få en\r\nöppning och att ha två olika vägar att välja mellan i\r\nskatteutskottet.</pre><pre>En annan anledning är att vi har kontrollerat vad\r\ndet här kan leda till. Om man inte tar bort\r\ncharterskatten när flyget avregleras i sommar leder\r\ndet till att utländska bolag tar över hela\r\nchartertrafiken. Dessa bolag kommer att flyga\r\nsåsom reguljärflyg. Det är det stora motivet till att\r\nNy demokrati släppte krav om charterskatt.</pre><pre>Skall man ha konkurrens på lika villkor, vilket vi i\r\nNy demokrati är väldigt noga med, måste tyvärr\r\nden här skatten tas bort. Men det innebär inte att vi\r\ntycker att det är okej att folk semestrar\r\nutomlands -- var och en får naturligtvis välja som\r\nden vill. Men vi i Ny demokrati menar att om\r\ncharterskatten tas bort kommer Ny demokrati\r\ngivetvis att ligga på ännu hårdare när det gäller\r\nkravet att sänka turistmomsen, dvs. när det gäller\r\npersontransporterna. Därför har Ny demokrati inte\r\nskrivit någon reservation om charterskatten.</pre><pre>Jag tänker nu tala något om våra andra\r\nreservationer. Ny demokrati vill sänka skatten på\r\nalkoholdrycker med 500 miljoner kronor i år. Det\r\nkan i dagens läge tyckas vara väldigt oansvarigt av\r\noss. Men vi har, som jag har sagt i utskottet, ett\r\nekonomiskt paket, i vilket den här sänkningen\r\ningår. Vi har i detta paket förslag om stora\r\nbesparingar och vi har förslag som innebär\r\nutgiftsökningar. Tyvärr är det så här. Nu plockar\r\nman ut en detalj och vill att jag skall stå här i\r\ntalarstolen och försvara denna sänkning med 500\r\nmiljoner kronor. Det går givetvis inte att göra\r\nseparat.</pre><pre>När det gäller färjetrafiken till Bornholm finns det\r\nen färjelinje, Ystad--Rönne, som klassas som lång\r\nrutt. Samtidigt finns det en färjelinje, Simrishamn--\r\nAllinge, som nekas denna förmån som en sådan\r\nklassning innebär. Skall det vara konkurrens på lika\r\nvillkor borde självfallet även den linjen få\r\nskattefrihet.</pre><pre>På Öresundsfärjorna får man köpa ett paket\r\ncigarretter om dagen, därför att det finns en speciell\r\nregel som gäller för Öresundsfärjorna, trots att det\r\ni lagen tillåts två paket per resa. Det tycker vi i Ny\r\ndemokrati rent ut sagt är löjligt.</pre><pre>I vår reservation om Gotlandstrafiken hävdar Ny\r\ndemokrati bestämt att man direkt kan ta bort den\r\nstatliga subvention för Gotlandstrafiken om man\r\ninför taxfreeförsäljning på Gotlandsresorna. Vi kan\r\nockså garantera att Gotland får ett kraftigt\r\nuppsving när det gäller turism. Varför skall man\r\ninte ha taxfreeförsäljning på Gotlandsresor när\r\nman har det på Ålandsresor? Vaför skall man\r\nstimulera exporten av turism? Det tycker vi i Ny\r\ndemokrati är något konstigt.</pre><pre>Jag tänker nämna några siffror. En resa mellan\r\nGöteborg och Fredrikshamn kostar under\r\nhögsäsong ungefär 700 kr, tur och retur. En resa\r\nmellan Stockholm och Mariehamn kostar ca 200 kr,\r\neftersom det på den sträckan finns konkurrens och\r\neftersom det förekommer taxfreeförsäljning.\r\nMotsvarande Gotlandresa kostar ungefär 1 600 kr\r\nför en familj i dag. Ny demokrati tror med\r\nbestämdhet att de här priserna om man inför\r\ntaxfreeförsäljning på Gotlandsresorna kommer att\r\ngå ned till förhoppningsvis ungefär motsvarande\r\nkostnadsnivå som gäller för sträckan Göteborg--\r\nFredrikshamn. Dessutom får staten intäkter.</pre><pre>Ny demokrati har en reservation om reklamskatt\r\nför efternamnsuppgifter i telefonkatalogen. Att en\r\nsådan skatt finns, dvs. reklamskatt för att sätta in\r\nefternamnsuppgift i telefonkatalogen, tycker vi i\r\nNy demokrati är ganska löjligt. Att företag kan få\r\nbetala för det kan jag gå med på, men inte att\r\nprivatpersoner skall behöva göra det. Vi har därför\r\nreserverat oss i denna fråga.</pre><pre>Inbetalningen av reklamskatten bör givetvis ske\r\nsamtidigt med övriga momsinbetalningar. Varför\r\nskall man ha ett speciellt datum för inbetalning av\r\njust denna skatt -- mitt i sommaren när de flesta\r\nföretag har semesterstängt?</pre><pre>Vår reservation om hundskatten är i och för sig en\r\nganska liten fråga. Men personligen tycker jag att\r\nvi här i riksdagen inte skall sitta och tala om hur\r\nkommunerna skall göra. Det skall vara fullständigt\r\nfritt för kommunerna att själva bestämma. Nu är\r\ndet tyvärr inte fritt för kommunerna att göra så,\r\ndärför har jag skrivit en reservation om det.</pre><pre>Herr talman! Jag yrkar bifall till samtliga våra\r\nreservationer. Men Ny demokrati kommer inte att\r\nbegära omröstning annat än för några av våra\r\nreservationer.</pre><pre>Anf. 149  BO FORSLUND (s) replik:</pre><pre>Herr talman! Det var inte den gamle Peter Kling\r\nsom talade om svensk turism. Peter Kling var\r\nmycket lågmäld och generad, må jag säga. Vi fick\r\nockså konstaterat att Ny demokrati har lagt sin\r\nmotion för att få en öppning i utskottet, därför att\r\nman tydligen vill ha några förhandlingsvägar.</pre><pre>Vilken öppning handlar det om? Har Ny demokrati\r\nfått några löften utanför utskottet? Eller håller Bert\r\nKarlsson eller Ian Wachtmeister på att förhandla\r\nmed regeringen? I den här frågan uppträder Peter\r\nKling som räven som har två utgångar.</pre><pre>Anf. 150  PETER KLING (nyd) replik:</pre><pre>Herr talman! Bo Forslund antydde att jag\r\nuppträdde som räven med två utgångar. Men det\r\nstörsta argumentet för att ta bort den här\r\ncharterskatten är att konkurrensvillkoren skall vara\r\nlika. När nu konkurrensen för flyget släpps fri och\r\nutländska bolag får konkurrera fritt i Sverige\r\nkommer dessa bolag att ta över den här s.k.\r\nchartertrafiken såsom regulärflyg. Då blir inte\r\nvillkoren lika. Det innebär att de bolag här i Sverige\r\nsom flyger chartertrafik betalar 300 kr i skatt. Det\r\när inte lika villkor.</pre><pre>Även om jag är lågmäld i kväll -- men jag kan börja\r\nskälla också, fast det tjänar väl ingenting till -- säger\r\njag att vi i Ny demokrati nu kommer att driva\r\nfrågan om turistmoms ännu hårdare vid ett\r\nborttagande av charterskatten. Vi kommer att slåss\r\nför 9 % moms på persontransporter. Det lovar jag\r\nBo Forslund.</pre><pre>Anf. 151  BO FORSLUND (s) replik:</pre><pre>Herr talman! Om man följer upp\r\nsocialdemokratiska reservationer kan man\r\nkonstatera att vi är en bit på väg att klara av en\r\nfinansiering om man vill ha en sänkt turistmoms.\r\nMen det är inkonsekvent av Ny demokrati att avstå\r\nfrån sin motion med orden att Ny demokrati avser\r\natt återkomma. Med tanke på allt tal från denna\r\ntalarstol och ert tidigare agerande i denna fråga är\r\ndetta uppträdande ytterst märkligt. Precis som jag\r\nsade i mitt första inlägg är ni på detta sätt inte\r\ntrovärdiga.</pre><pre>Anf. 152  PETER KLING (nyd) replik:</pre><pre>Herr talman! Jag har skrivit så här i min\r\nreservation: ''Jag vill mot denna bakgrund inte\r\nmotsätta mig att charterskatten avskaffas. När\r\ncharterskatten avskaffas måste kravet på en\r\nsänkning av turistmomsen ställas med förnyad\r\nstyrka. Jag har för avsikt att återkomma till frågan\r\nnär utskottet inom kort behandlar frågor om\r\nmervärdesskatt.'' Det betyder, Bo Forslund, att Ny\r\ndemokrati skall komma tillbaka för att trycka på i\r\nfrågan om turistmomsen, inte i frågan om\r\ncharterskatten. Det står klart och tydligt i mitt\r\nsärskilda yttrande.</pre><pre>Bo Forslund påpekar att man förlorar 300 miljoner\r\nkronor i statsfinanser. Det kan väl hända. Men om\r\nturistmomsen sänks till 9 % lovar jag Bo Forslund\r\natt det kan bli såväl 300 och 400 som 500 miljoner\r\nkronor mer i intäkter än i dag.</pre><pre>Anf. 153  LARS BÄCKSTRÖM (v):</pre><pre>Herr talman! I skatteutskottets betänkande 25 om\r\npunktskatter berörs en hel rad vitt skilda\r\nskattefrågor, och det är litet svårt att föra en debatt\r\nom så många ting samtidigt. Kanske får man\r\nförsöka sätta in debatten i ett något större\r\nsammanhang, så att punkterna kan bilda en helhet.</pre><pre>Den helheten kan vara Sveriges bristande\r\ninkomster, och i all synnerhet statens bristande\r\ninkomster. Vi har nu ett underskott i de offentliga\r\nfinanserna på nära 14 % av BNP. Det förs en stor\r\ndebatt i USA om deras underskott, som ligger på\r\nungefär 5 % av BNP -- vi har ett nästan tre gånger\r\nså stort underskott. Det är i det perspektivet som\r\nman bör se skatteutskottets betänkande om\r\npunktskatterna.</pre><pre>Vi ser att det i detta betänkande finns två linjer. Det\r\nfinns en regeringslinje, som talar om att sänka en\r\npunktskatt här och en punktskatt där, och det finns\r\nen annan linje, som säger att man inte bör göra sig\r\nav med inkomster när man har ont om inkomster.\r\nAtt sänka skatter är att göra sig av med inkomster.\r\nDärför har Vänsterpartiet, i likhet med\r\nSocialdemokraterna, avvisat de förslag till\r\nofinansierade skattesänkningar som regeringen\r\nlägger fram.</pre><pre>Regeringens talesmän kan säkert lägga fram skäl\r\ntill varje förslag till skattesänkning. Det finns ingen\r\nskattesänkning som inte kan motiveras av något\r\nskäl. Den gynnar säkert någon grupp eller något\r\nintresse. Men det finns ett större intresse, ett\r\nallmänintresse, av att se till att underskotten inte\r\nfår bli hur stora som helst, och då får de särintressen\r\nsom skattesänkningskraven representerar vika för\r\nallmänintresset. Så säger den professor som\r\nregeringen brukar lita på. Då får man ta strid med\r\nsärintressen ibland, söka nya lösningar på de\r\nproblem som finns.</pre><pre>Därför stöder Vänsterpartiet de reservationer som\r\nSocialdemokraterna har lagt. Vi har i vår\r\nmeningsyttring lagt fram ytterligare ett antal förslag\r\nsom skulle kunna öka samhällets inkomster. De\r\nförslag vi lägger fram medför olägenheter för vissa\r\ngrupper och vissa intressen, men återigen är\r\nallmänintresset viktigare än särintresset.</pre><pre>Jag tror inte att Sveriges underskott kan klaras med\r\nenbart skattehöjningar, utan det är sant att vi\r\nbehöver tillväxt i ekonomin och att vi behöver\r\nbesparingar för att klara underskotten. Men vi\r\nbehöver såväl tillväxt som besparingar,\r\nnedskärningar och skattehöjningar för att kunna\r\nklara ett underskott på 14 % av BNP.</pre><pre>Då kan man inte gå en enda väg med besparingar,\r\ninte en enda väg med skattehöjningar, inte en enda\r\nväg med tillväxt. Man måste använda alla de tre\r\nlinjerna för att klara av underskottet och få en\r\nuthållig tillväxt. Det är därför som vi lägger fram\r\nvåra förslag.</pre><pre>Jag skall bara påpeka en sak. Den särskilda\r\nvaruskatt som vi tar upp i vår meningsyttring är inte\r\nvårt eget förslag, utan det kommer från en motion\r\nav centerriksdagsmännen Agne Hansson och Tage\r\nPåhlsson. Man skulle ha fått in oerhört stora belopp\r\ntill samhället bara om man hade bifallit den\r\nmotionen och vår meningsyttring.</pre><pre>Reklamskatten fungerar inte bra som den är.\r\nRegeringssidan hänvisar till en utredning, men det\r\när en utredning som är så gammal att den i sina\r\nhuvuddrag inte längre är användbar. Här behövs en\r\nny snabbutredning, för att få ökad likformighet på\r\nskatteområdet.</pre><pre>Ni som är för ett EG-inträde gör er själva en otjänst\r\ngenom att motivera varje förslag till skattesänkning\r\nmed att EG kräver detta. Ibland är det korrekt,\r\nmen lika ofta är det fel. Ni gör ja-sidan en otjänst --\r\nmen det är er sak och inte min.</pre><pre>En viktig sak som jag vill lyfta fram i\r\nVänsterpartiets meningsyttring är alkoholskatten.\r\nVi har föreslagit en höjning med 5 procentenheter.\r\nDet skulle ge, vid oförändrad konsumtion,\r\nuppemot en halv miljard. Nu kan en skattehöjning\r\nleda till sänkt konsumtion, och då blir inte jag\r\nledsen -- en av orsakerna till att\r\nalkoholbeskattningen finns är att vi vill dämpa\r\nkonsumtionen. Detta är viktigt.</pre><pre>Den skattehöjning på spriten som regeringen\r\nföreslår är bra, men den är otillräcklig. Det behövs\r\nskattehöjningar över hela alkoholsortimentet.\r\nSverige har nu för tiden så låg skatt på viner att\r\ntullfrihet i vissa fall inte är lönsamt. Skatteutskottet\r\nhar fått föredragningar om att vissa viner t.o.m. kan\r\nköpas billigare på svenska Systembolaget än i de\r\nländer där de tillverkas. Därför är det välmotiverat\r\nmed en skattehöjning på vin och inte bara på sprit.</pre><pre>Herr talman! Med anledning av att\r\nSocialdemokraterna redan har yrkat bifall till sina\r\nreservationer, skall jag begränsa mitt yrkande till\r\nmom. 4 vad gäller alkoholbeskattningen. Vi ställer\r\noss naturligtvis bakom alla de förslag som vi har lagt\r\nfram i vår meningsyttring, men vi känner\r\nstyrkeförhållandet. Jag avser alltså att driva bara\r\nmom. 4 om alkoholskatten till votering.</pre><pre>Anf. 154  CARL FREDRIK GRAF (m):</pre><pre>Herr talman! I betänkandet behandlas\r\npropositionens förslag om slopande av två skatter,\r\nreseskatten och förpackningsskatten, och en\r\njustering av alkoholskatten samt ett antal motioner\r\nfrån den allmänna motionstiden.</pre><pre>Det var inte oväntat att dessa förslag kritiseras av\r\noppositionen, dock från olika utgångspunkter. Jag\r\nvill i mitt anförande i första hand ta upp de förslag\r\nsom berörs i propositionen.</pre><pre>Först skall jag säga några ord rent allmänt om de\r\npunktskatter som vi nu talar om. De har två syften.\r\nDet ena är att tillgodose statens behov av intäkter,\r\noch det andra är att förändra den skattskyldiges\r\nbeteende i sitt förhållningssätt till en viss nyttighet.\r\nDet mest tydliga exemplet där det senare syftet\r\nväger tungt är energi-  och miljöskatter samt\r\nbeskattningen av alkohol och tobak.</pre><pre>Punktskatter kan emellertid inte införas eller\r\nåsättas en skattesats utan att hänsyn tas till\r\nomvärlden och de förutsättningar som finns på\r\nolika marknader. Om vi med detta som\r\nutgångspunkt betraktar de två skatter som\r\nutskottet i detta betänkande föreslår riksdagen att\r\navskaffa kan vi dra vissa slutsatser.</pre><pre>Reseskatten infördes 1978. Den har under hela sin\r\ntid kritiserats för sina snedvridande effekter. Den\r\nger förvisso staten vissa intäkter, men skatten\r\npåverkar resenärens beteende på ett sådant sätt att\r\nsyftet förfelas. Framför allt sedan Danmark 1991\r\navskaffade en motsvarande skatt har det skett en\r\növerströmning av resenärer i södra Sverige från\r\nSturup till Köpenhamn. Det har t.o.m. gått så långt\r\natt Luftfartsverket har känt sig föranlett att ersätta\r\nde passagerare som flyger från Sturup. På detta vis\r\nhar verket medverkat till att trafiken i Sverige har\r\nkunnat upprätthållas. Detta har i sin tur lett till att\r\ndanska researrangörer anmält förfarandet för EG-\r\nkommissionen, eftersom man anser att det innebär\r\nett otillbörligt statsstöd.</pre><pre>Nettoeffekten av denna skatt beräknas i\r\npropositionen till ett bortfall på 140 miljoner. Det\r\nhar Bo Forslund säkert läst, men han föredrar att\r\nanvända summan 310 i stället för den utgift som\r\nLuftfartsverket anger i det sammanhanget.</pre><pre>Lars Bäckström tog bl.a. upp den formella EG-\r\nanpassningen, och han tycker att det är beklagligt\r\natt vi i alla sammanhang hänvisar till EG för att\r\nändra den ena eller den andra skatten. Mitt inlägg\r\nvisar att praktiska konsekvenser också gör att det\r\nfinns skäl att ta bort skatten.</pre><pre>EG har punktskatter på tre områden: alkohol,\r\ntobak och oljeprodukter. I övriga fall är avsikten att\r\nman inom EG inte skall använda enskilda\r\npunktskatter, om det inte blir problem med\r\ngränskontrollen. Min enkla slutsats av detta är\r\nnaturligtvis -- inte helt överraskande, tycker kanske\r\nnågon -- densamma som regeringens, nämligen att\r\nreseskatten bör avvecklas, eftersom den påverkar\r\nden skattskyldiges beteende på ett sådant sätt att en\r\nannan statlig myndighet måste tillgripa\r\nkompensatoriska åtgärder för att inte aktiviteten, i\r\ndet här fallet resandet, skall flyttas till ett annat\r\nland. När nettointäkten för staten därtill är\r\nbegränsad finns det ingen anledning att behålla\r\nskatten.</pre><pre>När det gäller syftet med förpackningsskatten kan\r\nman ställa upp samma kriterier som för syftet med\r\nreseskatten. Utan att lägga ut texten alltför mycket\r\nkan man på en gång finna att denna skatt spelat ut\r\nsin roll som miljöpolitiskt styrmedel. Den insikten\r\nfinns även i den socialdemokratiska reservationen\r\nnr 2. Det finns således en bred enighet i riksdagen\r\nom de sakliga skälen för att avskaffa denna skatt.</pre><pre>Reservanterna hänger upp sig på finansieringen av\r\nborttagandet av dessa båda skatter. Jag vill\r\nemellertid erinra om att utskottet i sitt betänkande\r\npåmint om att regeringen redan i\r\nbudgetpropositionen aviserat den åtgärd som vi nu\r\nbehandlar och således kalkylerat med de\r\nintäktsminskningar som den innebär.</pre><pre>Det tredje regeringsförslaget i detta betänkande\r\ngäller en justering av skatten på öl samt en\r\nskattehöjning med 3 % på de starkaste\r\nalkholdryckerna -- det senaste som en följd av de\r\nsenaste årens eftersläpning i prisutvecklingen på\r\ndenna varugrupp.</pre><pre>När det gäller alkoholbeskattningen har riksdagen\r\nrelativt nyligen på regeringens initiativ beslutat om\r\nändringar som innebär att alkoholsvagare drycker\r\nfår en skattemässigt gynnsammare behandling än\r\nvad som är fallet med alkoholstarkare. Syftet är att\r\nstimulera konsumenterna till en övergång till\r\nsvagare drycker. Den förändring som nu föreslås\r\nhar samma syfte.</pre><pre>Gränshandelsproblematiken och de stora\r\nskillnader som finns mellan olika länders\r\nbeskattningsnivå gör att denna fråga måste\r\növervägas i ett längre perspektiv. Utskottets\r\nuppfattning är att dessa bedömningar bör göras i ett\r\nsammanhang, lämpligen efter det att\r\nalkoholkommissionen lagt fram sitt betänkande\r\nsenare i år.</pre><pre>Till sist, herr talman, ber jag att få yrka bifall till\r\nutskottets hemställan och avslag på\r\nreservationerna. Jag får väl i eventuella repliker\r\nåterkomma till det som har tagits upp tidigare.</pre><pre>Anf. 155  BO FORSLUND (s) replik:</pre><pre>Herr talman! Det här visar att Carl Fredrik Graf tar\r\nmycket lättvindigt på skattebortfallet. Det gör inte\r\nvi socialdemokrater. Han säger att reservanterna\r\n''hänger upp sig'' på skattebortfallet. Jag tycker att\r\nskattebortfallet är mycket besvärande i ett läge som\r\ndet vi har i dag. Vare sig bortfallet handlar om 300\r\neller 400 miljoner kronor totalt för charterskatt och\r\nförpackningsskatt tycker jag att det är en ansenlig\r\nsumma pengar. Därför måste jag fråga Carl Fredrik\r\nGraf: Är det inte en oroande utveckling att man\r\nfrån regeringens sida på det här sättet lägger fram\r\npropositioner utan att redovisa motsvarande\r\nfinansieringsmöjligheter? Budgetunderskottet --\r\noch de konsekvenser som det medför i form av\r\nsociala neddragningar, osv -- måste väl i högsta grad\r\noroa också Carl Fredrik Graf?</pre><pre>Anf. 156  CARL FREDRIK GRAF (m)\r\nreplik:</pre><pre>Herr talman! Jag delar Bo Forslunds oro för\r\nbudgetunderskottets storlek. Men samtidigt måste\r\njag -- i polemik också med Lars Bäckström, som\r\ntidigare sade att vi sänker skatter litet här och där --\r\nkonstatera att det faktiskt finns en linje i detta.</pre><pre>När det gäller finansieringen vill jag säga att detta\r\naviserades i finansplanen. Det står att läsa på s. 46\r\ni bil. 1 -- den har Bo Forslund säker tagit del av, men\r\nhan blundar kanske för det. För klarhets vinnande\r\nskall jag ändå citera ett par rader. Det står där:\r\n''Utgångspunkten är att förbättra Sveriges\r\nutvecklingskraft och att vidta sådana\r\nskatteförändringar som är motiverade med hänsyn\r\ntill den ökade ekonomiska integrationen inom\r\nEuropa. Detta gäller bl.a. dieselskatten,\r\ncharterskatten och skatten på\r\ndryckesförpackningar. De ytterligare\r\nskattesänkningar som blir aktuella är fullt\r\nfinansierade.'' Hur finansieringen går till står på s. 3\r\ni proposition 100, även kallad\r\nbudgetpropositionen.</pre><pre>Jag vet inte hur jag tydligare skall kunna uttrycka\r\natt de här skattesänkningarna faktiskt är\r\nfinansierade. Eftersom de är det och eftersom vi\r\nhar konstaterat att effekterna av de här skatterna är\r\nsnedvridande, både från konkurrenssynpunkt och\r\nså till vida att de påverkar människors beteende på\r\nett sådant sätt att de försöker komma undan\r\nskatten, borde vi, tycker jag, kunna vara överens\r\nom att det är ett klokt beslut att slopa de båda\r\nskatter som vi nu diskuterar.</pre><pre>Anf. 157  BO FORSLUND (s) replik:</pre><pre>Herr talman! Budgetunderskottet ökar för varje\r\ndag och ligger i dag på över 200 miljarder kronor.\r\nMed hänsyn till det kan väl förslaget ändå inte vara\r\nfinansierat?</pre><pre>Anf. 158  CARL FREDRIK GRAF (m)\r\nreplik:</pre><pre>Herr talman! Man kan naturligtvis ha många olika\r\nsynpunkter, Bo Forslund. Man kan naturligtvis ha\r\nsynpunkten att allt skall finansieras med\r\nskatteintäkter och andra avgifter och att man inte\r\nkan finansiera någonting med lån.</pre><pre>Jag uppfattade det så att Bo Forslund menade att\r\nregeringen inte hade med de här beräkningarna när\r\nman lade fram propositionen om reseskatten, och\r\njag tycker att de avsnitt av finansplanen som jag\r\nnyss läste upp visar att det inte är riktigt; de finns\r\nfaktiskt med. I det budgetförslag som föreligger är\r\ndetta finansierat, men inte på det sättet att man har\r\nsagt: 140 miljoner tappar vi här -- då tar vi in exakt\r\n140 miljoner på någon annan punkt. Det fungerar i\r\nallmänhet inte så att övriga intäkter är märkta för\r\nen viss annan utgift eller för att kompensera ett visst\r\nskattebortfall.</pre><pre>Anf. 159  LARS BÄCKSTRÖM (v) replik:</pre><pre>Herr talman! Även jag hakade upp mig på\r\nformuleringen ''hänger upp sig''. Ja, vi hänger upp\r\noss på det här med skattesänkningar. Man säger att\r\nalla skattesänkningar är fullt finansierade. Fullt\r\nfinansierade skattesänkningar bör väl närmast\r\nkallas skatteomläggningar. ''Skattesänkning''\r\nbetyder väl egentligen att man inte finansierar\r\nförslaget.</pre><pre>Carl Fredrik Graf representerar ju ett parti som har\r\nlovat skattesänkningar. Jag läste i en tidning i\r\nÄlvsborgs län, Borås Tidning, att biträdande\r\nfinansministern Lundgren på en moderat\r\ndistriktsstämma sade: Vi moderater lovar att sänka\r\nskatterna med 10 miljarder per år. Vi skall sänka\r\nskatter, om så bara för glädjen att sänka skatterna.</pre><pre>Det är kanske på de inre uppbyggelsemötena som\r\nman håller de här talen och inte här i kammaren,\r\nmen det finns en viss linje i den moderata\r\nskattesänkningskampanjen: Alla skatter bör\r\nsänkas. Det är ungefär som Sjörövar-Jenny i\r\nTolvskillingsoperan: Vilka skall vi dräpa? -- Alla!\r\nVilka skatter skall vi sänka? -- Alla! Det är den\r\nmoderata politiken, och det är därför ni har 14 %\r\nav BNP i underskott. Det är raskt marscherat.</pre><pre>Men det är inte bara ni -- det har varit en lång\r\nprocess. Jag satt och räknade ut skattekvoten i dag.\r\nI slutet av 80-talet var den 56 %. I början av 90-talet\r\nvar den 53 %, och nu är den med er politik nere i\r\n50,7 %, och underskotten sväller och ökar. Om vi\r\nräknar bort konjunkturunderskottet -- 100\r\nmiljarder -- har vi kvar 100 miljarder.\r\nSkatteomläggningen stod ju för sin del -- 15\r\nmiljarder, kanske 20, i direkt underfinansiering.\r\nDet är Finansdepartementets siffror.</pre><pre>Så har vi momsen som ni tappade mycket pengar på\r\ni och med lågkonjunkturen och i och med att folk\r\npå grund av den inte längre vågar konsumera. Där\r\nhar vi kanske 10--15 miljarder.</pre><pre>Sedan har vi förslaget i det här lilla betänkandet.\r\nSkillnaden mellan det jag som vänsterpartist\r\nföreslår och det som Carl Fredrik Graf står för i det\r\nhär betänkandet är ungefär 2,5 miljarder. Det är\r\nnaturligtvis väldigt litet jämfört med ett underskott\r\npå 200 miljarder, men å andra sidan försämrade ni\r\nhäromdagen arbetslöshetsersättningen för att spara\r\n6 miljarder! Den stora försämringen åsamkade ni\r\nde arbetslösa. Men här skulle jag med mina\r\nVänsterpartiförslag kunna få in ungefär 2,5\r\nmiljarder. Då kanske man inte skulle behöva slå\r\nmot de arbetslösa för att få kontroll över\r\nbudgetunderskottet. Man kanske kan spara på ett\r\nklokare sätt om man vågar ta in ca 2,5 miljarder\r\nhär. Det är den stora skillnaden: Vi vågar höja\r\nskatter, vi vågar spara och vi vågar satsa på\r\ntillväxt -- ni satsar ensidigt på att sänka skatter och\r\ntror att det skall ge tillväxt!</pre><pre>Anf. 160  CARL FREDRIK GRAF (m)\r\nreplik:</pre><pre>Herr talman! Lars Bäckström lyfter sig nu litet\r\ngrand från småttigheterna i det här betänkandet\r\noch tar in hela den ekonomiska politiken och\r\nskattepolitiken i resonemanget, och det är kanske\r\nbra -- det borde vi göra oftare här i riksdagen.</pre><pre>Han har i alla fall uppfattat en sak, och det är att\r\nregeringen har en klar linje när det gäller\r\nskattepolitiken, och det gläder mig. Bo Forslund\r\noch Peter Kling hade ju tidigare ett meningsutbyte\r\nom en mindre klar linje, i varje fall enligt den ena\r\npartens uppfattning. Det är helt korrekt att vi\r\ninbillar oss att sänkta skatter bl.a. leder till tillväxt.\r\nMen vi är också på det klara med att man inte kan\r\nsänka samtliga skatter på en gång. Man måste\r\nprioritera. Regeringen har i första hand prioriterat\r\nsänkningar av skatter som är tillväxthämmande för\r\nföretagen, i andra hand sänkningar av skatter för\r\natt skapa konkurrensneutralitet med övriga\r\nEuropa, i tredje hand sänkningar av övriga skatter.</pre><pre>Som Lars Bäckström också har lagt märke till, har\r\ndet skett en och annan skattehöjning sedan denna\r\nregering tillträdde. Totalt sett har vi i dag ett lägre\r\nskattetryck än vi hade före oktober 1991, men det\r\nhar också skett skattehöjningar, vilket man\r\nnaturligtvis från moderata utgångspunkter måste\r\nbeklaga. Men Lars Bäckström borde vara\r\nmedveten om att det rör sig om åtskilliga miljarder.</pre><pre>För att återkomma till detta betänkande vill jag\r\nsäga att jag är litet förvånad över att Lars\r\nBäckström inte tar hänsyn till utformningen av\r\nskatterna och till vilka effekter detta får. Han\r\nkonstaterar bara att detta enligt hans bedömning\r\ninnebär ett inkomstbortfall. Han tar ingen hänsyn\r\ntill de snedvridande effekter som konstruktionerna\r\npå dessa punktskatter har. Han är beredd att låta\r\ndessa skatter finnas kvar. Kanske vill han också\r\ninföra andra skatter som har snedvridande effekter\r\noch som innebär att det på lång sikt faktiskt blir en\r\nsämre tillväxt och en sämre fungerande ekonomi i\r\nlandet. Vad vet jag?</pre><pre>Anf. 161  LARS BÄCKSTRÖM (v) replik:</pre><pre>Herr talman! Det är sant att skattehöjningar kan\r\nverka bromsande på ekonomin. Därför tror jag att\r\nbeslutet om en höjning av momsen, som regeringen\r\noch Socialdemokraterna kom överens om, var\r\nmindre väl avvägt. Det var inte inte någon särskilt\r\nväl avpassad konjunkturpolitisk åtgärd.</pre><pre>Jag har sagt att vissa skatter kan vara krångliga att\r\nhantera. Vi lyfter fram en centerriksdagsmans\r\nmotion om de särskilda varuskatterna. Förslaget\r\nbetyder en besparing på 1,5 miljard. Vi hade inte\r\nmed detta i någon egen partimotion. Vi hade\r\nnämligen andra bättre finansieringsmetoder. Men i\r\ndetta ekonomiska krisläge får man så att säga ta allt\r\nsom man kan få ihop för att täcka och minska\r\nunderskotten.</pre><pre>Om Carl Fredrik Graf kunde gå med på en höjning\r\nav någon skatt för att kompensera bortfallet av\r\nintäkter skulle jag ha en större förståelse för att han\r\nvill att det skall genomföras vissa sänkningar av\r\nskatter som har vissa olägenheter -- det skall\r\nerkännas att dessa skatter har det. Men det finns ju\r\ningen förståelse för denna aspekt. Det påpekade ju\r\näven den socialdemokratiske debattören.</pre><pre>Till Carl Fredrik Graf säger jag -- och jag driver\r\ndetta hårt: Ta bort grundavdraget för inkomster\r\növer brytpunkten! Då får vi in 7 miljarder, och\r\nkanske kan vi då ha råd att ta bort en och annan\r\nsnedvridande eller tekniskt krånglig skatt. Nästan 6\r\nmiljarder kommer från inkomster över 200 000.\r\nMed en sådan åtgärd får man en finansiering. Då\r\nfinns en fördelningspolitik, och då kan man också\r\ntillåta sig att sänka vissa skatter. Detta är den\r\npolitik som jag vill driva.</pre><pre>Anf. 162  CARL FREDRIK GRAF (m)\r\nreplik:</pre><pre>Herr talman! Intet oväntat kommer nog inte Lars\r\nBäckström och jag att vara överens när vi efter\r\ndebatten lämnar den här kammaren.</pre><pre>Det är klart att han, om vi i detta betänkande hade\r\nlagt fram förslag om slopat grundavdrag, skulle ha\r\nrätt i den meningen att skattesänkningen hade varit\r\nväl finansierad. Men man får ju diskutera olika\r\nstorheter vid olika tillfällen. Sänkning av\r\ngrundavdrag och skatter i storleksordningen 6--7\r\nmiljarder tycker jag faktiskt att man diskuterar i ett\r\nstörre sammanhang än det som gäller för denna\r\njustering av två enskilda punktskatter som har\r\nspelat ut sin roll vad gäller andra syften än att just\r\nge staten intäkter.</pre><pre>Anf. 163  JOHN ANDERSSON (-):</pre><pre>Herr talman! Veckan före påskveckan beslutade\r\nmajoriteten i denna kammare att man skulle sänka\r\nersättningen till de arbetslösa. Det var ett av många\r\nbeslut som på senare tid har fattats för att det\r\nständigt stigande budgetunderskottet skall\r\nminskas.</pre><pre>Mot detta beslut, samt även andra beslut, har\r\nmånga människor protesterat. En del människor är\r\nemot allt vad nedskärningar, försämringar och\r\nbesparingar innebär. Andra har däremot lättare att\r\nacceptera sådana åtgärder, om de sker någorlunda\r\nrättvist. Vad man vänder sig emot är att de som har\r\nde bra ställt ofta slipper billigt undan, medan de\r\nsom har det sämre ställt drabbas hårdast.</pre><pre>Det finns också både nedskärningar och\r\nförbättringar som mer är av principiell natur än av\r\nekonomisk. Även dessa måste enligt min mening\r\nbehandlas och åtgärdas med största möjliga hänsyn\r\ntill rättvisa. I detta betänkande behandlas en fråga\r\nsom är av denna art, nämligen skatten på vissa\r\ncharterresor.</pre><pre>Ingen kan väl påstå att den frågan är av avgörande\r\nbetydelse för statens finanser, men om nu sjuka,\r\ngamla och arbetslösa skall vara med om\r\nförsämringar, undrar jag vad som gör att det anses\r\nnödvändigt att en skatt tas bort som inget har att\r\ngöra med det nödvändiga för människors\r\nlivsuppehälle.</pre><pre>Detta är bara en av många frågor som uppfattas\r\nsom orättvisa, som att man inte tar hänsyn till vilka\r\nsom drabbas eller gynnas. Även om det handlar om\r\nsummor som var för sig är små, blir de ju\r\nsammantagna ett större belopp. Om man till detta\r\nlägger att ett behållande av skatten inte är till\r\nnackdel för den inhemska turismen borde beslutet\r\ni kammaren egentligen inte vara svårt att fatta.</pre><pre>I likhet med Bo Forslund är jag storligen förvånad\r\növer Ny demokratis ställningstagande i denna\r\nfråga. Jag trodde att detta med partiets ofta\r\nuttalade intresse och vaktslående om vår\r\nturistnäring var allvarligt menat, men så är det\r\ntydligen inte, annars finns nu chansen att i handling\r\nvisa det som man i ord många gånger har uttalat.</pre><pre>Peter Kling säger att man kommer att trycka på\r\nännu hårdare för att turistmomsen skall sänkas.\r\nDet låter väl bra, men får jag ge ett litet tips inför\r\nkommande förhandlingar? Ställ kraven innan ni\r\nställer upp och stöder andra i frågor som ni\r\negentligen har en annan uppfattning om. Ni gör\r\nsaker i fel ordning. Jag tror aldrig att ni kan nå\r\nnågra framgångar på det sättet.</pre><pre>Herr talman! Det motionskrav som jag har i fråga\r\nom detta betänkande omfattas i reservation nr 1,\r\nsom jag självfallet kommer att rösta för.</pre><pre>Anf. 164  CARL FREDRIK GRAF (m):</pre><pre>Herr talman! Eftersom den här debatten håller på\r\natt ta slut vill jag bara till sist fråga John Andersson\r\nvari rättvisan ligger i att den som åker på semester\r\nskall betala skatt medan den som åker på en\r\naffärsresa inte behöver betala någon skatt. Vari\r\nligger klokskapen i att den som åker på semester\r\noch är beredd, och har möjlighet, att betala för\r\ndenna väljer att flyga från Köpenhamn i stället för\r\nfrån Malmö?</pre><pre>Anf. 165  JOHN ANDERSSON (-):</pre><pre>Herr talman! Man kommer väldigt fel om man gör\r\nen jämförelse mellan en som skall åka på semester\r\noch en som skall göra en tjänsteresa. En så stor\r\nfantasi har jag inte att jag ger mig in på sådana\r\njämförelser.</pre><pre>Det jag vill påtala är att det, om man vill försöka\r\nvara så rättvis som möjligt när man skall sänka eller\r\nhöja skatter eller försämra eller förbättra, måste\r\nfinnas någon bakomliggande logik och ideologi. Jag\r\nmenar att det finns andra angelägna skattefrågor\r\nsom man bör titta på innan man går in och tar bort\r\nen charterskatt. Kom ihåg att väldigt många\r\nmänniskor över huvud taget inte kan tänka sig att\r\nplanera för att åka på charterresa till andra länder\r\npå semestern, eftersom de inte har råd. Många\r\nmänniskor har över huvud taget inte råd att åka på\r\nsemester, inte ens i Sverige.</pre><pre>Jag tycker att man börjar i fel ände om man börjar\r\nta bort just sådana här skatter. Jag förmodar dock\r\natt Carl Fredrik Graf tänker på helt andra\r\nmänniskogrupper än vad jag gör när han ömmar för\r\natt man skall ta bort en sådan här skatt.</pre><pre>Anf. 166  CARL FREDRIK GRAF (m):</pre><pre>Herr talman! Lars Bäckström, jag tror att det var\r\nhan, höll sig framme tidigare i den här debatten\r\nsåsom han brukar göra. Lars Bäckström och John\r\nAndersson har åtminstone tidigare tillhört samma\r\nparti så jag känner mig därför föranlåten att hänvisa\r\ntill Lars Bäckströms argument här i debatten. John\r\nAndersson försöker ta upp att vi på något sätt\r\nskulle ställa upp för särintressena genom att ta bort\r\npunktskatter av det här slaget. Det vänder jag mig\r\nfaktiskt emot. Det övergripande motivet för att ta\r\nbort den här skatten är, som jag har sagt tidigare,\r\natt den är snedvridande och ligger inte i linje med\r\nde skatter som finns inom Europa. Om en\r\ncharterresa kostar 3 000 kr och skatten är 300 kr, är\r\nden andel av det totala priset som går till skatt\r\nganska betydande. Jag medger dock gärna att det\r\när trivialt argument. Detta kan dock betyda en hel\r\ndel för de människor som ändock har möjlighet att\r\ntänka sig att genomföra en charterresa.</pre><pre>Anf. 167  JOHN ANDERSSON (-):</pre><pre>Herr talman! Jag har faktiskt inte tänkt i den\r\nriktningen att jag skulle anklaga Carl Fredrik Graf\r\nför att driva ett särintresse. Det var bara hans inlägg\r\nsom fick mig att tänka i den banan, eftersom Carl\r\nFredrik Graf har svårt att inse att det finns en\r\nmängd olika skatter där man kan diskutera både\r\nhöjningar och sänkningar och att det måste finnas\r\nnågon logik bakom vilka skatter man vill höja eller\r\nsänka. Det bör väl finnas någon filosofi bakom vad\r\nman vill ge förtur när det gäller att förändra olika\r\nskatter.</pre><pre>Jag sätter inte charterskatten främst när jag vill\r\nförändra skatter. Det finns andra skatter som jag\r\ntycker att det finns all anledning att se över. Vi bör\r\nframför allt också diskutera de besparingsförslag\r\nsom kammaren nyligen har röstat om.</pre><pre>Överläggningen var härmed avslutad.</pre><pre>(Beslut skulle fattas den 15 april.)</pre><pre>12 §  Bostadsbeskattning m.m.</pre><pre>Föredrogs</pre><pre>skatteutskottets betänkande</pre><pre>1992/93:SkU33 Bostadsbeskattning m.m.</pre><pre>Anf. 168  GUNNAR NILSSON (s):</pre><pre>Herr talman! I det här betänkandet behandlas ett\r\nantal motioner som berör skattefrågor inom\r\nboende- och fastighetsområdet. Flera motioner tar\r\nupp frågan om avdragsrätt för reparationer och\r\nunderhåll av bostäder. En sådan avdragsrätt skulle\r\nenligt motionärerna leda till ökad sysselsättning\r\ninom byggbranschen och motverka den svarta\r\nmarknaden på området.</pre><pre>Frågan om stimulanser till byggsektorn har med\r\nanledning av socialdemokratiska motioner\r\nbehandlats av såväl finansutskottet som\r\nbostadsutskottet. Riksdagen har därefter i stor\r\nenighet antagit ramarna för ett omfattande ROT-\r\nprogram.</pre><pre>Vi är således i det här fallet överens om målet, men\r\ninte i alla delar om medlen. Vi socialdemokrater\r\nanser att stödet till reparationer och underhåll av\r\nbostäder får en snabbare och kraftigare effekt på\r\nsysselsättningen om det i stället utgår som ett direkt\r\nbidrag på 30 % av de bidragsgrundade kostnaderna\r\noch med ett maximalt belopp på 10 000 kr. per\r\nlägenhet inom de anslagsramar som finansutskottet\r\nhar angett.</pre><pre>Ett reparationsavdrag mot fastighetsskatten, som\r\nen tillfällig stimulansåtgärd i enlighet med ROT-\r\nprogrammet, komplicerar skattesystemet och\r\ninnebär praktiska problem för både\r\nskattemyndigheter och skattebetalare.\r\nStimulanseffekten riskerar att bli liten, eftersom\r\nutbetalningen från skattemyndigheten sker långt i\r\nefterhand och, om avdraget skall göras enbart mot\r\nfastighetsskatten, kanske måste delas upp på flera\r\når. Förslaget strider dessutom mot de bärande\r\nprinciperna i skattereformen.</pre><pre>Grundtanken i skattereformen var att bredda\r\nskattebasen och att införa ett enkelt regelsystem\r\nmed ett minimum av avdragsmöjligheter.\r\nMålsättningen var att skattesystemet i\r\nfortsättningen inte skulle belastas med andra\r\nuppgifter än att ta in inkomster till den offentliga\r\nsektorn och att vara ett instrument för\r\nfördelningspolitiken.</pre><pre>Genom att nu föreslå nya avdragsmöjligheter\r\nbryter man de positiva effekter som uppnåtts\r\ngenom skattereformen och medverkar till att nya\r\noch orealistiska förväntningar ställs på\r\nskattesystemet. Skattemyndigheternas merarbete\r\nmed administration och kontroll kommer att\r\nförsvåra eller i värsta fall omöjliggöra ett\r\ngenomförande av den rationalisering och det\r\nförenklingsarbete som nu pågår ute i\r\nskatteförvaltningen.</pre><pre>Vi har därför svårt att förstå de borgerliga\r\npartiernas skäl för att stimulansen till\r\nbostadsreparationer nödvändigtvis skall ske genom\r\nett skatteavdrag. Ett bidragssystem ger både en\r\nstörre och mer omedelbar stimulanseffekt och är\r\ndessutom enklare och billigare att administrera och\r\nkontrollera.</pre><pre>Herr talman! Jag yrkar därför bifall till reservation\r\n1.</pre><pre>I vår andra reservation yrkar vi bifall till en\r\nsocialdemokratisk motion som vill ge regeringen till\r\nkänna att fastighetsskatten bör ingå som ett led i en\r\nsocial bostadspolitik.</pre><pre>Den nuvarande snabba avvecklingen av\r\nsubventioner i bostadsfinansieringen leder till helt\r\noacceptabla resultat. Nyproduktionen är på väg att\r\nhelt avstanna som ett resultat av de höga\r\ningångskostnader som blir följden av minskade\r\nräntebidrag. Även bostäder som byggts under de\r\nsenaste åren får extremt stora hyreshöjningar på\r\ngrund av den snabba avtrappningen av räntestödet.</pre><pre>Följden blir en ökad utslagning på\r\nbostadsmarknaden med exekutiv försäljning av\r\nvillor och bostadsrätter och en ökad segregation i\r\nboendet.</pre><pre>De höga kostnaderna i nyproduktionen och i de\r\nunder senare år producerade bostäderna bör även\r\nfortsättningsvis begränsas genom statliga\r\nsubventioner som betalas solidariskt av alla boende\r\ngenom bl.a. fastighetsskatten.</pre><pre>Genom skattereformen fick fastighetsskatten en\r\nkonstruktion som gör att den både direkt och\r\nindirekt medverkar till en utjämning av\r\nboendekostnaderna. Genom omfattande undantag\r\nför nyproduktionen och en successiv infasning av\r\nfastighetsskatten hålls kostnaderna nere. Samtidigt\r\nbidrar den influtna fastighetsskatten från det äldre\r\nbeståndet till finansieringen av\r\nbostadssubventionerna. Därmed har man också\r\nbegränsat rundgången av skatter och bidrag.</pre><pre>Enligt vår mening bör fastighetsskattens\r\nomfördelande roll ytterligare stärkas. Detta bör ges\r\nregeringen till känna, och jag yrkar därför bifall till\r\nreservation nr 6.</pre><pre>Herr talman! I övrigt yrkar jag med hänvisning till\r\nvåra särskilda yttranden om\r\nrealisationsvinstbeskattning och stämpelskatt bifall\r\ntill utskottets hemställan.</pre><pre>Anf. 169  PETER KLING (nyd):</pre><pre>Herr talman! Vi behandlar nu skatteutskottets\r\nbetänkande 33. Ny demokrati har sex reservationer\r\nsom är fogade till detta betänkande.</pre><pre>Den första reservationen handlar om\r\nreparationsavdrag. Regeringens förslag om att man\r\nskall få dra 30 % på arbetskostnaden tycker jag\r\npersonligen och Ny demokrati är ett steg i rätt\r\nriktning. Jag har dock uppfattat att syftet med detta\r\när att få bort den svarta sektorn inom byggande,\r\nreparation och ombyggnader. Man vill även\r\nstimulera och skapa arbetstillfällen. Jag tror inte att\r\ndet kommer att bli någon större effekt när det gäller\r\ndessa två aspekter. Om man vid en ombyggnad har\r\nen kostnad på 25 000 kr får man dra av en\r\narbetskostnad som är ungefär 15 000 kr. Resten är\r\nmaterial. Det är ungefär de kostnader som\r\nentreprenörerna har. Tar man då 30 % på dessa\r\n15 000 kr innebär det att kunden får dra av 4 500 kr\r\npå sin fastighetsskatt. Räknar man vad kunden får\r\nbetala för denna reparation på 25 000 kr, blir det\r\n25 000 minus 4 500, dvs. 20 500 kr. Om nu kunden\r\nfår jobbet gjort svart, säger installatören,\r\nreparatören eller vad det nu är: Du får momsen\r\ndirekt. Moms på 25 000 kr är 5 000 kr. Kunden har\r\nredan där tjänat 500 kr.</pre><pre></pre><pre>Jag tror personligen inte att detta förslag leder till\r\nen minskad svart sektor, och inte heller till de\r\n8 000--10 000 nya arbetstillfällen som man hoppats\r\npå. Vi i Ny demokrati vill därför gå längre. Vi vill\r\ninföra ett avdrag där hela kostnaden upp till ett\r\nbasbelopp, dvs. 34 000 kr, dras av direkt på\r\ndeklarationen.</pre><pre>Vi har en reservation om avdragsregler för\r\nkulturhistoriskt värdefulla byggnader. Vi vill gå\r\ntillbaks till de gamla reglerna igen. Man skall kunna\r\ndra av för att restaurera kulturellt värdefulla\r\nbyggnader.</pre><pre>Vi har även en reservation om momsbefrielse för\r\nvissa stiftelser. Det är ganska logiskt att i denna\r\nkammare fatta ett sådant beslut. Bildar man en\r\nstiftelse som ämnar att restaurera eller reparera en\r\nstatligt ägd byggnad med skattade medel, borde det\r\nvara ganska rimligt att momsbefria denna stiftelse.\r\nDen skapar arbetstillfällen och skatteintäkter till\r\nstaten på skattade medel en gång till.\r\nArbetsgivarna betalar arbetsgivaravgifter och\r\nlöneskatter.</pre><pre>Också detta skapar arbetstillfällen. Med ett sådant\r\nförslag finns inga förlorare. Snarare tvärtom. Det\r\nfinns bara vinnare. Låt oss momsbefria stiftelserna\r\nomgående och stimulera till ökade skatteintäkter\r\nför staten och fler arbetstillfällen.</pre><pre>Vi har i en reservation tagit upp värderingsfrågor\r\noch taxeringsvärdena på tomter. Det finns hemska\r\nexempel där taxeringsvärdena i vissa attraktiva\r\nlägen höjts så att folk som bott där i årtionden har\r\nvarit tvungna att flytta ifrån sina fastigheter. Sådant\r\nfår givetvis inte ske. Nu vet jag att detta kostar en\r\nhel del pengar. Men ett förslag angående just\r\nskatten på taxeringsvärden och flyttskatten, som\r\njag om en stund kommer att tala om, finns i vår\r\nstora motion angående budgetpropositionen. De\r\nkostnaderna är finansierade.</pre><pre>Som jag tidigare sade vill vi ta bort flyttskatten,\r\neftersom den leder till inlåsningseffekter. Folk får\r\nsvårare att flytta, osv. En omsättning på\r\nfastighetsmarknaden är positivt för samhället, och\r\ndet vet alla här.</pre><pre>Vi har också tittat litet grand på frågan om\r\nfastighetsskatten och avgett en reservation. Jag har\r\ni reservationen och även i motionen skrivit att vi\r\nfrån Ny demokrati anser att fastighetsskatter över\r\nhuvud taget bör tas bort på tio års sikt i Sverige.</pre><pre>Herr talman! Jag avslutar mitt anförande med att\r\nyrka bifall till reservationerna 2, 4, 5 och 8.</pre><pre>Anf. 170  GUNNAR NILSSON (s) replik:</pre><pre>Herr talman! Jag vill bara erinra om att detta\r\nförslag är en del av ROT-programmet. Syftet med\r\nROT-programmet är att skapa sysselsättning i\r\nbyggbranschen och inte i första hand att komma åt\r\nden svarta sektorn eller den ekonomiska\r\nbrottsligheten. Vi har väckt andra motioner för att\r\nkomma till rätta med dessa problem.</pre><pre>Peter Kling har en stark övertro till\r\nskattesubventioner och skatteavdragseffekter för\r\natt komma åt ekonomisk brottslighet,\r\nskatteundandraganden och svartjobb. Jag tror\r\ndäremot att en ökad sysselsättning i byggbranschen\r\nminskar utrymmet för svartjobb.</pre><pre>Det vi vill göra är att skapa en ökad sysselsättning i\r\nbyggbranschen. Det fungerar snabbare och bättre\r\nän vad ett ökat skatteavdrag gör. Hela syftet med\r\nROT-programmet är att komma åt den svåra\r\narbetslöshetssituationen och att skapa\r\nsysselsättning. Är det en ökad sysselsättning i\r\nbyggbranschen och de effekter som detta för med\r\nsig som ni har i åtanke, bör vi gemensamt rösta på\r\nbidragslinjen.</pre><pre>Anf. 171  PETER KLING (nyd) replik:</pre><pre>Herr talman! Jag tog i mitt anförande upp att vi i\r\nNy demokrati vill skapa sysselsättning. Vi tror inte\r\natt förslaget ger de önskade effekterna på just\r\nsysselsättningen. Om man får göra ett avdrag fullt\r\nut, kommer det enligt vissa kalkyler att ge 8 000--\r\n10 000 arbetstillfällen. Det tror jag på. Men detta\r\nförslag tror vi inte ger så stora\r\nsysselsättningseffekter som det var tänkt från\r\nbörjan.</pre><pre>Jag vill säga Gunnar Nilsson en sak till. Vi går\r\nabsolut inte emot ROT-programmet på något vis.\r\nVi är positiva till det och säger att det är ett steg i\r\nrätt riktning. Men vi vill gå ännu längre för att få\r\nfull effekt. Det är skillnaden. Vi är inte på något vis\r\nmotståndare till ROT-programmet. Det måste vara\r\nklart och tydligt i denna kammare, även för Gunnar\r\nNilsson.</pre><pre>Anf. 172  GUNNAR NILSSON (s) replik:</pre><pre>Herr talman! Jag tror inte att skatteavdraget ger\r\nmaximal effekt som sysselsättningsstimulans\r\neftersom det har en eftersläpning. Däremot tror jag\r\natt ett bidrag som betalas ut omedelbart i anslutning\r\ntill åtgärderna kan få en positiv effekt. Det är också\r\nviktigt att detta bidrag är begränsat.</pre><pre>Om vi höjer gränsen för avdrag till ett basbelopp,\r\nfår vi ett fördelningsmässigt orättfärdigt\r\nutnyttjande av detta bidrag. Vi subventionerar i så\r\nfall lyxsaneringar för förmögna. Det viktiga är här\r\natt detta stöd skall komma alla\r\nbostadskonsumenter till del. Det kan man lättare\r\nåstadkomma med ett bidragssystem än med ett\r\nskatteavdrag. Det är ytterligare ett argument för ett\r\nbidragssystem.</pre><pre>Anf. 173  LARS BÄCKSTRÖM (v):</pre><pre>Herr talman! Vad gäller bostadsbeskattningen skall\r\njag göra några kommentarer med anledning av\r\nutskottets majoritetsskrivningar. Beträffande den\r\nförsta rubriken i betänkandet, Byggstimulanser och\r\nreparationsavdrag, kan jag vara mycket kortfattad.\r\nJag delar de synpunkter och omdömen som Gunnar\r\nNilsson framförde. Vi stödjer här\r\nSocialdemokraterna och har exakt samma\r\nståndpunkt.</pre><pre>När det gäller om- och tillbyggnader anser jag att\r\nutskottet behandlar frågorna på ett bra sätt.\r\nUtskottet föreslår också ett tillkännagivande om att\r\nman bör göra lättnader vad gäller beskattning vid\r\nom- och tillbyggnad. Det är utmärkt.</pre><pre>Jag delar också utskottsmajoritetens\r\nställningstagande vad gäller värderingsfrågorna.\r\nMan tar upp problemet att vissa\r\njordbruksfastigheter kan upplevas vara för högt\r\ntaxerade. Utskottet har här en skrivning där man\r\nförutsätter att regeringen ser över denna fråga. Så\r\nlångt är allt väl.</pre><pre>Sedan kommer själva huvudpunkten i\r\nbetänkandet, nämligen fastighetsskatten. Även där\r\nvill jag i varje fall för min personliga del hålla med\r\nutskottsmajoriteten i sin skrivning. Man säger:\r\n''Enligt de principer som ligger till grund för\r\nskattereformen och bostadspolitiken skall de alltför\r\nstora subventionerna till boendet minskas.'' Jag\r\ndelar personligen den ståndpunkten.</pre><pre>I debatten om det föregående betänkandet talade\r\njag om de stora underskotten, vilka kräver\r\nskattehöjningar, tillväxt och besparingar. Ett av de\r\nområden där jag menar att man kan göra\r\nbesparingar gäller bostadssubventionerna. Det\r\nmåste naturligtvis göras på ett fördelningspolitiskt\r\nriktigt sätt. Men det är ett faktum att\r\nbostadssubventionerna tar mycket stora belopp i\r\nanspråk.</pre><pre>Jag letar här i mina papper. Den sista siffra som jag\r\nhar är ganska gammal. Den är från år 1989.\r\nBostadssubventionerna var då 40 miljarder.\r\nBostadskostnadsutredningen konstaterade att\r\nsubventionerna faktiskt inte utjämnade mellan\r\ninkomstkategorierna. Enligt Långtidsutredningen\r\nfrån 1990 fick ett hushåll som tjänade över 200 000\r\nkr tre gånger mer i subventioner än ett hushåll som\r\ntjänade under 100 000 kr.</pre><pre>Det finns möjligheter att göra besparingar inom\r\ndetta område. Här delar jag synpunkterna i\r\nmajoritetsskrivningen. Men det går inte att göra\r\nförändringar snabbt. Man kan inte skära ner\r\nsubventionsnivåerna snabbt, eftersom människor\r\nhar inrättat sig efter gällande system.</pre><pre>Jag tror att man har gått för fort fram. Man talar om\r\nen kontrollstation år 1995, men redan det är alltför\r\nsent. De kontrollstationerna bör finnas tidigare\r\nmed tanke på de drastiska ingrepp man har gjort i\r\nbidragssystement. Men jag håller med om\r\nriktningen.</pre><pre>Jag menar att vi skall ha en fastighetsskatt i det här\r\nlandet. Framför allt i ett internationellt perspektiv\r\nbör vi ha en fastighetsskatt. Det är en skattebas som\r\nsvårligen låter sig flyttas. Den är stabil. Den står\r\nförhoppningsvis på fast grund. Därför är\r\nfastighetsskatten utmärkt att ha. Men den skall\r\nnaturligtvis utformas på ett bra sätt.</pre><pre>Det finns också andra skäl som talar för att vi skall\r\nha en fastighetsskatt. Vi beskattar sparande,\r\ninvesteringar i näringslivet och sparande i bank. Att\r\näga en bostad kan också vara en form av sparande.\r\nSamhället kan naturligtvis inte säga att det är finare\r\natt spara i en bostad än att spara i ett företag eller\r\natt spara i bank. Samhället skall inte styra\r\nresursallokeringen så hårt. Därför skall vi ha ett\r\nneutralt skattesystem, ett likformigt skattesystem.</pre><pre>En metod att skatta av den värdestegring som kan\r\nske i en bostad kan vara att lägga merparten på\r\nrealisationsvinst, men då får vi å andra sidan\r\ninlåsningseffekter. Vi får ett slags livegenskap och\r\nman kan aldrig flytta från den egna bostaden om\r\nreavinsten blir alltför hög. Därför får man ha en\r\nkombination av reavinst och en löpande\r\nbostadsbeskattning. Det är rimliga principer.</pre><pre>Det är också en rimlig princip att säga att pengar\r\ninte har något minne. Det är inte rimligt att vi skall\r\nha en fastighetsskatt och sedan skall allt från denna\r\nfastighetsskatt föras till bostadssektorn som\r\nsubvention. Då försvinner en hel del av poängen\r\nmed att ha denna skatt. Det är min allmänna\r\nprincipiella syn på fastighetsskatten.</pre><pre>På s. 9 i betänkandet nämner man några motioner\r\nfrån kristdemokrater och socialdemokrater där\r\nman talar om att man på sikt skulle kunna föra över\r\nen del av fastighetsbeskattningen till den\r\nkommunala sidan. Jag har sympati för de tankarna.\r\nHar man sympati för de tankarna kan man inte ha\r\nett system där man säger att fastighetsbeskattning\r\nhelt skall föras inom bostadssektorn, för då är det\r\nju inte en kommunal beskattning längre.</pre><pre>I ett internationellt perspektiv är det på den\r\nkommunala nivån som fastighetsbeskattningen\r\nligger i många länder. Det är en ganska rimlig\r\nprincip. Men det krävs mycket utredningsarbete\r\ninnan vi kan gå över till den principen.\r\nVänsterpartiet har inte ställt något yrkande i den\r\nriktningen den här gången. Nu har jag talat\r\nprincipiellt om fastighetsbeskattningen.</pre><pre>Jag vill dessutom säga några konkreta saker om hur\r\nden borde läggas om för att bli mer neutral och\r\nlikformig. Det är ju en bra princip tycker alla här i\r\nkammaren. Men fastighetsbeskattningen är ju inte\r\nneutral och likformig. Vi beskattar ju bara\r\nhushållen på fastighetssidan. Vi beskattar inte\r\nlängre kommersiella lokaler och inte\r\nindustrifastigheter. Detta är en bristande\r\nlikformighet. Vi borde ha ett system som är mer\r\nlikformigt. Vi borde ha fastighetsskatt på\r\nindustrifastigheter och kommersiella lokaler.</pre><pre>Men det är naturligtvis inte lämpligt att införa detta\r\nmitt under en djup lågkonjunktur. Det skulle verka\r\ntillväxthämmande. Men konjunkturerna kommer\r\nju att bli bättre med en bra politik. Det får vi i alla\r\nfall efter nästa val. Det hoppas vi på allihop, fast\r\nfrån skilda utgångspunkter. I ett sådant perspektiv\r\nborde riksdagen på sikt säga att vi bör ha\r\nfastighetsskatt på såväl industrifastigheter som\r\nkommersiella lokaler. Om vi hade haft det, hade vi\r\nhaft minst tre miljarder mer i intäkter än vad vi har\r\ni dag.</pre><pre>Herr talman! Om vi sedan lägger till de 2,5\r\nmiljarder som jag talade om när det gällde det förra\r\nbetänkandet hopar sig intäkt till intäkt. Sedan har\r\nVänsterpartiet ett yrkande till i det här\r\nbetänkandet. Det gäller att höja stämpelskatten\r\nmycket måttligt med en kvarts procent. Det skulle\r\nge bortemot en miljard. Utskottet avstyrker det och\r\nsäger att Vänsterpartiet motiverar sitt förslag med\r\nbudgetskäl och därför bör det avslås. Det är en\r\nmycket märklig avslagsmotivering.</pre><pre>För mig är alla skatter motiverade av budgetskäl.\r\nDet är grunden för att ha en skatt att man vill ha\r\nin pengarna av budgetskäl. Det är inget motiv att\r\navstyrka något därför att motionärerna har\r\nmotiverat det med att det ger intäkter. Det är ju idén\r\nmed skatter. Detta hade gett en miljard till. Jag satt\r\ni bänken och summerade ihop det hastigt. Med 2,5\r\nmiljarder i det förra betänkandet, cirka en miljard\r\ni stämpelskatt och de tre miljader som en likformig\r\nfastighetsskatt minst skulle ge, hade vi haft över 6,5\r\nmiljarder. Då hade vi sluppit beslutet i kammaren\r\nom att försämra arbetslöshetsersättningen om vi\r\nhade velat.</pre><pre>På detta sätt kan de små posterna, som var för sig\r\när små, tillsammans bli ansenliga belopp. Det är\r\ndärför vi måste ha skatteintäkter. Det blir ansenliga\r\nbelopp. Då slipper vi till slut underskott på 200\r\nmiljarder som driver upp räntan och bromsar\r\ntillväxten i ekonomin. Det är därför vissa\r\nskatteintäkter t.o.m. kan vara tillväxtfrämjande.</pre><pre>Herr talman! Jag hade inte möjlighet att delta vid\r\nutskottets slutjustering. Jag vill därför när det gäller\r\nmom. 7 och under mom. 12 yrka bifall till\r\nVänsterpartiets motion 1992/93:Sk388 av Gudrun\r\nSchyman m.fl. (v). Den formella hemställan är\r\nutdelad på bänkarna och har följande lydelse:</pre><pre>7. beträffande fastighetsskatten att riksdagen med\r\nanledning av motion 1992/93:Sk388 yrkandena 9--\r\n11 och med avslag på motion 1992/93:Fi211\r\nyrkande 32 och motion 1992/93:Sk369 yrkande 1\r\nhos regeringen begär en översyn av\r\nfastighetsskatten i enlighet med vad som anförs i\r\nmotion 1992/93:Sk388.</pre><pre>12. beträffande stämpelskatten att riksdagen med\r\nanledning av motion 1992/93:Sk388 yrkande 16\r\nbegär att regeringen skyndsamt lägger fram\r\nlagförslag om höjning av stämpelskatten i enlighet\r\nmed vad som anförs i motionen.</pre><pre>Anf. 174  IVAR FRANZÉN (c):</pre><pre>Herr talman! Det råder en total enighet i utskottet\r\nom att det krävs särskilda stimulanser för att öka\r\nomfattningen av reparations- och underhållsarbete\r\ninom bosektorn. Det finns delade meningar om\r\nformen på stimulansen.</pre><pre>Utskottsmajoriteten menar att det finns starkast\r\nmotiv för att knyta stimulansen till skattesystemet\r\noch ge den formen av en skattereduktion som i\r\nförsta hand knyts till fastighetsskatten.\r\nAvräkningen kan då göras vid den slutliga\r\nberäkningen av skatten. På så sätt undviker vi\r\nrundgång av pengarna. Administrationen knyts till\r\nett väl fungerande skattesystem utan att på något\r\nsätt inkräkta på principerna i systemet. Där har\r\nGunnar Nilsson helt fel.</pre><pre>Ansökan om skattereduktionen görs i särskild\r\nordning. Det råder ingen tvekan om att\r\nskattereduktionen kräver väsentligt mindre\r\nadministrativt arbete än om ett särskilt\r\nbidragssystem skulle byggas upp, vilket\r\nSocialdemokraterna förslår. Detta gäller särskilt nu\r\nnär vi håller på att avveckla\r\nlänsbostadsnämnderna.</pre><pre>Skattereduktionen sker i efterhand, men eftersom\r\nslutreglering kan göras direkt vid beräkning av den\r\nslutliga skatten blir eftersläpningen i många fall inte\r\nväsentligt större än i ett bidragssystem. Jag tror att\r\nnär det slutliga förslaget kommer att redovisas i\r\nkompletteringspropositionen kan vi alla vara eniga\r\näven om formen på stimulansen.</pre><pre>Peter Kling skriver i en reservation att han vill att\r\navdragsrätten eller skattereduktionen omfattar\r\näven material och inte enbart arbetskostnad, som\r\nutskottet föreslår. Han vill också fördubbla\r\nbeloppen. Sysselsättningseffekten blir inte större,\r\nmen det kostar statskassan dubbelt så mycket.\r\nUtskottet har inte funnit tillräckliga skäl för att gå\r\npå Ny demokratis linje.</pre><pre>I reservation nr 6 tar Socialdemokraterna upp\r\nfrågan om fastighetsskattens koppling till\r\nbostadssubventionerna. Riksdagen har beslutat om\r\nen kontrollstation 1995 vad avser\r\nbostadsfinansieringen. Det finns starka skäl att\r\nnoga analysera och utvärdera effekterna av den\r\nbostadsfinansiering som gäller fr.o.m. 1993.</pre><pre>Den förenkling som 1993 års system innebär tror\r\njag att vi alla kan konstatera är bra. Vilken\r\nomfattning av subventionerna som krävs på längre\r\nsikt är i hög grad beroende av den framtida\r\nräntenivån och byggkostnadsutvecklingen. Jag tror\r\natt det är viktigt att vi inte nu forcerar fram\r\nytterligare förändringar i bostadsfinansieringen,\r\nutan att utvärderingen i samband med\r\nkontrollstationen får utgöra underlag för\r\nlångsiktiga stabila riktlinjer för\r\nbostadsfinansieringen. Till Lars Bäckström vill jag\r\nlämna ett par sifferuppgifter. Räntebidragen, som\r\nvi i första hand syftar på när vi talar om\r\nbostadssubventioner, uppgår i dag till ca 30\r\nmiljarder, och det är en mycket stor summa. Vad\r\njag vill poängtera är, att om vi får en ränta som icke\r\növerstiger 10 %, kommer motsvarande summa\r\nutan att vi beslutar om några ytterligare\r\nupptrappningar av garantiränta eller sänkningar av\r\nräntebidragen -- även med ett ganska högt\r\nantagande om bostadsbyggandet, nämligen 15 000\r\nlägenheter per år -- att vara nere i under 10\r\nmiljarder 1997--1998.</pre><pre>Vi har i dag förskräckande problem, men dessa\r\nberor på en rad olyckliga och speciella\r\nomständigheter. Vi får under angivna förhållanden\r\nalltså en mycket kraftig automatisk nedtrappning\r\nav denna kostnad.</pre><pre>När det sedan gäller stämpelskatten kan väl sägas\r\natt ju mer vi höjer denna, desto mer sänker vi\r\nfastighetspriserna. Vi är i dag inte i första hand ute\r\nefter att pressa ned fastighetspriserna och därmed\r\nytterligare försvåra finanskrisen.</pre><pre>Utskottet riktar också en uppmaning till regeringen\r\natt snarast möjligt redovisa sina överväganden vad\r\navser förbättringar av realisationsbeskattningen.\r\nSom vi alla vet har den s.k. flyttskatten i dag\r\nbetydande inlåsningseffekter. Det är angeläget att\r\nsnabbt hitta lösningar som kan minska dessa utan\r\natt statskassan belastas varaktigt.</pre><pre>Peter Kling vill att stiftelser som är vänliga nog att\r\nvilja rusta upp statliga byggnader skall bli befriade\r\nfrån momsen. Den frågan är en gammal bekant för\r\nmig. Vi kan för det första konstatera att det går att\r\nlösa momsfrågan på ett praktiskt sätt inom lagarnas\r\nråmärken. För det andra är det inte bra att ha\r\nspeciella skatteregler för enskilda projekt. Det vore\r\nbättre om vi tog vårt ansvar genom att ge bidrag i\r\nde fall där det inte går att lösa momsfrågan inom\r\nlagarnas ram.</pre><pre>Utskottet konstaterar också att vissa\r\ntaxeringsvärden, t.ex. för bostadshus på\r\njordbruksfastigheter, upplevs som orealistiskt höga\r\noch dåligt står i överensstämmelse med dagens\r\nmarknadsvärden. Utskottet förutsätter därför att\r\nregeringen noga följer dessa frågor och tar de\r\ninitiativ som bedöms motiverade.</pre><pre>På samma sätt som bostadsutskottet poängterar\r\nskatteutskottet att vi måste ha en fastighetsskatt\r\nsom är neutral mellan nybyggnad och ombyggnad.\r\nEn ombyggnad skall inte medföra en högre\r\nfastighetsskatt på ombyggnadsdelen.</pre><pre>Herr talman! Med detta yrkar jag bifall till\r\nutskottets hemställan på samtliga punkter i\r\nskatteutskottets betänkande SkU33.</pre><pre>Anf. 175  GUNNAR NILSSON (s):</pre><pre>Herr talman! Jag kan inte dela Ivar Franzéns\r\nuppfattning att denna avdragsrätt inte skulle stå i\r\nstrid med de bärande principerna i skattereformen.\r\nOm man delar uppfattningen att skattesystemet\r\ninte skall belastas med andra uppgifter än att ta in\r\ninkomster till staten och att vara ett\r\nfördelningsinstrument, kan man inte acceptera att\r\nett sysselsättningsproblem här skall lösas via\r\nskattesystemet. Vi skulle naturligtvis därigenom\r\nockså öppna dörrarna för nya motsvarande krav.\r\nAv motionsfloden till vårt utskott framgår att\r\nrespekten för skattereformen inte är särskilt stor.\r\nTrycket och förväntningarna på att släppa fram\r\nsådana här belastningar på skattesystemet är\r\nganska omfattande.</pre><pre>När representanter för Riksskatteverket besökte\r\nskatteutskottet var bl.a. denna fråga aktuell, och de\r\nbad uttryckligen utskottet att inte belasta\r\nskattesystemet med detta avdrag. Det skulle enligt\r\nderas uppfattning försvåra det rationaliserings- och\r\neffektiviseringsarbete som man håller på med, bl.a.\r\nför att förenkla deklarationen. Det skulle kosta 70--\r\n80 miljarder i administration, och trots det skulle\r\ndet endast bli en sporadisk kontroll av det nya\r\navdraget. Resurserna till den kontrollen skulle\r\nbehöva hämtas från andra områden inom\r\nskatteförvaltningen.</pre><pre>Ivar Franzén! Jag förstår fortfarande inte varför\r\ndetta nödvändigtvis skall gå över skattesystemet.\r\nOckså utbetalningen tar en viss tid. Vi skulle få en\r\nsnabbare och bättre effekt och skulle inte belasta\r\noch försvåra det fullständiga genomförandet av\r\nskattereformen, om vi hade ett bidragssystem som\r\ngav sysselsättningsstimulanser utanför\r\nskattesystemet. Vi är faktiskt överens om att olika\r\nfrågor som behöver lösas inte skall åtgärdas inom\r\nramen för skattesystemet. Man får i stället hitta\r\nandra lösningar, genom medelsanvisning och\r\nbidragssystem.</pre><pre>Anf. 176  IVAR FRANZÉN (c) replik:</pre><pre>Herr talman! Vi får väl tillsammans läsa innantill\r\nnär det slutliga förslaget kommer. Jag kan inte här\r\ni detalj redovisa det. Men jag tror att det är viktigt\r\natt här poängtera ett par saker. Det blir aldrig fråga\r\nom någon utbetalning av pengar i detta\r\nsammanhang, utan det blir en clearing. Det innebär\r\natt det inte blir någon rundgång av pengar. I det\r\nligger självfallet en besparing.</pre><pre>Vidare gör man en särskild ansökan, vilket betyder\r\natt det blir fråga om en dataoperation i samband\r\nmed beräkningen av den slutliga skatten. Det berör\r\nalltså på intet sätt själva skattesystemet, men vi kan\r\npå detta sätt utnyttja den utomordentligt fina resurs\r\nsom vår skatteförvaltning är. Den har alla\r\nbehövliga data i sina dataregister osv. Det är inget\r\ntvivel om att det blir en mycket stor besparing\r\njämfört med kostnaden för att bygga upp ett särskilt\r\nbidragssystem för två år.</pre><pre>Vi har i dag, i och med att länsbostadsnämnderna\r\nhåller på att avvecklas, inte något heltäckande\r\nsystem. Det vore bra om Gunnar Nilsson\r\naccepterade det faktum att det inte är fråga om\r\nnågot ingrepp i principerna för skattesystemet. Det\r\när fråga om ett tillfälligt utnyttjande av\r\nskatteförvaltningen för en angelägen uppgift, att\r\nöka sysselsättningen i byggsektorn. Skall man inte\r\nutnyttja de goda resurser som man har tillgång till?</pre><pre>Anf. 177  GUNNAR NILSSON (s) replik:</pre><pre>Herr talman! Jag hävdar fortfarande att man på\r\ndetta sätt ökar förväntningarna på att en mängd\r\nolika problem skall lösas via skattesystemet.\r\nBeträffande administrationen har vi pekat på att\r\nskatteförvaltningen i ett bidragssystem kan vara en\r\nav de myndigheter som löser denna fråga, med\r\ntillvaratagande av den datateknik och den materiel\r\nsom finns hos den.</pre><pre>Ivar Franzén säger att det inte blir fråga om några\r\nutbetalningar. Däri ligger också en av nackdelarna\r\nbeträffande stimulanseffekten. Det blir en ganska\r\nlång fördröjning, och man kan inte ganska\r\nomedelbart se att man får ett direkt bidrag till\r\ngenomförandet av småreparationer, som kanske\r\nskulle kunna ge ett ordentligt lyft för byggsektorn i\r\nform av sysselsättningstillfällen. Men ärendet\r\nåterkommer, och vi får se på det när det slutligen\r\nskall upp till behandling.</pre><pre>Anf. 178  IVAR FRANZÉN (c) replik:</pre><pre>Herr talman! Det är rätt märkligt att man i alla\r\nmotioner har tagit upp rätten till avdrag i\r\nskattesystemet som en speciell poäng. Har då ingen\r\nav de riksdagsledamöter som har väckt dessa\r\nmotioner någon verklighetskontakt? Jag tror\r\nfaktiskt att de flesta av dem har en mycket god\r\nverklighetskontakt. Många av oss har praktiska\r\nerfarenheter av att en minskning av skatten har en\r\nmycket positiv effekt. Det är hos en del personer\r\nmer eller mindre inbyggt i själen.</pre><pre>Det blir en viss eftersläpning, men den blir\r\nbegränsad i och med den avräkning som sker.\r\nSedan man har fått uppgiften om skattens storlek\r\nkan man också få en viss förtida utbetalning, om det\r\nfinns förutsättningar för det. Det blir alltså inte\r\nnågra orimliga fördröjningar.</pre><pre>Det blir ett enkelt system, som jag tror kommer att\r\nstimulera minst lika bra som ett bidragssystem. Det\r\nkan ju vara fråga om ett antal olika åtgärder varje\r\når. Skall man då ha utbetalningar tre till fyra gånger\r\nom året? Vi får i så fall en byråkrati utan all like.</pre><pre>Systemet blir enkelt och effektivt och kommer\r\nsäkerligen att ha en stimulanseffekt som mycket väl\r\nmatchar den som ett bidragssystem kan ge.</pre><pre>Anf. 179  PETER KLING (nyd):</pre><pre>Herr talman! Ivar Franzén, jag skulle vilja ta upp\r\nfrågan om fullt avdrag, som vi vill ha upp till ett\r\nbasbelopp och minimum 2 000 kr. Om det förslaget\r\ngenomfördes, tror jag att det skulle ge 8 000 à\r\n10 000 arbetstillfällen.</pre><pre>Man har räknat ut att om 10 000 personer som går\r\narbetslösa kan få jobb så innebär förändringen från\r\nskattebortfall till skatteintäkter omkring 2,5\r\nmiljarder för samhället. Så det är en stor vinst, om\r\nman sätter 10 000 personer i arbete i stället för att\r\nde går arbetslösa.</pre><pre>Sedan vill jag också säga att de företag som i dag\r\nhåller på med reparationer och ombyggnader --\r\ninom måleri, el, rörmokeri, snickare osv. -- på det\r\nsättet får större chans att överleva. Överlever de\r\ninte, blir det färre skattebaser och givetvis högre\r\nkostnader för staten att hålla dem under armarna\r\nsom blir arbetslösa. Så vi tror att ett fullt avdrag\r\nskulle ge en positiv effekt även statsfinansiellt.</pre><pre>Jag vill också peka på en sak med det förslag som\r\nföreligger från utskottet. Det berör bara\r\negnahemsägare och bostadsrättsföreningar. Den\r\nsom bor i en fastighet med 20 bostäder kan inte\r\nbygga om sin bostad och utnyttja\r\navdragsmöjligheterna. Enskilda\r\nbostadsrättshavare kan ju inte dra av på\r\nfastighetsskatten. De kan inte gå till föreningen och\r\nsäga att de har rätt att betala en lägre avgift.</pre><pre>Det förslag som ligger är ett steg i rätt riktning, det\r\nsäger jag återigen, men det fungerar inte fullt ut.\r\nDet har gått för fort det här. När förslaget lades\r\nfram i utskottet fick man i stort sett tio minuter\r\ninnan man måste bestämma sig. Det känns som om\r\ndet inte är genomtänkt.</pre><pre>Ivar Franzén tog också upp en sak om stiftelser. Det\r\när faktiskt Ivar Franzéns egen motion som vi har\r\n''snott'' och moderniserat upp. Jag tyckte att det var\r\nså bra förslag som Ivar Franzén hade förra året att\r\njag hängde på. Vi i Ny demokrati tycker att det är\r\nsunt och vettigt att stiftelser skall ha momsbefrielse\r\nnär de gör en restaurering på en statligt ägd\r\nbyggnad eller vad det kan vara. Det ger ju jobb och\r\nskatteintäkter.</pre><pre>Har vi ett så dåligt skattesystem att man inte kan ge\r\ndessa stiftelser momsbefrielse -- det handlar kanske\r\nom ett hundratal -- då är det för stelt någonstans.\r\nMan kan ju göra sådana vinster på det!</pre><pre>Anf. 180  IVAR FRANZÉN (c):</pre><pre>Herr talman! Jag skall självfallet inte ta någonting\r\nför upphovsrätten här.</pre><pre>Emellertid konstaterade jag att det fanns praktiska\r\nlösningar som gjorde det onödigt att införa en\r\nspecialskattelagstiftning för enskild stiftelse. Det\r\nligger någonting i argumentet att vi inte kan ha\r\nalltför många särbestämmelser för enskilda\r\nprojekt. Det blir svårt att hantera och svårt att\r\növervaka.</pre><pre>Men principen står jag för, nu som när jag skrev\r\nmotionen. Det är klart att man bör försöka gynna\r\nideella insatser som tar till vara kulturellt mycket\r\nvärdefulla byggnader som staten inte anser sig själv\r\nha råd att rusta upp.</pre><pre>Vilka är det då som har möjlighet att utnyttja\r\nskattereduktionen? Peter Kling talade om\r\nbostadsrättsföreningar, och det är klart att de har\r\nmöjlighet att mot sin fastighetsskatt dra av för de\r\ninsatser som de gör. Det kommer då att inverka på\r\ngrundavgiften, så bostadsrättsföreningar kan fullt\r\nut utnyttja avdragsrätten.</pre><pre>I första hand kanske det blir för det utvändiga\r\nunderhållet, men ingenting hindrar att föreningen\r\ngör vissa gemensamma saker även i lägenheterna.\r\nDen bärande principen är att ingen fastighetsägare\r\nskall vara undantagen från möjligheten att utnyttja\r\ndenna rätt.</pre><pre>Självfallet kunde förslaget inte vara fullständigt\r\ngenomtänkt från början, men det är detta vi håller\r\npå att jobba med nu. När vi har tänkt färdigt, skall\r\ndet bli ett bra förslag, hoppas vi. Det tror jag att det\r\när på god väg att bli också.</pre><pre>Anf. 181  PETER KLING (nyd):</pre><pre>Herr talman! Jag är fullt medveten om att\r\nbostadsrättsföreningar kan göra kollektiva\r\nrestaureringar, men för enskilda\r\nbostadsrättshavare går det inte att utnyttja\r\navdragsrätten, Ivar Franzén.</pre><pre>Jag kan inte säga, där jag bor i en\r\nbostadsrättslägenhet, att nu vill jag bygga ut min\r\naltan eller bygga om ett rum eller någonting sådant\r\noch göra avdrag på fastighetsskatten. Det fungerar\r\ninte, utan man måste göra kollektiva reparationer.\r\nDå kan föreningen utnyttja avdragsrätten, det\r\nhåller jag med om.</pre><pre>Anf. 182  IVAR FRANZÉN (c):</pre><pre>Herr talman! Det ligger i sakens natur, när man är\r\nmedlem i en bostadsrättsförening, att vissa saker\r\nmåste medlemmarna göra tillsammans, andra saker\r\nkan de göra var och en för sig. Det är både fördelar\r\noch nackdelar i detta.</pre><pre>Vad jag återigen vill poängtera är att de enskilda\r\nmedlemmarna, om de kommer överens och\r\nstyrelsen beslutar om detta, kan göra reparationer\r\näven i lägenheterna. De är inte på något sätt satta\r\npå undantag. Detsamma gäller dem som är\r\nhyresgäster. De kan inte reparera sin egen lägenhet\r\noch göra avdrag från fastighetsskatten, men de skall\r\nsjälvklart via bostadsföretaget fullt ut få de fördelar\r\nsom systemet ger.</pre><pre>Överläggningen var härmed avslutad.</pre><pre>(Beslut skulle fattas den 15 april.)</pre><pre>13 §   Riksdagens revisorer och deras kansli</pre><pre>Föredrogs</pre><pre>finansutskottets betänkande</pre><pre>1992/93:FiU15 Riksdagens revisorer och deras\r\nkansli (prop. 1992/93:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 15 april.)</pre><pre>14 §  Anslag till Riksgäldskontoret</pre><pre>Föredrogs</pre><pre>finansutskottets betänkande</pre><pre>1992/93:FiU16 Anslag till Riksgäldskontoret (prop.\r\n1992/93:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 15 april.)</pre><pre>15 §  Omstruktureringar i statsförvaltningen</pre><pre>Föredrogs</pre><pre>finansutskottets betänkande</pre><pre>1992/93:FiU17 Omstruktureringar i\r\nstatsförvaltningen (förs. 1992/93:RR3).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 15 april.)</pre><pre>16 §  Den statliga rationaliseringsverksamheten\r\noch revisionen</pre><pre>Föredrogs</pre><pre>finansutskottets betänkande</pre><pre>1992/93:FiU18 Den statliga\r\nrationaliseringsverksamheten och revisionen\r\n(prop. 1992/93:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 15 april.)</pre><pre>17 §  Statlig förvaltning</pre><pre>Föredrogs</pre><pre>Finansutskottets betänkande</pre><pre>1992/93:FiU19 Statlig förvaltning (prop.\r\n1992/93:100 delvis).</pre><pre>Anf. 183  HANS GUSTAFSSON (s):</pre><pre>Herr talman! Finansutskottets socialdemokratiska\r\nledamöter har i reservation nr 1 yrkat bifall till\r\nmotion A810 av Inger Hestvik m.fl. i den del\r\nmotionen berör finansutskottets\r\nverksamhetsområde.</pre><pre>I motionen framförs synpunkter på styrningen av\r\nstatliga verk. Det gäller särskilt vad den pågående\r\nbolagiseringen och avregleringen av statlig\r\nverksamhet kan innebära. Det finns enligt\r\nmotionärerna betydande risker för att den\r\ngrundläggande servicen inte kan upprätthållas på\r\nett rättvist sätt över hela landet och att detta är\r\nsärskilt ogynnsamt för kvinnorna.</pre><pre>Nu är inte avsikten att här diskutera huruvida\r\nstatlig verksamhet skall bolagiseras eller inte eller\r\nom avregleringar skall genomföras. Vad det nu\r\ngäller är vilka risker för ytterligare utarmning av\r\nglesbygden som bolagisering och avreglering kan\r\ninnebära.</pre><pre>Att maximera rörelseresultatet för en verksamhet\r\när inte alls detsamma som att verksamheten också\r\när effektiv i förhållande till målet för\r\nverksamheten. Enligt ständigt upprepade eniga\r\nriksdagsbeslut skall alla, var de än bor här i landet,\r\nha tillgång till service, arbete och god miljö. Hela\r\nSverige skall leva, enligt regeringsförklaringen, inte\r\nbara de tätorter i vårt land som är kommersiellt\r\nintressanta.</pre><pre>I utskottsmajoritetens behandling av motionen\r\nhänvisas till att i ESO-rapporten Ds 1991:77\r\nkonstateras att fördelningspolitisk eller\r\nregionalpolitisk verksamhet kan åläggas lika väl\r\nsjälvständiga bolag som de i princip mera styrbara\r\naffärsverken.</pre><pre>Det låter sig naturligtvis sägas och kanske också\r\ngöras. Men det är i så fall ett oeftergivligt villkor att\r\ndetta beaktas i samband med överväganden om\r\nbolagsbildning och avreglering och att regeringen\r\när beredd att vidta de åtgärder som erfordras för att\r\nmålet skall uppnås och att ställa de medel till\r\nförfogande som kan krävas. Riskerna för att detta\r\ninte sker eller att åtgärderna efter hand urholkas är\r\nstora. Detta leder i sin tur till betydande olägenhet\r\nför glesbygdens folk.</pre><pre>På samma sätt är det med den s.k. avreglering som\r\nsyftar till att skapa ökad konkurrens inom statliga\r\nmonopol. Det måste i så fall vara en konkurrens på\r\nlika villkor. Ett företag får inte plocka russinen ur\r\nkakan och överlämna åt det statliga företaget att ta\r\nett totalansvar för verksamheten över hela landet.\r\nSkall vi ha en fri konkurrens på områden som har\r\nvarit skyddade genom statliga monopol, måste vi se\r\ntill att man också arbetar på lika villkor i\r\nfortsättningen.</pre><pre>Med hänsyn till vad utskottsmajoriteten anför i sitt\r\nbetänkande är det obegripligt att utskottet i\r\nenlighet med den åberopade motionen inte har\r\nvelat ställa sig bakom ett tillkännagivande till\r\nregeringen om de principer som bör gälla vid\r\nbolagsbildning eller avreglering. Det är emellertid\r\nännu inte för sent att göra detta. Det går bra att\r\nrösta för reservation nr 1.</pre><pre>Herr talman! Jag ber att få yrka bifall till\r\nreservation nr 1.</pre><pre>Anf. 184  BO G JENEVALL (nyd):</pre><pre>Herr talman! Jag skulle vilja ta mig friheten att vid\r\nsidan av finansutskottets betänkande 19, vilket den\r\nhär debatten gäller, även anknyta litet grand till\r\nFiU18. Det finns ju en viss koppling mellan dessa\r\närenden.</pre><pre>Jag tänkte nämligen tala om rationaliseringen eller\r\nsnarare kanske den brist på rationalisering som\r\nman kan befara blir följden av de beslut som\r\nföreslås.</pre><pre>Huvudansvaret för rationalisering inom staten har\r\nhittills åvilat Statskontoret tillsammans med RRV i\r\nviss mån. Vad man nu inom ramen för detta\r\nbetänkande föreslår är att man skall ta ifrån\r\nStatskontoret den funktion det har haft genom att\r\ndet har ansvarat för statens rationalisering. Man\r\ngör det till ett rent utredningsinstitut för\r\nregeringen.</pre><pre>Om man bortser från den drivkraft möjligheten att\r\nminska anslagen utgör är vi inte alldeles säkra på att\r\ndrivkraften för att rationalisera är tillräckligt stark\r\nnär ansvaret för denna rationalisering helt och\r\nhållet läggs på myndigheterna själva. Vi i Ny\r\ndemokrati tror att det behövs någon som tar itu\r\nmed det där, och det har vi velat påpeka.</pre><pre>Det som står i betänkandet FiU19 är också litet\r\nunderligt: ''Regeringen har redan ett stöd i\r\nomstrukturerings- och rationaliseringsarbetet av\r\nRRV och Statskontoret. Med hänvisning till vad\r\nutskottet här anfört avstyrks motion Fi711 (nyd).''\r\nUtskottsmajorieteten skriver alltså i den motion\r\ndär man föreslår en avveckling av Statskontorets\r\nrationaliseringsuppdrag att Statkontoret\r\nfortfarande skall ha denna möjlighet.</pre><pre>Vi vill starkt stryka under att man måste observera\r\nföljderna mycket tydligt och sätta det tryck som\r\nbehövs på verksamheten med att rationalisera\r\nmyndigheternas arbete.</pre><pre>Vi i Ny demokrati har på egen hand gjort något litet\r\novanligt. Vi har genomfört något som vi kallar för\r\nmyndighetsräkning. Vi har gjort en förfrågan till\r\nväldigt många statliga myndigheter om hur man där\r\nsjälv anser att verksamheten skulle kunna\r\nrationaliseras. Vi har fått väldigt god respons på vår\r\nenkät, och vi har fått in svar från de allra flesta.</pre><pre>Denna enkätundersökning refererar vi till i en\r\nmotion i ärendet. Vi säger där att den\r\nenkätundersökning som Ny demokrati låtit\r\ngenomföra visar att hela 76 % av alla statliga verk\r\noch myndigheter anser att deras verksamhet kan\r\nskötas av annan myndighet. Det är ganska\r\nintressant att vi som ett kritiserat oppositionsparti\r\nfår en sådan respons på vår enkät och dessutom\r\nenligt vår mening får ett så positivt gensvar. Vi\r\ntycker också att resultatet belyser det faktum att det\r\nfinns en rationaliseringspotential.</pre><pre>För att förtydliga mig litet grand skulle jag i detta\r\nsammanhang om det tillåts vilja referera till vårt\r\nsärskilda yttrande i finansutskottets betänkande 18.</pre><pre>Anf. 185  TREDJE VICE TALMANNEN:</pre><pre>Tyvärr har vi redan behandlat FiU18 och\r\nanförandena här skall alltså ansluta till\r\nfinansutskottets betänkande nr 19.</pre><pre>Anf. 186  BO G JENEVALL (nyd):</pre><pre>Herr talman! Jag inledde med att säga att jag tog\r\nmig friheten att referera till FiU18 därför att det\r\nfinns en ren koppling. För att undvika att gå upp i\r\nsamma ärende i två debatter valde jag att tala om\r\nbetänkandena sammankopplat.</pre><pre>Jag skulle bara vilja säga att jag gärna vill ha till\r\nprotokollet antecknat att jag hänvisar till den text\r\nsom finns i vårt särskilda yttrande i finansutskottets\r\nbetänkande 18. Jag tänkte undvika att här läsa upp\r\nden.</pre><pre>Avslutningsvis skulle jag vilja yrka bifall till Ny\r\ndemokratis två reservationer, nämligen reservation\r\nnr 2 och reservation nr 3 som är fogade till\r\nbetänkandet FiU19.</pre><pre>Anf. 187  HANS GUSTAFSSON (s) replik:</pre><pre>Herr talman! Jag skall inte bli särskilt mångordig.\r\nBo G Jenevall redovisar den enkät som har gjorts\r\nav Ny demokrati vid de statliga verken och\r\nkonstaterar då att man där har sagt att det finns\r\nrationaliseringsmöjligheter. Det är inte särskilt\r\nanmärkningsvärt. Det finns det väl nästan i all\r\nverksamhet.</pre><pre>Det är ytterst anmärkningsvärt att man på verken\r\nsäger att man har rationaliseringsmöjligheter och\r\ninte utnyttjar dem. Att konstatera att det finns\r\nrationaliseringsmöjligheter men inte utnyttja dessa\r\nkan inte vara förenligt med ledningen av ett statligt\r\nverk.</pre><pre>Man måste ställa frågan vad som menas med\r\nrationalisering. Innebär det att effektivisera\r\nverksamheten med bibehållen inriktning och\r\nbibehållet mål, eller innebär det att förändra\r\ninnehållet i verksamheten? Det är den viktiga\r\nfrågan i alla de diskussioner om huruvida man skall\r\nspara eller inte som förs.</pre><pre>Det utgör ingen besparing att hugga bort\r\nverksamheter. Besparingarna uppstår om man kan\r\neffektivisera en verksamhet och ändå tillgodose de\r\nsyften och mål som verksamheten har.</pre><pre>I Bo G Jenevalls reservation nr 2 som är fogad till\r\nfinansutskottets betänkande föreslås det att man\r\nskall ange ett visst antal anställda som den statliga\r\nverksamheten bör minska med under en\r\nmandatperiod. Jag tycker att verksamheten skall\r\nminska med det antal som det är möjligt att minska\r\nmed och ändå bibehålla verksamhetens inriktning\r\noch karaktär. Det innebär ingen effektivisering att\r\nsäga att det skall vara så eller så många färre\r\nanställda på ett verk men inte fullfölja det uppdrag\r\nsom verket har fått.</pre><pre>Anf. 188  BO G JENEVALL (nyd) replik:</pre><pre>Herr talman! Jag tycker fortfarande att det är\r\nmycket intressant att konstatera att de här\r\nuppgifterna har kommit från verken själva. Jag tror\r\ninte att jag överskrider mina befogenheter om jag\r\ninviterar Hans Gustafsson att ta del av de svar vi har\r\nfått från dessa verk och myndigheter. Det är\r\nfaktiskt en ganska intressant läsning.</pre><pre>Förhoppningsvis har alla i detta hus en gemensam\r\nambition att åstadkomma rationaliseringar. De tar\r\nalltid sin tid. Rationaliseringarna bör kunna\r\nsammanfalla med att vi inte minst med anledning av\r\nde beslut vi har fattat får en framtida bättre\r\nkonjunktur. Det innebär att den friställning av\r\npersonal som är absolut oundgängligen nödvändig\r\nkan komma litet längre fram och att effekterna av\r\nden på så vis kan sugas upp av den ökning av den\r\nprivata verksamheten som våra olika åtgärder\r\nsyftar till.</pre><pre>Jag tror att vi skulle kunna dra nytta av en\r\ngemensam läsning av resultaten av vår enkät. Jag\r\när övertygad om att det går att hitta väldigt mycket\r\nintressant.</pre><pre>Anf. 189  HANS GUSTAFSSON (s) replik:</pre><pre>Herr talman! Jag påstår inte att den undersökning\r\nsom Bo G Jenevall åberopade var ointressant. Jag\r\ntycker snarare att den var en smula överraskande.\r\nDet är överraskande att 76 % av de statliga\r\nmyndigheter som har fått enkäten säger att det\r\nfinns möjligheter att rationalisera, men inte gör\r\ndet. Jag är lika intresserad som Bo G Jenevall av att\r\nha en effektiv statlig verksamhet. Jag tycker att det\r\när högst otillfredsställande att man inte vidtar\r\ndenna rationalisering av de statliga verken om det\r\när möjligt att effektivisera och ändå uppfylla de mål\r\nsom är satta för verksamheten.</pre><pre>Jag har svårt att förstå hur en chef för ett\r\nämbetsverk kan säga att det finns\r\nrationaliseringsmöjligheter i en enkät från Ny\r\ndemokrati, men sedan inte vidtar dessa åtgärder.</pre><pre>Anf. 190  BO G JENEVALL (nyd) replik:</pre><pre>Herr talman! Jag delar Hans Gustafssons\r\nuppfattning. Desto intressantare kan det bli om vi\r\ngemensamt ser över denna fråga. Jag vill än en gång\r\ninbjuda till att vi gemensamt ser över dessa frågor.\r\nJag anser det också vara anmärkningsvärt att dessa\r\nrationaliseringar inte sker. Jag tror att det ligger\r\nlitet i sakens natur att ett verk får sina anslag och\r\nutför sin verksamhet. Jag framförde i mitt\r\nanförande att jag tror att det är svårt att ålägga\r\nmyndigheterna ett eget rationaliseringsansvar utan\r\npåtryckningar utifrån.</pre><pre>Anf. 191  BENGT WITTBOM (m):</pre><pre>Herr talman! Jag vill börja mitt anförande, som är\r\nkort, med att yrka bifall till hemställan i\r\nfinansutskottets betänkande. Därutöver har jag\r\nmed intresse lyssnat på Hans Gustafsson och hans\r\nreplikskifte med Bo Jenevall. Jag måste säga att jag\r\ninte har begripit mycket av vad det samtalet\r\nhandlade om.</pre><pre>Jag har läst den socialdemokratiska reservationen.\r\nHuvudsubstansen i reservationen utgörs av sex\r\npunkter som sägs utgöra förutsättningar för den\r\nstatliga förvaltningens omvandling. Man kan\r\ninstämma i en del av förutsättningarna, men inte i\r\nden första och inte i den sista. Det här lämnar en\r\nöppen fråga till Hans Gustafsson.</pre><pre>Men innan jag ställer frågan vill jag säga följande.\r\nJag anser Hans Gustafsson vara en utomordentligt\r\nkunnig och erfaren politiker med stor kunskap om\r\noffentlig sektor i hela dess bredd. Men jag förstår\r\ninte hur man med tre decenniers erfarenhet av\r\neffektivitets- och produktivitetsutveckling i svensk\r\noffentlig sektor, fortfarande kan begära att man\r\nskall uppfattas som trovärdig när man kräver att det\r\nutan förändringar av grundläggande\r\nförutsättningar -- prövade under lång tid --\r\neffektivitet och förbättringar, ökade\r\nrationaliseringar, skall kunna bli ett högre resultat\r\nper offentligt satsad krona i offentlig förvaltning\r\noch service till medborgarna. Hur kan man, Hans\r\nGustafsson, om man inte vill förändra något,\r\nframstå som trovärdig i fråga om att man på den\r\nbasen skall kunna ta ansvar för bättre service till\r\nmedborgarna?</pre><pre>Det nuvarande systemet har prövats under lång tid.\r\nVår erfarenhet av detta är att ett årligt\r\nproduktivitetsfall i offentlig sektor på 2 à 3 %\r\nunder flera decennier har per satsad resultatenhet --\r\nsom medborgarna betalar inte åstadkommit mer\r\nutan mindre service. Den här regeringens ambition\r\när att åstadkomma bättre, mer efterfrågeanpassad,\r\nbilligare och effektivare service med hjälp av en\r\nförändring av de grundläggande förutsättningarna.\r\nDet vill inte Hans Gustafsson eller\r\nSocialdemokraterna.</pre><pre>Hur tänker ni bära er åt?</pre><pre>Anf. 192  HANS GUSTAFSSON (s):</pre><pre>Herr talman! Det är knappast vi som tänker bära\r\noss åt. Såvitt jag förstår har vi reagerat på en\r\nproposition som har lagts fram av regeringen. Det\r\när väl närmast frågan om hur regeringen bär sig åt i\r\ndet här sammanhanget.</pre><pre>Vidare har vi frågan om effektiviteten i den\r\noffentliga sektorn, som egentligen är ett annat\r\nproblem än frågan om styrningen av den. Det finns\r\ninte tillförlitligt underlag som ger stöd för den\r\nredovisning som Bengt Wittbom lämnade här, dvs.\r\natt det skulle vara en nedgång i produktiviteten i\r\nden offentliga sektorn. Det finns inget sådant\r\nunderlag som är tillfredsställande som tar hänsyn\r\ntill kvalitet och andra saker som kan bevisa detta\r\npåstående. Man kan t.o.m. bevisa motsatsen, dvs.\r\natt under senare år har produktivitetsbortfallet\r\nvarit störst i den privata tjänstesektorn och\r\nbetydligt lägre i den offentliga tjänstesektorn. Men\r\ndet är inte detta som är den fråga vi behandlar här.</pre><pre>Jag sade i mitt inledningsanförande att jag inte\r\ntänkte föra en diskussion om huruvida vi skall\r\nbolagisera eller inte eller avreglera eller inte. Jag\r\nvill diskutera följande. Om vi bolagiserar eller\r\navreglerar skall vi först och främst se till att även i\r\nfortsättningen ta ansvar för hela landet. Hela\r\nSverige skall leva! Vi skall inte skapa\r\nkonstruktioner som i sig själva leder fram till att\r\nman ägnar ett intresse åt de stora tätorterna och de\r\nkommersiellt intressanta områdena. När vi\r\navreglerar för att skapa fri konkurrens, skall vi se\r\ntill att det blir en fri konkurrens i den meningen att\r\naktörerna på marknaden har samma skyldigheter\r\nnär det gäller att svara för service och omsorg för\r\nriket i sin helhet.</pre><pre>Jag vet inte varifrån Bengt Wittbom har fått\r\nintrycket att vi inte skulle vilja ändra på något. Jag\r\nkan lämna mängder av exempel där vi själva har\r\nföreslagit och genomfört ändringar inom den\r\noffentliga sektorn. Men vi vill göra det efter en\r\nsaklig prövning där vi tar hänsyn till andra\r\nerfarenheter och inte till mossiga doktrinära skäl att\r\nden privata eller bolagiserade verksamheten i varje\r\nläge skall vara överlägsen affärsverksamhet eller\r\noffentlig verksamhet.</pre><pre>Anf. 193  BENGT WITTBOM (m):</pre><pre>Herr talman! Det är möjligt att jag har\r\nmissuppfattat vad som står i den\r\nsocialdemokratiska reservationen. Men uppenbart\r\noch alldeles klart är att den här regeringen försöker\r\nförändra grundförutsättningarna för den offentliga\r\nförvaltningen i syfte att åstadkomma ökad\r\neffektivitet, bättre resultat av satsade offentliga\r\npengar, skapa en process och incitament bland de\r\nmänniskor som jobbar med dessa frågor. Vidare\r\nskall medborgarna få ta del av den kreativitet och\r\nden skaparförmåga som finns.</pre><pre>Herr talman! Jag får uppfattningen att i\r\nförutsättning nr 1 säger Socialdemokraterna nej till\r\nbolagisering, och därmed privatisering, som\r\ninstrument. Jag tycker att det är bra att fråga vad\r\nert alternativ är. En grundläggande förutsättning är\r\nalldeles klar, Hans Gustafsson. Det är att det måste\r\nbli billigare. Staten har inte resurserna. Det är den\r\nfrågan ni måste svara på. Hur vill ni förändra och\r\ninom vilka ramar, så att det går att leverera bra\r\nservice inom den statliga verksamheten till\r\nmedborgarna i det här landet? Det måste ske inom\r\nramen för minskade resurser och ett effektivare\r\nutnyttjande av de pengar och de mänskliga resurser\r\nsom staten har i denna verksamhet. Så här långt har\r\nni inte svarat på detta.</pre><pre></pre><pre>Hans Gustafsson säger: Vi skall förändra. Han\r\nsäger sig också kunna ge en mängd exempel. Ja,\r\ntack! Vi har gott om tid här i kammaren i kväll.\r\nDärför undrar jag om vi kunde få del av dessa\r\nexempel.</pre><pre>Hur skall ni alltså förändra? På vilket sätt skall\r\nförändringen ske? Det vore intressant att få besked\r\nom hur ni tänker er att statlig, offentlig, verksamhet\r\nskall bedrivas till en kostnad, utifrån de\r\nbudgetmässiga krav vi har, som är ungefär 20 %\r\nlägre än dagens, samtidigt som medborgarna ges en\r\nacceptabel service. Det vore alltså intressant att i\r\nvarje fall få en antydan därom till svar.</pre><pre>Sedan talar Hans Gustafsson om statens\r\nskyldigheter när det gäller att ge service. Men jag\r\ntycker att han också skall fundera över statens\r\nmöjligheter i detta sammanhang. Tidigare har\r\nalltför mycket baserats på detta med att\r\ndimensionera och bygga vår offentliga sektor och\r\nvår statliga förvaltning på skyldigheterna.</pre><pre>Nu är det alltså, Hans Gustafsson, dags att inför\r\nnästa decennium också fundera över\r\nmöjligheterna.</pre><pre>Anf. 194  HANS GUSTAFSSON (s):</pre><pre>Herr talman! Bengt Wittbom angav att han troligen\r\nmissförstått mig något. Jag kan, efter att ha lyssnat\r\npå hans senaste inlägg, instämma i att det förhåller\r\nsig på det sättet.</pre><pre>Var någonstans har vi sagt nej till bolagisering? Vi\r\nhar ju själva tagit initiativ till bolagisering, t.ex. när\r\ndet gällt handläggningen av statens fastigheter. Det\r\nvar när ni började röra till det hela med\r\nutförsäljning -- bolag skulle än hit, än dit -- som\r\nproblemen i det här sammanhanget uppstod.</pre><pre>Beträffande den offentliga sektorn kan jag peka på\r\nsjukvården, sjukförsäkringen och andra områden\r\ndär vi medverkat till förändringar. Vi har inget\r\nemot att vidta förändringar. Men förändringar som\r\nleder till att man tror att effektiviteten ökar genom\r\natt folk ställs utanför eller genom försämringar i\r\nservicen vill vi inte vara med om att vidta.</pre><pre>I fråga om de tre bolag som anges under aktuella\r\npunkter och som vi inte vill bolagisera kan jag säga\r\natt Posten och Televerket t.ex. är handläggare av\r\ndet som allmänt kallas naturliga monopol. Långt in\r\ni de kretsar som Bengt Wittbom själv representerar\r\nanser man ju att dessa bör vara samhällelig\r\nverksamhet -- en verksamhet i samhällelig ägo och\r\nunder samhällelig ledning. Det finns inte något\r\nupphetsande eller revolutionerande i detta.</pre><pre>Sedan gäller det frågan om möjligheterna att klara\r\ndet hela. Vad jag gjorde -- och det vet Bengt\r\nWittbom, som har suttit med i\r\narbetsmarknadsutskottet -- var att jag redovisade\r\nvad ett enhälligt arbetsmarknadsutskott och en\r\nenhällig riksdag år efter år beslutar om i denna\r\nkammare, nämligen att alla i vårt land skall ha\r\ntillgång till service, till arbete och till en god\r\nboendemiljö. Det är ett krav som riksdagen varit\r\nenig om. Jag tycker att vi skall föra en politik som\r\ninnebär en strävan att uppfylla det kravet, inte till\r\natt förändra.</pre><pre>Bengt Wittbom kan inte ge ett enda exempel på att\r\nde åtgärder som regeringen vidtagit har lett till\r\nökad produktivitet. Ni tror ju att ökad\r\nproduktivitet är detsamma som minskade statliga\r\nutgifter. Men produktiviteten måste mätas i\r\nförhållande till de resultat och mål som gäller för\r\nverksamheten. Någon utredning i det avseendet\r\nhar jag inte sett till. Jag emotser dock en sådan\r\nutredning med stort intresse.</pre><pre>Anf. 195  BENGT WITTBOM (m):</pre><pre>Herr talman! Nu tror jag att vi något närmar oss\r\npudelns kärna, Hans Gustafsson!</pre><pre>Hans Gustafsson säger: Vi har inte motsatt oss\r\nbolagisering. Det kan jag instämma i. Hans\r\nGustafssons partikamrater är ju lika duktiga som en\r\ndel andra ute i kommunerna på att bolagisera. Här\r\ni riksdagen har ni på väsentliga punkter inte motsatt\r\ner bolagisering. Det är alltså inte det som frågan\r\nhandlar om. I stället handlar frågan om varför ni\r\nbolagiserar.</pre><pre>Jag vet varför vi bolagiserar och vill driva frågor om\r\nbolagiseringar och förändringar av\r\nhuvudmannaskap. Anledningen är att vi vill skapa\r\nflexibilitet och mångfald också i produktionen av\r\nservice och tjänster. Vi vill skapa konkurrens. Vi\r\nvill skapa effektivitet på det här sättet, till\r\nmedborgarnas gagn.</pre><pre>Men då hänger en fråga i luften, nämligen: Varför\r\nvill Hans Gustafsson och Socialdemokraterna\r\nbolagisera?</pre><pre>Man har inte samma syfte som vi moderater och\r\nregeringen. I vilket syfte vill man då bolagisera?</pre><pre>En del av den problematik, herr talman, som\r\nuppstår återfinns under den sjätte punkten när det\r\ngäller förutsättningarna, nämligen: Allmänhetens\r\ninsyn i statligt ägda bolag -- man kan också skriva\r\nkommunalt ägda bolag -- skall ske efter i princip\r\nsamma villkor som i kommunalt ägda bolag.</pre><pre>Där håller man på att genomdriva en princip som\r\ninnebär allmän insyn. Det är klart att detta är vad\r\nsom behövs. En bolagisering som inte innebär en\r\nprivatisering på ett eller annat sätt strider ju mot\r\noffentlighetsprincipen och egentligen också mot det\r\noffentliga huvudmannaskap som är grundat på\r\nmedborgarnas krav på finansiering och på\r\nverksamheten.</pre><pre>Bortsett från tidigare ställd fråga tycker jag att det\r\nskulle vara intressant att få höra Hans Gustafssons\r\nsvar på frågan: Varför accepterar ni bolagisering?\r\nDet borde ni faktiskt inte göra. Ni har ju inte\r\nklargjort syftet med er vilja att bolagisera.</pre><pre>Anf. 196  HANS GUSTAFSSON (s):</pre><pre>Herr talman! Nej, Bengt Wittbom, frågan gäller\r\ninte varför vi vill bolagisera. Frågan gäller i stället\r\nom ni, om vi bolagiserar, är med på att det görs på\r\nett sådant sätt att alla i Sverige kan bibehålla en god\r\nservice. Det är vad frågan handlar om, liksom vår\r\nmotion och vår reservation i detta sammanhang.</pre><pre>Om man i ett vidare perspektiv vill veta hur vi ser\r\npå bolagisering, på statlig verksamhet kontra privat\r\nverksamhet osv. kan jag hänvisa till andra\r\npartimotioner, t.ex. till årets motion nr 217. Där\r\nbehandlar vi mycket utförligt denna fråga.</pre><pre>Vad som nu gäller är om ni i utskottsmajoriteten är\r\nmed på ett tillkännagivande till regeringen med\r\ninnebörden: Om man bolagiserar och om man\r\navreglerar, skall man tillse att det blir fortsatt god\r\nservice i hela vårt land. Man får icke bedriva en\r\nverksamhet som automatiskt leder till att\r\nglesbygden utarmas.</pre><pre>Ett typiskt exempel är City Mail, som ju inte gick\r\nså bra. Men företaget kunde ha gått bra. Man\r\netablerade sig i tätorten Stockholm för att bedriva\r\npostbefordran. Det kunde ha lett till att det statliga\r\nPostverket fick inrätta sig på samma sätt. Vem hade\r\ndå förlorat på det? Jo, glesbygden. Postverket fick\r\n300 miljoner för att det skulle spara in på\r\nglesbygdens postservice. I år drar man in, alltså\r\nredan under det andra året, 50 miljoner på detta.\r\nDet motsvarar kostnaden för distribution av post\r\ntill 100 000 abonnenter.</pre><pre>En sådan utveckling vill vi inte medverka till. Det\r\när vad detta handlar om. Men jag är säker på att\r\nBengt Wittbom och jag vid andra tillfällen kan få\r\nmöjlighet att diskutera om vi skall bolagisera och\r\navreglera eller inte.</pre><pre>Det som ni själva skriver i betänkandet, Bengt\r\nWittbom, ligger ju så nära den princip som jag här\r\nredovisat att det inte borde vara fråga om någon\r\nstörre självövervinnelse när det gäller att rösta för\r\nreservation nr 1. Det är också vad jag varmt\r\nrekommenderar er att göra.</pre><pre>Anf. 197  BENGT WITTBOM (m):</pre><pre>Herr talman! Att instämma i Hans Gustafssons\r\nsynpunkter, dvs. att alla människor i Sverige skall\r\nha en god service, är inte förenat med några som\r\nhelst svårigheter.</pre><pre>Men en svårighet uppstår när man betraktar Hans\r\nGustafssons och Socialdemokraternas fullständiga\r\nbrist på förmåga och vilja att förändra det system\r\nav statlig service som vi nu kostnadsmässigt har\r\nsvårt att bära. Samtidigt skall det ju fortfarande\r\nfinnas en trovärdighet när det gäller detta system --\r\noavsett om det är en bolagisering eller ej. Det skall\r\nvara möjligt att klara uppgiften till en acceptabel\r\nkostnad utifrån Sveriges ekonomi, medborgarnas\r\nmöjligheter att betala via skatten, bristen på\r\nmångfald i fråga om en anpassning till olika krav på\r\nverksamheten i olika delar av landet etc.</pre><pre>Det är problematiken. Det är lätt att instämma\r\nbeträffande den övergripande målsättningen. Men\r\ndet är svårt att föra en dialog med Hans Gustafsson\r\noch Socialdemokraterna i frågan utifrån den här\r\nutgångspunkten. Vill man inte vara med och\r\nförändra grundförutsättningarna i ett system som\r\nhar visat sig inte fungera utifrån den ekonomi som\r\nstaten i dag har och utifrån den ekonomiska styrka\r\nsom skattebetalarna har möjlighet att ge staten, är\r\ndet väldigt svårt att diskutera den övergripande\r\nmålsättningens realiserande.</pre><pre>Jag vill, herr talman, komma tillbaka till det här\r\nmed bolagisering. Detta har under de senaste åren\r\nfrustrerat mig ganska mycket. Om man är med i\r\nprocessen att i statlig, i kommunal och i\r\nlandstingskommunal regi bolagisera offentlig\r\nverksamhet -- vilket mitt parti, Hans Gustafssons\r\nparti och regeringen är -- måste man ju ha en\r\nuppfattning om varför man gör detta och vad man\r\ntror sig vinna på det. Vi har en uppfattning om vad\r\nvi tror oss kunna vinna med tanke på medborgarnas\r\nbästa vad gäller förutsättningarna för ökad\r\nkonkurrens, mångfald, effektivitet, besparingar,\r\nvariationer i service, m.m.</pre><pre>Herr talman! Jag återkommer till frågan: Vad har\r\nni för målsättning med detta?</pre><pre>Anf. 198  HANS GUSTAFSSON (s):</pre><pre>Herr talman! Jag vill bara helt kort säga till Bengt\r\nWittbom att Postverket i Sverige när det gäller\r\npostbefordran är ett av de effektivaste i världen.\r\nDet finns det officiella beskrivningar om. Det gäller\r\näven Televerket. Vi kan också konstatera att dessa\r\ntvå affärsdrivande verk har skapat en jämn och bra\r\nservice i hela vårt land. Man kan inte begära att den\r\nskall vara jämnare och bättre. Varhelst man bor får\r\nman daglig post och tillgång till telefon och annan\r\nservice. Samtidigt sker detta utan att\r\nskattebetalarna belastas och med goda\r\nrörelseresultat.</pre><pre>Man skall, Bengt Wittbom, vara försiktig när man\r\nav doktrinära skäl ändrar detta, därför att det låter\r\nmycket flärdfullare att säga bolag i stället för att\r\nsäga affärsverk och myndighet. Tag vara på det som\r\när bra och låt oss ändra på det som är ineffektivt\r\noch dåligt. Gör inte tvärtom! Ändra inte på det som\r\nfungerar bra. I övrigt ber jag att få tacka för\r\ndiskussionen.</pre><pre>Anf. 199  BENGT WITTBOM (m):</pre><pre>Herr talman! Det är inte så ofta under den här\r\nperioden som jag har tagit kammarens tid i\r\nanspråk, och det är inte så ofta som jag har haft\r\nmöjlighet att debattera med Hans Gustafsson i,\r\nsom jag tycker, en väsentlig kärnfråga. Även om\r\nfrågan berör begränsade delar av den statliga\r\nverksamheten är den en kärnfråga.</pre><pre>Jag kan inte, herr talman, undgå att säga att jag\r\nuppfattar Hans Gustafssons senaste inlägg så, att\r\nHans Gustafsson är väldigt imponerad av hur\r\neffektiva och bra de svenska systemen för\r\ndistribution av telefonservice och postservice\r\nhistoriskt sett har varit för de svenska\r\nkonsumenterna. Men det handlar nu inte enbart\r\nom det. Det handlar faktiskt också om, Hans\r\nGustafsson, att dagens och framtidens medborgare\r\ni Sverige inte bara ställer krav på att få posten\r\nhemburen och att kunna ringa ett telefonsamtal.\r\nMedborgarna ställer också krav på\r\nkommunikation, i och med att möjligheter skapats\r\ndärför, både inom postområdet och inom\r\nteleområdet. Det handlar om nya produkter som\r\nkonsumenter i glesbygden också är intresserade att\r\nfå tillgång till. Det handlar om en situation där vårt\r\nteleverk utsätts för hård konkurrens. Vår\r\nteleverksamhet måste få en chans att anpassas till\r\nden konkurrensen.</pre><pre>Jag är alldeles övertygad om att det, för att vi skall\r\nkunna möta den här situationen, måste innebära att\r\nvår tele- och postverksamhet skall ha möjlighet att\r\nkonkurrera på den nya teknikens och den nya\r\nkonkurrensens villkor. Det räcker då inte att slå sig\r\ntill ro och konstatera att vi historisk sett har haft\r\nmycket effektiva system, att folk har fått sin post\r\nhemburen, att man har fått sin telefon inmonterad\r\noch att man har kunnat ringa till rimliga kostnader.</pre><pre>Det handlar inte bara om det i framtiden. Vi måste\r\nvisserligen se till att ge förutsättningar även för det\r\ni framtiden. Men det är så mycket mer som vi måste\r\nge förutsättningar för. Det gäller nämligen att även\r\ni framtiden upprätthålla tekniskt avancerad service,\r\nkonkurrenskraftig, effektiv och god service på de\r\nhär områdena i Sverige. Det är då inte bara en fråga\r\nom hur vi i ett slutet system utan konkurrens vill se\r\ndet här ske i Sverige, utan det gäller också att ta\r\nhänsyn till de grundförutsättningar som den\r\ninternationella konkurrensen och den mycket\r\nsnabba teknikutvecklingen ger. Det kräver\r\nförändringar, Hans Gustafsson.</pre><pre>Överläggningen var härmed avslutad.</pre><pre>(Beslut skulle fattas den 15 april.)</pre><pre>18 §  Vägverket</pre><pre>Föredrogs</pre><pre>trafikutskottets betänkande</pre><pre>1992/93:TU24 Vägverket (prop. 1992/93:100\r\ndelvis).</pre><pre>Anf. 200  BO NILSSON (s):</pre><pre>Herr talman! Så går vi då över till att behandla\r\nVägverkets verksamhet. I årets budgetproposition\r\navseende Kommunikationsdepartementet föreslås\r\natt Vägverkets verksamhet beträffande såväl\r\nnyinvesteringar som drift och underhåll skall\r\nmarknadsanpassas och utsättas för full konkurrens.\r\nDärefter skall man bolagisera och, i nästa omgång,\r\nprivatisera produktionsverksamheten. Detta är ett\r\ndåligt och föga genomtänkt förslag.\r\nDepartementschefen har inte ens motiverat vilka\r\nfördelar som man uppnår med förslaget.</pre><pre>Allmänna fraser om marknaden och konkurrensen\r\nduger inte längre. Det blir klart för allt fler att dessa\r\nmodeord inte är lösningen på de problem som\r\nmarknadsliberalerna tydligen trodde.</pre><pre>När det gäller Vägverkets nyinvesteringar så\r\nupphandlas redan i dag en mycket stor del i\r\nkonkurrens -- jag tror att det är över 70 %. Det\r\nbetyder att Vägverkets verksamhet redan är\r\nkonkurrensutsatt, men också att man har en egen\r\nregiverksamhet som har kompetens och som är\r\neffektiv. Detta är av flera skäl viktigt -- dels för att\r\nha en egen kompetens och produktion, dels för att\r\nha en viss kontrollmöjlighet när det gäller de få\r\nstora entreprenadföretagen.</pre><pre>Det är högst tvivelaktigt om man med det här\r\nförslaget uppnår några positiva resultat när det\r\ngäller drift och underhåll. Här är det oerhört viktigt\r\nmed höga kvalitetskrav och, om möjligt med en\r\ninriktning mot en ökad trafiksäkerhet. Det får inte\r\nvara så att vinstintresset i ett enskilt företag\r\nkommer före en extra insats på hala vintervägar --\r\nför att nu ta ett konkret exempel.</pre><pre>Det finns dessutom enligt vår uppfattning en stor\r\nrisk för att regeringsförslaget innebär en övergång\r\ntill ett privat monopol. Här utgår vi från att\r\nregeringspartierna och kanske t.o.m. Ny demokrati\r\när emot alla former av monopol. Hur är det med\r\ndet?</pre><pre>En annan fråga som måste beröras är risken för\r\nytterligare ökad arbetslöshet bland vägarbetarna,\r\nvilken redan i dag är mycket hög -- uppemot 50 %,\r\nsägs det. När man i högtidliga sammanhang talar\r\nom 1990-talet som infrastrukturens årtionde är det\r\nsynnerligen tvivelaktigt att lägga fram förslag som\r\nbetyder direkta försämringar; detta då det gäller\r\nrisk såväl för ökad arbetslöshet, sämre\r\ntrafiksäkerhet, förstörd kompetens som för att\r\nskapa ett privat monopol.</pre><pre>Herr talman! Att regeringen lägger fram sådana här\r\nförslag är i och för sig inte förvånande, dominerad\r\nsom den är av högerkrafter. Men att annars sansade\r\nriksdagsledamöter i trafikutskottet går på dessa\r\ntrollformler är minst sagt förvånande.</pre><pre>I betänkandet TU24 där dessa frågor behandlas,\r\nskriver utskottsmajoriteten dels att\r\nunderhållsverksamheten skall bedrivas med höga\r\nkvalitetskrav, dels att Vägverket måste besitta\r\nerforderlig kompetens för att kunna värdera anbud\r\ni fråga om produktion, drift och underhåll av vägar.\r\nTill sist säger man att man inte har någon erinran\r\nmot att produktionsverksamheten privatiseras. Om\r\nman kan få detta att gå ihop är man aningen naiv,\r\neller också vill man medvetet förstöra en väl\r\nfungerande verksamhet, som delvis drivs i\r\nsamhällets regi.</pre><pre>Herr talman! I vår reservation som har fogats till\r\nbetänkandet yrkar vi avslag på regeringens förslag\r\nom marknads- och konkurrensförutsättningar för\r\nVägverkets verksamhet och om bolagisering av\r\nVägverkets produktionsverksamhet. Vi yrkar i\r\nstället att regeringen får i uppdrag att utreda en\r\nsamordning av Vägverkets och Banverkets\r\nproduktionsresurser inom ramen för en helstatlig\r\nproduktionskoncern. Detta förslag skulle, i motsats\r\ntill majoritetsförslaget, säkerligen betyda bevarad\r\nkompetens och lägre arbetslöshet bland\r\nvägarbetarna samt motverka ett privat monopol.\r\nDet skulle dessutom garantera Vägverkets\r\nmöjligheter att med bibehållen kompetens värdera\r\nanbud från de stora entreprenadföretagen.</pre><pre>Herr talman! Jag yrkar bifall till reservationen som\r\nhar fogats till betänkandet TU24.</pre><pre>Anf. 201  KARL-ERIK PERSSON (v):</pre><pre>Herr talman! Jag vill börja med att hålla med om\r\nvad Bo Nilsson sade i sitt anförande. Vi kommer att\r\nstödja den reservation som Socialdemokraterna har\r\nfogat till detta betänkande.</pre><pre>Jag skulle vilja hålla mig till anslaget B 7,\r\nVägverkets försvarsuppgifter. Frågan är vad dessa\r\npengar skall gå till -- det kan man inte utläsa ur\r\ndetta betänkande. Försvaret av utskottets\r\nbetänkande kanske kan ge en viss klarhet i detta\r\navseende. På talarlistan stod först herr Attefors,\r\nsom skulle försvara betänkandet, men det är\r\ntydligen herr Svensk som skall göra det. Någon av\r\ndessa herrar kanske kan förklara vad dessa pengar\r\ngår till.</pre><pre>I utskottsbetänkandet står det att vi i den motion\r\nsom vi har väckt föreslår att 48 miljoner skall dras\r\nfrån regeringens förslag. Vid utskottsbehandlingen\r\nsade vi att det måste ha blivit något fel, då\r\nmedelsanvisningen är 47,7 miljoner. Det kan man\r\nläsa på s. 7 i betänkandet. Det gick inte att rätta till\r\ndetta, utan byråkratiskt krångel gör att det ser ut\r\nsom om vi vill dra bort mer pengar än det finns i\r\nanslaget. Så är icke fallet.</pre><pre>Jag funderar vad pengarna skall gå till. Om det är\r\ntill brouppgifter, som det står, frågar jag mig: Skall\r\nman när man förstärker broar i detta land göra det\r\npå så sätt att man också kan demolera dem, enligt\r\nförsvarets uppgifter? Är det på detta sätt, tycker jag\r\natt det här kontot skulle tas bort från trafikutskottet\r\noch läggas på försvarsutskottet.</pre><pre>Eftersom jag har en viss erfarenhet på detta\r\nområde, vet jag att man måste vidta de här\r\nåtgärderna när man förstärker broar, för försvarets\r\nskull. Det skulle inte belasta det här kontot. Det är\r\nmotiveringen till att vi har ett avslagsyrkande på\r\nden här posten.</pre><pre>Det hade alltså varit intressant om det framgått av\r\nbetänkandet vad pengarna egentligen skall gå till,\r\nmen det kan man inte utläsa. Det är en svaghet; det\r\nbör framgå av ett betänkande vad pengarna\r\nkommer att användas till.</pre><pre>Det skulle också vara intressant för dem som\r\nmöjligtvis läser snabbprotokollet. Många läser inte\r\nbara betänkanden och yttranden från olika\r\ndepartement, utan de läser också vad som har sagts\r\ni debatten. För dem som är okunniga om det här\r\nskulle det alltså visa vad pengarna går till.</pre><pre>Om jag har rätt i mitt påstående, borde det här\r\nanslaget egentligen inte belasta\r\nKommunikationsdepartementet. Det borde vara\r\nen självklarhet för utskottet att handskas med\r\npengar så att det inte belastar ett annat\r\ndepartement än det som skall ha uppgifterna. Det\r\när alltså Försvarsdepartementet. Då skulle man\r\nköpa tjänsterna av Vägverket, om de där var de\r\nenda som hade kompetensen att utföra jobben. På\r\ndet sättet skulle det bli en förstärkning till\r\nKommunikationsdepartementet, och inte en\r\nförsvagning, som i det här fallet.</pre><pre>Med det här vill jag yrka bifall till min\r\nmeningsyttring som är fogad till detta betänkande.</pre><pre>Anf. 202  KENNETH ATTEFORS (nyd):</pre><pre>Herr talman! Till herr Persson kan jag bara säga,\r\natt när det gäller 48 miljoner i försvarsutgifter kan\r\njag mycket väl tänka mig att föra över dem till\r\nförsvarsutskottet. Jag förmodar att de pengarna\r\nskall användas för att minera eller åtminstone göra\r\nfack i broar m.m. för att hindra fienden att köra\r\növer broarna. Jag kan knappast tänka mig att\r\npengarna är till för att förstärka broarna, till gagn\r\nför fienden. Jag kan gå med på det, om herr Svensk\r\nockså håller med om detta.</pre><pre>För övrigt skall jag inte säga så mycket, då herr\r\nSvensk är här och kommer att försvara majoriteten\r\ni utskottet.</pre><pre>Jag tycker att betänkandet i stort sett är bra. Allting\r\nsom gör att vi skall föra över statlig verksamhet till\r\nbolag och eventuellt privatisera är som en ljuv sång\r\nför oss, dvs. att vi skall försöka minska statens\r\ninflytande på byggsektorn så mycket som möjligt.</pre><pre>Det är litet synd att Bo Nilsson inte vet att vi lever\r\n1993, när han i sin reservation till betänkandet vill\r\natt vi skall bygga upp ett slags kombinat à la Sovjet.\r\nVi skulle alltså slå ihop Vägverkets och Banverkets\r\nbyggnadsproduktion till ett jättekombinat, som det\r\nhette i Sovjet tidigare. Det är synd. Annars\r\nupplever jag att herr Nilsson är en mycket\r\npragmatisk politiker.</pre><pre>Bo Nilsson förstod inte heller varför allting skall\r\nprivatiseras. Jag har tagit med en text som jag vill\r\nläsa upp för Bo Nilsson. Det är ett citat från Kjell-\r\nOlof Feldts bok Alla dessa dagar, som jag ibland\r\nanvänder som en bibel när det gäller att\r\nmarknadsanpassa den statliga verksamheten. Feldt\r\när framsynt när det gäller detta:</pre><pre>Sitt klaraste uttryck tycker jag att skillnaden mellan\r\nprivat och offentlig sektor får i synen på\r\neffektivitet. Medan effektiviteten i ett privat,\r\nvinststyrt företag är symbolen för framgång,\r\nuppfattas kravet på effektivitet i en offentlig\r\nförvaltning bara som ett uttryck för att det saknas\r\npengar.</pre><pre>Det beskriver ganska bra varför vi vill bolagisera så\r\nmycket som möjligt.</pre><pre>Jag yrkar bifall till utskottets hemställan och avslag\r\npå reservationen.</pre><pre>Anf. 203  KARL-ERIK PERSSON (v)\r\nreplik:</pre><pre>Herr talman! Eftersom Kenneth Attefors i sitt\r\ninlägg stöder de uppgifter som jag har lämnat, och\r\nuppfattningen att detta anslag inte skall belasta ett\r\nannat departement, måste det innebära att Ny\r\ndemokrati och Kenneth Attefors stöder min\r\nmeningsyttring.</pre><pre>Anf. 204  KENNETH ATTEFORS (nyd)\r\nreplik:</pre><pre>Herr talman! Nu måste jag få reda på vad som\r\nverkligen gäller för dessa 48 miljoner, om de skall\r\nanvändas till minering av broar. Jag avvaktar med\r\nbesked om stöd till meningsyttringen till plenum i\r\nmorgon. Jag skall försöka ta reda på vad dessa 48\r\nmiljoner egentligen går till. Ibland lägger jag mig\r\ninte i smådetaljer i betänkanden, eftersom jag är\r\nensam i utskottet. Jag hoppas att den borgerliga\r\nmajoriteten ser till att allting handläggs sjyst.</pre><pre>Anf. 205  KARL-ERIK PERSSON (v)\r\nreplik:</pre><pre>Herr talman! Allting är relativt i dagens samhälle.\r\nmen jag vet inte om 48 miljoner är smådetaljer, för\r\nett parti som vill spara pengar -- bara hälften är en\r\nrätt stor summa pengar. Från den utgångspunkten\r\nhoppas jag att Ny demokrati och Kenneth Attefors\r\nstöder meningsyttringen.</pre><pre>Anf. 206  KENNETH ATTEFORS (nyd)\r\nreplik:</pre><pre>Herr talman! Om det vore så väl att vi kunde spara\r\npengar, men nu skulle vi bara flytta anslaget från\r\ntrafikutskottet till försvarsutskottet. Därmed skulle\r\nvi inte spara så mycket för skattekollektivet. 48\r\nmiljoner är inte mycket pengar, med tanke på att\r\nPer Westerbergs förmögenhet är 50 miljoner -- det\r\när ju tydligen inte så mycket.</pre><pre>Anf. 207  BO NILSSON (s) replik:</pre><pre>Herr talman! Det är väl det som är skillnaden\r\nmellan Kenneth Attefors, som jag betraktar som en\r\nmarknadsliberal, och oss socialdemokrater. För\r\nvårt parti är det viktigare att bygga bra vägar och\r\natt ha ett gott underhåll med god kvalitet, och det\r\nåstadkommer man genom att man i god\r\nblandekonomisk anda konkurrensutsätter\r\nVägverket. Verket upphandlar i dag en stor del av\r\nnyinvesteringarna, och man upphandlar en del av\r\nunderhållet. Men man måste bevara en kompetens\r\ni Vägverket, dels för att själv kunna producera när\r\ndet behövs, dels för att vid ett anbudsförfarande\r\nkunna utvärdera och värdera de anbud som\r\nkommer in.</pre><pre>Jag tycker att detta är betydligt viktigare än att till\r\nvarje pris sjunga privatiseringens lov, om man inte\r\nsamtidigt kan garantera stora förbättringar, och det\r\nkan inte Kenneth Attefors -- det vet jag.</pre><pre>Anf. 208  LARS SVENSK (kds):</pre><pre>Herr talman! Det betänkande som vi nu behandlar\r\ngäller övergripande mål för Vägverkets\r\nverksamhet, marknads- och\r\nkonkurrensförutsättningar för verkets\r\nproduktionsverksamhet samt en bolagisering av\r\nverksamheten.</pre><pre>När det gäller de övergripande målen för\r\nVägverket tillstyrker utskottet propositionen, som\r\nsäger att 1988 års trafikpolitiska beslut ligger fast.\r\nHär finns heller inga reservationer.</pre><pre>Beträffande marknadsanpassningen och\r\nbolagiseringen av Vägverkets\r\nproduktionsverksamhet fattade riksdagen i maj\r\n1991 beslut om en förändrad organisation för\r\nVägverket. Den nya organisationen skulle bestå av\r\nen beställardel och en produktionsdel. Beslutet\r\ninnebar också en ändring av Vägverkets regionala\r\nförvaltning. Den nya organisationen infördes den 1\r\njanuari 1992.</pre><pre>I propositionen talas det om att Vägverket skall\r\nmarknadsanpassas och så snart som möjligt utsättas\r\nför konkurrens och dessutom bolagiseras. Här finns\r\nen motion, T334, där motionärerna motsätter sig\r\nmarknadsanpassning och bolagisering. Man menar\r\natt anläggningsbranschen kännetecknas av\r\nbristfällig konkurrens och att de få aktörer som\r\nfinns då kommer att skapa privata monopol inom\r\nverksamheten. Vidare talas det i motionen om en\r\nsamordning av Vägverkets och Banverkets\r\nverksamheter.</pre><pre>Utskottet är av den meningen att produktionen\r\ninom anläggningssektorn inte skiljer sig från annan\r\nkonkurrensutsatt verksamhet och ser därför inga\r\nskäl att inte låta fördelarna med fri konkurrens\r\nkomma vägsektorn till del. Utskottet avstyrker\r\ndärför motion T334 på den punkten.</pre><pre>När det gäller samordningen av Vägverkets och\r\nBanverkets verksamheter har utskottet i\r\nbetänkande TU21 från 1992/93 uttalat att\r\nBanverket i så stor utsträckning som möjligt skall\r\nutnyttja marknaden inom bygg- och\r\nanläggningssektorn för underhåll och\r\nnyinvesteringar. Mot den bakgrunden är utskottet\r\ninte heller här berett att förorda en etablering av en\r\nstatlig produktionskoncern. Motion T334 avstyrks\r\ndärför också på den punkten.</pre><pre>Sedan finns det en motion från Vänsterpartiet,\r\nT208, där motionärerna yrkar avslag på\r\nmedelsanvisning för försvarsuppgifter på 47,7\r\nmiljoner kronor. Det gäller anslag för investeringar\r\noch planeringskostnader vad gäller den civila\r\nförsörjningsberedskapen inom totalförsvarets\r\ncivila delar. Även här avstyrker utskottet yrkandet.</pre><pre>Herr talman! Jag yrkar härmed bifall till utskottets\r\nhemställan och avslag på reservationen och\r\nmeningsyttringen i alla dess delar.</pre><pre>Anf. 209  BO NILSSON (s):</pre><pre>Herr talman! Lars Svensk säger att utskottet säger\r\ndet och utskottet säger det. Det är väl ändå\r\nutskottsmajoriteten som säger det, eftersom vi\r\nsocialdemokrater har en annan mening? Det\r\nhoppas jag att vi är överens om.</pre><pre>Jag tycker att det exempel som jag anförde om\r\nunderhåll av vintervägar förtjänar att\r\nkommenteras, Lars Svensk. Har jag inte rätt i att\r\ndetta inte får vara ett vinstintresse utan att kvalitet\r\noch trafiksäkerhet här skall gälla? Då får det ju inte\r\nvara fråga om enbart vinstintresse -- man måste\r\nkunna göra extra insatser för att uppnå god kvalitet,\r\noch det kan man inte välja om man samtidigt har ett\r\nstrikt vinstintresse. Jag tycker att den frågan kräver\r\nett svar.</pre><pre>Likadant är det med den andra fråga som jag tog\r\nupp och som gällde möjligheten att värdera och\r\nutvärdera anbud. Det är oerhört viktigt att man har\r\npraktisk erfarenhet av vägbyggeri och av underhåll.\r\nAnnars är det oerhört svårt för att inte säga\r\nomöjligt att värdera och utvärdera förslag från ett\r\nstort entreprenadföretag. Det är omöjligt. Jag\r\nmenar att det är att försämra servicen och att\r\nförsämra våra vägar, och det ställer jag inte upp på.</pre><pre>Till sist: Jag tog upp det här med arbetslösheten,\r\nsom är oerhört besvärande för vägarbetarna inom\r\nVägverket. Men som vanligt hade man från kds\r\ningen kommentar till det. Det är kanske inte så\r\nviktigt med den höga arbetslöshet som vi har här i\r\nlandet?</pre><pre>Anf. 210  LARS SVENSK (kds):</pre><pre>Herr talman! Jag vet att Bo Nilsson skall med tåget,\r\nså jag skall fatta mig kort. Det här kan utvecklas till\r\nen mycket lång debatt som jag mycket gärna skulle\r\nvilja föra men jag skall begränsa mig för att inte\r\näventyra Bo Nilssons resa.</pre><pre>Jag vill citera Riksrevisionsverket, som säger att det\r\ninte finns några kommersiella hinder för en\r\nbolagisering och att det inte finns några principiella\r\nhinder för en privatisering. Man säger att\r\nproduktionsdivisionen fyller kravet för en\r\nbolagisering. Det kan vi luta oss emot.</pre><pre>Enligt Riksrevionsverkets bedömning finns det\r\ningen påtaglig risk för att utförandet av\r\nproduktionen inte kommer till stånd vid en\r\nprivatisering på grund av att det inte finns en\r\nfungerande marknad på området.\r\nAnläggningsverksamheten är i Sverige i stort sett\r\nen bransch med delvis bristande konkurrens, säger\r\nman, och det håller jag med om; det har vi sett\r\nockså inom byggsektorn i slutet av 80-talet. Men 80-\r\ntalet var extremt med brist på kontroll på väldigt\r\nmycket. Jag är övertygad om att den här\r\nverksamheten kan sättas ut och fungera i\r\nkonkurrens. Byggsektorn fungerar ändå. Man\r\nbygger stora och starka broar, man bygger höga och\r\nvackra hus som fungerar -- jag tror att man också\r\nkommer att bygga platta och breda vägar som blir\r\nbra, om man utsätter den här verksamheten för\r\nkonkurrens.</pre><pre>Anf. 211  KARL-ERIK PERSSON (v):</pre><pre>Herr talman! Med Lars Svensks inlägg om det här\r\nbetänkandet hoppas jag att Kenneth Attefors har\r\nfått klart besked om vad dessa pengar går till.</pre><pre>Anf. 212  LARS SVENSK (kds):</pre><pre>Herr talman! Det frågas här vart pengarna tar\r\nvägen i den här verksamheten. Det här är\r\nförsvarspengar. Jag tror inte att jag här i detalj kan\r\nredovisa vart de tar vägen, men det är en mycket\r\nintressant fråga. Bidraget var 34 miljoner 1991/92,\r\n45 miljoner 1992/93 och är 47 miljoner för 1993/94.</pre><pre>Det här är ett anslag som har varit med under\r\nmånga år och som är en del av beredskapen i\r\nSverige. Om man i detalj vill veta vart pengarna går\r\ntror jag att man gör bäst i att inte fråga mig utan att\r\nbe revisorerna att svara på den frågan nästa gång vi\r\nskall ta upp anslaget till behandling.</pre><pre>Överläggningen var härmed avslutad.</pre><pre>(Beslut skulle fattas den 15 april.)</pre><pre></pre><pre>19 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1992/93:185 Tobakslag</pre><pre>1992/93:So44 av Sten Söderberg (-)</pre><pre>1992/93:So45 av Karin Falkmer (m)</pre><pre>1992/93:So46 av Jerzy Einhorn och Elisabeth\r\nFleetwood (kds,m)</pre><pre>1992/93:So47 av Bo Holmberg m.fl. (s)</pre><pre>1992/93:So48 av Berndt Ekholm m.fl. (s)</pre><pre>1992/93:So49 av Ingrid Näslund m.fl. (kds)</pre><pre>1992/93:So50 av Barbro Westerholm m.fl.\r\n(fp,s,m,c,kds,v)</pre><pre>1992/93:So51 av Birgitta Dahl m.fl. (s)</pre><pre>1992/93:So52 av Maud Björnemalm m.fl. (s)</pre><pre>1992/93:So53 av Nils Nordh (s)</pre><pre>1992/93:So54 av Ian Wachtmeister m.fl. (nyd)</pre><pre>1992/93:So55 av Ingela Thalén (s)</pre><pre>1992/93:So56 av Berit Löfstedt m.fl. (s)</pre><pre>1992/93:So57 av Bengt Silfverstrand och Bo Nilsson\r\n(s)</pre><pre>1992/93:So58 av Inga-Britt Johansson och\r\nMarianne Carlström (s)</pre><pre>1992/93:So59 av Margareta Winberg m.fl. (s)</pre><pre>1992/93:So60 av Nils-Olof Gustafsson m.fl. (s,c)</pre><pre>med anledning av prop. 1992/93:186 Kontroll över\r\nämnen som kan användas vid olaglig tillverkning av\r\nnarkotika m.m.</pre><pre>1992/93:So61 av Sten Söderberg (-)</pre><pre>med anledning av prop. 1992/93:187 Individuellt\r\npensionssparande</pre><pre>1992/93:Sk32 av Bengt Harding Olson (fp)</pre><pre>1992/93:Sk33 av Johan Lönnroth m.fl. (v)</pre><pre>1992/93:Sk34 av Christina Linderholm (c)</pre><pre>1992/93:Sk35 av Margit Gennser (m)</pre><pre>1992/93:Sk36 av Mikael Odenberg (m)</pre><pre>1992/93:Sk37 av Lars Hedfors m.fl. (s)</pre><pre>1992/93:Sk38 av Kenneth Lantz (kds)</pre><pre>med anledning av prop. 1992/93:188 Ändring i\r\nlagen (1984:3) om kärnteknisk verksamhet</pre><pre>1992/93:N53 av Sten Söderberg (-)</pre><pre>Konstitutionsutskottets betänkande</pre><pre>1992/93:KU29 Riksdagen och dess myndigheter</pre><pre>Justitieutskottets betänkanden</pre><pre>1992/93:JuU23 Anslag till åklagarväsendet</pre><pre>1992/93:JuU24 Anslag till domstolsväsendet</pre><pre>Näringsutskottets betänkanden</pre><pre>1992/93:NU25 Vissa näringspolitiska frågor</pre><pre>1992/93:NU26 Mineralförsörjning m.m.</pre><pre>1992/93:NU27 Statliga företag</pre><pre>20 §  Anmälan om fråga</pre><pre>Anmäldes att följande fråga framställts</pre><pre>den 14 april</pre><pre>1992/93:551 av John Andersson (-) till\r\njordbruksministern om jaktvård på statlig mark:</pre><pre>I lagen (1938:274) om rätt till jakt sägs bl.a.\r\nföljande: ''Jakträttsinnehavare bör genom\r\nändamålsenlig och efter tillgången på villebråd\r\nlämpad jakt även som, där så lämpligen kan ske,\r\ngenom åtgärder för villebrådets skydd och\r\nförkovran sörja för bevarandet av ett artrikt och\r\nlivskraftigt villebrådstillstånd (jaktvård).''</pre><pre>Vi har fått en ny lag sedan dess, men\r\nutgångspunkten för denna är densamma.</pre><pre>Nu har det anmärkningsvärda hänt, att staten\r\ngenom markägaren Domän (Domänverket) avser\r\natt införa ett arrende- och betalningssystem för\r\nälgjakt, som enligt mångas mening helt strider mot\r\nlagens intentioner. Arrendetiderna skall bli\r\nettåriga. Förskottsbetalning skall erläggas för\r\ntilldelade älgar, alltså även om inga djur finns att\r\nfälla.</pre><pre>Vilka åtgärder avser jordbruksministern att vidta\r\nför att jaktlagens intentioner följs, så att även en\r\nbra jaktvård bedrivs på statens marker?</pre><pre>21 § Kammaren åtskildes kl. 22.38.</pre><pre>Förhandlingarna leddes</pre><pre>av talmannen från sammanträdets början t.o.m. 5 §\r\nanf. 39 (delvis),</pre><pre>av förste vice talmannen därefter t.o.m. 8 § anf. 67\r\n(delvis),</pre><pre>av andre vice talmannen därefter t.o.m. beslutet\r\nom uppskjuten votering före 9 §,</pre><pre>av tredje vice talmannen därefter t.o.m. 9 §\r\nanf. 123 (delvis),</pre><pre>av talmannen därefter t.o.m. ajourneringen kl.\r\n18.00.</pre><pre>av förste vice talmannen därefter t.o.m. 12 §\r\nanf. 168 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}