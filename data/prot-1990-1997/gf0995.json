{"dokumentstatus":{"dokument":{"hangar_id":"2387744","dok_id":"GF0995","rm":"1991/92","beteckning":"95","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"95","slutnummer":"0","datum":"1992-04-09 00:00:00","systemdatum":"2005-10-27 14:00:11","publicerad":"1992-04-09 00:00:00","titel":"Riksdagens snabbprotokoll 1991/92:95 Torsdagen den 9 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{B5EF2285-F00A-4807-AC80-C7CB6F4C5E0E}","dokument_url_text":"http://data.riksdagen.se/dokument/GF0995/text","dokument_url_html":"http://data.riksdagen.se/dokument/GF0995","dokumentstatus_url_xml":"http://data.riksdagen.se/dokumentstatus/GF0995","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:95</div>\r\n<div class=\"sidhuvud_datum\">Torsdagen den 9 april</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Val av ombud och suppleanter i\r\nEuroparådets parlamentariska (rådgivande)\r\nförsamling</pre><pre>Företogs val av sex ombud och sex suppleanter i\r\nEuroparådets parlamentariska (rådgivande)\r\nförsamling.</pre><pre>Från valberedningen hade inkommit protokoll\r\navseende val av sex ombud och sex suppleanter i\r\nEuroparådets parlamentariska (rådgivande)\r\nförsamling. Av protokollet från valberedningen\r\nframgick att valberedningen enhälligt godkänt de\r\ngemensamma listorna. Samtliga val avsåg tiden\r\nfrån öppnandet av den parlamentariska\r\nförsamlingens nästa ordinarie möte till öppnandet\r\nav församlingens ordinarie möte år 1995.</pre><pre>De för valen avlämnade gemensamma listorna\r\nupplästes av förste vice talmannen och godkändes\r\nav kammaren.</pre><pre>Följande personer förklarades i nämnd ordning\r\nvalda till ombud och suppleanter i Europarådets\r\nparlamentariska (rådgivande) församling:</pre><pre>ombud</pre><pre>Ann-Cathrine Haglund (m)</pre><pre>Mats Hellström (s)</pre><pre>Birger Hagård (m)</pre><pre>Doris Håvik (s)</pre><pre>Daniel Tarschys (fp)</pre><pre>Hans Göran Franck (s)</pre><pre>suppleanter</pre><pre>Knut Billing (m)</pre><pre>Anita Persson (s)</pre><pre>Elisabeth Fleetwood (m)</pre><pre>Förste vice talman Stig Alemyr (s)</pre><pre>Pär Granstedt (c)</pre><pre>Lena Hjelm-Wallén (s)</pre><pre>2 §  Justering av protokoll</pre><pre>Justerades protokollet för den 3 april.</pre><pre>3 §  Hänvisning av ärenden till utskott</pre><pre>Fördrogs och hänvisades</pre><pre>Motionerna</pre><pre>1991/92:Kr1 och Kr2 till kulturutskottet</pre><pre>4 §  Beslut rörande utskottsbetänkanden som\r\nslutdebatterats den 8 april</pre><pre>Företogs till avgörande konstitutionsutskottets\r\nbetänkande 1991/92:KU27, finansutskottets\r\nbetänkanden 1991/92:FiU12, FiU13 och FiU22,\r\njustitieutskottets betänkanden 1991/92:JuU20 och\r\nJuU21 samt lagutskottets betänkande\r\n1991/92:LU27 (beträffande debatten i dessa\r\närenden, se prot. 94).</pre><pre>Konstitutionsutskottets betänkande KU27</pre><pre>Mom. 1 (presstödet i allmänhet)</pre><pre>Först biträddes meningsyttringen av Johan\r\nLönnroth i motsvarande del -- som ställdes mot\r\nreservation 1 av Harriet Colliander -- genom\r\nuppresning.</pre><pre>Härefter bifölls utskottets hemställan med 263\r\nröster mot 14 för meningsyttringen av Johan\r\nLönnroth i motsvarande del.</pre><pre>Mom. 3 (beräkningsgrunderna för driftsstödet)</pre><pre>Utskottets hemställan med godkännande av\r\nutskottets motivering bifölls med 146 röster mot\r\n133 för utskottets hemställan med den ändring i\r\nmotiveringen som föreslagits i reservation 3 av\r\nThage G Peterson m.fl.</pre><pre>Mom. 4 (anslaget till driftsstödet)</pre><pre>Utskottets hemställan bifölls med 279 röster mot 0\r\nför reservation 5 av Harriet Colliander.</pre><pre>Mom. 5 (utvecklingsstöd)</pre><pre>Utskottets hemställan -- som ställdes mot\r\nreservation 7 av Harriet Colliander -- bifölls med\r\nacklamation.</pre><pre>Mom. 8 (anslaget till distributionsstöd)</pre><pre>Utskottets hemställan -- som ställdes mot\r\nreservation 11 av Harriet Colliander -- bifölls med\r\nacklamation.</pre><pre>Mom. 13 (bidrag till LL-stiftelsen)</pre><pre>Utskottets hemställan bifölls med 204 röster mot 16\r\nför meningsyttringen av Johan Lönnroth i\r\nmotsvarande del. 59 ledamöter avstod från att\r\nrösta.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU12</pre><pre>Utskottets hemställan bifölls.</pre><pre>Finansutskottets betänkande FiU13</pre><pre>Utskottets hemställan bifölls.</pre><pre>Finansutskottets betänkande FiU22</pre><pre>Mom. 2 (regionala nationalräkenskaper)</pre><pre>Utskottets hemställan -- som ställdes mot\r\nmeningsyttringen av Lars-Ove Hagberg i\r\nmotsvarande del -- bifölls med acklamation.</pre><pre>Mom. 4 (det obetalda arbetet i\r\nnationalräkenskaperna)</pre><pre>Utskottets hemställan -- som ställdes mot\r\nmeningsyttringen av Lars-Ove Hagberg i\r\nmotsvarande del -- bifölls med acklamation.</pre><pre>Mom. 5 (inkomstutredning)</pre><pre>Utskottets hemställan bifölls med 262 röster mot 15\r\nför meningsyttringen av Lars-Ove Hagberg i\r\nmotsvarande del.</pre><pre>Mom. 6 (kooperativ statistik)</pre><pre>Utskottets hemställan bifölls med 149 röster mot\r\n131 för reservation 1 av Hans Gustafsson m.fl.</pre><pre>Mom. 10 (framtida folk- och bostadsräkningar)</pre><pre>Utskottets hemställan -- som ställdes mot\r\nreservation 2 av Bo G Jenevall -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU20</pre><pre>Mom. 1 (anslag till domstolsverket)</pre><pre>Utskottets hemställan bifölls med 158 röster mot\r\n121 för reservation 1 av Lars-Erik Lövdén m.fl.</pre><pre>Mom. 3(renodling och delegering)</pre><pre>Utskottets hemställan -- som ställdes mot\r\nreservation 2 av Lars-Erik Lövdén m.fl.- bifölls med\r\nacklamation.</pre><pre>Mom. 6 (parlamentariskt inflytande)</pre><pre>Utskottets hemställan -- som ställdes mot\r\nreservation 3 av Lars-Erik Lövdén m.fl. -- bifölls\r\nmed acklamation.</pre><pre>Mom. 7 (specialdomstolar)</pre><pre>Utskottets hemtällan -- som ställdes mot\r\nreservation 4 av Lars-Erik Lövdén m.fl -- bifölls\r\ngenom uppresning.</pre><pre>Övriga moment</pre><pre>Utskottets hemställan bifölls.</pre><pre>Justitieutskottest betänkande JuU21</pre><pre>Mom. 3 (professurer vid BRÅ)</pre><pre>Utskottets hemställan bifölls med 153 röster mot\r\n122 för reservation 1 av Lars-Erik Lövdén m.fl. 3\r\nledamöter avstod från att rösta.</pre><pre>Mom. 4 (BRÅ:s framtida resurser)</pre><pre>Utskottets hemställan -- som ställdes mot\r\nreservation 2 av Lars-Erik Lövdén m.fl. -- bifölls\r\nmed acklamation.</pre><pre>Mom. 5 (lokala brottsförebyggande organ)</pre><pre>Utskottets hemställan -- som ställdes mot\r\nreservation 3 av Lars-Erik Lövdén -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU27</pre><pre>Utskottets hemställan bifölls.</pre><pre>Meddelande om samlad votering</pre><pre>Förste vice talmannen meddelade att\r\nbostadsutskottets betänkanden BoU16 och BoU15\r\nskulle avgöras i ett sammanhang efter avslutad\r\ndebatt.</pre><pre>5 §  Vissa anslag till bostadsförsörjningen</pre><pre>Föredrogs</pre><pre>bostadsutskottets betänkande</pre><pre>1991/92:BoU16 Vissa anslag till\r\nbostadsförsörjningen (prop. 1991/92:100 delvis).</pre><pre>Anf. 1  MAGNUS PERSSON (s):</pre><pre>Herr talman! Dagens bostadspolitiska debatt\r\nhandlar om boendet, jobben och framtiden för\r\nbyggbranschen. I den senaste valrörelsen och i den\r\ndå förda diskussionen talade man om systemskifte,\r\nmarknadshyror, höjda eller sänkta hyror. Frågan\r\nom höjda hyror avvisades bestämt och enträget av\r\nde borgerliga. Nu, drygt ett halvår senare, är den\r\nborgerliga majoriteten på väg att med olika\r\nkryptiska förslag och utredningar införa det vi\r\nfruktade allra mest, nämligen fördelningspolitiska\r\norättvisor för de boende.</pre><pre>Ifrån vårt håll varnade vi för de lättsinniga vallöften\r\nsom ouppörligt trumpetades ut från de dåvarande\r\noppositionspartiernas sida. Herrar Carl Bildt och\r\nKnut Billing m.fl. var upprörda och indignerade\r\noch menade att vi körde en skräckpropaganda när\r\nvi ifrågasatte hållbarheten i de vallöften som\r\nströddes både här och där.</pre><pre>Våra invändningar mot vallöftena grundade vi på\r\ntidigare erfarenheter av borgerligt\r\nregeringsinnehav i det här landet. Vi varnade\r\nväljarkåren för de falska lockrop som utsändes, de\r\nlockrop som senare gjorde att en majoritet av\r\nväljarkåren fann för gott att pröva era idéer och\r\ntankar.</pre><pre>Herr talman! Nu finns inom politikens värld ingen\r\nångervecka. En väljarmajoritet har gett de\r\nborgerliga riksdagspartierna majoritet och mandat\r\natt styra och ställa i det här landet. Det är först\r\nsenare medborgarna får vara med och betala notan.\r\nIn blanco-fullmakten som väljarna på valdagen gav\r\ntill de borgerliga kommer att bli en dyrköpt och\r\nångerfull läxa för många.</pre><pre>Dagens bostadspolitik och det betänkande vi nu\r\nbehandlar visar att den borgerliga majoriteten ökar\r\nkostnaderna för boendet. Tyvärr tvingas vi\r\nkonstatera att en borgerlig riksdagsmajoritet är på\r\nväg att rasera den sociala bostadspolitiken.</pre><pre>De borgerliga backas upp av Ny demokrati som i\r\nvissa lägen vill gå än längre. Kds har villigt ställt in\r\nsig i ledet och följer sina borgerliga systrar och\r\nbröder lojalt i yrkesutövningen här i kammaren.</pre><pre>Låt oss göra en kort tillbakablick på det som hänt\r\nefter valet på bostadssektorns område.</pre><pre>Bostadsdepartementet är borta. Det är sopat under\r\nmattan. Branschföreträdare är vilsna och frågar sig:\r\nVem är huvudansvarig inom regeringen? Vem skall\r\nrepresentanter för byggarna, byggjobbarna och alla\r\nandra få möta och få tillfälle till en dialog med för\r\natt diskutera sina branschproblem?</pre><pre>Läget är följande: byggarbetslösheten ökar.\r\nInvesteringarna i byggandet minskar katastrofalt på\r\ngrund av regeringens klantiga förfarande. Nya\r\npålagor och andra nymodigheter aviseras för\r\nbyggsvängen, och ingen vet vad som sker bakom de\r\nfördragna regeringsförhängena. Frågorna dras i\r\nlångbänk på grund av inbördes oenighet osv.</pre><pre>I dag står var sjätte byggjobbare utan jobb. Jag tror\r\ninte någon enda region kommit undan en\r\nbesvärande byggarbetslöshet.</pre><pre>I Stockholm fanns häromdagen fyra byggjobb att\r\nerbjuda åt 4 000 arbetslösa byggjobbare. Hemma i\r\nVärmland går 1 200 arbetslösa. Vi kan fortsätta\r\nuppräkningen län efter län.</pre><pre>Tusentals unga får lämna sin yrkesutbildning och\r\npröva något nytt. Efter ett par år löper\r\nbyggbranschen en uppenbar risk att förgubbas. De\r\nunga, de bästa krafterna flyr branschen, och vi får\r\nsvårt att senare kunna locka till oss allt ifrån\r\narkitekter till byggnadsarbetare.</pre><pre>Enligt prognosen kommer inte mindre än 25--30 %\r\nav byggarbetskåren att gå och stämpla under\r\nkommande höst- och vintersäsong, om inget under\r\ninträffar. Gävleborgs län har redan i dag 30 % av\r\nbyggjobbarna arbetslösa, och prognoserna visar att\r\nNorrbotten kommer att ligga på en arbetslöshet av\r\ndrygt 40 %.</pre><pre>Vi vet att den unika situationen kan uppstå att\r\nbyggarbetslösheten blir högre under\r\nsommarhalvåret än under vinterhalvåret samma år.</pre><pre>Arbetsmarknadsfonderna töms. Innan kommande\r\nårsskifte lär det inte återstå många kronor om inte\r\nregeringen tillskjuter ytterligare medel till\r\nfonderna.</pre><pre>Därmed, herr talman, övergår jag till att\r\nkommentera vissa av våra till betänkandet fogade\r\nreservationer. Inledningsvis yrkar jag bifall till\r\nsamtliga (s)-reservationer som är fogade till\r\nbetänkandet.</pre><pre>Reservation 1 handlar om en för mitt parti\r\navgörande och ödesmättad fråga. Bostaden är och\r\nförblir enligt vårt förmenande en grundläggande\r\noch social rättighet som bör och skall likställas med\r\nrätten till arbete, utbildning och sjukvård. Målet\r\nför den sociala bostadspolitiken är att alla skall ha\r\ntillgång till en bra bostad till rimlig kostnad. Det är\r\nden handlingslinje vi valt sedan 50 år. Av naturliga\r\nskäl har behoven varierat med olika krav på\r\nboendet i olika landsändar.</pre><pre>Herr talman! Den nöd och fattigdom som Lubbe\r\nNordström mötte på sin resa genom landet från\r\nsöder till norr var en helt annan än den dagens\r\nresenär möter. Lubbe Nordström beskriver från\r\nnära håll svälten, nöden, bostadsbristen,\r\nfattigdomen, vägglössen och de kalla vintrarna som\r\nalla fruktade. Bakom de stundtals romantiskt\r\nbeskrivna röda stugorna med de vita knutarna\r\ndolde sig en hård och närmast brutal fattigdom.\r\nBakom de tunna och dragiga väggarna och oftast\r\ntomma skafferierna utspelades familjetragedier på\r\nlöpande band. Kampen för brödfödan var hård,\r\nbarnadödligheten hög och sorgen en ständigt\r\nåterkommande gäst i fattigstugorna.</pre><pre>Reseskildringen var en viktig väckarklocka. Många\r\nväcktes ur sin slummer och visst väcktes drömmen\r\noch visionen om en bättre morgondag, om en bättre\r\nvärld för tusentals och åter tusentals familjer.</pre><pre>Det fanns en inneboende drivkraft att omvandla\r\nvardagen till en bättre morgondag. Många deltog i\r\nden då förda kampen för att bygga ett bättre och\r\nannorlunda samhälle.</pre><pre>I dag är gubevars bostadsslummen borta.\r\nTrångboddheten och bostadsbristen är ett minne\r\nblott. Det som hänt är närmast att likna vid en\r\nsocial revolution.</pre><pre>Det är ett stycke skoningslös historia i Moder Sveas\r\nrike som Lubbe beskrev i sin bok. Men hur och på\r\nvilket sätt kunde vi så radikalt häva denna\r\nfattigdom och komma till rätta med Fattigsverige,\r\nslummen och allt? Man märker att inte alla har\r\nfattat det. Man märker det om man närmare\r\nstuderar Ny demokratis till betänkandet fogade\r\nreservation. Sanningen är att den solidariska\r\nbostadspolitiken i kombination med\r\nsamhällsinsatserna för en god infrastruktur och\r\nsamhällsservice inte är någon tillfällighet. Många\r\nkan känna stolthet över det som har uträttats.\r\nKooperationen, allmännyttan, HSB, Riksbyggen\r\noch hyresgäströrelsen har alla dragit ett tungt strå\r\ntill stacken för att förverkliga drömmar och visioner\r\nsom väcktes i samband med den diskussionen.</pre><pre>Det förhållandet att den förda politiken har varit\r\nframgångsrik får självfallet inte tas till intäkt för att\r\ntiden nu är inne att avskaffa den sociala\r\nbostadspolitiken. Målet och visionerna är\r\nannorlunda i dag. I dagsläget är det viktigt att\r\nsamhällsstödet inte drastiskt sviktar och försämrar\r\nde givna förutsättningarna, att man inte söker\r\nkortfristiga lösningar.</pre><pre>Den moderna välfärdspolitiken i Sverige har\r\nkoncentrerats till ett antal frågor, som är av\r\navgörande betydelse för livsinnehållet. Under livets\r\nolika skeenden och tidevarv måste vi solidariskt\r\nhjälpa varandra. Det är en förutsättning, en\r\nnödvändig grundförutsättning för att alla\r\nmedborgare skall kunna få ta del av välfärden.\r\nDetta är fallet inte bara med boendet, utan det\r\ngäller utbildning, sjukvård, ålderstrygghet, osv.</pre><pre>Herr talman! Visst har vi under årens lopp mött\r\nmånga invändningar mot den förda\r\nvälfärdspolitiken, och visst har vi många gånger\r\ntvingats kompromissa oss fram till lösningar.\r\nKompassnålen har mött magnetfält av varierande\r\nstyrka, men den har alltid svängt tillbaka rätt. Den\r\nsnitslade och utstakade banan har tidvis varit\r\nsnårig, om än vi alltid till sist har kommit in i\r\nmålfållan.</pre><pre>Herr talman! Nu är det tydligen den smala vägens\r\npolitik vi skall följa, enligt majoritetens\r\nuppfattning. Vi socialdemokrater menar att såväl\r\nung som gammal även i framtiden måste ges chans\r\natt få en bra bostad till rimligt pris.</pre><pre>Vårt ställningstagande skall inte feltolkas, som att\r\nvi oreserverat håller fast vid det bestående. Vi är i\r\ndag, precis som förr, självfallet beredda att ta vårt\r\nansvar och pröva de konstruktiva förslag som\r\ngaranterar en fortsatt social välfärd. Men vi avvisar\r\nde förslag som river ner välfärden och skapar\r\notrygghet för de svaga, de handikappade och de\r\ngrupper som ännu inte har fått fotfäste på\r\nbostadsmarknaden.</pre><pre>Utskottsbetänkandet visar att vi vill föra en helt\r\nannorlunda politik än vad regeringspartierna, med\r\nModeraterna i spetsen, nu företräder. Den politik\r\nvi i dag ser i betänkandet visar på allvarliga\r\nkantringar och inger starka betänkligheter, där\r\nvissa partier, inte minst Centern, har svängt på\r\nsistone. Jag hoppas att det är av tillfällig natur, att vi\r\näven framdeles kan slå broar med breda lösningar i\r\nett framtida bostadsbyggande.</pre><pre>När det gäller Moderaterna hyser jag inga större\r\nförhoppningar om framtida överenskommelser.\r\nGeorg Danells nyligen presenterade förslag är\r\nljusår från en social bostadspolitik, där alla har\r\nchansen att få en bra bostad till en rimlig kostnad.</pre><pre>Förslaget som sådant innebär ökad segregation,\r\nökade klassklyftor och orättvisor, som vi över\r\nhuvud taget inte kan acceptera. Det Danellska\r\nförslaget avvisas från vår sida, utöver vad jag\r\ntidigare har sagt, med följande motivering.\r\nFörslaget är utarbetat av en moderat\r\nenmansutredare och har getts en orimligt kort och\r\n''smal'' remissomgång, där ett fåtal har yttrat sig.\r\nDessutom lär vissa tyngre remissinstanser, på grund\r\nav tidsnöden, ha avstått från att yttra sig. Den\r\nbrådskande tidtabell som har presenterats är\r\nförvånande, och man får en känsla av att detta\r\nhastverk skall fram under alla förhållanden, vad det\r\nnu än vara månde. Ett sådant förfaringssätt, herr\r\ntalman, är ytterst anmärkningsvärt ur\r\nparlamentarisk synpunkt, för att inte säga helt\r\nförkastligt. Skulle exempelvis de tyngre\r\nremissinstanserna nu avvisa förslaget, förutsätter vi\r\natt det inte heller läggs till grund för en proposition.</pre><pre>Jag skall nämna några andra reservationer. Det\r\ngäller allmännyttan. Vi menar att\r\nbostadsföretagens roll inom boendet framför allt är\r\nav principiell karaktär. Vi har sluppit segregation,\r\nsom många andra länder har drabbats av. Vi\r\nbehöver inte åka särskilt långt utanför vårt lands\r\ngränser att att möta segregationen. Många TV-\r\ntittare har i sin kammare kunnat följa reportagen\r\nfrån London och Bryssel, där den förda\r\nkonservativa politiken -- Margaret Thatchers\r\npolitik -- har inneburit att de vassa armbågarna,\r\nbostadsspekulanterna och de konservativa vann\r\nkampen. Det valresultat som basuneras ut över\r\nvärlden i kväll kommer möjligen att innebära att\r\nLabour får majoritet. Det är väljarna som säger\r\nifrån, att de inte vill vara med om det här i längden.</pre><pre>Vi säger ett klart och entydigt nej till att öppna nya\r\nvägar för försäljning av allmännyttan. Varför? Ja,\r\nskälen är många. Skulle man direkt sälja bort de\r\nbästa och attraktivaste lägena, dvs. ta russinen ur\r\nkakan, skulle de sämre områdena, längre bort,\r\nförslummas. Vi skulle uppleva ungefär den\r\nförslumning som sker i andra länder.</pre><pre>Jag skall också säga något om Ny demokratis\r\nreservationer. Jag tycker att Dan Eriksson i\r\nStockholm skulle gå hem och läsa på läxan. Han\r\nkanske skulle ta reda på vad som har hänt. Ibland,\r\nherr talman, kan det vara nyttigt att höra och veta\r\nvad som har skett under tidigare årtionden. Så\r\nenkelt är det inte, som Ny demokrati gör gällande,\r\natt man plötsligt utraderar vad allmännyttan,\r\nkooperationen och andra har betytt för boendet i\r\ndetta land.</pre><pre>''Vet hut, vet sjufalt hut'' är ett uttryck som man\r\negentligen borde citera en sådan här gång. Jag\r\ntycker nog att Ny demokratis riksdagsgrupp skall gå\r\ni en studiecirkel. Läs på läxan till en annan gång,\r\nDan Eriksson! Visa inte er naiva övertro på att\r\nmarknadskrafterna klarar det här! Dan Eriksson är\r\nett eko av redaktionen på fastighetsägarnas tidning.</pre><pre>I en annan reservation tar vi upp bosparandet. Med\r\nden utformning som det ges i den\r\nsocialdemokratiska partimotionen är det en\r\nintressant variant som riksdag och regering bör\r\nstödja. Vi tror på den varianten, och vi hoppas att\r\nmajoriteten kommer att ändra sig i framtiden.</pre><pre>Vi tar upp den s.k. byggutmaningen i en annan\r\nreservation. Vi tycker att boverket bör ges i\r\nuppdrag att vidareutveckla frågan och att i samråd\r\nmed kommunerna söka vägar för att finna\r\nacceptabla lösningar. Jag vill fråga Agne Hansson:\r\nVad är skälet till att frågan tills vidare har lagts på\r\nis?</pre><pre>Så till vår reservation om SBAB. Majoritetens\r\nförhållande till SBAB är en ständigt\r\nåterkommande fråga. I dag är det styrelsens\r\nordförande, socialliberalen, landshövding Ingemar\r\nEliasson som enligt vårt förmenande med stor\r\nkunnighet och djupt engagemang borde kunna\r\növertyga partisystern Anne Wibble och\r\npartibrodern Erling Bager om att de för alltid skall\r\nstänga dörren för privatiseringsdiskussioner på\r\ndetta område. Man frågar sig: Vad döljer sig bakom\r\ndet man skriver om att det ''skapar oro''? Ge gärna\r\nföretagsledningen och de anställda en gratifikation\r\ni stället, och säg att ''ni gör ett bra jobb, ni är bra\r\nkapitalplacerare och ni hävdar er väl i förhållande\r\ntill andra finansiella bolag på marknaden''.</pre><pre>Nej, mina vänner, jag tycker att ni skall sluta att\r\nköra med ideologiska skygglappar. Det här är ett\r\nbra företag; stöd det från hela riksdagens sida och\r\nlåt dem inte bli oroliga på grund av era skrivningar!</pre><pre>Herr talman! Vi vill också ha stöd till ROT-\r\nverksamhet, reparation och ombyggnad, vilket\r\nockså skulle ge många dagsverken. Vi har föreslagit\r\nsärskilda insatser i form av räntebidra till\r\nkommuner och landsting för tidigareläggande av en\r\nrad objekt. Det skulle ge jobb och sysselsättning.</pre><pre>Herr talman! Som jag inledningsvis sade, bedyrade\r\nman i valrörelsen från både höger- och\r\nvänsterfalangen inom den nuvarande fyrklövern,\r\ndvs. de fyra regeringspartierna, att det inte var tal\r\nom hyreshöjningar. Från talarstolar, på gator och\r\ntorg, gick de fyra partierna ut med detta budskap.\r\nNi var samstämmiga och alla lika goda kålsupare.</pre><pre>Från borgerligt håll lovades det lägre hyror. Erling\r\nBager, Folkpartiet, och Agne Hansson,\r\nCenterpartiet, hoppade villigt på den moderata\r\nvagnen och stämde gemensamt in i kören. Lägre\r\nhyror fanns på allas läppar.</pre><pre>Carl Bildt var lokförare och Knut Billing var en\r\nvillig avbytare -- han körde på övertid, både natt\r\noch dag. Budskapet var detsamma -- det var lägre\r\nhyror.</pre><pre>I dag, ett drygt halvår senare, mina vänner, vill\r\nsamma partier kraftigt minska räntebidragen -- de\r\nförhatliga subventionerna -- med inte mindre än 3,4\r\nmiljarder. En indragning på 3,4 miljarder innebär\r\ninte lägre utan högre hyror. Det går stick i stäv med\r\nvad ni sade i valrörelsen.</pre><pre>Från socialdemokratiskt håll menar vi att den extra\r\nindragning av räntebidragen som regeringen\r\nföreslår står i strid med de utfästelser som alla fyra\r\nregeringspartiernas företrädare gjorde i\r\nvalrörelsen. Det är och förblir, som vi reservanter\r\nskriver, en åtgärd som innebär helt oacceptabla\r\nhöjningar.</pre><pre>I en annan reservation tar vi upp stödet till\r\näldreboendet och vill införa vissa minimikrav. Vi\r\nefterlyser också speciella program från\r\nkommunernas sida.</pre><pre>Från de äldre övergår jag snabbt till de yngre.\r\nMajoritetens skrivning är olycksbådande för de\r\nyngre. Det är förvånansvärt att\r\nungdomsbostadsstödet avvecklas samtidigt som\r\nungdomsboendedelegationen tvingas upphöra med\r\nsin pågående verksamhet.</pre><pre>Vad som sker med de nytillträdande på\r\nbostadsmarknaden om Danells förslag vinner gehör\r\nkan man bara ana sig till. Det är ungdomarna och\r\nde nytillträdande som kommer att få stryk. Varför\r\ngömmer ni från majoritetens sida\r\nungdomsfrågorna?</pre><pre>Herr talman! Jag har nu under den tid som stått till\r\nförfogande endast kortfattat och rapsodiskt hunnit\r\nberöra och beskriva några av de principiellt viktiga\r\nfrågorna.</pre><pre>Vi bor i ett land med en bra bostadsstandard. Nog\r\nborde det, herr talman, kunna slås broar som\r\ngjorde det möjligt för oss att i framtiden\r\ntillsammans föra en bostadspolitik som innebar att\r\nvi kunde rädda bostadsbeståndet och bygga vidare\r\npå nybyggnationssidan. Tillsammans byggde vi ett\r\nland, ett samhälle, där vi höll marknadskrafterna\r\nstången, kunde vi då säga. Jag hoppas att det\r\nbetänkande som vi i dag behandlar är en tillfällig\r\nlapsus och att i varje fall en del av\r\nregeringspartierna kommer oss till mötes.</pre><pre>Under de timmar vi nu har till förfogande skall vi\r\nregistrera hur ni från de olika partierna ser på de\r\nhär frågorna. Vi har lagt fram vårt förslag.\r\nVälkomna med idéer och synpunkter, Agne\r\nHansson m.fl., i årets och dagens bostadspolitiska\r\ndebatt!</pre><pre>Herr talman! Avslutningsvis yrkar jag bifall till\r\nutskottets hemställan under mom. 38. Jag yrkar\r\nockså bifall till reservationerna 1, 3, 15, 18, 21, 25\r\noch 30. Jag kommer vidare att begära rösträkning\r\nnär det gäller reservationerna 1, 3, 15, 18, 21, 25\r\noch 30.</pre><pre>Anf. 2  EVA ZETTERBERG (v):</pre><pre>Herr talman! Dagens bostadspolitiska betänkande\r\nspänner över en stor mängd olika bostadspolitiska\r\nfrågor. Här är det möjligt att beröra bara ett fåtal\r\nav dem.</pre><pre>Jag vill börja med den grundläggande frågan om de\r\nbostadspolitiska målen. Från Vänsterpartiet tycker\r\nvi att det finns all anledning att slå fast att rätten till\r\nen bra bostad till ett rimligt pris är en\r\ngrundläggande social rättighet, precis som rätten\r\ntill utbildning, rätten till god hälsa, m.m. Det är\r\ndärför litet förvånande, tycker jag, att\r\nutskottsmajoriteten i kommentaren till vår\r\nmeningsyttring och till den socialdemokratiska\r\nreservationen säger att det inte tjänar något syfte\r\natt fastslå den bostadspolitiska ambitionen -- det är\r\nredan så känt hur den sociala bostadspolitiken i vårt\r\nland skall utformas.</pre><pre>Från vänsterpartiets sida tycker vi att det finns all\r\nanledning att slå fast den bostadspolitiska\r\nambitionsnivån och utgångspunkten. Vi tycker att\r\nden i dag ifrågasätts i högsta grad -- det finns det\r\nkonkreta exempel på -- och därför är det viktigt att\r\nlägga fast kursen.</pre><pre>Som ett konkret exempel på hur den\r\nbostadspolitiska kursen ifrågasätts vill jag nämna\r\nbl.a. utskottets egen skrivning om utredningen om\r\nbostadsfinansieringen, Danellutredningen, där\r\nman klart och tydligt anger att utgångspunkten för\r\nutredningsuppdraget är att åstadkomma en\r\nminskad statsfinansiell belastning. Om det är\r\nhuvuduppdraget, är det väl inte att åstadkomma en\r\nbra bostad till rimligt pris som är utgångspunkten\r\nför utredningen! Redan där har man då kommit\r\nifrån den utgångspunkt som vi från Vänsterpartiet\r\nvill hålla fast vid.</pre><pre>Man kan också undra hur det kommer sig att en så\r\nstor och viktig utredning som Danells om\r\nbostadsfinansieringen får en veckas remisstid hos\r\nviktiga instanser. Är inte också det att ifrågasätta\r\nden sociala bostadspolitiken?</pre><pre>Jag tycker alltså att det finns all anledning att slå\r\nfast hur vår kurs skall se ut. Jag vill gärna fråga\r\nmajoritetens talesman hur det kommer sig att man\r\ninte ens anser det vara viktigt i det här\r\nsammanhanget.</pre><pre>Vad Ny demokrati anser om den saken är, tycker\r\njag, ställt utom allt tvivel. Ny demokratis\r\nrepresentant anser det inte ens vara viktigt att vara\r\nmed i debatten eller att över huvud taget infinna sig\r\ni kammaren när vi diskuterar de bostadspolitiska\r\nmålen. Det om något visar väl vad man anser om\r\nden här frågans vikt.</pre><pre>Från Vänsterpartiets sida anser vi att man definitivt\r\nkan diskutera hur systemet för subventioner till\r\nbostadssektorn skall se ut på sikt. Vi lade redan på\r\nhösten 1990 fram ett sådant förslag -- det fattades\r\ndå beslut om räntelånesystem i riksdagen. Vi\r\nupprepade den debatten här i höstas, och jag skall\r\ninte gå in på detaljerna i den igen. Jag vill bara\r\nfastslå att det finns förslag från\r\nSocialdemokraterna, Vänsterpartiet och\r\nMiljöpartiet, som då var representerat, om ett\r\nsystem som på lång sikt skulle kunna sänka statens\r\nkostnader för bostadssubventioner utan att det får\r\nde mycket negativa sociala konsekvenser som den\r\nborgerliga majoriteten i dag håller på att\r\nåstadkomma.</pre><pre>Jag vill också hävda att räntelånesystemet kan\r\nrevideras. Vi ansåg och anser fortfarande att det\r\ndär fanns detaljer som inte var särskilt bra. Jag kan\r\nnämna att vi vill återinföra de s.k. förvärvslånen,\r\nsom man redan tidigare tagit bort, i något reviderad\r\nform.</pre><pre>När man nu skall diskutera en total omläggning av\r\nbostadspolitiken och finansieringen tycker jag att\r\ndet är viktigt att man låter det gamla systemet gälla\r\ni avvaktan på det. Som Magnus Persson var inne på\r\nråder det i dag inom byggbranschen en total\r\nosäkerhet, som gör att ingen vill investera och\r\nsatsa. Det har regeringen i allra högsta grad\r\nmedverkat till.</pre><pre>I betänkandet finns det förslag som vi från\r\nVänsterpartiet -- och även Socialdemokraterna --\r\nhar framfört om ROT-verksamhet. Jag kan inte se\r\nannat än att det kan vara en oerhört viktig faktor\r\nför att komma åt arbetslösheten. Vi vet att den är\r\nsom högst inom just byggsektorn. Jag tror att det\r\nvore av avgörande betydelse att kunna satsa stora\r\nsummor på ROT-verksamhet för ombyggnad och\r\nreparationer. Det gäller bostäder, kontorslokaler,\r\nföretag och offentliga institutioner som sjukhus och\r\nskolor men också vatten- och\r\navloppsverksamheten.</pre><pre>När det gäller äldrebostäder instämmer vi i de\r\nreservationer som Socialdemokraterna avgivit om\r\natt det är viktigt att man satsar ordentligt på\r\näldreoboendet, att det finns minimikrav och att\r\nman när det gäller just äldrebostäder har\r\nminimikravet ''med kokskåp''.</pre><pre>En annan punkt som finns med i betänkandet gäller\r\nförköpslånen. Till skillnad från vad som är fallet på\r\nde punkter som jag tidigare talat om kan jag där\r\nkonstatera att utskottet har intagit en annan\r\nståndpunkt än regeringen, och det är mycket\r\nvälkommet. Att man från utskottsmajoritetens sida\r\nändå ville ha kvar möjligheten till förköpslån, trots\r\nvad regeringen angivit, tycker jag är mycket\r\npositivt.</pre><pre>När det gäller de förvärvslån som tidigare fanns till\r\nfamiljer med små inkomster som ändå ville kunna\r\nköpa sig ett eget hus undrar jag naturligtvis hur det\r\nkommer sig att kds inte ens vill följa upp sin egen\r\nmotion -- det är i stort sett det som behandlas i en\r\nkds-motion.</pre><pre>Ungdomsbostadsstödet har nämnts tidigare. Jag är\r\nväldigt överraskad över att både stödet och\r\ndelegationen skall avskaffas. Man skulle av det\r\nkunna tro att det i dag inte finns någon större\r\nbostadsbrist för ungdomar, att vi har ordnat upp\r\nden frågan. Men jag tror att samtliga här vet att så\r\ninte är fallet, utan att just ungdomar är en grupp\r\nsom har mycket svårt att komma ut på\r\nbostadsmarknaden och få sin första bostad. Jag har\r\ndärför väldigt svårt att förstå motiven till detta.</pre><pre>Det är enligt min mening mycket positivt att\r\nutskottets majoritet vill ge dispens när det gäller\r\nförnyelsebidragen, som särskilt kan användas i\r\nmiljonprogramområden. På så sätt kan man\r\nfullfölja det arbete som har påbörjats i bl.a.\r\nRinkeby, Göteborg och Botkyrka, som har nämnts\r\ni det här sammanhanget. Det är naturligtvis bra att\r\nNy demokrati har ställt upp på detta, men jag skulle\r\ngärna vilja att Agne Hansson förklarade varför den\r\nborgerliga majoriteten inte kunde ställa sig bakom\r\nförslaget. Vi har fått information om att förslaget\r\nmed stor sannolikhet kommer att genomföras med\r\nstörsta hast om det inte blir någon dispens. Det\r\nbetyder att pengarna går åt ändå. Varför skulle man\r\ndå inte i stället i lugn och ro och tillsammans med\r\nde boende i områdena genomföra detta på ett sätt\r\nsom är bra och som ändå inte kostar mer pengar?</pre><pre>Från Vänsterpartiets sida har vi också krävt att\r\ninvesteringsbidragen återställs till sin tidigare nivå\r\npå 9,3 %. Jag har också i fråga om detta mycket\r\nsvårt att förstå varför man sätter in åtgärden att\r\nsänka investeringsbidragen just nu. Just nu har vi ju\r\nstor byggarbetslöshet, vi har väldigt stora problem\r\natt få i gång byggen som behövs. Det är därför\r\nnödvändigt att sätta in olika åtgärder och\r\nstimulanser för att bostadsbyggandet inte skall\r\nsjunka till katastrofalt låga nivåer.</pre><pre>Jag vill också visa på de motioner Vänsterpartiet\r\nhar väckt vad gäller ekologiskt byggande.\r\nMajoriteten hävdar att boverket jobbar för fullt\r\nmed de här frågorna och att det därför inte skulle\r\nbehövas några ytterligare satsningar. Det är riktigt.\r\nVi vet att boverket jobbar med detta, och det är\r\nväldigt bra. Men vi tror att det behövs ytterligare\r\nstimulanser för att just få i gång ekologiskt\r\nbyggande och ombyggnader i större områden. Nu\r\nsker ju detta byggande i hög grad punktvis och i\r\nliten skala.</pre><pre>Jag vill också nämna det förslag Vänsterpartiet har\r\nom uppdelning av stora lägenheter. Vi vet i dag att\r\ntillgången på bostäder är väldigt ojämnt fördelad,\r\natt det finns ensamstående och par som bor i stora\r\nvillor och stora lägenheter och som, med litet hjälp\r\npå traven, gärna skulle byta till en mindre bostad\r\neller dela upp sin lägenhet eller villa för att göra det\r\nmöjligt för fler att få glädje av den bostaden. Vi tror\r\nalltså att de boende kan behöva hjälp med detta.\r\nDe skall inte själva behöva lägga ner så stora\r\nsummor på dessa åtgärder, och man borde därför\r\nkunna gå den väg vi har föreslagit. Vi vill därför ge\r\ndetta uppdrag till boverket.</pre><pre>Herr talman! Jag skall sluta med att hänvisa till\r\nVänsterpartiets meningsyttring, där vi har talat om\r\npå vilka punkter vi avviker från utskottsmajoriteten\r\noch instämmer i reservationer från\r\nsocialdemokrater. Jag vill också yrka bifall till vår\r\nhemställan vad gäller bostadspolitikens\r\növergripande mål och uppdraget till boverket\r\nangående stimulanser för ekologiskt byggande.</pre><pre>Anf. 3  AGNE HANSSON (c):</pre><pre>Herr talman! Först vill jag säga att jag håller med\r\nEva Zetterberg om att det är beklagligt att Ny\r\ndemokrati inte finner bostadspolitiken så viktig att\r\nden är värd besväret att närvara här vid\r\nbehandlingen av huvudbetänkandet om den\r\nbostadspolitiska inriktningen.</pre><pre>Eva Zetterberg tog också upp rätten till en bostad,\r\noch jag håller också med om att detta är viktigt. Jag\r\nvill hänvisa till vad som står i första meningen i\r\nregeringsdeklarationen: Bostadspolitiken inriktas\r\npå att alla skall ha möjlighet till en bra bostad till\r\nett rimligt pris.</pre><pre>Magnus Persson sade att vi bor i ett bra land med\r\nbra bostäder. Det är min förhoppning att vi\r\ntillsammans skall kunna lösa de problem vi har på\r\nbostadsmarknaden på ett sådant sätt att vi kan\r\nfortsätta att hålla en bra och hög bostadsstandard i\r\ndet här landet. Bostaden är av utomordentligt stort\r\nvärde för den enskilda människan, för tryggheten\r\noch för människans möjligheter att fungera och\r\nutvecklas väl i samhället.</pre><pre>Men bostadsmarknaden har problem, för\r\nnärvarande främst två. Vi har för det första\r\nbesvärande höga kostnader både för de boende och\r\nför statskassan. För det andra har vi en obalans i\r\nbyggandet. Från en mycket hög nyproduktion av\r\nbostäder och kontorslokaler under 1990 och 1991\r\nsjunker nu nybyggandet mycket kraftigt, samtidigt\r\nsom antalet tomma lägenheter ökar.</pre><pre>Ett minskat byggande medför inte enbart problem.\r\nDet ger också möjligheter att fördjupa\r\nmiljöambitionerna inom bygg- och\r\nbostadsområdet. Det finns tid att planera och\r\nexperimentera fram miljövänliga byggen och\r\nområden. Kapaciteten för underhåll och\r\nreparationer ökar.</pre><pre>Ombyggnadsverksamheten ökar nu också mycket\r\nsnabbt, och det är bra. Under år 1991 beviljades\r\npreliminärt beslut om bostadslån för ombyggnad av\r\n69 000 lägenheter, vilket är den högsta nivån\r\nnågonsin i det här landet. Detta är bl.a. en följd av\r\nde beslut som fattades av riksdagen på förslag av\r\nden nuvarande regeringen under december månad\r\nförra året.</pre><pre>För den här debatten är det kanske mer intressant\r\nhur de här problemen skall kunna lösas än vem som\r\när orsaken till problemen. Jag skulle naturligtvis\r\nmycket enkelt kunna hänvisa till den politik som\r\nhar lett fram till problemen. Den politiken har inte\r\nvi utan en tidigare regering haft ansvaret för. Jag\r\ntror inte som Magnus Persson att allt detta är den\r\nnuvarande regeringens fel. Magnus Persson blir ju\r\ninte trovärdig när han påstår att vi nu snabbt är på\r\nväg tillbaka till Lubbe Nordströms tid.</pre><pre>Kanske är det intressantare att studera hur de olika\r\npartierna föreslår att vi skall lösa de problem vi har\r\nframför oss. Det är väldigt svårt att se en\r\nkonsekvent linje i de socialdemokratiska förslagen\r\ni betänkandet. Den socialdemokratiska\r\nbostadspolitiken präglas just nu av stor vilsenhet\r\noch är full av motsägelser.</pre><pre>Vad vill Socialdemokraterna egentligen\r\nåstadkomma med sina alternativa förslag inom\r\nbostadspolitiken? De problem de vill åtgärda skulle\r\nju inte alls få någon lösning med de här förslagen,\r\ntvärtom skulle problemen på svensk\r\nbostadsmarknad förvärras. Det är tydligt att\r\nSocialdemokraterna inte riktigt vet hur de skall\r\nkomma bort från den återvändsgränd av dramatiskt\r\nstigande kostnader som deras egen regeringspolitik\r\nhar inneburit för boendet och som medfört att vi\r\nunder de senaste åren har fjärmat oss från de\r\nuppsatta målen för bostadspolitiken.</pre><pre></pre><pre>Å ena sidan vill Socialdemokraterna slå vakt om en\r\nsocial bostadspolitik, och man säger att målet för\r\nden sociala bostadspolitiken är lika viktigt i dag som\r\ntidigare, medan medlen för nå att målet måste\r\nförändras och anpassas till den aktuella situationen\r\noch de problem som finns att lösa. Det är lätt att\r\nhålla med om det, det gör jag också.</pre><pre>Å andra sidan kommer Socialdemokraterna\r\ntillbaka med samma förslag om detaljreglering och\r\nbostadsbyråkrati, som så kraftigt har bidragit till att\r\nvi har kommit in i denna återvändsgränd med\r\nökade kostnader och försämrad trygghet för de\r\nboende.</pre><pre>Å ena sidan anklagar Socialdemokraterna\r\nregeringen för att kraftigt dra ned\r\nbostadssubventionerna, samtidigt som de å andra\r\nsidan föreslår ännu större neddragningar av\r\nräntebidrag och kostnadsökningar för de boende\r\ngenom att införa räntelån.</pre><pre>Å ena sida vill Socialdemokraterna satsa mer på\r\nombyggnadsverksamhet, samtidigt som de å andra\r\nsidan vill ha räntelånen kvar, som är ett direkt hot\r\nmot ombyggnadsverksamheten.</pre><pre>Å ena sidan säger Socialdemokraterna sig vilja\r\nstimulera byggande och ombyggnad av kommunala\r\nlokaler, samtidigt som de å andra sidan vill ersätta\r\nde kommunala räntebidragen till äldreboende med\r\nräntelån, vilket innebär en gigantisk\r\nkostnadsöverföring från staten till kommunerna.\r\nHur skall kommunerna kunna bygga äldrebostäder\r\nmed sådana ekonomiska åtaganden såsom den\r\nkommunala ekonomin nu ser ut?</pre><pre>Å ena sidan begär Socialdemokraterna ett\r\nuttalande av riksdagen om värdet av de\r\nallmännyttiga företagen, medan de å andra sidan\r\nvill återinföra regler som sätter en tvångströja på\r\nallmännyttan, som gör att man där inte kan\r\nförvärva och avyttra för att utvecklas och fungera i\r\nkonkurrens med andra företag på\r\nbostadsmarknaden.</pre><pre>Å ena sidan talar Socialdemokraterna vackert om\r\nökad flexibilitet och ökad handikappanpassning i\r\näldreboendet, samtidigt som de vill öka\r\ndetaljregleringen och därmed försvåra för\r\nkommunerna att lokalt anpassa äldreboendet. Vad\r\nsom är mest förvånande är att socialdemokraterna\r\nåterigen vill försvåra för kommunerna att behålla\r\nålderdomshemmen. Det är en fråga som vi,\r\nvisserligen med motvilja från Socialdemokraterna,\r\nkunde rädda hem för några år sedan.</pre><pre>Var finns egentligen de samlade förslag som skulle\r\nkunna rädda byggandet, byggsysselsättningen och\r\nden nuvarande situationen på byggmarknaden,\r\nsom ni har anklagat Centern och regeringen för att\r\nförvärra?</pre><pre>Hur skall kommunerna i denna svåra\r\nkommunalekonomiska situation kunna bygga\r\näldrebostäder om huvuddelen av räntebidragen\r\növer en natt försvinner och övergår i lån?</pre><pre>Hur skall ombyggande komma i gång om samma\r\nräntebidrag över en natt ersätts av lån till räntan?\r\nHur skall fastighetsägarna förmås att satsa på\r\nombyggnation, när de vet att det inte blir möjligt att\r\nbelåna fastigheterna i framtiden när skulden växer\r\ni takt med ränteskulden för ombyggnaden?</pre><pre>Med en sådan motsägelsefull, trevande och därmed\r\nsuddig egen politik går det inte, Magnus Persson,\r\natt anklaga andra partier för inkonsekvens i\r\npolitiken.</pre><pre>I betänkandet, som är huvudbetänkande, finns 30\r\nreservationer. 23 av dem står Socialdemokraterna\r\nför. Under de socialdemokratiska regeringsåren låg\r\nantalet reservationer i huvudbetänkandet runt 120.\r\nDet har nu skett en reduktion med tre fjärdedelar.\r\nDet visar att Socialdemokraterna försöker göra\r\nstort väsen av en omorientering i bostadspolitiken,\r\nmen i det tysta accepterar och inser de att en\r\nändring i linje med vad som nu föreslås är\r\nnödvändig.</pre><pre>Jag har tagit fasta på att Magnus Persson är beredd\r\nat ta ansvar, och jag skall också så mycket jag kan\r\nmedverka till att hitta breda lösningar för att\r\nutveckla bostadspolitiken även i framtiden.</pre><pre>Förslagen i budgetpropositionen, som i sina\r\nhuvuddrag tillstyrks av utskottet, går ut på att för\r\ndet första få ned kostnaderna i byggandet och\r\nboendet och för det andra anpassa byggandet till en\r\nnivå, omfattning och jämnhet som motsvaras av\r\nbehov och förutsättningar samhällsekonomiskt och\r\nbostadspolitiskt.</pre><pre>Medlen är förenklingar, besparingar för att klara\r\nlåg ränta och låg inflation, som är mer avgörande\r\nför bostadssektorns kostnader än något annat, och\r\nen inriktning mot mer ombyggande och ökat\r\näldreboende när behovet av nybyggnad av bostäder\r\navtar.</pre><pre>Med anledning av förslagen i budgetpropositionen\r\ngör utskottet två tillkännagivanden till regeringen.\r\nDessutom tas ett utskottsinitiativ.</pre><pre>De s.k. förköpslånen avvecklas inte i den takt som\r\nregeringen föreslog. De som redan har dessa lån får\r\nbehålla dem så som var avsett när de togs. Nya lån\r\nfår också beviljas för år 1992. Det är\r\ntillfredsställande att det har gått att samla ett enigt\r\nutskott bakom en sådan lösning som är till gagn för\r\natt bevara våra mest utsatta skärgårdsområden och\r\nför att hindra att fastboendet minskar och ersätts av\r\nett ökat fritidsboende.</pre><pre>Med initiativrättens hjälp föreslår utskottet att\r\ntidpunkten för igångsättning av låntagarbyggda\r\negnahem för att få det högre investeringsbidraget\r\nflyttas fram till den 30 juni. Det gäller alla som\r\nansökt om lån före den 31 december 1991. Därmed\r\nundanröjs vissa administrativa problem, och en\r\nonödig nedgång i byggandet förhindras.</pre><pre>Det andra tillkännagivandet innebär att dispens för\r\nsista tidpunkten för ansökan om utbetalning av\r\nförnyelsebidrag skall kunna lämnas i särskilda fall. I\r\nden delen har en majoritet utan regeringspartierna\r\nskapats. Det är i grunden en praktisk fråga. Den är\r\ninte stor, men vi har valt att följa upp regeringens\r\nförslag i propositionen, och därför finns det en\r\nreservation från regeringspartierna på denna\r\npunkt.</pre><pre>Jag har inledningsvis samlat karakteriserat\r\nförslagen i de olika socialdemokratiska\r\nreservationerna. Låt mig enbart kommentera några\r\nreservationer som Magnus Persson kommenterade\r\noch några förslag som han berörde i sitt anförande.\r\nJag tänker inte kommentera Danells förslag,\r\neftersom det senare under våren kommer till\r\nriksdagen. Det blir då tillfälle att diskutera detta.\r\nJag tänker inte heller beröra bosparandet som\r\nMagnus Persson tog upp, eftersom det även på den\r\npunkten efter ett utredningsarbete kommer att\r\nläggas fram ett förslag till stimulerat bosparande\r\nsom vi får tillfälle att diskutera då.</pre><pre>Däremot vill jag kommentera reservation 6, enligt\r\nvilken Socialdemokraterna vill att riksdagen skall\r\ngöra ett uttalande om allmännyttans värde och att\r\nen total utförsäljning undviks. Men inga konkreta\r\nförslag framläggs. Min fråga är: Skall lex Malmö\r\nåterinföras eller vad menar Socialdemokraterna?\r\nEtt riksdagsuttalande i sig stärker och utvecklar\r\ninte allmännyttan på något sätt. Jag ser inte heller\r\nallmännyttans utförsäljning som något\r\nsjälvändamål, men om man skall utveckla\r\nallmännyttan måste den ha möjlighet att avyttra för\r\natt få pengar för att bygga nytt och utveckla på\r\nandra områden.</pre><pre>Magnus Persson tog även upp\r\nhandikappanpassningen. Detta kan man läsa om i\r\nreservation 12. Det kan vi alla skriva under på hur\r\nviktigt det är. Men några konkreta åtgärder för att\r\nförbättra för de handikappade och sjuka föreslås\r\ninte. Vad har Socialdemokraterna för åtgärder att\r\nföreslå för att göra handikappanpassningen bättre?\r\nEtt tillkännagivande av välkända självklarheter\r\nförbättrar inte situationen för de handikappade i\r\nboendet.</pre><pre>Så några ord om den s.k. byggutmaningen, som tas\r\nupp i reservation nr 13 och som man vill gå vidare\r\nmed. Ja, den är på intet sätt stoppad. Ingen har\r\nhindrat, och kan heller inte hindra, boverket att\r\nfortsätta med byggutmaningen. Och ännu bättre är\r\ndet om det här förenklingstänkandet kommer in i\r\ndet regelbundna produktionsarbetet. Därför tycker\r\njag inte att den här aktuella frågan är motiverad. Vi\r\nhar inte på något sätt lagt frågan om\r\nbyggutmaningen på is. Men vi tänker inte heller ge\r\ndirektiv, utan här måste det vara en utveckling som\r\nspontant går vidare.</pre><pre>Vad är egentligen syftet med dessa typer av förslag?\r\nMan begär ju uttalanden utan att ha några förslag\r\ntill konkreta åtgärder. Gör man så här därför att\r\nman inför den allmänna opinionen vill framstå som\r\nmera offensiv än regeringen, trots att man i själva\r\nverket inte är det? Eller försöker man möjligen\r\nreparera efter gamla försyndelser under\r\nregeringstiden? Socialdemokraterna har ju yrkat\r\navslag på en mängd förslag med samma inriktning\r\nsom tidigare centerförslag. Denna form av\r\nagerande ligger, tycker jag, mera i linje med\r\nuttrycket att vilja men inte kunna.</pre><pre>I reservation nr 25 kritiserar Socialdemokraterna\r\navvecklingen av tilläggslånen. Eva Zetterberg var\r\nockså inne på den frågan. Man hänvisar till en rad\r\nskrivelser som kommit in till utskottet.</pre><pre>Miljonprogramsområdena med hus yngre än 30 år\r\när ett stort problem. Därom råder inget tvivel. Det\r\nfinns i det här sammanhanget anledning att göra ett\r\nförtydligande. Huvuddelen av\r\ntillämpningsområdet för tilläggslånen togs bort\r\nredan av den förra regeringen. Det är således inte\r\npå grund av den nuvarande regeringens förslag som\r\nden stora ombyggnadsverksamheten beträffande\r\nbostäder yngre än 30 år i miljonprogramsområdena\r\nhar stoppats -- väl att märka!</pre><pre>Sedan något om SPAB. Jag vill verkligen\r\nunderstryka det som Magnus Persson sade här,\r\nnämligen att de anställda hos SPAB gör ett\r\nutomordentligt fint jobb. Det är en mycket\r\nkreditvärdig bank som sköter sin uppgift på\r\nkreditmarknaden utomordentligt bra.</pre><pre>Utskottet avstyrker enhälligt en moderatmotion\r\nmed förslag om att SPAB, Sveriges\r\nBostadsfinansierings AB, skall privatiseras. Det\r\nvore mycket oklokt att ändra nuvarande\r\nägarförhållanden i SPAB. SPAB behövs med sin\r\nnuvarande ägarform för att tillgodose behovet av\r\nmångfald och konkurrens på kreditmarknaden.\r\nDet vill jag gärna framhålla. Socialdemokraterna\r\nvill, säger man i reservation nr 15 och det berör\r\nmotiveringen -- i sak är vi inte oense -- ha en ännu\r\nstarkare skrivning om ett avslag. Jag tycker att det\r\när en onödig oro som reservanterna försöker så i\r\nden här frågan. Utöver vad jag själv nyss här anfört\r\nhar det även från regeringshåll framhållits, bl.a. av\r\nfinansministern, att några ändringar av\r\nägarförhållandena i SPAB inte är aktuella. Jag tror\r\nsåledes att jag kan lugna Magnus Persson på den\r\npunkten.</pre><pre>Herr talman! Med det anförda yrkar jag bifall till\r\nutskottets hemställan i betänkandet och avslag på\r\nsamtliga reservationer med undantag av\r\nreservation nr 27, som jag härmed yrkar bifall till.</pre><pre>Anf. 4  MAGNUS PERSSON (s) replik:</pre><pre>Herr talman! Först vill jag säga till Agne Hansson\r\natt jag inte tror att vi kommer att få samma\r\nsamhälle som Lubbe Nordströms. Det var ju en\r\nmardrömsfylld vardag som på den tiden mötte\r\nmänniskorna.</pre><pre>Jag är dock rädd för att det blir förslumning och att\r\ndärmed vissa bostadsområden i vårt land kommer\r\natt vara långt ifrån anständiga. På den punkten är\r\nvi kanske överens.</pre><pre>Agne Hansson sade att det före valet fanns, om jag\r\nminns rätt, 120 reservationer från olika partier. Ja,\r\nCentern är överkörd av Moderaterna när det gäller\r\nden förda bostadspolitiken. Det är en tragisk\r\nutveckling vi möter. Därför är nog svaret ganska\r\ngivet: Enigheten har manglats i långbänk bakom\r\nregeringens förhängen. Sedan kommer det dunkla\r\nskrivningar.</pre><pre>Agne Hansson vill inte kommentera Georg Danells\r\nförslag särskilt mycket, och det kan jag ha respekt\r\nför. Men jag hoppas att det inte innebär att man\r\nbara sväljer och accepterar. Vi accepterar inte den\r\nprincip som Georg Danell har spikat.</pre><pre>När jag lyssnade på Agne Hansson undrade jag hur\r\nhan skulle kommentera de 3,4 miljarder som\r\nregeringspartierna nu drar in. Jag undrade vad\r\nAgne Hansson skulle säga med anledning av det jag\r\nsade i mitt första inlägg.</pre><pre>Den 27 september 1990 sade Agne Hansson i\r\nUddevalla att målet för centerns bostadspolitik är\r\natt få ner hyran med 30 %.</pre><pre>Erling Bager sade den 2 september i\r\nFalköpingstidningarna: Med vår politik räknar vi\r\nmed besparingar på ca 50 000 per lägenhet. Han\r\nhade träffat både byggmästare och byggjobbare\r\nsom sagt att det kunde bli dubbelt så mycket.</pre><pre>Calle Bildt har sagt att det skall bli billigare.</pre><pre>Herr talman! Det vidriga är att man nu handlar\r\nstick i stäv mot vad man sagt.</pre><pre>Sedan tycker jag att man bör följa upp den s.k.\r\nbyggutmaningen på ett eller annat sätt. Vi sätter\r\ninte tvångströja på Allmännyttan, Agne Hansson!\r\nMen vi är djupt oroade, i likhet med vad man är hos\r\nSPAB. Ni skriver ju att privatiseringsdiskussioner\r\npågår i regeringskansliet -- Anne Wibble får tycka\r\nvad hon vill, men det är i alla fall vad ni säger i\r\nbetänkandet.</pre><pre>Anf. 5  AGNE HANSSON (c) replik:</pre><pre>Herr talman! Magnus Persson säger att Centern är\r\növerkörd i de bostadspolitiska frågorna. Det är\r\nklart att jag bestrider detta påstående. Jag kan visa\r\npå konkreta förslag även i detta betänkande. Vi har\r\nt.o.m. ändrat förslag i centerpartistisk riktning i\r\nutskotten.</pre><pre>Magnus Persson envisas med att kommentera\r\nGeorg Danell. Jag kan säga att vi senare kommer\r\natt beröra de sakerna. När det gäller hans teknik\r\nmed enhetssubvention, bassubvention och\r\nprioritering till normalbostad vill jag påpeka att det\r\nrör sig om krav som vi i Centern under många år\r\nhar drivit och slagits mycket för.</pre><pre>Indragningarna om 3,4 miljarder är en\r\nnödvändighet. För att vi skall klara målsättningen\r\nlåg ränta och låg inflation är det nödvändigt att\r\nminska de offentliga utgifterna. Eftersom\r\nbostadssektorn svarar för 54 miljarder av de\r\noffentliga utgifterna i dag, måste naturligtvis även\r\nbostadssektorn medverka i den politik som är\r\noerhört viktig för boendet. Det gäller alltså att få\r\nner kostnaderna genom låga räntor och låg\r\ninflation.</pre><pre>En räntesänkning om 1 % skulle innebära ungefär\r\n300 kr. lägre månadshyra för en trerumslägenhet,\r\nsamtidigt som statens stöd för boendet skulle\r\nminska med mer än 1 miljard kronor. Detta visar i\r\nalla fall något hur viktigt det här är.</pre><pre>I valrörelsen sade vi att hyrorna inte får fortsätta att\r\nöka. Men jag vet inte med mig att jag har sagt att\r\ndet kan vara möjligt att sänka hyrorna. I varje fall\r\nmåste man minska ökningstakten. Vi hänvisade till\r\nskattereformen och möjligheterna att sänka\r\nmomsen på mat och boende -- de två viktigaste\r\nnyttigheterna.</pre><pre>Vi har lyckats med det första steget, och vi arbetar\r\nvidare för att lyckas även med det andra steget, när\r\nman framöver skall prioritera skattesänkningarna.\r\nDärmed tycker jag att vi redan har haft framgång\r\nmed den politik som vi presenterat.</pre><pre>Skall lex Malmö komma tillbaka, Magnus Persson,\r\neller vad menar ni med ert tal om allmännyttan?</pre><pre>Anf. 6  MAGNUS PERSSON (s) replik:</pre><pre>Herr talman! Agne Hansson efterlyste tidigare\r\nsamverkan. Låt mig säga att vi naturligtvis är\r\nberedda till samverkan. Vi vill ha en bostadspolitik\r\ndär man fördelar kostnaderna över tiden.</pre><pre>Räntelånen förvandlas inte över en natt. Vi har fått\r\nstryk i den frågan, men den kvarligger naturligtvis\r\ntills vidare. Lagt kort ligger.</pre><pre>Sedan efterlyste Agne Hansson samlade förslag. Vi\r\nhar i vår socialdemokratiska motion sagt att\r\nbeställarna, byggarna, redan från ett objekts\r\nbörjan borde få veta vilka förutsättningar som\r\ngäller i verkligheten, från start till färdigställande.\r\nNu har vi en klantig regering som kommer med\r\nolika förslag, vilket innebär att t.ex. HSB halverar\r\nsin produktion. Det slår sysselsättningsmässigt på\r\nett mycket olyckligt sätt.</pre><pre>Vi vill också ha 250 milj.kr. mer, och vi vill bygga\r\nut inom ROT-sektorn. Det betyder jobb. Det är de\r\nkonkreta förslag som vi har. Politik är att vilja,\r\nAgne Hansson. Jag hoppas att Centern kommer\r\ntillbaka till de bostadssociala målen. Sådana mål\r\nhar Centern haft under en lång följd av år. Vi har\r\nslagit broar. Vi har tillsammans kunnat matcha\r\nbostadsfrågorna på ett ganska hyggligt sätt. Jag\r\ntycker bara att Agne Hansson nu har kommit i fel\r\nsällskap. Kanske kan det näraliggande påsklovet\r\ngör att han rätar på ryggen, så att vi när den s.k.\r\ntilläggspropositionen kommer kan finna att\r\nCentern har kunnat påverka de förslag som jag\r\negentligen hoppas inte kommer. Vilan under någon\r\nvecka bör kunna ge litet klarare riktlinjer.</pre><pre>Det faktum att byggjobbarna nu går arbetslösa\r\nborde också stämma till eftertanke. Agne Hanssons\r\npartibroder Börje Hörnlund är\r\narbetsmarknadsminister. Kombinationen av dessa\r\ndelar är mycket viktig om vi skall komma någon\r\nvart.</pre><pre>Herr talman! Diskussionen om de handikappade\r\nvisar att det erfarenhetsmässigt är de som ofta\r\nkommer i kläm när boendet är i uppenbar fara. Det\r\när det vi menar med den reservationen. Det är\r\ningen tvångströja. Samma sak gäller äldreboendet,\r\nAgne Hansson. Vi vill ha en ministandard som\r\nsäger vad som bör gälla. Sedan får ansvaret\r\ndelegeras till kommunerna. Det är inget petande i\r\nbyråkrati.</pre><pre>Jag beklagar än en gång att Ny demokrati lyser med\r\nsin frånvaro i dagens bostadspolitiska debatt. Men\r\ndet visar också vilken vikt man fäster vid boendet.\r\nJag tror att många är besvikna på att de inte är med\r\ni den debatt som vi för i dag.</pre><pre>När det gäller den framtida finansieringen av\r\nboendet skall vi inte vara främmande för att\r\nfastighetsskatten kan ge oss en väg att vandra för att\r\nklara de segregationsproblem som finns mellan nya\r\noch gamla områden. Tänk på det under ätandet av\r\npåskägg och annat, Agne Hansson!</pre><pre>Anf. 7  AGNE HANSSON (c) replik:</pre><pre>Herr talman! Magnus Persson har inte rätt till\r\nnågon mer replik i vårt replikskifte, men jag frågar\r\nmig hur det blir med hyrorna om de\r\nsocialdemokratiska förslagen genomförs. 50 %\r\nökning under de senaste tre regeringsåren, 120 %\r\nhyreshöjning sedan 1982 är facit. Jag hoppas att vi\r\nskall kunna straffa detta facit med den omläggning\r\nav bostadspolitiken som nu görs.</pre><pre>Till det måste man också ha klart för sig, Magnus\r\nPersson, att era räntelån och ert\r\nbostadsfinansieringssystem inte löser problemet\r\nmed kostnaderna. Det blir en tillfällig lösning i\r\nbörjan, men problemet kommer igen i form av\r\nhögre hyror längre fram. Det är naturligtvis inte\r\nbättre. Det är hela tiden en tickande\r\nkostnadsbomb, som dessutom pressar inflation och\r\nräntor uppåt. Inflation och räntor som det är så\r\nviktigt att få ned för att klara boendekostnaderna\r\npå sikt. Därför är detta den enda hållbara\r\nekonomiska vägen att vandra.</pre><pre>Man måste, som jag sade tidigare, även inom\r\nbostadssektorn vara beredd att avstå just för att\r\ngarantera tryggheten även i framtiden. Gör man\r\ninte det riskerar man att hela finansieringssystemet\r\nklappar ihop. Då om någonsin kommer verkligen\r\nalla boende att drabbas av högre kostnader. Då är\r\ndet inte fråga om några få procent, utan då kommer\r\ndet att bli många som får gå ifrån sina hem.</pre><pre>Inte heller ser jag några förslag till lösningar av\r\narbetslösheten på byggmarknaden, som Magnus\r\nPersson tidigare talade om. Jag frågar mig\r\nfortfarande varför man först vill ge subventioner till\r\nkommunerna, men sedan med den andra handen ta\r\ntillbaka väldigt mycket mer genom att i\r\nräntelånesystemet lägga över kostnaden från staten\r\ntill kommunerna. Är man på väg -- jag är oroad för\r\ndet också -- att försvåra för kommunerna att bygga\r\nbättre och väl anpassade ålderdomshem för\r\nframtiden? Jag hoppas inte det. Men jag blir orolig\r\nnär jag känner igen tidigare förslag som vi nu har\r\nfått bort.</pre><pre>Förste vice talmannen anmälde att Magnus Persson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 8  EVA ZETTERBERG (v) replik:</pre><pre>Herr talman! Till Agne Hansson vill jag säga att det\r\när bra om vi är överens om att det är en social\r\nbostadspolitik som skall föras. Jag tycker faktiskt\r\natt det är oklart i det här betänkandet och i den\r\nandemening som den borgerliga regeringen sprider\r\nomkring sig huruvida vi är överens om det. Men det\r\när bra att Agne Hansson anser det.</pre><pre>Jag vill också hävda att vi är överens om vikten av\r\natt hålla nere inflation och ränta. Det har oerhört\r\nstor betydelse för kostnaderna i boendet. Men jag\r\ntycker att Agne Hansson gör ett stort misstag när\r\nhan beskriver oss, och jag antar att han även\r\ninkluderar Vänsterpartiets politik, som\r\nmotsägelsefulla. Vad olika förslag handlar om är att\r\nse frågorna på både kort och lång sikt.</pre><pre>På kort sikt anser vi definitivt att man inte kan gå in\r\nmed så här oerhört drastiska besparingar och\r\nnedskärningar inom boendesektorn. Det är\r\ntvärsom här man måste satsa för att rädda jobb, för\r\natt rädda byggandet. Det är där våra förslag om att\r\nhöja tillbaka investeringsbidraget och att sätta in\r\nomfattande sysselsättning genom ROT-program\r\nkommer in.</pre><pre>Det är naturligtvis bra att ombyggnad av så många\r\nsom 69 000 lägenheter kom i gång under 1991. Men\r\njag undrar om Agne Hansson tycker att det är\r\ntillräckligt. Vi vet ju att det finns tusentals\r\narbetslösa byggarbetare i landet som i dag kostar\r\nstaten en hel del i arbetslöshetsunderstöd. Vore det\r\ninte betydligt bättre att sätta i gång riktiga arbeten\r\ndär människor med dessa kvalifikationer kan göra\r\nbehövliga insatser?</pre><pre>Vad gäller ekologiskt byggande och att tänka mer\r\nmiljömässigt tog Agne Hansson upp att det är den\r\nmöjlighet man har i dagens byggkris, när många\r\nföretag inte vill sätta i gång nybyggande. Men\r\nvarför säger ni då inte ja till vårt förslag om att satsa\r\nytterligare på ekologiskt byggande i flerfamiljshus?\r\nVore inte det en utmärkt idé? I dag finns det bara\r\nsmå öar där man satsar på att bygga ekologiskt.</pre><pre>Vi var helt på det klara med att räntelånesystemet\r\nskulle ge minskade subventioner, men det skulle\r\nlöpa under mycket lång tid och inte göras på detta\r\nmycket drastiska sätt. Agne Hansson säger att det\r\nställer väldiga krav på kommunerna och\r\nifrågasätter hur det går ihop med indragningen av\r\nbidrag till kommunerna i dag. Men från\r\nVänsterpartiets sida är vi inte intresserade av de här\r\nindragningarna. Vi anser att de 7,5 miljarder i\r\nindragna bidrag till kommunerna som har\r\ndiskuterats inte är att föredra. Vi tycker att det är\r\nhelt andra vägar man skall gå.</pre><pre>Jag förstår att Agne Hansson inte vidare vill\r\nkommentera Georg Danells förslag eftersom\r\nCentern i andra sammanhang har talat om att man\r\nogillar det. Men det är ändå det förslag som\r\ndiskuteras i dag. Inom Vänsterpartiet tycker vi att\r\ndet vore oerhört beklagligt om förslaget\r\ngenomfördes.</pre><pre>Anf. 9  AGNE HANSSON (c) replik:</pre><pre>Jag kan i och för sig gärna återupprepa vad som står\r\ni regeringsdeklarationen när det gäller\r\nbostadspolitiken, men jag skall inte förlänga\r\ndebatten med det. Jag hänvisar till den debatt vi har\r\nnär det gäller målen för bostadspolitiken. Eva\r\nZetterberg säger att man inte vill gå så fort fram när\r\ndet gäller besparingar och att syftet med räntelånen\r\när att hålla kostnaderna nere och skjuta dem\r\nframför sig. Men problemet med räntelånen är ju,\r\nförutom vad jag här har berört, att de är helt\r\nomöjliga att sätta i sjön just nu, oavsett regering.\r\nDe enormt höga realräntor som vi har här i landet --\r\nde har aldrig tidigare varit så höga -- innebär\r\noerhört stora kostnader både för hushållen och för\r\nstatsmakterna. På fem år skulle man inte få någon\r\nbesparing, utan ökade kostnader, om de\r\nfallskärmar som ligger i Socialdemokraternas och\r\nVänsterpartiets förslag skulle vecklas ut. Inte heller\r\npå den punkten, Eva Zetterberg, är räntelånen att\r\nrekommendera. De ger inte den effekt som ni tror.\r\nJag har flera gånger givit uttryck för uppfattningen\r\natt det är viktigt att man inte går för snabbt fram\r\nnär man förändrar i systemen. Men det är ändå\r\nviktigt att man går framåt eftersom den sköra\r\nsamhällsekonomin annars kan vackla, och vi vet ju\r\nhur det då går med räntorna; det har vi sett på\r\nandra håll. Det är inte till fördel för de boende. Om\r\ndet är tillräckligt med den ombyggnadsverksamhet\r\nsom är beviljad -- det är den högsta någonsin i det\r\nhär landet -- kan man ha olika uppfattningar om.\r\nJag skulle gärna se att man kunde öka den\r\nytterligare. Jag är förvånad att den inte ökar mer.\r\nHuvudförslagen för ROT-programmet finns ju\r\nfortfarande kvar här i landet.</pre><pre>Anf. 10  EVA ZETTERBERG(v) replik:</pre><pre>Jag tror att vi är överens när det gäller betydelsen\r\nav att få ned räntan. Men jag tror ändå att det\r\nföreslagna systemet skulle kunna fungera eftersom\r\ndet är tänkt att vara över en mycket lång period; det\r\nrör sig om minst 20 år som systemet skulle fungera.\r\nDärför tycker jag att den tillfälliga ränteuppgång\r\nsom vi har just nu inte skall få avstyra ett i och för\r\nsig bra förslag. Jag vill påminna Agne Hansson om\r\natt det har kommit signaler från bl.a. Bengt\r\nWesterberg, som ju är företrädare för regeringen.\r\nHan har uttalat stor sympati och sagt att han tror att\r\ndet är något i den här stilen som kommer. Jag måste\r\nsäga att jag blev oerhört förvånad när Georg Danell\r\nkom med sina förslag. Där fanns ingenting av\r\nsamstämmighet med Bengt Westerberg. Agne\r\nHansson och Centerpartiet vill inte gå för snabbt\r\nfram. Men är det inte just det man gör i dag? Varför\r\ntycker då inte Agne Hansson med Centerpartiet\r\noch den borgerliga majoriteten att man kan ha kvar\r\ni stort sett det system vi har i dag tills vi har ett\r\ngenomtänkt nytt förslag? Hade inte det varit\r\nbetydligt bättre? Vad gäller\r\nombyggnadsverksamheten är det bra att Agne\r\nHansson också är intresserad av att stimulera till\r\nfler jobb. Jag hoppas att Agne Hansson fortsätter\r\ndiskussionen med Börje Hörnlund för att få till\r\nstånd mer arbete inom ROT-sektorn. Det är precis\r\ndet vi behöver. Varje byggnadsarbetare som i dag\r\ngår arbetslös är ett slöseri för samhället. Dessutom\r\ninnebär det ju en destruktiv tillvaro. Jag tror att det\r\när viktigt att man sätter in alla åtgärder för att\r\ntillvarata kunniga utbildade personer inom\r\nbyggområdet.</pre><pre>Anf. 11  AGNE HANSSON (c) replik:</pre><pre>Herr talman! Tiden räckte inte i den förra repliken\r\ntill att besvara frågan från Ewa Zetterberg om miljö\r\noch satsningar på boendemiljön. Jag vill gärna\r\nsvara på de frågor jag får. Jag tycker också att detta\r\när viktigt. Men jag förstår egentligen inte varför\r\nman är så orolig. I boverket är man observant på\r\ndetta och där driver man frågorna vidare. Det är\r\nmotivet till varför man inte har tillstyrkt den motion\r\nsom Eva Zetterberg har lagt. Jag tror att arbetet\r\nkommer att gå vidare. Det är nödvändigt och det är\r\nviktigt. När vi diskuterar frågan om att gå snabbt\r\nfram gäller det dels de besparingar i beståndet som\r\nvi diskuterar i betänkandet och som rör de 3,4\r\nmiljarder som det handlar om på helår, dels\r\nnyproduktionen. Den debatten får vi väl ta när vi\r\nser vilket regeringens förslag blir efter Georg\r\nDanells utredningsförslag när det gäller den\r\nframtida produktionen. Jag tror att det är viktigt att\r\nman går försiktigt fram i båda fallen. När det gäller\r\nden fråga vi behandlar i dag anser jag att man kan\r\nklara det beting som har lagts på bostadssektorn.\r\nMen det är naturligtvis viktigt att man inte tar i\r\nalltför drastiskt när man går vidare. Det har Georg\r\nDanell också betonat i sin utredning när det gäller\r\nbeståndet. När det gäller\r\nombyggnadsverksamheten hoppas jag, som sagt,\r\natt den kommer i gång ännu mer än vad\r\nansökningarna och besluten om lån visar. Jag har\r\nförhoppningar om det eftersom de regler som styr\r\ndet ROT-program som lades fram 1983 finns kvar,\r\nmed några undantag. Jag tror att man måste\r\nkomma bort från tanken att det, så fort man styr\r\növer från nybyggnad till ombyggnad etc., skulle\r\nvara fråga om att plussa på subventioner i ett redan\r\nexisterande subventionssystem. Man måste hitta\r\nandra mekanismer som gör att marknaden själv och\r\nde som äger fastigheterna kan agera mer fritt, ha\r\nvalfrihet och satsa när det är lönsamt. Det är det\r\nsom ligger bakom den idé regeringen så småningom\r\nkommer att föreslå riksdagen, nämligen att man\r\nskall få göra fondavsättningar till reparationer och\r\nombyggnad. Det ger fastighetsägarna möjlighet att\r\nrusta och bygga om sina lokaler under\r\nlågkonjunktur, när det är som mest lönsamt.\r\nDärmed tror jag att man löser en hel del av\r\nproblemen.</pre><pre>Förste vice talmannen anmälde att Eva Zetterberg\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 12  LENNART NILSSON (s) replik:</pre><pre>Herr talman! Jag kommer från den del av landet\r\nsom vi bohuslänningar brukar kalla Sveriges\r\nframsida. Det finns en del baksidor med att bo på\r\nden framsidan. Jag tänker då på de attraktiva\r\nkustsamhällen som finns, inte minst utefter\r\nvästkusten. Många rika människor har kunnat köpa\r\nupp de fastigheter som finns i kustsamhällena.\r\nDetta har lett till att många hus står obebodda en\r\nstor del av året. Därmed utarmas den service som\r\nde fast boende har haft: butiker får slå igen osv.\r\nDetta har varit ett omdiskuterat problem i många\r\når. Man har försökt pröva olika lösningar och man\r\nhar gjort utredningar. Vi bohuslänningar skulle\r\nnaturligtvis önska att man hade haft en förvärvslag\r\ndär man kunde pröva olika typer av förvärv. Då\r\nskulle de människor som vill bo hela året i de här\r\nsamhällena för att upprätthålla servicen kunna få\r\ndel av fastigheterna.</pre><pre>Tyvärr får vi konstatera att det inte är någon\r\nframkomlig väg, eftersom det inte finns en\r\nmajoritet för det i riksdagen. Man har ändå försökt\r\ngöra det möjligt för människor att bo kvar i dessa\r\nsamhällen genom att de fått s.k. förköpslån till\r\nlägre ränta för sina köp. Detta har byggt på att\r\nkommunen har kunnat förköpa fastigheten. Sedan\r\nhar man gått in med räntebidrag, motsvarande det\r\ns.k. tomt- och grundberedningsbeloppet för att inte\r\nminst barnfamiljerna skall kunna köpa hus som blir\r\nlediga till försäljning.</pre><pre>Jag är naturligtvis glad att ett enigt utskott står\r\nbakom förslaget att dessa lån skall finnas kvar. Nu\r\nskrivs det i betänkandet att det här skall kunna\r\nlämnas tills vidare, men samtidigt står det att det\r\nskall få gälla för 1992. Regeringen ville ju ta bort\r\ndessa den 1 januari 1992, men nu ändrar vi på det i\r\nriksdagen.</pre><pre>Jag skulle vilja ställa en fråga till Agne Hansson\r\nmed utgångspunkt i att vi haft gemensamma\r\nintressen. Inte minst har Centerpartiets företrädare\r\ni en del av kommuner i Bohuslän drivit frågan att\r\nbehålla dessa lån. Är Agne Hansson och\r\nCenterpartiet beredda att se till att det blir möjligt\r\ntill förmånliga lån även efter 1992? Problemen\r\nkommer naturligtvis att kvarstå även efter det här\r\nåret. Skulle vi gemensamt kunna utforma en\r\npolitik, som leder fram till att dessa samhällen inte\r\ndör ut, att människor skall kunna köpa fastigheter\r\noch få förmånliga lån?</pre><pre>Anf. 13  AGNE HANSSON (c):</pre><pre>Herr talman! Först vill jag uttala samma\r\ntillfredsställelse som Lennart Nilsson över att det\r\nhar varit möjligt att komma dithän där vi nu är med\r\nförköpslånen. Frågan sträcker sig kanske längre\r\ntillbaka i tiden än vad Lennart Nilsson tänkte sig.\r\nRedan förra året skulle man enligt ett förslag från\r\nden tidigare regeringen avveckla förvärvslånen för\r\ndem som redan hade fått lån under en treårsperiod.\r\nTill detta kom den nuvarande regeringens förslag\r\natt befintliga lån skulle avvecklas, inte på tre år\r\nutan på ett år, samtidigt som nya lån skulle stoppas.</pre><pre>Utskottet föreslår nu att de som har fått förvärvslån\r\nbeviljade får behålla dem hela den tid som var\r\navsett när beslut om lånen fattades. Dessutom skall\r\nnya tillkommande lån kunna beviljas under 1992.\r\nDet är vad utskottet säger i sitt betänkande i dag.</pre><pre>Jag hoppas att det under det här året skall vara\r\nmöjligt för oss att hitta lösningar för att kunna\r\nvärna fastboendet i dessa områden, som är så\r\nutsatta. Men problemet är inte helt enkelt. Både\r\nden förra regeringen och den nuvarande regeringen\r\nhar varit på väg att ta bort dessa lån. Men jag\r\nhoppas att Lennart Nilsson och jag nu kan fortsätta\r\natt arbeta för att kunna hitta en vettig lösning,\r\nantingen lagstiftningsvägen eller finansiellt.</pre><pre>Anf. 14  LENNART NILSSON (s):</pre><pre>Herr talman! Jag noterar med tillfredsställelse att\r\nom Agne Hansson kan klara sitt parti för\r\nframtiden, tror jag att jag kan klara mitt. Det\r\nhandlar om viktiga ting för de människor som det\r\nberör, inte om några stora pengar. Jag hoppas att\r\nCentern och Socialdemokraterna skall kunna hitta\r\nen lösning för framtiden som innebär att man på ett\r\neller annat sätt kan lösa de problem som dessa lån\r\nhar varit avsedda att avhjälpa.</pre><pre>Överläggningen var härmed avslutad.</pre><pre>(Beslut fattades efter 6 §.)</pre><pre>6 §  Vissa frågor om hyreslagstiftning m.m.</pre><pre>Föredrogs</pre><pre>bostadsutskottets betänkande</pre><pre>1991/92:BoU15 Vissa frågor om hyreslagstiftningen\r\nm.m.</pre><pre>Anf. 15 LENNART NILSSON (s):</pre><pre>Herr talman! Frågan om hyreslagstiftningen är en\r\nviktig fråga för alla människor som vill ha en bra\r\nbostad. Vi ser nu med oro på vissa uttalanden, där\r\ndet framgår att man försökt föra in det hela på en\r\nväg som leder bort från hyresgästernas starka\r\nställning i sitt boende.</pre><pre>Vi kan konstatera att hyreslagskommitténs arbete\r\nhar avvecklats -- man behandlar inte de frågor som\r\när viktiga för att stärka hyresgästernas ställning. Så\r\nsent som i dagens Morgoneko kunde man höra\r\nminister Reidunn Laurén göra ett uttalande kring en\r\ndiskussion som hade förevarit. Hon sade att det inte\r\nalls är säkert att bruksvärdessystemet kommer att\r\nfinnas kvar i framtiden. Reportern frågade om inte\r\ndet innebär att man kommer att införa\r\nmarknadshyror. Ja, det kan man säga, svarade\r\nministern.</pre><pre>På område efter område leder den borgerliga\r\npolitiken till ofrihet. Man talar ibland om valfrihet,\r\nmen det leder till ofrihet för de människor för vilkas\r\nboende det är helt nödvändigt att det finns en stark\r\nlagstiftning som stärker inte minst deras\r\nbesittningsskydd.</pre><pre>Vi socialdemokrater har i några reservationer\r\nanfört att vi vill slå vakt om bruksvärdessystemet.\r\nNu är det föremål för en utvärdering. Med oro läser\r\nman de uttalanden som görs från ministerhåll och\r\nsom leder bort från hyresgästernas starka ställning\r\noch det bruksvärdessystem som vi har i dag. Det\r\nstämmer överens med de farhågor som vi hade inte\r\nminst i valrörelsen. Från Centerpartiets sida och\r\näven från Moderaternas sade man: Nej, vi skall inte\r\ninföra några marknadshyror, vi skall slå vakt om de\r\nsystem som finns.</pre><pre>Det är bara att konstatera, att för varje gång som\r\ndet läggs fram en proposition i riksdagen som\r\nhandlar om hyreslagstiftningen, leder det bort från\r\nde system som vi så ofta har varit överens om, i\r\nvarje fall i de stora partierna bortsett från\r\nModeraterna, som naturligtvis vill företräda dem\r\nsom har hand om fastigheterna och dem som har\r\npengar. Men de har inte slagit vakt om dem som är\r\nsvaga i dessa sammanhang. Och de svaga\r\ngrupperna när det gäller boendet är hyresgästerna.\r\nDärför behövs en stark lagstiftning på det här\r\nområdet som inte försämrar hyresgästernas\r\nbesittningsskydd utan tvärtom stärker det på olika\r\nsätt.</pre><pre>Vi vill utveckla besittningsskyddet inte minst för\r\nlokalhyresgäster. Vi har haft en lagstiftning på det\r\nhär området under tre år. Tidigare har man sagt inte\r\nminst från Centerpartiets sida att det borde göras\r\nen utvärdering. Det har nu gått tre år, och vi\r\nbedömer situationen som sådan att det nu finns en\r\ndel underlag för att göra en utvärdering. Tyvärr\r\nmåste vi konstatera att inte ens där vill Centern\r\nvara med och göra en sådan utvärdering för att se\r\nom det finns olika områden i fråga om lokalhyror\r\nsom behöver förbättras.</pre><pre>Det hela är naturligtvis tragiskt. Allt som nu\r\nhandlar om lagstiftning på det här området leder\r\nbort från det som vi har slagit vakt om i vårt\r\nsamhälle. Därför finns det anledning att utgå från\r\natt den politik som kommer att bedrivas -- om jag\r\nhar tolkat statsråden rätt -- kommer att leda bort\r\nfrån bruksvärdessystemet, och den kommer att\r\nleda till marknadshyror och till att många\r\nmänniskor, inte minst i Stockholms innerstads\r\nattraktiva områden, många gamla människor,\r\ntvingas att flytta därifrån därför att marknaden\r\nkommer att råda. Det leder fram till att hyrorna\r\ntrissas upp i dessa attraktiva områden. Då är det\r\nhelt enkelt marknaden och plånboken som styr.</pre><pre>Det är ju det som vi har varit så oroliga för, att det\r\nskall bli så. Därför måste vi slå vakt om\r\nbruksvärdessystemet.</pre><pre>Inom bruksvärdessystemets ram finns det\r\nnaturligtvis möjligheter att se på olika faktorer,\r\nvilket man också har gjort när hyresgäströrelsen\r\nhar förhandlat med fastighetsägarna om olika\r\nsaker, lägesfaktorer och annat. Vi\r\nSocialdemokrater vill slå vakt om det här systemet,\r\noch därför vill vi ju inte minska hyresgästernas\r\nmöjligheter. Tvärtom bör skyddet för de svaga\r\nstärkas, och de svaga i det här sammanhanget är ju\r\ninte fastighetsägarna -- de har alltid klarat sig.\r\nHyresgästernas ställning måste stärkas.</pre><pre>Herr talman! Med det anförda ställer jag mig\r\nbakom samtliga reservationer som jag har berört,\r\nmen jag yrkar bifall endast till reservationerna 1\r\noch 4, som är fogade till detta betänkande.</pre><pre>Anf. 16  EVA ZETTERBERG (v):</pre><pre>Herr talman! Den borgerliga regeringen och\r\nborgerliga partier i allmänhet brukar tala mycket\r\nom valfrihet och om hur man skall stärka den\r\nenskilda människans ställning. Det ställer nog de\r\nflesta av oss bakom, vilket också Vänsterpartiet\r\ndefinitivt gör. När det sedan kommer till frågan om\r\nhur valfriheten och den enskilda människans\r\nställning skall stärkas brukar vi ha väldigt olika\r\nuppfattningar.</pre><pre>Just hyreslagstiftningen är ett väldigt tydligt\r\nexempel på detta. Vi i Vänsterpartiet och\r\nSocialdemokraterna har genom olika motioner\r\nvelat stärka den enskilde hyresgästens ställning för\r\natt värna om den egna bostaden. Men det säger den\r\nborgerliga majoriteten tvärt nej till.</pre><pre>Av utskottsbetänkandet framgår det: ''Det är\r\nnaturligt att målsättningen för ett fördjupat\r\nboendeinflytande fastläggs av de som är berörda.\r\nEnligt utskottets mening finns det med hänvisning\r\ntill vad som nu anförts och med hänsyn till\r\npågående överväganden inte anledning för\r\nriksdagen att ge regeringen till känna\r\nönskvärdheten av åtgärder för att stärka\r\nhyresgästernas ställning.'' Detta är precis att tala\r\nemot en förstärkning av hyresgästernas ställning\r\nsamt en ökning av valfriheten och möjligheterna för\r\nden enskilde hyresgästen. Jag har därför väldigt\r\nsvårt att se talet om ökad valfrihet som annat än\r\nallmänna uttalanden och schabloner, som används\r\ninom politiken från de borgerliga partiernas sida.</pre><pre>I detta betänkande tas frågor om\r\nbruksvärdessystemet upp. Man hänvisar till\r\nhyreslagskommittén och den utvärdering som skall\r\nvara klar till sommaren. Vi i Vänsterpartiet är helt\r\nklara över att det finns många rätt stora brister i\r\nbruksvärdessystemet. Enskilda hyresgäster som\r\ninte har en stark förhandlingspart bakom sig kan\r\nkomma i kläm. Om den enskilde hyresgästen för\r\nsitt ärende vidare till hyresnämnden är\r\nmöjligheterna att driva saken vidare rätt små. Det\r\nfinns i dag ingenting som den enskilde hyresgästen\r\nkan göra för att förmå hyresvärden att lämna\r\nuppgifter om likvärdiga lägenheter etc. Det finns en\r\nrad sådana exempel som visar hur bristfälligt\r\nbruksvärdessystemet är.</pre><pre>Vad leder då detta till för slutsatser? Jo, för min och\r\nVänsterpartiets del leder det till att\r\nbruksvärdessystemet måste förstärkas och till att\r\nman bör se efter vilka ytterligare krav som kan\r\nställas för att den enskilde hyresgästen tillsammans\r\nmed hyresgästorganisationen, tillsammans med\r\nandra eller alldeles på egen hand skall kunna driva\r\nsin sak och kräva att hyresvärden mobiliserar och\r\nlägger fram bevis för hur likvärdiga lägenheter\r\nbedöms. Men det här betänkandet ger uttryck för\r\nraka motsatsen.</pre><pre>I det som jag har tagit del av från\r\nhyreslagskommitténs betänkande talas det inte\r\nnågonting om hur man skall kunna stärka den\r\nenskilde hyresgästens ställning.</pre><pre>En annan viktig punkt som tas upp i betänkandet är\r\nfrågan om bostadsanvisningslagen. De borgerliga\r\npartierna anser det över huvud taget inte vara\r\nnödvändigt vare sig med en bostadsanvisningslag\r\neller med bostadsförmedlingar runt om i landets\r\nkommuner. Vi tycker att det är bra att det finns en\r\nbostadsanvisningslag, men att också den är för\r\nsvag. Det är viktigt att bostadsanvisningslagen\r\nförstärks. Man skall kunna kräva att varje kommun\r\nhar en bostadsförmedling. I små kommuner kan ju\r\nbostadsförmedlingen vara väldigt anspråkslös eller\r\nskötas av en nämnd som har andra uppgifter. Men\r\ndet skall vara obligatoriskt att det skall finnas en\r\nbostadsförmedling i varje kommun.</pre><pre>Särskilt vi som bor i Stockholm vet hur viktigt\r\nkravet på en bostadsförmedling är. I dag föreslår\r\nman att bostadsförmedlingen i landets största\r\nkommun skall läggas ner och verksamheten skall\r\ntas över av privata fastighetsägare. Därför framstår\r\nkravet på att förstärka bostadsanvisningslagen som\r\nännu viktigare än tidigare, då vi avgav vår motion.</pre><pre>Herr talman! Jag vill hänvisa till min\r\nmeningsyttring som är fogad till detta betänkande.\r\nJag yrkar också bifall till reservation 1 och till min\r\nmeningsyttring i vad gäller bostadsanvisningslagen.</pre><pre>Anf. 17  BIRGER ANDERSSON (c):</pre><pre>Herr talman! Det betänkande som vi nu diskuterar\r\nhar rubriken Vissa frågor om hyreslagstiftningen\r\nm.m. Det låter inte så spännande, men om man\r\ntänker efter är vi alla i stort sett berörda av\r\nhyreslagstiftningen.</pre><pre>Det är därför viktigt att vi har en lagstiftning som är\r\nså lättillgänglig som möjligt. Nu gällande hyreslag\r\nhar sitt ursprung i lagen om nyttjanderätt till fast\r\negendom. Den lagen kom till redan 1907.\r\nHyresbestämmelserna har därefter ändrats vid\r\nolika tillfällen. De många ändringarna har minskat\r\nhyreslagens överskådlighet. De nuvarande\r\nbestämmelserna i hyreslagen är både krångliga och\r\nsvåröverskådliga. Även många fackmän upplever\r\nden nu gällande hyreslagen som svårtillgänglig.</pre><pre>Det innebär att nuvarande hyreslag inte tillgodoser\r\nde krav som kan ställas på modern lagstiftning.\r\nRiksdagens lagutskott framhöll under 1983/84 års\r\nriksmöte att hyresbestämmelserna var\r\nkomplicerade och svåröverskådliga. Så småningom\r\ntillsatte den dåvarande socialdemokratiska\r\nregeringen en parlamentarisk utredning. I\r\nnovember 1989 utsåg regeringen fyra\r\nriksdagsledamöter med ett justitieråd som\r\nordförande att ingå i kommittén. Kommittén antog\r\nnamnet 1989 års hyreslagskommitté. Till kommittén\r\nknöts ett antal experter.</pre><pre>Kommitténs uppgift var att se över\r\nhyreslagstiftningen. Utöver att komma med förslag\r\ntill ändringar i hyreslagen ingick också att göra en\r\nspråklig översyn av hyreslagen. Dessutom ingick i\r\ndirektiven att utreda vissa frågor inom annan\r\nhyresrättslig lagstiftning, främst\r\nhyresförhandlingslagen och\r\nbostadsförvaltningslagen.</pre><pre>Kommittén valde att först behandla frågor som\r\nberör hyreslagen och den språkliga översynen av\r\nlagen. I november 1991 lämnade 1989 års\r\nhyreslagskommitté sitt betänkande Ny hyreslag.</pre><pre>Betänkandet kännetecknas av ett stort samförstånd\r\nmellan i kommittén ingående ledamöter. Det fanns\r\nen stor vilja hos ledamöterna att söka\r\nsamförståndslösningar. Det tror jag att Hans Göran\r\nFranck som liksom jag också ingick som ledamot i\r\nkommittén kan intyga.</pre><pre>Eftersom flera av Socialdemokraternas\r\nreservationer till detta betänkande visar stora\r\nlikheter med vad som 1989 års\r\nhyreslagstiftningskommitté i stor enighet har\r\nföreslagit, vill jag beröra några av kommitténs\r\nförslag.</pre><pre>Kommittén föreslår omfattande ändringar i nu\r\ngällande bestämmelser om förverkande av\r\nhyresrätten till en bostadslägenhet vid bristande\r\nhyresbetalning. Vi anser att nuvarande\r\nbestämmelser är för stränga och därför bör ändras.\r\nGenom kommitténs förslag minskas antalet\r\navhysningar. Vi föreslår också ett bättre skydd för\r\nlokalhyresgäster i fråga om hyra av lokaler.</pre><pre></pre><pre>Kommittén tar också upp störningar i boendet. En\r\nviktig tanke i kommitténs förslag är att ta vara på\r\nmöjligheter att lösa störningsproblem på annat sätt\r\nän genom avhysning. Men vi förslår också en\r\nsärskild regel för mycket grava störningsfall.</pre><pre>När det gäller bostadshyresgästens bytesrätt\r\nföreslår vi att treårsspärren slopas. Det innebär att\r\nden nuvarande begränsningen av bytesrätten\r\nbortfaller för bostadshyresgäster som fått\r\nlägenheten genom byte och innehaft den mindre än\r\ntre år. Vi föreslår också en slopning av lagregeln om\r\natt den nya bostadshyresgästen vid ett\r\nlägenhetsbyte är ansvarig för gamla skulder. Det\r\nvar några exempel på förslag till ändringar i\r\nhyreslagen.</pre><pre>Eftersom hyreslagen är en lag som är av stort\r\nintresse för gemene man, har kommitténs strävan\r\nvarit att göra hyreslagen så lättillgänglig som\r\nmöjligt. Men ämnets svårighetsgrad har satt\r\nmycket bestämda gränser för lättillgängligheten.\r\nKomplicerade sakliga sammanhang kan inte\r\nförenklas mer än till en viss gräns.</pre><pre>Nu är betänkandet ute på remiss. Remisstiden går\r\nut den 25 maj.</pre><pre>Det talades nyss om bruksvärdessystemet. Statens\r\ninstitut för byggnadsforskning har i uppdrag att se\r\növer bruksvärdessystemet. Arbetet bedrivs med\r\nmålsättningen att översynen skall vara färdig senast\r\nden 1 juli 1992.</pre><pre>I ett interpellationssvar den 19 mars 1992 sade det\r\nansvariga statsrådet att hon ville invänta och se\r\nresultatet av utvärderingen av\r\nbruksvärdessystemet. Statsrådet sade också: ''Jag\r\nkan lugna såväl Magnus Persson som Birger\r\nAndersson med att regeringen avser att ta sig an\r\ndessa frågor med stor kraft.'' Som jag redan tidigare\r\nhar framhållit bereds, eller kommer att beredas, i\r\ndepartementet de flesta av de frågor som tas upp i\r\nreservationerna till betänkandet.</pre><pre>Fru talman! Jag yrkar bifall till utskottets\r\nhemställan.</pre><pre>Anf. 18  LENNART NILSSON (s) replik:</pre><pre>Fru talman! Jag blev litet konfunderad när jag\r\nhörde Birger Andersson. Vem pratar Birger\r\nAndersson egentligen för? Pratar han i sin\r\negenskap av utredare i hyreslagskommittén, som\r\ninte fick fortsätta, eller representerar han\r\nmajoriteten, som anser att man skall försvaga\r\nhyresgästernas ställning?</pre><pre>Jag respekterar Birger Anderssons mening att man\r\nbör stärka hyresgästernas ställning. Men den går\r\ntvärtemot det resonemang som regeringspartierna\r\nnu för, inte minst med utgångspunkt i det vi hörde\r\ni morse. Där talades det från Reidunn Lauréns sida\r\nom att man skulle göra det lättare att vräka\r\nstörande hyresgäster. Det rimmar illa med det\r\nBirger Andersson här sade, att det inte skulle vara\r\nså enkelt att vräka människor.</pre><pre>Vi har i vårt land en folkrörelse som representerar\r\nen stor mängd hyresgäster i en fin demokrati. För\r\natt kunna bemöta fastighetsägarna och deras\r\njuridiska expertis och kompetens har man bildat en\r\nstark hyresgäströrelse. Regeringen driver nu, efter\r\nvad man kan förstå, den politiken att man skall slå\r\nsönder dessa fria organisationer, i syfte att försvaga\r\nhyresgästernas ställning till förmån för\r\nfastighetsägarna, så att de kan sparka ut folk litet\r\nhur som helst.</pre><pre>Jag skulle vilja ställa en fråga till Birger Andersson,\r\noch jag hoppas att jag får ett rakt svar. Jag är orolig\r\nför att man är på väg att avveckla\r\nbruksvärdessystemet. Det var inte avsikten med\r\nutvärderingen. Den skulle gälla på vilka punkter\r\nman skulle göra förändringar. Är Birger Andersson\r\noch hans Centerparti förespråkare för att vi skall ha\r\nett bruksvärdessystem även i fortsättningen? Jag\r\nhoppas att jag kan få ett svar på det. Jag respekterar\r\nBirger Anderssons synpunkter och\r\nsamförståndsanda när det gäller dessa frågor. Men\r\ntyvärr är det bara att konstatera att de rimmar illa\r\nmed den verklighet vi i dag lever i, med den\r\nfyrpartiregering vi har.</pre><pre>Anf. 19  BIRGER ANDERSSON (c) replik:</pre><pre>Fru talman! Jag skall svara på Lennart Nilssons\r\nfrågor genom att säga följande. I 1989 års\r\nhyreslagskommitté ingick fyra politiker: två\r\nsocialdemokrater, en moderat och jag själv från\r\nCentern. Jag tycker därför att det fanns anledning\r\natt redovisa huvuddragen. I kommittén fanns en\r\nstor samstämmighet. En del av de synpunkter som\r\nframförs i reservationer från den\r\nsocialdemokratiska gruppen sammanfaller med det\r\nvi diskuterade i hyreslagskommittén. Det är\r\nnaturligt att man inväntar remissvaren och den\r\nbehandling och beredning som behöver göras. Så\r\nvar det också under den tid Socialdemokraterna\r\nsatt i regeringsställning. Detta är komplicerade\r\nfrågor.</pre><pre>När vi hade interpellationsdebatten med statsrådet\r\nLaurén fick vi intrycket att man skulle ta itu med\r\ndessa frågor med kraft så fort man hade fått in\r\nremissvaren och synpunkterna när det gäller\r\nbruksvärdessystemet från statens institut för\r\nbyggnadsforskning. Magnus Persson och jag fick ett\r\nlöfte i detta sammanhang att en proposition skulle\r\nkomma under nästa riksmöte.</pre><pre>Det uttalande i tidningen i dag som Lennart Nilsson\r\ntydligen syftar på gäller hyresförhandlingslagen.\r\nDär har Centern och även Folkpartiet och\r\nModeraterna hela tiden reserverat sig. Jag har här\r\ndet senaste betänkandet framför mig,\r\n1990/91:BoU9. Vi vill förenkla\r\nförhandlingssystemet. Vi anser att hyresgästerna i\r\nberörd fastighet skall kunna förhandla. Det skall\r\nvara en grupp eller förening av berörda hyresgäster.\r\nI dag är det en stor organisation som absolut skall\r\nstå bakom förhandlingarna för hyresgästernas del.\r\nDetta är ingen nyhet för Lennart Nilsson, om han\r\nhar läst reservationerna i tidigare betänkanden.</pre><pre>Vi har från Centerns sida sagt att vi vill behålla\r\nbruksvärdessystemet. Men vi har också sagt att vi\r\nvill göra en utvärdering. Eva Zetterberg har sagt att\r\nman även från Vänsterpartiets sida är beredd att\r\ngöra justeringar i bruksvärdessystemet. Jag är litet\r\nförvånad över att Socialdemokraterna inte alls är\r\nberedda att göra några ändringar. Vi vill vänta på\r\nutvärderingen och se vilket resultat den visar.\r\nSedan får vi utifrån det ta ställning till vilka\r\nförändringar som eventuellt kan behöva göras i\r\nsystemet.</pre><pre>Anf. 20  LENNART NILSSON (s) replik:</pre><pre>Fru talman! Jag måste säga till Birger Andersson att\r\nhyresgäströrelsen inte har något monopol på\r\nförhandlingar om hyrorna.</pre><pre>Anf. 21  HANS GÖRAN FRANCK (s):</pre><pre>Fru talman! Jag tar till orda i denna debatt därför\r\natt jag dels har varit ledamot och ordförande i\r\nlokalhyreskommittén, dels har varit ledamot i den\r\nhyreslagskommitté som Birger Andersson har\r\nberört.</pre><pre>\r\nJag är förvånad över att man från majoritetens sida\r\ninte kan gå med på en behövlig utvärdering av\r\nlokalhyreslagstiftningen. Från praktiskt taget alla\r\nde organisationer som företräder\r\nlokalhyresgästerna, nu senast från\r\nKöpmannaförbundet, har man påtalat att\r\nutvecklingen har blivit allvarlig för\r\nlokalhyresgästerna. Lagstiftningen har nu varit i\r\nkraft i mer än tre år. Det finns möjligheter att göra\r\nen utvärdering. Jag vill fråga Birger Andersson om\r\nhan och hans parti inte ställer sig bakom att en\r\nsådan utvärdering kommer till stånd.</pre><pre>När det gäller hyreslagstiftningen är jag något\r\nförvånad över att det tog två månader innan man\r\nsände ut det förslag som vi hade framlagt från\r\nkommitténs sida. Sedan utsträcker man remisstiden\r\nså långt som till den 25 maj. Slutligen talar\r\nstatsrådet, som naturligtvis inte är närvarande, om\r\natt en lagrådsremiss kan komma först till hösten.\r\nDå undrar jag verkligen: När kommer denna\r\nproposition, om den över huvud taget kommer?</pre><pre>Det är en form av förhalningstaktik som man här\r\nbedriver i en fråga som är en het potatis för delar\r\nav regeringen. Jag är inte överraskad över att vissa\r\ndelar av regeringen gör det. Däremot är jag\r\nförvånad över att de inom bostadsutskottet som har\r\nvarit pådrivande nu inte har mera kurage. Det är\r\nolyckligt att man inte driver på mera, för det finns\r\nnu verkligen behov av de ändringar som har\r\nföreslagits av hyreslagskommittén. Särskilt tänker\r\njag då på det mycket stora antal vräkningar som nu\r\nförekommer; det var 6 000 under förra året.</pre><pre>Det märkliga med det uttalande av statsrådet\r\nLaurén som vi lyssnade på var att hon inte nämnde\r\nnågonting om det oroande med detta stora antal\r\nvräkningar. Vad hon talade om -- åtminstone i det\r\npressmeddelande som gick ut -- var att det skulle bli\r\nbättre bestämmelser för att avvisa störande\r\nhyresgäster. I övrigt tog inte uttalandet fasta på de\r\npositiva och konstruktiva förslag som syftade till att\r\nstärka hyresgästernas ställning. Men på den här\r\npunkten är möjligtvis Birger Andersson mera\r\ninformerad om vad regeringen har för avsikter.</pre><pre>Till sist vill jag säga något om att man har lagt ned\r\ndenna hyreslagskommitté. Jag hörde aldrig någon\r\ninvändning från Birger Andersson, att även den\r\nandra delen av hyreslagskommitténs uppgifter\r\nskulle behandlas och utredas på parlamentariskt\r\nvis. Det gällde hyresgästinflytande vid ändrings-\r\noch förbättringsarbeten, det gällde\r\nbostadsförvaltningslagen och tillstånd till förvärv av\r\nhyresfastighet. På alla dessa områden finns det ett\r\nbehov av en förändrad lagstiftning.</pre><pre>Nu säger regeringen att detta skall handläggas inom\r\ndepartementet. Då undrar man verkligen vad det\r\nkan bli, med hänsyn till att de ministrar som har\r\nhand om dessa frågor ju inte har en överdrivet\r\npositiv inställning till dem. Den parlamentariska\r\nutredningen hade behövt fortsätta sitt arbete, om\r\nman verkligen vill stärka hyresgästernas ställning.</pre><pre>Anf. 22  BIRGER ANDERSSON (c):</pre><pre>Fru talman! Jag vill börja med hyreslagstiftningen.\r\nHans Göran Franck satt ju som ordförande i\r\nlokalhyreskommittén. De ändringar som\r\ngenomfördes efter det att kommittén hade lagt fram\r\nsitt förslag trädde i kraft den 1 januari 1989. Vi har\r\nfrån Centerns sida vid några tillfällen i\r\nbostadsutskottet lagt fram förslag om vissa smärre\r\njusteringar. Men till allmän överraskning har Hans\r\nGöran Franck inte anslutit sig till våra förslag, utan\r\nhan har följt majoritetslinjen.</pre><pre>När det gäller önskemålet om utvärdering av\r\nlagstiftningen säger vi från Centerns sida: Vi har ju\r\nhaft den här lagen under tre år. Ofta är dessa\r\nhyreskontrakt mångåriga. Det har varit mycket\r\nstora skiftningar i konjunkturen. Vi har haft en\r\növerhettning, och nu har vi alltså en lågkonjunktur.\r\nI varje fall på de flesta orter har man nu en stark\r\nställning som hyresgäst när det gäller att\r\nomförhandla, eller förhandla sig till nya\r\nkontraktsbestämmelser. Vi tycker att det är\r\nvärdefullt att man även får ta del av vad som har\r\nhänt under det senaste året. Jag tror att även Hans\r\nGöran Franck, om han tänker efter litet, vill se vad\r\nsom har hänt under den senaste tiden när det gäller\r\nhyresutvecklingen för lokalhyresgästerna.</pre><pre>Jag vill gärna säga att jag tror att det blir nödvändigt\r\nmed en utvärdering. Men jag tycker att önskemålet\r\nfrån Socialdemokraternas sida kommer alltför\r\ntidigt. Låt oss vänta ett tag till och se på\r\nutvecklingen! Hyreskontrakten mellan\r\nlokalhyresgäster och fastighetsägare är mångåriga,\r\noch för att vi skall få ett tillförlitligt resultat måste\r\nvi alltså vänta ytterligare en tid innan det kan\r\nkomma en utvärdering.</pre><pre>Hans Göran Franck nämnde också 1989 års\r\nhyreslagskommittés arbete. Jag tycker inte att det är\r\nfel med en lång remisstid, utan jag tycker tvärtom\r\natt det är riktigt. I vårt arbete i kommittén upplevde\r\nåtminstone jag att det var mycket komplicerade\r\nfrågor. Det innebär alltså att de remissorgan som\r\nfår ta del av det betänkande vi lämnat verkligen\r\nmåste ha tid på sig att komma med synpunkter.</pre><pre>I interpellationsdebatten -- som Hans Göran\r\nFranck tyvärr inte hade möjlighet att närvara vid,\r\ntrots att det var han som hade framställt\r\ninterpellationen -- lovade ju statsrådet att ta itu\r\nmed de här frågorna med kraft.</pre><pre>Anf. 23  HANS GÖRAN FRANCK (s):</pre><pre>Fru talman! Min linje när det gäller\r\nlokalhyreslagstiftningen har varit alldeles klar. Jag\r\ngick på samma linje som majoriteten i kommittén,\r\noch jag har också vidhållit den ståndpunkten.</pre><pre>Men det som är avgörande i nuvarande läge, och\r\näven har varit det i åtminstone ett års tid, är att man\r\nverkligen får till stånd en utvärdering. Och en\r\nutvärdering tar tid, om man vill göra den seriöst. En\r\nutvärdering när det gäller dessa frågor kan inte vara\r\nkonjunkturanpassad, utan det är nödvändigt att få\r\nden till stånd nu. På den här punkten är\r\nkonsumentorganisationerna ense. Att inte Birger\r\nAndersson delar den uppfattningen kan jag inte\r\ngöra så mycket åt.</pre><pre>Slutligen: När det gäller bostadshyresgästerna kan\r\nman enligt min mening mycket väl tala om att man\r\nmed kraft skall göra saker och ting, men då bör ju\r\nockså orden motsvaras av handlingar. Det som\r\nhittills är gjort är en fördröjning och en långhalning\r\nav frågan. Dessutom har det i dag gjorts uttalanden\r\nsom är negativa ur hyresgästernas synpunkt.</pre><pre>Anf. 24  BIRGER ANDERSSON (c):</pre><pre>Fru talman! Till att börja med vill jag påminna\r\nHans Göran Franck om att lagutskottet redan\r\n1983/84 uttalade att hyreslagen var svårtillgänglig\r\noch svåröverskådlig. Men det dröjde ganska många\r\når innan Socialdemokraterna kom med förslaget att\r\ntillsätta en utredning. Jag tycker att vi tillsammans\r\narbetade mycket fint i utredningen och lade fram\r\npositiva och konstruktiva förslag.</pre><pre>Men jag kan också understryka att det var mycket\r\nkomplicerade frågor. Jag tycker alltså att det är\r\nvärdefullt med en lång remisstid. Ofta blir det ju så\r\natt man från oppositionshåll, oberoende av om det\r\när Socialdemokraterna eller vi som sitter i\r\nopposition, klagar över att remisstiderna är för\r\nkorta; vi hörde ju det tidigare här i en annan fråga.</pre><pre>Att hyreslagskommittén inte blev helt färdig med\r\nvad man skulle göra enligt direktiven,\r\nsammanhänger bl.a. med att ordföranden själv\r\nbegärde entledigande beroende på att han hade en\r\nmängd andra arbetsuppgifter. Sedan har man också\r\nfrån departementets sida sagt att man är beredd att\r\nta itu med det som återstår enligt direktiven. Det\r\nbereds alltså inom departementet.</pre><pre>Anf. 25  HANS GÖRAN FRANCK (s):</pre><pre>Fru talman! Det är mera angeläget att Birger\r\nAndersson driver på i dessa frågor, i stället för att\r\nförsvara en långhalning.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande bostadsutskottets\r\nbetänkanden 1991/92:BoU16 och BoU15.</pre><pre>Bostadsutskottets betänkande BoU16</pre><pre>Mom. 1 (det grundläggande bostadspolitiska\r\nmålet)</pre><pre>Först biträddes reservation 1 av Oskar Lindkvist\r\nm.fl. med 113 röster mot 13 för meningsyttringen\r\nav Eva Zetterberg i motsvarande del. 136\r\nledamöter avstod från att rösta.</pre><pre>Härefter bifölls utskottets hemställan med 140\r\nröster mot 127 för reservation 1 av Oskar Lindkvist\r\nm.fl. 1 ledamot avstod från att rösta.</pre><pre>Mom. 2 (införande av det s.k. räntelånesystemet)</pre><pre>Utskottets hemställan bifölls med 141 röster mot\r\n127 för reservation 3 av Oskar Lindkvist m.fl.</pre><pre>Mom. 8 (uppdrag till boverket angående ekologiskt\r\nbyggande m.m.)</pre><pre>Utskottets hemställan bifölls med 249 röster mot 13\r\nför meningsyttringen av Eva Zetterberg i\r\nmotsvarande del. 1 ledamot avstod från att rösta.</pre><pre>Mom. 16 (ägarförhållandena i SBAB)</pre><pre>Utskottets hemställan med godkännande av\r\nutskottets motivering bifölls med 139 röster mot\r\n126 för utskottets hemställan med godkännande av\r\nmotiveringen i reservation 15 av Oskar Lindkvist\r\nm.fl.</pre><pre>Mom. 23 (stöd till ROT-verksamheten)</pre><pre>Utskottets hemställan bifölls med 141 röster mot\r\n126 för reservation 18 av Oskar Lindkvist m.fl. 1\r\nledamot avstod från att rösta.</pre><pre>Mom. 28 (begränsning av räntebidragen för ny-\r\noch ombyggnader av bostäder)</pre><pre>Utskottets hemställan bifölls med 140 röster mot\r\n128 för reservation 21 av Oskar Lindkvist m.fl.</pre><pre>Mom. 38 (utbetalning av förnyelsebidrag)</pre><pre>Reservation 27 av Agne Hansson m.fl. bifölls med\r\n139 röster mot 128 för utskottets hemställan. 1\r\nledamot avstod från att rösta.</pre><pre>Mom. 42 (investeringsbidraget)</pre><pre>Utskottets hemställan bifölls med 140 röster mot\r\n127 för reservation 30 av Oskar Lindkvist m.fl.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU15</pre><pre>Mom. 1 (åtgärder för att stärka hyresgästernas\r\nställning)</pre><pre>Utskottets hemställan bifölls med 139 röster mot\r\n127 för reservation 1 av Oskar Lindkvist m.fl.</pre><pre>Mom. 4 (bruksvärdessystemet)</pre><pre>Utskottets hemställan bifölls med 141 röster mot\r\n126 för reservation 4 av Oskar Lindkvist m.fl.</pre><pre>Mom. 7 (bostadsanvisningsskyldighet)</pre><pre>Utskottets hemställan bifölls med 197 röster mot 14\r\nför meningsyttringen av Eva Zetterberg. 42\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>7 §  Information från regeringen om den\r\nsvenska Europapolitiken</pre><pre>Anf. 26  Statsrådet ULF DINKELSPIEL (m):</pre><pre>Fru talman! Händelserna följer slag i slag på\r\nintegrationsområdet, och det är kanske inte helt\r\nlätt att få en överblick av läget. Jag finner det därför\r\nangeläget att från tid till annan -- och som\r\nuppföljning av tidigare lämnad information här i\r\nriksdagen -- redogöra för vad som hänt och vad som\r\npågår. Detta sker inte minst mot bakgrund av den\r\nallt bredare debatt som börjar komma i gång.</pre><pre>I dag vill jag informera om</pre><pre>-- läget vad gäller EES</pre><pre>--  förberedelserna för medlemskapsförhandlingen</pre><pre>--  den särskilda informationssatsning som nu\r\nförbereds i regeringskansliet</pre><pre>Fru talman! EES-förhandlingarna, som inleddes i\r\njuni 1990, avslutades som bekant den 14 februari i\r\når. Då enades man om lösningar av de sista\r\nutestående frågorna, som rörde den judiciella\r\nkontrollen av hur EES-avtalet skall tillämpas och\r\ntolkas, hur tvister mellan parterna skall lösas samt\r\nhur konkurrensrättsliga ärenden skall handläggas.\r\nDe kompromisser som förhandlarna har enats om\r\när klart tillfredsställande för svensk del.</pre><pre>På initiativ av EG-parlamentet har delar av avtalet\r\nvarit föremål för en andra granskning av EG-\r\ndomstolen. Förhoppningsvis kan vi få ett positivt\r\nbesked från domstolen i morgon den 10 april. Om\r\ninga komplikationer tillstöter kan avtalet\r\nundertecknas den 11 maj i samband med ett\r\nministermöte i Bryssel.</pre><pre>En inom utrikesdepartementet utarbetad\r\ndepartementspromemoria har under tiden gått ut\r\npå remiss. Med den tidtabell som nu gäller avser\r\nregeringen att förelägga riksdagen en proposition\r\nom Sveriges anslutning till EES-avtalet under\r\nandra hälften av maj. Siktet är fortsatt inställt på att\r\navtalet skall träda i kraft den 1 januari 1993, men\r\nen viss försening kan inte uteslutas.\r\nRatificeringsproceduren kan dra ut på tiden i något\r\nannat medlemsland.</pre><pre>Fru talman! EES-avtalet innebär ett viktigt steg\r\nnärmare EG. Men det utgör inte en tillräcklig bas\r\nför vårt förhållande till EG i ett längre perspektiv.\r\nSkälet är enkelt: Gemenskapen är inne i en\r\ndynamisk utvecklingsfas med siktet inställt på en\r\nfortsatt breddning och fördjupning av\r\nintegrationen.</pre><pre>Det handlar inte längre enbart om den\r\ngemensamma, gränslösa marknaden -- hur viktig\r\ndenna än är -- utan om något mycket mera:</pre><pre>--  ett närmare utrikes-  och säkerhetspolitiskt\r\nsamarbete,</pre><pre>--  ett ekonomiskt och monetärt samarbete som\r\nskall leda fram till en ekonomisk och monetär\r\nunion,</pre><pre>--  sociala frågor inkl. arbetsmarknads-  och\r\njämställdhetsaspekterna,</pre><pre>--  miljövård,</pre><pre>--  energifrågor,</pre><pre>--  forskning m.m.</pre><pre>Det handlar om vår rätt att på likställd fot\r\nmedverka i detta arbete.</pre><pre>Det ligger i vårt nationella intresse att delta fullt ut\r\ni den process som nu pågår för att bygga ett nytt\r\nEuropa, grundat på en varaktig fredsordning och\r\nstabil ekonomisk tillväxt. Vi delar Gemenskapens\r\nlångsiktiga mål -- det som kallas ''la finalité\r\npolitique''. Och vi har välkomnat Europeiska\r\nrådets möte i Maastricht, som har tagit ett historiskt\r\nsteg på vägen mot ett allt närmare förbund mellan\r\nde europeiska folken. Ett fritt och öppet Europa\r\ndär demokrati, mänskliga rättigheter,\r\nmarknadshushållning och välfärd för de enskilda\r\nmänniskorna är ledstjärnor för politiken -- inte bara\r\npå vår kontinent utan också utanför Europas\r\ngränser -- ett Europa som slår vakt om fri handel\r\noch ett vidgat utbyte över gränserna.</pre><pre>Vårt mål måste vara att gemensamt med andra\r\neuropeiska länder lösa de problem vi alla står inför.\r\nDen övervägande delen av besluten kommer att\r\nfattas i de enskilda länderna och av de enskilda\r\nmedborgarna. Det är detta som är avsikten med\r\nnärhetsprincipen.</pre><pre>Fru talman! Det finns ett starkt stöd inom EG för\r\nen svensk anslutning. Sverige skulle, tillsammans\r\nmed de övriga EFTA-länder som delar vår ambition\r\natt bli medlemmar, stärka gemenskapen -- politiskt\r\noch ekonomiskt -- i ett skede där stora utmaningar\r\nväntar.</pre><pre>Det Europeiska rådets möte i Lissabon den 26--27\r\njuni blir en viktig mätare på hur snart vi kan räkna\r\nmed att inleda våra förhandlingar. Kommissionen\r\nförväntas då lägga fram en särskild studie i\r\nutvidgningsfrågan, som bl.a. kan antas belysa\r\nfrågan om EG:s institutioner inför\r\nutvidgningsperspektivet. Förhoppningsvis kommer\r\nockså Kommissionens yttrande om Sveriges\r\nmedlemskapsansökan, den s.k. avin, att då ligga på\r\nEG-ländernas bord.</pre><pre>Vi tror att förhandlingarna när de väl kommer i\r\ngång kan gå rätt snabbt. Tack vare EES-avtalet har\r\nvi redan klarat av kanske drygt hälften av\r\nförhandlingsmaterian.</pre><pre>Vår preliminära analys av de förhandlingsområden\r\nsom återstår har visat att vi inte har anledning att\r\nräkna med några grundläggande svårigheter att\r\ngodta EG:s regelverk. Vi måste i sammanhanget\r\nvara medvetna om att EG normalt inte godtar\r\nnågra permanenta undantag från regelverket.\r\nSträvan bör därför vara att lösa uppkommande\r\nproblem genom övergångsarrangemang av olika\r\nslag.</pre><pre>Bland viktigare områden och sakfrågor som\r\naktualiseras i medlemskapsförhandlingarna vill jag\r\nsärskilt peka på följande områden, som inte täcks\r\nav EES-avtalet:</pre><pre>--  den gemensamma jordbruks- och\r\nfiskeripolitiken,</pre><pre>--  den gemensamma handelspolitiken (alltså\r\ntullunionen och de handelspolitiska relationerna\r\nmed utomstående länder),</pre><pre>--  den regionalpolitiska utvecklingen,</pre><pre>--  indirekta skatter,</pre><pre>--  den ekonomiska och monetära unionen,</pre><pre>--  den gemensamma utrikes- och\r\nsäkerhetspolitiken,</pre><pre>--  vissa energipolitiska frågor,</pre><pre>--  frågor om vårt bidrag till Gemenskapens budget\r\nsamt vår medverkan i dess institutioner.</pre><pre>Under varje rubrik aktualiseras en rad frågor, som\r\nvi nu utreder närmare och som jag gärna vill fästa\r\nuppmärksamheten på:</pre><pre>--  Inom ramen för tullunionen måste vi finna en\r\nlösning för hanteringen av textil och konfektion.\r\nEG avser, enligt förslag i GATT, att behålla sina\r\nrestriktioner fram till år 2002. Vi har redan\r\navskaffat våra. Någon form av övergångslösning\r\nkan komma att behövas. Vi måste också säkra att\r\nEES-avtalets lösningar vad gäller väsentliga\r\nskyddsnormer för hälsa, miljö och säkerhet\r\nbevaras.</pre><pre>--  På jordbruksområdet står vi inför något av ett\r\nrörligt mål, eftersom en större reform av EG:s\r\njordbrukspolitik är kopplad till GATT:s Uruguay-\r\nrunda. Viktigt för svensk del blir att se till att den\r\nåkermark som omställs genom förändringarna i vår\r\negen jordbrukspolitik kan tillgodoräknas oss när vi\r\nblir medlemmar. Fortsatt Norrlandsstöd är ett\r\nannat väsentligt svenskt intresse. Dessa frågor\r\nanalyseras i omställningskommissionen.</pre><pre>--  Vad gäller fiskerifrågorna kommer\r\nförhandlingarna att koncentreras på beräkningen\r\nav Sveriges fångstkvoter med utgångspunkt i vad vi\r\ntillför EG i form av fiskevatten.</pre><pre>--  Beträffande den ekonomiska unionen kan\r\nkonstateras att Sverige i dag klarar de s.k.\r\nkonvergenskriterierna, som mäter ett lands\r\nekonomisk-politiska förmåga i förhållande till\r\növriga -- t.ex. inflation, statsskuld,\r\nbudgetunderskott och valutastabilitet. Vår\r\nambition är att Sverige också i framtiden skall föra\r\nen politik som motsvarar högt ställda krav på dessa\r\nområden. Vi kommer då också i framtiden att hålla\r\noss inom de ramar som uppställs i Maastricht-\r\npaketet.</pre><pre>--  På skatteområdet, som avser den indirekta\r\nbeskattningen, hänvisar jag till den promemoria\r\nsom nyligen presenterats av finansdepartementet.</pre><pre>--  EG planerar att avskaffa gränskontrollerna\r\ninternt inom Gemenskapen både för varor och för\r\npersoner. Regeringen har nyligen tillsatt en\r\ninterdepartemental arbetsgrupp för en genomgång\r\nav de alternativa kontrollmekanismer som i stället\r\nkan aktualiseras. Självfallet måste den aktiva\r\nkampen mot narkotika och terrorism fortsätta.</pre><pre>--  De sociala frågorna inkl.\r\njämställdhetsaspekterna har givits större vikt i EG\r\nsom följd av Maastricht-överenskommelsen. EG:s\r\nnuvarande och kommande regler syftar till att lägga\r\nfast ambitiösa miniminivåer, inte att hindra ett\r\nenskilt medlemsland från att gå längre än vad\r\nminimikraven föreskriver. Resultatet av mötet i\r\nMaastricht har stärkt oss i vår övertygelse om\r\nvikten av att i EG-samarbetet lyfta fram området\r\narbetsmarknad och sociallagstiftning.</pre><pre>--  Regionalpolitik är också i ljuset av ett EG-\r\nmedlemskap framför allt en nationell\r\nangelägenhet. För att den gemensamma\r\nmarknaden skall fungera måste alla medlemsländer\r\nrespektera EG:s regler för statsstöd. Dessa ger\r\nutrymme för att bedriva en aktiv regionalpolitik.\r\nDen svenska regionalpolitiken är till helt\r\növervägande del förenlig med dessa regler. EG gör\r\nockså stora satsningar på en gemensam\r\nregionalpolitik. Regeringens mål är att dessa\r\nsatsningar även skall komma Sverige till del.</pre><pre>--  Gemenskapen kan vilja aktualisera frågan om\r\ntillämpningen av våra vin- och spritmonopol. Den\r\nfrågan har dock i princip redan reglerats i EES-\r\navtalet. Vår uppfattning är att monopolen är\r\nförenliga med Rom-fördragets bestämmelser,\r\neftersom vi inte avser diskriminera utländska\r\nprodukter till förmån för inhemska produkter.</pre><pre>--  Vad gäller de institutionella och budgetära\r\nspörsmålen skall nämnas sådana frågor som\r\nSveriges medverkan i unionens institutioner,\r\neffekterna på den svenska budgeten i ljuset av EG:s\r\nförestående budgetreform, medverkan och\r\ndeltagande i de regionala och strukturella\r\nstödarrangemangen, biståndsfonden, Europeiska\r\nInvesteringsbanken etc.</pre><pre>--  Sist, men förvisso inte minst, miljöpolitiken. Här\r\nblir utgångspunkten också i\r\nmedlemskapsförhandlingarna att vi skall värna vår\r\nhöga skyddsnivå.</pre><pre>Fru talman! Jag har flera gånger från denna\r\ntalarstol understrukit att det är nödvändigt med en\r\nsaklig och allsidig debatt kring en så viktig\r\nframstidsfråga som vår anslutning till EG.</pre><pre>I regeringskansliets regi har under senare år en hel\r\ndel informationsmaterial om EG och om våra\r\nrelationer med Gemenskapen givits ut. Eftersom\r\nmedlemskap i EG kommer att få betydelse för hela\r\nsvenska folket är det angeläget att\r\ninformationsverksamheten kring EG-frågan\r\nintensifieras. Alla i vårt samhälle bör besitta en\r\nkunskapsbas om EG och effekterna av det vägval vi\r\nstår inför, detta så att alla kan följa med och ta aktiv\r\ndel i den debatt som förs i EG-frågan.</pre><pre>Regeringen avser i samband med\r\nkompletteringspropositionen förelägga riksdagen\r\nförslag om särskilda medel, totalt 50 milj.kr., för\r\nutökad och allsidig information om de europeiska\r\nintegrationsfrågorna under det kommande\r\nbudgetåret. En informationsplan, som omfattar\r\nnästa budgetår och budgetåret 1993/94, kommer\r\nockså att presenteras. För att nå så stora delar av\r\nbefolkningen som möjligt är det betydelsefullt att\r\norganisationer som studieförbunden, med redan\r\nväl upparbetade informationskanaler och\r\ndokumenterad vana av folkbildning, bereds\r\nmöjlighet att delta i informationsverksamheten.</pre><pre>Från regeringskansliets sida kommer vi att\r\nintensifiera den informationsverksamhet som i dag\r\nbedrivs, fortfarande med avsikten att presentera en\r\nallsidig belysning av den europeiska integrationen.\r\nVad gäller medel för kampanjskedet inför\r\nfolkomröstningen, kommer regeringen att\r\nåterkomma i ett senare skede. Det är min och\r\nregeringens förhoppning att dessa förslag kommer\r\natt vinna ett brett stöd bland riksdagens ledamöter.</pre><pre>Anf. 27  GUDRUN SCHYMAN (v):</pre><pre>Fru talman! Jag skall be att få ställa följande frågor\r\nmed anledning av informationen.</pre><pre>Den första frågan gäller hur man i regeringskansliet\r\noch hur ministern själv har reagerat på den mycket\r\nmassiva kritik i de remissvar som inkommit. Jag\r\ntänker då på den mycket kraftiga kritik som\r\nkommit från juridiska experter av olika slag från\r\ndomstolar, fakulteter och liknande, där man menar\r\natt EES-avtalet har uppenbara brister och att det\r\nfinns sådana svårigheter att det antingen kommer\r\natt rendera en grundlagsändring eller att avtalet\r\nändras på många punkter. Såvitt jag förstår kan vi i\r\ndet här läget inte gå in och peta i avtalet, utan vi har\r\natt acceptera det eller inte. Den här mycket starka\r\nkritiken innebär att det inte är så självklart, såvitt\r\njag förstår, att EES-avtalet så att säga går igenom\r\nnär man nu ställs inför dessa frågeställningar som\r\ninte tidigare varit möjliga för någon att tränga in i.\r\nJag vill ha en kommentar till detta.</pre><pre>Den andra frågan gäller de nya problemområden\r\nsom räknas upp inför medlemsförhandlingarna.\r\nMan kan där se att det är fråga om stora områden,\r\noch många frågor väcks. För mig leder det tanken\r\ntill att det är självklart att vi i en kommande\r\nfolkomröstning måste ta ställning till ett\r\nfärdigförhandlat avtal, eller medlemskapsansökan.\r\nÄr det också regeringens uppfattning?</pre><pre>Den tredje frågan gäller vilka som kan söka medel.\r\nI beskrivningen av vilka som kan få pengar till\r\ninformation står att det kan bli fråga om\r\nstudieförbunden, vilka har vana av\r\ninformationsarbete och liknande. Inkluderar det\r\nockså politiska partier, ungdomsförbund,\r\n''Nej till EG''-organisationer och ''Ja till EG''-\r\norganisationer osv., eller tänker man sig att de i dag\r\nexisterande studieförbunden exklusivt skall få del\r\nav dessa pengar?</pre><pre>Anf. 28  Statsrådet ULF DINKELSPIEL (m):</pre><pre>Fru talman! På den första fråga som Gudrun\r\nSchyman reser vill jag svara följande. EES-avtalet\r\nhar nu varit ute på remiss. Vi har fått in ett stort\r\nantal remissyttranden -- något av detta speglas i en\r\nartikel i Dagens Nyheter i dag -- men långt ifrån\r\nhela remissmaterialet. Det är uppenbart att man\r\nmed ett sådant omfattande avtal får ett stort antal\r\nsynpunkter, och det är värdefullt för den fortsatta\r\nhandläggningen.</pre><pre>Det är också viktigt att notera att det här inte\r\nendast är fråga om synpunkter på EES-avtalet som\r\nsådant, utan också synpunkter på hur detta skall\r\növerföras till svensk lagstiftning. Avtalet kan inte\r\nändras, det är ingånget. Men däremot har vi en\r\nbetydande rörelsefrihet när det gäller hur avtalet\r\nskall omsättas i svensk rätt. Det är just av detta skäl\r\nsom vi särskilt bett om synpunkter på just den delen\r\nav avtalet.</pre><pre>Majoriteten av remissinstanserna -- det förtjänar\r\natt påpekas -- är positivt inställda till EES-avtalet,\r\noch i den mån det framförs kritik gäller det närmast\r\nfrågor av redaktionell natur.</pre><pre>Sedan finns det andra remissinstanser som ställt\r\nfrågor och riktat kritik mot enskilda punkter i\r\navtalet. De synpunkterna skall vi ta till oss. Vi skall\r\npå sedvanligt sätt som sker när utgångspunkten är\r\nen departementspromemoria, dvs. en\r\ntjänstemannaprodukt, väga dessa inom\r\ndepartementet, och sedan skall regeringen i ljuset\r\nav denna fortsatta beredning i regeringskansliet ta\r\nställning till dessa frågor.</pre><pre>Det är värdefullt att vi har fått många synpunkter\r\npå dessa frågor. Vi har också tidigare inhämtat\r\nsynpunkter genom en promemoria. Jag är helt\r\növertygad om att vi skall finna tillfredsställande\r\nlösningar på de olika frågor som tagits upp.</pre><pre>När det gäller medlemskapsförhandlingarna\r\nkommer de i grunden att bedrivas på samma sätt\r\nsom tidigare med en mycket bred\r\nförhandlingsorganisation, ett stort antal\r\narbetsgrupper, ett stort antal referensgrupper med\r\nföreträdare för olika intresseorganisationer och\r\nliknande, dvs. över ett mycket brett fält under hela\r\navtalets gång. Förhandlingarna kommer också att\r\nföras i mycket nära samarbete med riksdagen och\r\ndess olika organ med sikte på att under\r\nförhandlingens gång få in så många synpunkter som\r\nnågonsin är möjligt om alla de förhandlingsfrågor\r\nsom aktualiseras.</pre><pre>Jag har i dagens redovisning för riksdagen pekat på\r\nde frågor som i första hand förväntas komma upp\r\nvid förhandlingarna. Jag vill gärna återigen\r\nunderstryka att detta är en mycket liten del av det\r\ntotala antalet regler som aktualiseras vid en\r\nmedlemskapsförhandling. Mycket har där tagits om\r\nhand redan vid EES-förhandlingarna. Det\r\ngrundläggande intrycket består, nämligen att\r\nSverige kommer att ha mindre problem än kanske\r\nnågot annat tidigare aktuellt kandidatland på den\r\nhär punkten. När sedan avtalet är framförhandlat\r\nkommer avtalet i sin helhet att föreläggas riksdagen\r\noch svenska folket i folkomröstning.</pre><pre>När det slutligen gäller fördelningen av\r\ninformationsmedlen är tanken att en del skall\r\nanvändas för regeringskansliets\r\ninformationsverksamhet. En annan del skall\r\nanvändas för stöd till allsidig information kring\r\nfrågor som aktualiseras vid ett medlemskap.\r\nHuvuddelen av dessa pengar kommer att gå till\r\nstudieförbunden. Men vi vill därmed inte helt\r\nutesluta andra projekt som ligger utanför den\r\nordinarie verksamheten vilka har samma karaktär\r\nsom den verksamhet som bedrivs av exempelvis\r\nstudieförbunden. Det får här bli fråga om en\r\nprövning inom regeringskansliet. Regeringen avser\r\natt tillsätta en särskild delegation för att pröva de\r\nolika projekten med utgångspunkten att tonvikten\r\nskall ligga på studieförbunden.</pre><pre>Anf. 29  BIRGITTA HAMBRAEUS (c):</pre><pre>Fru talman! Jag vill ställa en kort och enkel fråga.\r\nKommer Sverige att lämna in en ny ansökan om\r\nmedlemskap i Europeiska unionen, eftersom EG\r\ninte längre tar emot några nya medlemmar?</pre><pre></pre><pre>Anf. 30  Statrådet ULF DINKELSPIEL (m):</pre><pre>Fru talman! Svaret är nej. Vår ansökan om\r\nmedlemskap gäller medlemskap i EG. Redan i\r\nRomfördragets ursprungliga text 1956 talar man\r\nom en gradvis utveckling till en europeisk union.\r\nSveriges ansökan liksom ansökningarna från andra\r\nländer ligger på bordet.</pre><pre>Anf. 31  MATS HELLSTRÖM (s):</pre><pre>Fru talman! Statsrådet Dinkelspiel gick med\r\nrelativt lätt hand förbi frågan om tidtabellen för en\r\nsvensk medlemskapsförhandling. Det är begripligt.\r\nDet är nog inte så lätt att bedöma den frågan i dag.</pre><pre>Jag skulle vilja fråga statsrådet Dinkelspiel hur han\r\nbedömer möjligheten av att man ungefär samtidigt\r\nsom medlemskapsförhandlingarna med Sverige\r\npåbörjas -- förhoppningsvis i början av år 1993 --\r\nkommer att parallellt inrätta en ny\r\nregeringskonferens med det begränsade syftet att\r\ngöra institutionella förändringar inom EG. Hur\r\nbedömer statsrådet Dinkelspiel i så fall en sådan\r\nregeringskonferens utifrån den svenska tidtabellens\r\nsynpunkt? Är det sannolikt att en sådan\r\nregeringskonferens som inte tar upp alla frågor från\r\n1986 utan begränsar sig till utvidningsfrågor\r\nunderlättar vår tidtabell eller lägger den snarare\r\nstenar i vägen?</pre><pre>Anf. 32  Statsrådet ULF DINKELSPIEL (m):</pre><pre>Fru talman! Beträffande den svenska tidtabellen\r\nvill jag upprepa att ambitionen är att\r\nförhandlingarna skall kunna inledas kring årsskiftet\r\n1992/93, som Mats Hellström sade, med sikte på att\r\navslutas till 1994. Sedan skall riksdagsbehandling,\r\nfolkomröstning och ikraftträdande ske 1995. Det är\r\nvår tidtabell.</pre><pre>Mats Hellström frågade om det kan bli aktuellt med\r\nen mellanstatlig konferens samtidigt som vi och\r\nandra EFTA-länder förhandlar om medlemskap.\r\nJag tror att det kan komma att aktualiseras i den\r\nmeningen att vissa frågor av övergripande\r\ninstitutionell natur kan komma att behandlas\r\nsamtidigt som medlemskapsförhandlingarna. Jag\r\ntänker på sådana frågor som ändå naturligen\r\naktualiseras i medlemskapsförhandlingarna,\r\nnämligen antalet ledamöter i kommissionen,\r\nantalet röster, viktningen i ministerrådet, antalet\r\nplatser i parlamentet osv. Jag vill inte alls utesluta\r\natt sådana frågor diskuteras inom ramen för en\r\nmellanstatlig konferens. Då skall man ha klart för\r\nsig att en medlemskapsförhandling också är\r\nmellanstatlig och att man därför mycket lätt kan ha\r\nparallella konferenser. Men i dagsläget är det\r\nnaturligtvis svårt att säga hur det blir på den här\r\npunkten.</pre><pre>Anf. 33  NILS T SVENSSON (s):</pre><pre>Fru talman! Det europeiska rådets möte i\r\nMaastricht är mycket viktigt för vidareutvecklingen\r\nav verksamheten och arbetet inom EG. Jag vill\r\nfråga om de dokument som man där antog kommer\r\natt översättas till svenska. Jag anser att det är\r\nnödvändigt och viktigt så att innehållet i\r\ndokumenten kan finnas med i de allmänna samtal\r\nsom nu skall föras om Sveriges relationer till EG.</pre><pre>Anf. 34  Statsrådet ULF DINKELSPIEL (m):</pre><pre>Fru talman! Svaret på Nils T Svenssons fråga är ja.\r\nVi avser att förfara på följande sätt. Vi avser att\r\nförst komma ut med en faktaskrift, en förkortad\r\nmen mera lättillgänglig version som redovisar\r\nutgången av Maastricht-mötet. Vi räknar med att\r\nkomma ut med den före sommaren.</pre><pre>En beställning på översättning av Maastricht-\r\nfördraget är utlagd. Problemet är att\r\növersättningskapaciteten är begränsad. Vi håller på\r\natt översätta återstående delar, följdförfattningar\r\no.dyl. samt Romfördraget i en ny version. Därför\r\när översättningsresurserna mycket ansträngda.</pre><pre>Avsikten är att även Maastricht-fördraget skall\r\növersättas. Texterna i själva Maastricht-fördraget\r\när dock mycket svårtillgängliga. Därför skall vi\r\nockså överväga möjligheterna att fläta samman\r\ndessa med texterna i Romfördraget, åtminstone\r\nvad avser de viktigaste delarna. Vi överväger den\r\nfrågan nu. Under mellantiden finns Maastricht-\r\nfördraget tillgängligt på bl.a. engelska och danska.\r\nMen som sagt, ambitionen är att vi så snart som\r\nmöjligt skall ha översättningar av grundtexterna.</pre><pre>Anf. 35  WIDAR ANDERSSON (s):</pre><pre>Fru talman! Jag vill ställa två frågor. Den första\r\ngäller regionalpolitiken. Har jag förstått rätt, ger\r\nEES-avtalet grönt ljus för den svenska modellen för\r\nregionalpolitik? I den modellen tar man hänsyn till\r\nområden med gles befolkning och långa avstånd till\r\nmarknaderna.</pre><pre>Min andra fråga gäller något som jag tror kommer\r\natt diskuteras alltmer. Jag skulle vilja höra\r\nstatsrådets bedömning när det gäller den\r\nframväxande europeiska unionen och Sveriges\r\ndeltagande i den. Anser statsrådet att det ökar\r\nomfattningen av det politiskt styrda området, den\r\npolitiska sfären, eller att det minskar den?</pre><pre>Anf. 36  Statsrådet ULF DINKELSPIEL (m):</pre><pre>Fru talman! Som svar på den första frågan vill jag\r\nsäga att det är riktigt att regionalpolitiken redan\r\nomfattas av EES-avtalet genom de\r\nstatsstödsbestämmelser som ingår i avtalet. Den\r\nhuvudsakliga delen som ligger utanför gäller EG:s\r\nregionalfonder, där det blir fråga om förhandlingar\r\nom både givande och tagande. Det som låg i Widar\r\nAnderssons fråga är riktigt. Vår bedömning är att\r\nregionalpolitiken sådan den nu är utformad i allt\r\nväsentligt kommer att kunna fullföljas även med\r\nEES-avtalet. Detsamma gäller för övrigt även i ett\r\nmedlemskapsförhållande.</pre><pre>När det gäller unionen och Sveriges deltagande är\r\ndet väl riktigt att säga att övrgången i union utgör\r\nen gradvis process. Målet är definierat, som jag\r\nsade, redan i Romfördraget 1956. Maastricht-\r\növerenskommelsen innebär utan tvekan ett vidgat\r\nområde för internationellt samarbete. Jag tänker\r\npå hela den sociala dimensionen. Det fanns\r\nvisserligen en viss ambition redan i tidigare avtal,\r\nmen här görs en mycket kraftig utvidgning.\r\nKonsumentfrågorna är helt nya i Maastricht-\r\növerenskommelsen. Miljöområdet byggs ut\r\nordentligt. Det utrikes- och säkerhetspolitiska\r\nsamarbetet byggs ut. Det sker en gradvis breddning\r\noch fördjupning av samarbetet. Det är en\r\nfördjupning som man nu likaväl som i framtiden\r\nmåste besluta om i enhällighet när det gäller att\r\ntillägga unionen nya verksamhetsområden.</pre><pre>Anf. 37  LENNART FREMLING (fp):</pre><pre>Fru talman! Statsrådet uppgav att det inte är säkert\r\natt EES-avtalet kommer att träda i kraft den 1\r\njanuari 1993. Jag undrar nu om det finns risk att det\r\nskulle försena förhandlingarna om fullt\r\nmedlemsskap. Jag hoppas att det inte skall behöva\r\nbli någon sådan fördröjning. Finns det några\r\nsärskilda skäl till att förhandlingarna inte skulle\r\nkunna påbörjas redan innan ett EES-avtal har trätt\r\ni kraft?</pre><pre>Anf. 38  Statsrådet ULF DINKELSPIEL (m):</pre><pre>Fru talman! Det är riktigt att jag sade att EES-\r\navtalet kan komma att försenas, exempelvis som\r\nföljd av att ratificeringsproceduren drar ut på tiden\r\ni något deltagande land. Min bedömning är att\r\ndetta icke behöver påverka tidpunkten för\r\ninledande av förhandlingar.</pre><pre>Vi har redan tidigare förutsatt att den här frågan\r\nskall kunna diskuteras inom EG under andra\r\nhalvåret 1992. En första indikation får vi\r\nförmodligen redan vid Europeiska rådets möte i\r\nLissabon i juni. Som jag sade i min inledande\r\nredovisning har jag goda förhoppningar om att\r\nförhandlingarna skall kunna inledas kring årsskiftet\r\n1992/93. Jag tror inte att en eventuell\r\nsenareläggning av EES-förhandlingarna kommer\r\natt påverka detta.</pre><pre>Anf. 39  BERIT LÖFSTEDT (s):</pre><pre>Fru talman! Jag vill ta upp en fråga som man\r\nmycket ofta möter och som oroar många med tanke\r\npå de öppna gränserna. Detta uttrycks som risker\r\nför ökat inflöde av t.ex. narkotika. Statsrådet\r\nDinkelspiel snuddade vid den här frågan i sin\r\ngenomgång. Han sade att man nu skall genomföra\r\nen studie som skall handla om alternativa\r\nkontrollmetoder. Jag förstår att det nu inte går att\r\npresentera exakt vad det rör sig om, i så fall skulle\r\nman ju inte behöva studera det. Det vore ändå bra\r\natt få höra litet tankar om vad det kan vara för\r\nnågot. Jag tror att människor är intresserade av den\r\ninformationen.</pre><pre>Anf. 40  Statsrådet ULF DINKELSPIEL (m):</pre><pre>Fru talman! Den frågan aktualiseras i hög grad\r\ninför tanken att tillskapa ett gränslöst Europa.\r\nFrågan sysselsätter i hög grad EG-länderna själva.\r\nMan är inom EG internt överens om att man inte\r\nhelt skall avskaffa gränskontrollerna innan denna\r\nfråga är reglerad.</pre><pre>Jag är inte expert på dessa frågor, men jag kan\r\ntänka mig att man använder de resurser som frigörs\r\nfrån exempelvis hantering av dokument och hela\r\nden pappersprocedur som förnärvarande är\r\ninvolverad i gränspassagen för varor och tjänster.\r\nDessa resurser skulle kunna frigöras för t.ex.\r\ninspektioner och liknande.</pre><pre>En annan möjlighet som man diskuterar är ett mera\r\nomfattande internationellt samarbete mellan\r\npolismyndigheterna på detta område. Sådana\r\nlösningar diskuteras internt inom EG.</pre><pre>Även i dag är det en mycket begränsad del av\r\nnarkotikan som fångas upp i tullen. Det är ofta\r\nsamarbete mellan polismyndigheterna som leder\r\ntill resultat i detta avseende. Det är alldeles\r\nuppenbart att det behövs förstärkningar på både\r\ndenna och andra punkter den dag man släpper\r\ngränskontrollerna i deras helhet.</pre><pre>Anf. 41  CARL B HAMILTON (fp):</pre><pre>Fru talman! Det har på senare tid blivit inne att vara\r\nutanför i EG-debatten, så att säga. En fråga som\r\ndiskuterats i det sammanhanget är möjligheten,\r\neller snarare den påstådda omöjligheten, för\r\nSverige att gå ur EG när vi väl en gång har kommit\r\nmed. Därför vore det intressant om statsrådet\r\nkunde reda ut frågan om utträde, både beträffande\r\nEES-avtalet och beträffande de politiska\r\nmöjligheterna för EG som organisation att hålla\r\nkvar Sverige och Sveriges riksdag i EG om\r\nriksdagen inte skulle vilja det i framtiden.</pre><pre>Anf. 42  Statsrådet ULF DINKELSPIEL (m):</pre><pre>Fru talman! När det gäller EES-avtalet finns en\r\nsärskild paragraf i avtalet som säger att avtalet kan\r\nsägas upp med ett års varsel. Därefter står det alltså\r\nvederbörande land fritt att lämna avtalet.</pre><pre>Däremot finns ingen särskild utträdesklausul i\r\nRomfördraget, som tillkom 1956. Det är naturligt,\r\neftersom det strider mot själva grundtanken i EG.\r\nJag citerade tidigare grundtanken, nämligen att\r\nskapa ett allt fastare förbund mellan de europeiska\r\nfolken. Tanken är att bygga ett närmare samarbete\r\nmellan Europas länder och folk för att på så sätt\r\nundvika krig i framtiden. Man vill ha en kontinent\r\nsom lever i fred och samförstånd och utvecklar ett\r\nallt närmare samarbete. Därför finns ingen särskild\r\nutträdesklausul i avtalet.</pre><pre>Juristerna tvistar om vad som skulle hända om ett\r\nland trots allt skulle välja att lämna EG-\r\nsamarbetet. Uppenbart är, att om de ursprungliga\r\nmålsättningarna inte skulle förverkligas och vi mot\r\nall förmodan skulle gå mot ett krig eller\r\nkrigsliknande situationer och parterna splittras, då\r\nbryter samarbetet upp. Det finns inga\r\nsanktionsmöjligheter.</pre><pre>Detsamma gäller naturligtivs om ett land skulle\r\nlämna samarbetet. Det finns inga sanktioner i\r\nRomfördraget för ett sådant läge. Men det skulle\r\nsamtidigt innebära att man bryter upp alla\r\nekonomiska, kulturella, politiska och andra band,\r\nsom skapas i ett EES-avtal och i ett\r\nmedlemskapsförhållande. De praktiska\r\nkonsekvenserna av detta blir naturligtvis stora,\r\nmen möjligheter till sanktioner är i varje fall icke\r\nförutsedda i avtalet.</pre><pre>Anf. 43  BENGT HURTIG (v):</pre><pre>Fru talman! Statsrådet Dinkelspiel sade att Sverige\r\nnu uppfyller konvergensvillkoren när det gäller det\r\nframtida EMU. Samtidigt har vårt land ökande\r\narbetslöshet och stora behov av satsningar på\r\ninfrastruktur. Min fråga är då: Om Sverige skulle\r\ngöra sådana satsningar mot arbetslöshet och för\r\ninfrastruktur att vi inte längre uppfyller\r\nkonvergensvillkoren, skulle det då försvåra våra\r\nmedlemskapsförhandlingar?</pre><pre>Anf. 44  Statsrådet ULF DINKELSPIEL (m):</pre><pre>Fru talman! Jag tror inte det skulle försvåra våra\r\nmedlemskapsförhandlingar. Frågan om\r\nkonvergensvillkoren aktualiseras tidigast 1997, då\r\nett förstärkt samarbete inom ramen för en\r\nekonomisk och monetär union aktualiseras.</pre><pre>Däremot menar jag att om vi avlägnsar oss alltför\r\nkraftigt från konvergenskriterierna, dvs. om vi har\r\nett för stort budgetunderskott, en för stor\r\nstatsskuld, ett för högt ränteläge, undergräver vi\r\nvåra egna möjligheter att föra en politik som slår\r\nvakt om den sociala välfärden, tryggheten, jobben\r\noch liknande. Då ger vi oss ut på det sluttande\r\nplanet.</pre><pre>Detta innebär inte att man i ett besvärligt läge inte\r\nskulle kunna vidta särskilda åtgärder. Detta har vi\r\nockså gjort från regeringens sida för att i ett\r\nbesvärligt sysselsättningsläge skapa nya\r\narbetstillfällen. Arbetslinjen kommer att fullföljas.\r\nOm man i ett mycket besvärligt konjunkturläge går\r\nutanför dessa konvergenskriterier är detta inte\r\nnågot grundskott vare sig mot deltagande i den\r\nekonomiska och monetära unionen eller i det\r\növriga samarbetet. Det är den långsiktiga politiken\r\nsom är det väsentliga i sammanhanget, alltså att vi\r\nför en ansvarsfull ekonomisk politik.\r\nKonvergenskriterierna är något av ett test på detta.</pre><pre>Anf. 45  HADAR CARS (fp):</pre><pre>Fru talman! Om EG-domstolen nu kommer med\r\nett uttalande som inte innehåller någon allvarlig\r\nanmärkning mot EES-avtalet är väldigt mycket\r\nvunnet. Ännu återstår dock några saker på vägen.\r\nEn sådan sak är att få ett godkännande av avtalet\r\nfrån Europaparlamentet. Där måste det inte bara\r\nvara majoritet för avtalet. Denna majoritet måste\r\nockså bestå av halva parlamentet, dvs. 260\r\nledamöter. Det sägs ibland att det kan vara\r\nkomplicerat att få så många att finnas på plats i\r\nsamband med omröstning och rösta ja.</pre><pre>Min fråga till statsrådet är om statsrådet har några\r\nfunderingar på vad man från regering och riksdag i\r\nSverige tillsammans med sina kamrater i EFTA kan\r\ngöra för att stimulera parlamentarikerna i\r\nEuropaparlamentet att finnas på plats och rösta rätt\r\nom EES-avtalet.</pre><pre>Anf. 46  Statsrådet ULF DINKELSPIEL (m):</pre><pre>Fru talman! Det var en intressant fråga. Vi vet ju\r\nalla att det inte alltid är så lätt att inte bara\r\nmobilisera alla som har rätt att delta i en\r\nomröstning, utan också, som i Europaparlamentet,\r\nse till att en absolut majoritet av ledamöterna\r\ndeltar.</pre><pre>Mitt intryck, som har förstärkts av de många\r\nkontakter som förekommit mellan inte minst\r\nföreträdare för riksdagen och företrädare för EG-\r\nparlamentet, är att med mindre det blir svårigheter\r\nmed domstolen och liknande, så finns ett starkt stöd\r\nför EES-avtalet i EG-parlamentet.</pre><pre>Samtidigt tror jag det är nyttigt och nödvändigt och\r\nbra om vi alla, från regeringen och riksdagen,\r\nutnyttjar de olika kanaler vi har, inte minst i de\r\nolika partigrupperna i EG-parlamentet, för att\r\nunderstryka den vikt vi fäster vid EES-avtalet och\r\ninte minst den vikt vi fäster vid en snabb behandling\r\nav detta avtal.</pre><pre>Just vikten av att mobilisera så många som möjligt\r\nför avtalet, att få dem att vara närvarande och rösta\r\nför det hela menar jag är ett gott skäl för oss att\r\nfortsätta att aktivt driva frågan i förhållande till\r\nEG-parlamentet och andra instanser.</pre><pre>Anf. 47  BERNDT EKHOLM (s):</pre><pre>Fru talman! Jag skulle till statsrådet vilja ställa en\r\nfråga som knyter an till VEU. Jag tycker att\r\nbudskapen om Maastricht-processen och den\r\neuropeiska unionen och dess relation till VEU har\r\nvarit oklara. Även statsministern har gjort\r\nuttalanden som jag tycker skapar ytterligare\r\noklarhet.</pre><pre>Vad har egentligen framkommit i Maastricht?</pre><pre>Anf. 48  Statsrådet ULF DINKELSPIEL (m):</pre><pre>Fru talman! Jag tror att oklarheten delvis bottnar i\r\ndet förhållandet att Maastricht-överenskommelsen\r\npå denna punkt lämnar många olika möjligheter\r\nöppna i framtiden. Vad Maastricht-\r\növerenskommelsen i grunden säger är att man skall\r\ngå vidare med en gemensam försvarspolitik\r\nsyftande till ett eventuellt försvarssamarbete i\r\nframtiden. Man har sagt att man skall återkomma\r\ntill dessa frågor 1996.</pre><pre>Samtidigt har man lämnat frågan helt öppen om\r\nEG:s roll i sammanhanget, VEU:s roll, vilken\r\nknytning, om någon, det skall ha till den europeiska\r\nunionen, om man skall ha en fastare länk eller inte.\r\nJust dessa frågor skall man ta ställning till 1996.</pre><pre>I dag är inte ens alla EG:s medlemsländer med i\r\nVästeuropeiska unionen. Endast nio av de tolv\r\nmedlemsländerna är med.</pre><pre>Maastricht-överenskommelsen öppnar dessutom\r\nmöjligheter för nuvarande eller framtida EG-\r\nländer. Om de vill ha något slags anknytning till\r\nVästeuropeiska unionen kan de inte bara välja\r\nmellan medlemskap eller icke medlemskap, utan\r\nde kan också välja observatörsskap.</pre><pre>Dessa frågor är alltså olösta också inom EG. Först\r\n1996 kommer vi att ha klarhet om i vilken riktning\r\nman kommer att gå. Då får vi också anledning att\r\nta ställning till hithörande frågor. Dagsläget är att\r\nVästeuropeiska unionen är klart åtskild från EG-\r\nsamarbetet. Det finns en länk i den europeiska\r\nunionen. Frågan om medlemskap för de tre\r\nåterstående medlemsländerna i EG är helt öppen,\r\noch det öppnas möjlighet för också andra former av\r\nanknytning till den Västeuropeiska unionen.</pre><pre>Överläggningen var härmed avslutad.</pre><pre>8 §  Allmän kulturverksamhet,m.m.</pre><pre>Föredrogs</pre><pre>kulturutskottets betänkanden</pre><pre>1991/92:KrU18 Allmän kulturverksamhet, m.m.\r\n(prop. 1991/92:100 delvis),</pre><pre>1991/92:KrU19 Ersättningar och bidrag till\r\nkonstnärer (prop. 1991/92:100 delvis),</pre><pre>1991/92:KrU21 bibliotek, bildkonst, konsthantverk\r\nm.m. (prop. 1991/92:100 delvis) samt</pre><pre>1991/92:KrU22 Arkiv (prop. 1991/92:100 delvis).</pre><pre>Talmannen meddelade att kulturutskottets\r\nbetänkanden KrU18, KrU19, KrU21 och KrU22\r\nskulle debatteras gemensamt.</pre><pre>Anf. 49  ÅKE GUSTAVSSON (s):</pre><pre>Fru talman! Det känns mycket positivt att som\r\nordförande i kulturutskottet i dag kunna diskutera\r\nett betänkande, där ett enhälligt utskott uttalar sig\r\nför tillsättande av en kulturpolitisk utredning. Om\r\nde nu gällande kulturpolitiska målen från 1974 kan\r\nman säga att de i sina faktiska delar i långa stycken\r\när genomförda. Därmed är det dags att dra upp nya\r\npraktiska riktlinjer för kulturpolitiken.</pre><pre>De riktlinjerna anser vi från socialdemokratisk sida\r\nbör vara att kulturpolitiken skall inriktas på att\r\nförstärka kulturen i hela landet. Det är viktigt att\r\nsprida kulturen och ta till vara den skaparkraft som\r\nfinns runt om i landet.</pre><pre>Det gäller vidare att utveckla de nationella\r\nkulturinstitutionerna och ge nationella uppdrag till\r\nkulturinstitutioner utanför Stockholmsområdet. Vi\r\nhar där talat om skapandet av kulturella centra,\r\neller kulturella stödjepunkter.</pre><pre>Det är också viktigt att skapa förutsättningar för att\r\nge oetablerade kulturverksamheter, unga artister,\r\nen chans att nå sin publik. Här har samhället, inte\r\nminst staten, ett ansvar för att ekonomiskt\r\nmedverka till och stimulera detta.</pre><pre>En socialdemokratisk kulturpolitik innebär också\r\natt vi vill medverka till att förstärka barns och\r\nungdomars möjligheter att möta kultur och att\r\nutveckla ett eget skapande. Jag tror att\r\nkulturdebatten över huvud taget behöver vara mer\r\nframtidsinriktad och handla om hur vi vill utveckla\r\nkulturen framöver.</pre><pre>När nu utskottet säger att det skall tillsättas en\r\nkulturpolitisk utredning, är det framför allt fyra\r\nområden som skall ingå i direktiven, vilket vi\r\nsärskilt talar om för regeringen.</pre><pre>För det första skall utredningen utvärdera i vad\r\nmån 1974 års kulturpolitiska mål har uppfyllts och\r\ndå ägna särskild uppmärksamhet åt\r\ndecentraliseringsmålet. Det är alltså inte primärt en\r\nfråga om någon omprövning av målen.</pre><pre>För det andra skall utredningen utifrån resultatet av\r\nen sådan här utvärdering ta ställning till frågan om\r\ndet finns anledning att ändra någonting i innehållet\r\ni de kulturpolitiska målen.</pre><pre>För det tredje skall behovet av ytterligare\r\nkulturpolitiska mål diskuteras.</pre><pre>För det fjärde -- det är möjligen något mera\r\nkonkret -- vill vi från riksdagens sida att en\r\nutredning skall redovisa synen på vilka medel som\r\nman skall kunna använda för att nå de mål som\r\nuppställs för framtiden.</pre><pre>I den socialdemokratiska partimotionen på\r\nkulturens område tar vi också upp frågan om ett\r\nmetodskifte. I det sammanhanget pekar vi explicit\r\nut statliga insatser för att främja tillkomsten av\r\nkulturella centra i landet. Detta bör ingående\r\nprövas med utgångspunkt i decentraliseringsmålet.\r\nDessutom tar vi upp frågan om samspelet mellan\r\nolika kulturformer.</pre><pre>Fru talman! Genom att regeringspartierna anslöt\r\nsig till oppositionens krav på en parlamentarisk\r\nutredning har vi också kunnat få ett utskottsinitiativ\r\ntill en utvärdering av de kulturpolitiska målen från\r\n1974. I dag hoppas jag att en enhällig riksdag ställer\r\nsig bakom detta utredningskrav. Det är en lämplig\r\ntidpunkt att så sker; då kan utredningen ligga till\r\ngrund för direktiven till myndigheterna våren 1994\r\ni fråga om den fördjupade anslagsframställningen.</pre><pre>Det är min förhoppning att utredningen skall lyckas\r\nengagera hela kulturlivet till en bred diskussion om\r\nframtida angelägna insatser och inriktningen av den\r\nstatliga kulturpolitiken. Framför allt tror jag att\r\nEuroparådsgranskningen av den svenska\r\nkulturpolitiken skall kunna tas till vara.\r\nGranskarna ansåg bl.a. att större vikt borde läggas\r\nvid att utveckla kulturella stödjepunkter, eller\r\ncentra, utanför Stockholm för att gynna samspel\r\noch dynamik i kulturlivet i dess helhet. Men de\r\nansåg också att de centrala kulturinstitutionerna\r\nborde ges nya utvecklingsmöjligheter.</pre><pre>I detta syfte har vi i vår kulturpolitiska motion\r\nföreslagit att nya nationella uppdrag skall kunna\r\nges till kulturinstitutioner inom teater, musik och\r\nmuseiområdet, och det blir en av de uppgifter som\r\nförhoppningsvis den parlamentariska utredningen\r\nfår titta på.</pre><pre>Vi lyfter i motionen fram frågan om bildandet av en\r\nnationell kulturfond, som under tio år disponerar\r\n4--5 miljarder kronor för investeringsbidrag till\r\nbyggande av nya teatrar, konserthus, konsthallar\r\noch museer eller för att stödja kulturmiljöprojekt\r\nav den typ som väl Läckö och Julita på ett\r\nframgångsrikt sätt representerar. Genom att\r\nutskottet vad avser just kulturmiljösidan gör ett\r\ntillkännagivande är motionen delvis tillgodosedd. I\r\növrigt får vi se vad den kulturpolitiska utredningen\r\nkan åstadkomma.</pre><pre>Jag ber, fru talman, att få yrka bifall till\r\nreservationerna 1 och 9. Självfallet står\r\nsocialdemokraterna i kulturutskottet bakom\r\nsamtliga socialdemokratiska reservationer.</pre><pre>I den andra frågan i detta inte särskilt polemiska\r\nanförande, vill jag vända mig direkt till\r\nkulturministern, eftersom hon glädjande nog är här\r\noch förhoppningsvis också kommer att delta i\r\ndebatten. Jag tror att vi är överens om att\r\nskapandet av ett nytt, modernt museum är\r\nnödvändigt. Den socialdemokratiska regeringen\r\nuppdrog i februari 1990 åt byggnadsstyrelsen att\r\nutarbeta byggnadsprogram. Efter en framgångsrik\r\narkitekttävling, som Rafael Moneo vann, måste vi,\r\nom tidsplanen skall kunna hållas, lägga ut uppdrag\r\nom projektering. Sker inte detta, kommer hela\r\nprogrammet att förskjutas. Socialdemokraterna\r\nanser att det finns goda skäl för att genomföra\r\nprojektet, vilket den socialdemokratiska\r\nregeringen redan på sin tid markerade.</pre><pre>Under alla förhållanden måste ett nytt, modernt\r\nmuseum och ett arkitekturmuseum byggas -- det\r\ntror jag att alla är överens om. Tidpunkten är\r\nlämplig, både med tanke på museernas behov och\r\nmed tanke på den fråga som diskuterades i det förra\r\närendet, som riksdagen fattade beslut om,\r\nnämligen sysselsättningssituationen och\r\nbyggarbetslösheten, som dess värre kan förväntas\r\nvara hög under överskådlig tid.</pre><pre>Då kommer jag fram till min konkreta fråga till\r\nkulturministern: När kommer regeringen att\r\noffentliggöra ett uppdrag om fortsatt projektering\r\nför ett nytt, modernt museum? Med den nuvarande\r\ntidsplanen måste det ske senast före maj månads\r\nutgång, och kulturministern har möjlighet att redan\r\nhär i dag i kammaren tala om att regeringen ställer\r\nsig positiv till det fortsatta arbetet och anslår medel\r\ntill det.</pre><pre>Jag skall gå tillbaka till den parlamentariska\r\nutredningen, fast från en annan utgångspunkt. Det\r\nförhållandet att en parlamentarisk utredning nu\r\nskall tillsättas får naturligtvis inte innebära att vi\r\nbortser från nödvändiga insatser i det korta\r\nperspektivet. I valrörelsen lovade de borgerliga\r\npartierna att man skulle fortsätta att lyfta fram\r\nkulturen, såsom socialdemokraterna hade gjort, i\r\nvarje fall när det gäller kvantiteten -- inriktningen\r\nkan kan jag tänka mig skulle vara en annan.</pre><pre>Efter att vi har behandlat opus 1 av\r\nkulturdepartementet måste jag säga att den förda\r\nregeringspolitiken rimmar illa med dessa\r\nutfästelser. Regeringen har visserligen föreslagit\r\nvälbehövliga anslagshöjningar till Operan,\r\nDramaten och Riksteatern, men i övrigt har man\r\nnaggat kulturen i kanten på område efter område.</pre><pre>Under den förra mandatperioden, dvs. under den\r\nsocialdemokratiska regeringens tid, hade vi en\r\nreformtakt -- och det är just reformmedlen som\r\nman har diskuterat mycket när det gäller kulturen --\r\npå 125 milj.kr. per år. Jag upplevde som\r\nsocialdemokrat alltför ofta de ouppfyllda\r\nförväntningarnas missnöje från människor som var\r\naktiva inom olika kultursektorer.</pre><pre>I dag presenterar den borgerliga regeringen en\r\nbudget där reformmedlen brutto uppgår till 60\r\nmilj.kr. Samtidigt rycker man undan viktiga\r\nområden från konstnärers och kulturarbetares\r\nmöjligheter till arbetsinsatser. Summan blir därför\r\nca 35 milj.kr.</pre><pre>Jag vill gratulera kulturministern till att för den\r\nbedriften ha fått applåder i den borgerliga pressen,\r\nframför allt den borgerliga huvudstadspressen.\r\nGenom att dra in anslaget till konstnärlig\r\nutsmyckning i bostadsområdena har\r\nriksdagsmajoriteten och regeringen berövat\r\nbildkonstnärerna ungefär 200 årsarbeten.</pre><pre>Genom att riksdagsmajoriteten i går faktiskt\r\nfattade beslut om att minska bidragen till\r\nfolkbildningens kulturarrangemang kommer\r\ntusentals författare, bildkonstnärer, musiker och\r\nartister att gå miste om många arbetstillfällen, även\r\nom det i och med det beslutet inte blev fullt så illa\r\nsom regeringen hade föreslagit.</pre><pre>Vårt förslag att under fem år öka bidragen till fria\r\ngrupper med i storleksordningen 50 milj.kr. har\r\nmötts med kalla handen. Och man inser lätt att\r\neffekterna blir än värre om man betänker att åtta\r\nav tio kommuner efter årets val har fått borgerlig\r\nmajoritet. I så gott som samtliga borgerligt styrda\r\nkommuner förbereds nu kraftiga besparingar på\r\nbibliotek, teaterföreningar, skolornas\r\nkulturverksamhet, osv.</pre><pre>Ekoredaktionen inom Riksradion kunde i morgon-\r\nEkot i går avslöja resultatet av en enkät som man\r\ngjort med kommunledningarna ute i kommunerna.\r\nSå gott som alla sade där att besparingarna i första\r\nhand går ut över fritids- och kultursektorerna.\r\nDetta är illavarslande.</pre><pre>Samtidigt upplever vi att kulturarbetare och\r\nkulturintresserade människor ser på den här\r\nutvecklingen med ökad oro. Folkliga protester i\r\nHuddinge, där man nu hotar att försämra\r\nbiblioteksservicen, är bara ett exempel. Detta är\r\nnaturligtvis utomordentligt allvarligt. Jag skall inte\r\nnu fördjupa mig i det, eftersom Ingegerd Sahlström\r\nkommer att beröra den frågan närmare.</pre><pre>Med detta, fru talman, ber jag att få yrka bifall till\r\nde tidigare nämnda socialdemokratiska\r\nreservationerna.</pre><pre>Anf. 50  TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 51  ANNE SÖRENSEN (nyd):</pre><pre>Fru talman! Jag skall inleda detta anförande med\r\natt ge kulturminister Birgit Friggebo en eloge för\r\nhennes uttalande i en kulturdebatt helt nyligen.\r\nBirgit Friggebo menade att kulturen måste skyddas\r\nnär stat, kommuner och landsting tvingas göra stora\r\nnedskärningar i verksamheten. Kulturens andel av\r\nde offentliga utgifterna är mycket liten, och därför\r\nkan varje liten nedskärning inom kulturområdet få\r\nkatastrofala följder. -- Tack för dessa ord! Jag\r\nhoppas verkligen att de är allvarligt menade.</pre><pre>Det är också mycket glädjande att ett enigt\r\nkulturutskott föreslår en kulturutredning. Jag skall\r\ninte gå närmare in på det -- jag tror att Åke\r\nGustavsson har gjort det.</pre><pre>Jag skulle däremot vilja gå litet längre och efterlysa\r\nen ökad satsning på kulturen. Om vi i Sverige vill\r\nvärna och stärka vår kulturprofil i det nya Europa\r\nmåste vi avsätta betydligt större resurser än i dag.\r\nDet kan tyckas vansinnigt att tala om kraftigt ökade\r\nanslag -- i miljardstorlek -- i det konjunkturläge\r\nsom vi befinner oss i, men som Birgit Friggebo\r\nmycket riktigt säger är kulturens andel av de\r\noffentliga utgifterna mycket liten. Alla tjänar på\r\nkulturen på ett eller annat sätt. Och det är väl få\r\nsaker i vårt samhälle som kostar så litet i\r\nförhållande till hur mycket det ger människor!</pre><pre>Samtidigt är det angeläget att kulturinstitutionerna\r\ninriktar sig på att i större utsträckning utnyttja sina\r\nresurser i förhållande till överenskomna mål. Man\r\nbör utnyttja alla möjligheter att få in privata\r\npengar, t.ex. genom biljettförsäljning,\r\nmarknadsföring och samfinansierade projekt.\r\nStaten bör även uppmuntra institutionerna att tävla\r\neffektivare om publikens uppmärksamhet.</pre><pre>I vissa fall kan det handla om enklare\r\nmarknadsföring eller attraktivare förpackning av\r\nett arrangemang. Till en viss del kanske utbudet\r\nibland skall anpassas till efterfrågan. Detta kan\r\nenkelt göras genom marknadsundersökningar. Det\r\när viktigt att lära sig utnyttja den ekonomiska\r\npotential som vissa delar av kultursektorn har. Ett\r\nblomstrande kulturliv bör nämligen även ha en\r\nsund ekonomi.</pre><pre>Nu är inte meningen att vi endast bör se till\r\nekonomiska faktorer. Ny demokrati tycker att\r\nkulturen även skall ha ett egenvärde -- det är\r\nsjälvklart. Detta behöver inte hotas av en portion\r\nnytänkande. Tvärtom skulle det behövas.\r\nKultursektorn har en stor betydelse i\r\nsamhällsekonomin, och satsningar på\r\nkultursektorn är i stora drag lönsamma för\r\nsamhället. Det vore inte helt felaktigt att börja\r\nbetrakta kulturen som en näring, en bransch som\r\nproducerar ett värde av betydande storlek, som\r\nskapar sysselsättning.</pre><pre>Flertalet utländska undersökningar visar dessutom\r\nett klart samband mellan offentliga satsningar på\r\nkultur och offentliga inkomster från samma sektor,\r\nförutsatt att man satsar avsevärt. Med andra ord\r\nbetalar kultursektorn tillbaka mer än den får i\r\noffentligt kulturstöd, bl.a. i form av skatter, sociala\r\navgifter och sysselsättning. Men det är också viktigt\r\natt i större utsträckning acceptera att kommersiella\r\noch icke-kommersiella verksamheter kan\r\nkorsbefrukta varandra.</pre><pre>Givetvis finns det undantag från det här\r\nresonemanget. Men jag och mitt parti tror att en\r\nrejäl satsning -- som är planerad och genomtänkt --\r\npå kultursektorn skulle vara en investering. Det\r\nskulle ge ett långsiktigt tillskott i statskassan och\r\nverkligen vara till glädje för alla.</pre><pre>Det handlar också om de dynamiska effekter som\r\nen stor satsning från statens sida skulle medföra och\r\nvilken uppmuntran det skulle ge andra parter som\r\när beredda att satsa litet. Vi skulle få uppleva en rad\r\nfriska initiativ och nya projekt. Kulturen handlar ju\r\nändå om vår livskvalitet.</pre><pre>Jag vill inte dra ut onödigt på debatten och slösa\r\nmed kammarens tid. Även om jag givetvis står\r\nbakom alla våra reservationer -- nr 4, 5, 6 och 7 --\r\nyrkar jag här och nu inte bifall till dem.</pre><pre>Anf. 52  ELISABETH PERSSON (v):</pre><pre>Fru talman! Kulturministern och ärade\r\nkammarledamöter! Herbert Tingsten, salig i\r\nåminnelse, hävdade på sin tid att ideologierna var\r\ndöda. Jag undrar om han inte hade fått revidera det\r\npåståendet om han hade levt i dag och följt\r\nutvecklingen.</pre><pre>Ty för var och en som inte föredrar att blunda för\r\nvad som sker framstår det väl som uppenbart att vi\r\nnu är exponerade för en intensiv, raffinerad och\r\nutstuderad ideologisk indoktrinering av grövsta\r\nslag. Slagordet för den indoktrineringen är\r\nMarknaden.</pre><pre>Medborgarna har blivit kunder. Konst och kultur\r\nskall diskuteras och betraktas som annan\r\nvaruproduktion. Kultur som inte är lönsam skall\r\nskäras bort. Vi håller på att införa ett nytt slags\r\navlatssystem: Betala så får du -- inte, som förr,\r\nförlåtelse men väl tillgång till det som berikar ditt\r\nliv och ger det innehåll och värde, dvs. konst och\r\nkultur. Betalar du inte är du dömd, om inte till\r\nskärselden så i alla fall till ett liv utan tillgång till\r\nden lisa eller den andliga växt som konsten och\r\nkulturen ger.</pre><pre>Om jag vore kulturminister skulle jag vara oerhört\r\norolig för det kulturklimat som nu breder ut sig i\r\nvårt land. Jag skulle ligga sömnlös på nätterna och\r\noroa mig över den inställning som breder ut sig, att\r\nkonst och kultur blott och bart är en kostnad och\r\natt konst och kultur är något som man utan större\r\nsvårigheter kan avvara. Jag skulle våndas över alla\r\nbarn som i framtiden inte längre har exempelvis ett\r\nbibliotek att gå till för att låna böcker, eftersom\r\nbiblioteken läggs ned och det inte finns pengar att\r\nköpa böcker för.</pre><pre>Eftersom kulturministern är här i dag -- vilket jag\r\när mycket glad för -- kanske jag kan hoppas på ett\r\nsvar på mina frågor. Mest intresserad är jag förstås\r\ninte av kulturministerns nattsömn utan av att höra\r\nvad Birgit Friggebo tänker göra åt det här\r\nkulturklimatet. Eller avsvär sig ministern också\r\nansvaret för hur det ser ut ute i landet? Eller är det\r\nså att Birgit Friggebo bombarderar sina\r\nregeringskolleger med argument om att konst och\r\nkultur inte kan behandlas som vore det bara en\r\nfråga om ekonomi?</pre><pre>Hur mycket talar man på regeringssammanträdena\r\nom vikten av kulturen? Eller anser också landets\r\nhögsta och mest kulturansvariga att det\r\nstatsfinansiella läget är sådant att vi inte har råd\r\nmed åtgärder för att utveckla kulturen, att man nu\r\nmåste vara förnuftig och att det bara är ekonomiska\r\nresonemang som tar hänsyn till det statsfinansiella\r\nläget som är förnuftiga?</pre><pre>Mot det skulle jag redan nu vilja säga: Så kan man\r\ninte behandla kulturfrågor. Hoppas att vi är\r\növerens om det. Vi kan ju inte bara säga till\r\nmänniskor att vi här i riksdagen sysslar med att få\r\nekonomin att gå ihop och att vi gör det utan att\r\nnärmare tänka efter vad som ligger bakom våra\r\nekonomiska prioriteringar. Vi kan inte säga: Här\r\nsysslar vi med det statsfinansiella läget -- inte med\r\natt se vilka möjligheter människor har att uppnå ett\r\nmeningsfullt liv. Vi kan inte säga till dem: Det där\r\nmed livet får ni sköta själva. Det är ingen\r\nriksdagsfråga. Vi bryr oss inte om barnen i\r\nNyköping, Huddinge eller Söderköping, vi bryr oss\r\ninte om ungdomarna i Västra Frölunda eller\r\nMalmö -- de som inte får låna böcker, som inte får\r\nse teater, som inte får spela därför att vi inte har råd\r\nmed det, som inte längre har några fritidsgårdar\r\neller sagostunder att gå till.</pre><pre>Genom att anlägga inskränkta, snusförnuftiga eller\r\nkortsynta företagsekonomiska aspekter på\r\nkulturfrågorna åstadkommer man ett politiskt och\r\nideologiskt klimat där kulturen råkar i vanrykte\r\nsom något tärande och alltid hamnar på sista plats,\r\nså inte är ideologierna döda, inte.</pre><pre>Det går inte att rationalisera kultur. Det går inte att\r\nta bort Ofelia ur Hamlet därför att man inte har råd\r\nmed henne. En konsert är inte detsamma på ett\r\nkasettband oavsett om det gäller Mozart eller\r\nBruce Springsteen. Det går inte att läsa samma bok\r\ntio gånger och tro att man får ut samma sak som av\r\natt läsa tio olika böcker.</pre><pre>Fru talman! Konst och kultur får aldrig bli ett\r\nreservat för en viss grupp i samhället, vare sig det\r\nhandlar om den intellektuella medelklassen, de\r\nsom kan betala för sig eller om några andra.</pre><pre>Konst och kultur kan heller aldrig reduceras till att\r\nenbart handla om konsumtion. Konst och kultur är\r\nockså aktivt deltagande och eget skapande. Precis\r\nsom det är omöjligt att föreställa sig att man kan ha\r\nen elitidrott utan en aktiv bas, ur vilken också de\r\nsom är elit eller profesionella en gång har\r\nutkristalliserat sig -- lika omöjligt är det att ha en\r\nprofessionell grupp av konstnärer och\r\nkulturskapare i ett land utan en kulturellt aktiv och\r\nengagerad bas, dvs. människorna i samhället. Blir\r\nden basen för liten kommer också eliten, de\r\nprofessionella, så småningom att dö ut. Det gäller\r\nför kulturarbetare lika väl som för idrottsmän.</pre><pre>Vänsterpartiet avvisar därför alla de förslag som\r\ngår ut på att statlig kulturpolitik skulle begränsas till\r\nanslag för några kulturinstitutioner i Stockholm,\r\nstöd till enskilda konstnärer och vissa konstformer\r\noch utesluta det andra.</pre><pre>Vi i Vänsterpartiet anser att det också måste höra\r\ntill riksdagens och regeringens, dvs.\r\nkulturministerns, ansvar och skyldighet att verka\r\nför och bidra till alla människors delaktighet i\r\nkulturen. Detta är inte förmynderi, det är\r\nansvarsfull och insiktsfull kulturpolitik.</pre><pre>Jag tror exempelvis att det är dags att ta upp frågan\r\nom en bibliotekslag. Vänsterpartiet har fört fram\r\ndet förslaget många gånger tidigare, men det har\r\nbemötts kallsinnigt. Jag tror ändå att\r\nnödvändigheten gör att vi måste ha en bibliotekslag\r\noch att opinionen för en sådan har svängt. Jag tror\r\natt människor nu inser att vi behöver en lag som\r\ngaranterar oss rätt till avgiftsfria boklån, tillgång till\r\nskönlitteratur och facklitteratur såväl som\r\ninformation samt bibliotek med rimliga öppettider.</pre><pre>Fru talman! De flesta undersökningar har visat att\r\ndet inte har blivit så mycket av breddningen av\r\nkulturlivet och att deltagandet i kulturlivet\r\nfortfarande är förbehållet ganska få människor,\r\nmen en av de få sektorer som uppvisar en sådan\r\nbreddning är folkbildningen och den närliggande\r\namatörkulturen. Jag kan bara beklaga gårdagens\r\nbeslut om nedskärningar för folkbildningen. Jag är\r\ndess värre övertygad om att detta kommer att få\r\nallvarliga konsekvenser för kulturutövandet och\r\nkulturskapandet i Sverige. Att dessa nedskärningar\r\nockså kommer att få konsekvenser för\r\namatörkulturens framtid är helt uppenbart. Jag kan\r\ninte förstå annat än att också amatörkulturens\r\nbetydelse bör uppmärksammas när den kommande\r\nutredningen, som har nämnts tidigare i debatten\r\noch som hela utskottet står bakom, skall behandla\r\nfrågan om behovet och lämpligheten av att\r\nytterligare kulturpolitiska mål skall läggas fast. Det\r\nkanske t.o.m. är så att även möjligheten att få\r\ntillgång till folkbildningen måste skrivas in som ett\r\nkulturpolitiskt mål.</pre><pre>Jag vill ansluta mig till vad Åke Gustavsson sade på\r\nen punkt. Han påstår att omdömena om\r\nkulturpropositionen i vissa tidningar var oförtjänt\r\ngoda. Jag har sett få exempel på hur ett\r\npressmeddelande från ett departement alldeles\r\nobearbetat har fått ett sådant genomslag i pressen.\r\nI efterhand har det ju visat sig att den storsatsning\r\npå kulturen som man ville få oss att tro var för\r\nhanden inte bestod av så mycket mer än en satsning\r\npå de större institutionerna främst i Stockholm.\r\nLitet flyttningar av anslagen hit och dit dolde att\r\nvissa projekt var synnerligen illa behandlade.</pre><pre>Som exempel på detta vill jag nämna stödet till de\r\nfria grupperna och centrumbildningarna. De fria\r\ngrupperna i landet står för huvudparten av\r\nteaterutbudet för barn och ungdom. Intresserar\r\nman sig för barn- och ungdomskultur borde man\r\nrimligen också uppmärksamma de fria gruppernas\r\nstora betydelse i det sammanhanget. Hitintills har\r\nanslagsnivån för de fria grupperna varit låg.\r\nKraftigt stigande produktions- och turnékostnader\r\noch hög egenfinansiering gör att deras ekonomiska\r\nsituation är ohållbar. Kommunerna, som är\r\narrangörer och köpare av deras föreställningar,\r\nsviker och skyller på dålig ekonomi.</pre><pre>Vänsterpartiet menar därför att de fria grupperna\r\nsom ett led i främjandet av barn- och\r\nungdomskulturen måste behandlas på ett annat sätt\r\nän tidigare och få ett ordentligt stöd. Att som nu\r\nlåta 50 teatergrupper och 15 dansgrupper dela på 2\r\nmilj.kr. i anslagsökning är är inte -- för att använda\r\nen underdrift -- tillräckligt. Vänsterpartiet föreslår\r\n7 milj.kr.</pre><pre>Tio centrumbildningar får årliga\r\nverksamhetsbidrag från staten. År 1990 gjorde\r\nkulturrådet en översyn av centrumbildningarnas\r\nverksamhet och ekonomi, och rapporten slog fast\r\natt centrumbildningarna inom resp. område har\r\nfyllt och kommer att fylla en viktig funktion för den\r\nicke institutionsbundna kulturverksamheten. Vi i\r\nVänsterpartiet delar den uppfattningen. Men för\r\natt centrumbildningarna skall kunna utveckla och\r\nbedriva en meningsfull verksamhet måste det\r\nstatliga anslaget öka avsevärt.</pre><pre>Centrumbildningarna arbetar rikstäckande. De har\r\nsmå kanslier och mycket få anställda, och\r\nadministrationen går inte att effektivisera. Den\r\nnegativa ekonomiska utvecklingen under 80-talet\r\nhar redan medfört att allt som har varit möjligt att\r\nundvara för verksamheten och allt som har gått att\r\nrationalisera har tagits bort. Det är alltså av\r\navgörande betydelse för centrumbildningarnas\r\nfortsatta verksamhet att deras anslag ökar med det\r\nbelopp det har begärt. Vad har de då fått? Jo, som\r\nen del i det storslagna kulturpolitiska anslaget i den\r\nsatsning som fick så mycket beröm i pressen får de\r\ndela på 278 000 kr. Vi i Vänsterpartiet har föreslagit\r\natt de i stället skall få 1,8 miljoner, så att de\r\nåtminstone kan klara de allra nödvändigaste\r\nåtagandena.</pre><pre>Att jag här och nu nämner beloppen beror på att\r\njag vill visa att det inte rör sig om så dramatiska\r\nsummor. Skillnaderna mellan en kulturpolitik som\r\nstryper barn- och ungdomskultur eller fria grupper\r\noch en som stödjer dem är små i pengar mätt. Det\r\när ideologin bakom, synen på vad som är viktigt,\r\nsom skiljer sig åt. Det handlar om kultursyn,\r\nkulturideologi och människosyn, och i det\r\nsammanhanget, fru talman, är skillnaderna stora.</pre><pre>En socialistisk kulturpolitik menar -- vi menar -- att\r\ndet är synnerligen viktigt att vårt mångkulturella\r\nsamhälle inte ersätts av konformism eller begränsas\r\ntill elit- eller finkultur. Vi talar mycket ofta och\r\ngärna om det mångkulturella samhället och vårt\r\nkulturarv, och jag måste medge att vi i\r\nVänsterpartiet också mycket gärna gör det. Vi talar\r\nom Det Svenska Kulturarvet -- med stora\r\nbokstäver. Vad som avses är ibland osäkert, det är\r\ninte något självklart. En riksspelman associerar till\r\nhembygdens polska på fiol, en violinist i\r\nhovkapellet talar lyriskt om Ingmar Bergmans\r\nversion av Mozarts Trollflöjten, medan en\r\nrockmusiker nämner några låtar från Eldkvarns\r\nsenaste platta. Kan alla tre ha rätt? Ja, självklart.\r\nDet svenska kulturarvet är sammansatt av\r\ndelkulturer: samisk kultur, lokal och regional\r\nbygdekultur, bruksortskultur, folkrörelsekultur,\r\narbetarkultur, tjänstemannakultur, elitkultur,\r\navantgardekultur, kvinnokultur, masskultur,\r\ninvandrarkultur, osv., osv.</pre><pre>Inom alla dessa delkulturer har det skapats unikt\r\nsvenska uttryck i musik, sång, dans, teater, ord,\r\nbild, film, design, byggnad och miljö. Det är\r\nuttrycksformer som bara kan bevaras och utvecklas\r\nhär. Det här kulturarvet måste värnas. Vi skall vara\r\nstolta över det, vi skall vårda det, och vi skall inte\r\nslänga ut det som barnet med badvattnet i någon\r\nform av förfelad europeisk anpassning. Vårt\r\nkulturarv är nödvändigt för att vi skall ha en trygg\r\nförankring, en så trygg förankring i den egna\r\nkulturen att vi inte faller offer för rasism eller\r\nfrämlingsfientlighet.</pre><pre>Jag vill poängtera detta, inte så mycket med\r\nanledning av Ny demokratis motioner till\r\nkulturutskottet men med tanke på den enorma\r\ndiskrepans jag kan se i Ny demokratis inställning\r\noch politiska attityd mellan å ena sidan Anne\r\nSörensens anförande här i dag och å andra sidan\r\nandra förslag från Ny demokrati, som jag dess värre\r\nvill påstå mestadels går ut på att vi skall skära ner,\r\nrasera, ta bort och sälja ut.</pre><pre>Med detta, fru talman, vill jag yrka bifall till\r\nVänsterpartiets meningsyttring i vad som avser\r\nmom. 4 och 23.</pre><pre></pre><pre>Anf. 53  JAN-ERIK WIKSTRÖM (fp):</pre><pre>Herr talman! Under mer än 15 år har jag i tal och\r\nskrift brukat förkunna att nyckelbegrepp i en\r\nliberal kulturpolitik är frihet, mångfald och\r\nkvalitet. Numera ser jag att flera andra partier\r\nanvänder samma uttryck utan att redovisa\r\nursprunget.</pre><pre>Det är i och för sig bra om det råder enighet om\r\ndessa nyckelord. Men ibland undrar jag hur det\r\negentligen står till med kravet på kvalitet.</pre><pre>Det är individerna själva, deras skapande och deras\r\nupplevelser som bestämmer kulturens former,\r\ninnehåll och giltighet. Kulturskapare och deras\r\npublik bör fritt kunna mötas på en öppen marknad.\r\nDen vuxna medborgaren bör själv få bilda sig en\r\nuppfattning om vad som är god och dålig konst utan\r\ncensuringrepp. Då blir det en liberal huvuduppgift\r\natt tidigt lära människor att själva värdesätta äkthet\r\noch kvalitet i kulturutbudet.</pre><pre>Syftet med olika former av statligt och kommunalt\r\nstöd till kulturområdet är givetvis att öka\r\nmångfalden i kulturutbudet. Det gäller då att stödja\r\nsvårtillgängliga och smala kulturområden och att\r\nstimulera alternativ inom områden som domineras\r\nav kommersiell masskultur.</pre><pre>Statliga och kommunala anslag skall stödja, men\r\ninte styra, kulturskapandet. Den konstnärliga\r\nfriheten måste vara fullständig inom demokratins\r\nramar.</pre><pre>Amatörerna har stor betydelse för kulturklimatet i\r\nsamhället. Kreativitet och uttrycksbehov finns hos\r\nalla människor. En aktiv och engagerad publik\r\ndeltar också på sitt sätt i ett slags medskapande.</pre><pre>Men alla kulturyttringar är inte lika bra. Den\r\nprofessionellt utövade kulturen är viktigare än\r\namatörismen. De professionellt arbetande\r\nkulturskaparna måste få stöd att utöva sin yrkesroll\r\noch om möjligt också få sin utkomst av den.\r\nAmatörerna skall förhoppningsvis finna sin glädje i\r\nkulturen, men knappast sin utkomst. Därför måste\r\nkvalitetskravet få större genomslagskraft i\r\nkulturpolitiken.</pre><pre>De konstnärliga yrkesutövarna måste ges rimliga\r\nlevnads-  och arbetsvillkor. Det gäller både dem\r\nsom arbetar inom kulturinstitutionerna, fria\r\nyrkesmässigt arbetande konstnärliga grupper och\r\nenskilda kulturskapare och konstnärer.</pre><pre>Det innebär först att värna om kulturskaparnas\r\nupphovsrätt -- så sorgligt eftersatt -- och sedan att\r\nskapa olika former av stöd och stimulans. De\r\nprofessionellt arbetande kulturskaparna måste\r\nockså få rimligare skattevillkor. Det är orimligt att\r\njämställa konstnärer med kommersiellt arbetande\r\negenföretagare. Ett nytt inkomstslag bör därför\r\ntillskapas som tar hänsyn till deras speciella arbete\r\noch oregelbundna arbets-  och\r\ninkomstförhållanden.</pre><pre>En avvägning mellan amatörism och\r\nprofessionalism måste ständigt ske vid\r\nbedömningen av både statliga och kommunala\r\nkulturinsatser.</pre><pre>En grupp läkare som regelbundet spelar\r\nkammarmusik behöver inga bidrag, knappast ens i\r\nstudiecirkelns form. Men en ensemble av\r\nprofessionella musiker behöver engagemang och\r\nstöd i olika former för att kunna fortsätta sin\r\nverksamhet. Anslag bör inte ges till amatörer på\r\nbekostnad av de professionellt arbetande, som ju är\r\nberoende av inkomster för att över huvud taget\r\nkunna försörja sig.</pre><pre>Konstens utveckling och fördjupning är beroende\r\nav de professionellt arbetande kulturskaparna. De\r\nsysslar med konstnärligt utvecklingsarbete för vår\r\nskull, för vår räkning. Så småningom får vi alla del\r\nav det ständigt förnyade kulturarv som består av\r\nbåde tidigare generationers insatser och\r\nnyskapande i vår tid. Så stimuleras amatörismen av\r\nden professionella kulturen. Så får vi som är\r\npublik -- förhoppningsvis en medskapande publik --\r\nglädje av det ekonomiska stöd som det är statens\r\noch kommunernas ansvar att ge de professionellt\r\narbetande konstnärerna och kulturskaparna.</pre><pre>Herr talman! Jag har velat säga detta med\r\nanledning av att ett av de betänkanden som vi nu\r\nbehandlar gäller ersättningar och bidrag till\r\nkonstnärer.</pre><pre>Kulturutskottet har som alltid gjort en nogrann och\r\nsaklig prövning av regeringens budgetförslag. Jag\r\nkan konstatera att oppositionen inte har haft så\r\nsärskilt mycket att invända. Tre av de fyra\r\nbetänkandena är helt eniga.</pre><pre>I det första och det största finns det några\r\nreservationer som jag, utan att vilja uttala mig\r\nnedsättande, menar är litet pliktskyldiga.\r\nNågonting måste ju debatten hängas upp på.</pre><pre>Det finns även två tillkännagivanden. Det ena\r\ngäller en parlamentarisk översyn av de\r\nkulturpolitiska målen. Det är något som de\r\nnuvarande regeringspartierna har begärt under\r\nåtskilliga år utan att få stöd av Socialdemokraterna.</pre><pre>Det andra gäller kravet på en nationell stiftelse för\r\nkulturmiljöförvaltning. Det går tillbaka på en\r\nmotion av Karin Ahrland och mig vid riksmötet\r\n1984/85 och den utmärkta utredning av Bill\r\nFransson som föreligger som ett resultat av den\r\nmotionen som riksdagen faktiskt biföll. Jag är glad\r\növer att hela utskottet nu ställer sig bakom kravet\r\npå att förslagen i denna utredning skall kunna\r\nfullföljas.</pre><pre>Jag tyckte mig skymta en viss missunnsamhet hos\r\nÅke Gustavsson över att kulturministern hade fått\r\nså positiva recensioner på sin första kulturbudget.\r\nÅke Gustavsson var tvungen att fly från\r\nkulturutskottets betänkande till bostadsutskottet,\r\ntill utbildningsutskottet och till Huddinge kommun\r\nför att han skulle kunna få en utgångspunkt för\r\nregeringen. Jag tycker att en sådan recension av\r\nÅke Gustavsson är ganska positiv ur\r\nkulturministerns synpunkt.</pre><pre>Herr talman! Det är därför med glädje som jag på\r\nalla punkter yrkar bifall till hemställan i de fyra\r\nbetänkandena från kulturutskottet som riksdagen\r\nnu behandlar.</pre><pre>Anf. 54  ÅKE GUSTAVSSON (s) replik:</pre><pre>Herr talman! Jag tror att Jan-Erik Wikström\r\nmissuppfattade mig. Tvärtom gratulerade jag\r\nkulturministern till att ha fått så goda recensioner i\r\nden borgerliga huvudstadspressen med tanke på att\r\nhon har en reformtakt på 35 milj.kr. netto, medan\r\nSocialdemokraterna hade en reformtakt på 125\r\nmilj.kr. netto. Det tycker jag var skickligt att klara.\r\nDet finns ingen missunnsamhet från min sida i detta\r\nsammanhang. Det var en ärlig gratulation. Men jag\r\nkan ändå tillägga, när jag har blivit provocerad, att\r\njag tycker att det är något mer ambitiöst att satsa\r\n125 milj.kr. i reformpengar än att satsa 35 milj.kr. i\r\nreformpengar.</pre><pre>Jan-Erik Wikström sade att jag måste fly till\r\nHuddinge och till bostadsutskottet. Men\r\nkulturdepartementets anslag när det gäller\r\nkonstnärlig utsmyckning i bostadsområdena\r\nhänvisades faktiskt till bostadsutskottet. Detta\r\nanslag har ryckts undan. Men det är alltså\r\nministerns ansvarsområde i detta fall.</pre><pre>När det gäller Huddinge blir jag förvånad om\r\nkulturministern inte har anledning att säga något\r\nom den, som jag uttryckte det, folkliga vrede som\r\nnu håller på att drabba borgerliga politiker som gör\r\ndrastiska nedskärningar på kulturens område. Jag\r\nväntar med stor spänning på den fortsatta\r\ndiskussionen med kulturministern.</pre><pre>Om Jan-Erik Wikström vill instämma i det som jag\r\nsade om att det är viktigt att man tar krafttag i detta\r\nsammanhang, kan vi ju tillsammans bifalla den\r\nsocialdemokratiska reservationen 2. Fundera över\r\ndet, så kan vi senare under debatten återkomma till\r\ndenna punkt.</pre><pre>Det är faktiskt inte, som Jan-Erik Wikström sade,\r\npliktskyldigt som vi reserverar oss, utan det är\r\nsjälvfallet till förmån för en socialdemokratisk\r\nprofil. Men jag skall å andra sidan villigt erkänna\r\natt ni ryckte undan möjligheten till en reservation\r\ngenom att exempelvis ansluta er till oppositionens\r\nkrav på en parlamentarisk utredning. Det är\r\nglädjande att vi i denna stora och viktiga fråga är\r\növerens. Men jag är inte säker på att det i första\r\nhand är Jan-Erik Wikströms förtjänst att utskottet\r\nhar beställt en parlamentarisk utredning.</pre><pre>Anf. 55  JAN-ERIK WIKSTRÖM (fp) replik:</pre><pre>Herr talman! Jag ber att få instämma i Åke\r\nGustavssons gratulationer till kulturministern.</pre><pre>Man har inte så stora anspråk på politiska\r\nframgångar om man menar att det räcker att ett\r\nenigt utskott ansluter sig till krav som de\r\nförutvarande oppositionspartierna under ett antal\r\når har framfört i riksdagen, men för döva\r\nsocialdemokratiska öron.</pre><pre>Om både Åke Gustavsson och jag hade varit\r\nledamöter av Huddinge kommunfullmäktige, är jag\r\növertygad om att vi när det gäller\r\nbiblioteksanslagen hade kunnat hitta varandra.</pre><pre>Anf. 56  ÅKE GUSTAVSSON (s) replik:</pre><pre>Herr talman! Det förhåller sig inte riktigt så som\r\ndet här sägs.</pre><pre>Jag kom att tänka på en folkpartistisk f.d.\r\npartiledare som uppmanade sina ungdomar att gå\r\nhem och läsa historia. Men inte trodde jag att jag\r\nskulle behöva rikta samma uppmaning till Jan-Erik\r\nWikström.</pre><pre>Historien bakom tillkomsten av den kulturpolitiska\r\nutredningen är en skrivelse från 1989 som\r\nSocialdemokraterna står bakom och som går ut på\r\nföljande: Ju längre tid som har gått sedan 1974 års\r\nkulturpolitiska mål fastställdes, desto mera aktuellt\r\nblir det att tillsätta en sådan här utredning. Nu är\r\ntiden inne för att göra det. Jag tycker att tidpunkten\r\när alldeles utomordentlig. Därför är jag glad över\r\natt Jan-Erik Wikström nu har samma syn.</pre><pre>Anf. 57  JAN-ERIK WIKSTRÖM (fp) replik:</pre><pre>Herr talman! Glädjen är fullständig om\r\nSocialdemokraterna nu har gjort bättring och\r\nsåledes ansluter sig till våra krav på en översyn av\r\nde kulturpolitiska målen. En sådan har vi mycket\r\nlänge begärt att få.</pre><pre>Andre vice talmannen anmälde att Åke Gustavsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 58  ELISABETH PERSSON (v) replik:</pre><pre>Herr talman! Det är två saker som jag vill beröra,\r\nJan-Erik Wikström. Jan-Erik Wikström tycks med\r\nviss förvåning, eller kanske med beklagande,\r\nnotera att till betänkandena inte är fästade\r\nbetydligt fler reservationer eller meningsyttringar. I\r\noch för sig kan jag hålla med honom. Men vi i mitt\r\nparti har valt att inte motionera på precis alla\r\npunkter. Vi har också valt att inte avge särskilda\r\nmeningsyttringar med anledning av vad som sägs på\r\nvarenda rad i betänkandena. I stället har vi valt att\r\nförsöka koncentrera oss på det som tydligast\r\nprofilerar vår politik, nämligen hänsynen till och\r\nansvarstagandet beträffande kultursvaga eftersatta\r\ngrupper -- barn och ungdomar. Det gäller också\r\nutbudet via exempelvis de fria grupperna.</pre><pre>Jag är villig att erkänna att vår nya och numera\r\nganska obetydliga roll säkert har bidragit till en viss\r\ndämpning av vår aktivitet på motionsområdet. Men\r\njag garanterer att vi kommer igen nästa år. Detta\r\nvar dock inte det som var det viktiga här.</pre><pre>Jag skulle vilja ta upp en annan sak som verkligen\r\nbelyser skillnaden mellan exempelvis folkpartiets\r\neller de andra borgerliga partiernas kulturpolitiska\r\nsyn å ena sidan och vänsterpartiets å andra sidan.\r\nJag avser då detta med att amatörismen och\r\nprofessionalismen skulle stå i ett slags motsättning\r\ntill varandra och att det nu gäller att ensidigt satsa\r\npå professionalism och kvalitet.</pre><pre>Jag kan bara beklaga att ni inte inser att utan ett\r\naktivt deltagande i kulturlivet -- det gäller då de\r\nbreda folklagren, alltså alla människor -- är det inte\r\nmycket bevänt med kulturen. Kultur kan aldrig\r\nreduceras till konsumtion av produktion som en\r\nliten professionell elit står för. Det får alltså inte\r\nvara så, att kultur skall konsumeras av en mycket\r\nliten grupp i samhället.</pre><pre>En aktiv, livaktig och nyskapande kultur får man\r\nbara just genom en dialog mellan amatörer och\r\nprofessionella, mellan vanliga människors\r\ndeltagande och nämnda elits deltagande.</pre><pre>Det är ju i det egna mötet med kulturen som\r\nbehovet av en framtida kulturkonsumtion, om det\r\nuttrycket tillåts, uppstår. Därför menar vi att det är\r\noerhört viktigt att se till att barn och ungdomar får\r\nmöjligheter i det här sammanhanget -- ja, helt\r\nenkelt att de får ett behov av kultur.</pre><pre>Jag tror att ni allvarligt missar detta med den\r\nkultursyn som ni företräder.</pre><pre>Anf. 59  JAN-ERIK WIKSTRÖM (fp) replik:</pre><pre>Herr talman! Nej, Elisabeth Persson. Vad jag\r\nförsökte säga i mitt huvudanförande är att det är\r\nviktigt med en dialog mellan amatörer och\r\nprofessionella. Men när det gäller stöd från stat och\r\nkommun är det vårt förstahandsansvar att stödja\r\ndem som professionellt arbetar med kultur.</pre><pre>Det finns en glädje och ett värde i sig i att som\r\namatör få utöva kultur, oavsett vilket område det\r\nrör sig om. Men vårt huvudsakliga ansvar är att se\r\ntill att de som på heltid ägnar sig åt kulturskapande\r\ni olika former får möjlighet att göra det. Det är den\r\npoängen jag vill understryka.</pre><pre>Ibland sägs det att det är viktigt att låta större\r\nbidrag komma amatörerna till del. Men när det är\r\nknappt om resurser är det enligt min mening de\r\nprofessionellt utövande konstnärerna som måste\r\nkomma i första rummet.</pre><pre>Jag är glad över enigheten i utskottet. Denna glädje\r\nförsökte jag också ge uttryck för. Jag tycker att vi\r\nhar mött konstruktiva insatser, inte minst från\r\nElisabeth Perssons sida.</pre><pre>Var frimodig och oförfärad! Jag tillhör ett parti som\r\nockså har varit mycket litet och som just nu är\r\nganska litet -- men vi hoppas att det blir större.\r\nArgumentens styrka har dock egentligen inte alls\r\natt göra med antalet mandat i riksdagen.</pre><pre>Anf. 60  ELISABETH PERSSON (v) replik:</pre><pre>Herr talman! Jag hoppas att Jan-Erik Wikström har\r\nrätt.</pre><pre>Jag återkommer till detta med amatörismen och\r\nprofessionalismen. Jag är nämligen litet orolig för\r\natt skillnaden mellan våra åsikter är djupare än jag\r\nförst uppfattade. Enkelt uttryckt: Om vår\r\ngenerations barn inte, genom att ha ordentlig\r\ntillgång till böcker och bibliotek, lär sig att älska att\r\nläsa, berätta, ge utlopp för sin fantasi genom\r\nlitteraturen osv., befarar jag att det i framtiden inte\r\nkommer att finnas så många lysande författare i\r\nvårt land som vi nu presterar.</pre><pre>Det går inte att i dag säga att det ekonomiska läget\r\nför oss är sådant att vi måste prioretera den\r\nprofessionella kulturen. Då skulle man nämligen\r\nundergräva möjligheterna för Sverige att fortleva\r\nsom ett kulturellt, spännande och konstruktivt\r\nsamhälle.</pre><pre>Den kulturdöd och den kulturskymning som breder\r\nut sig i och med detta ensidiga synsätt -- och det här\r\nvar jag inne på i mitt huvudanförande -- som alltså\r\nbaseras på ett alltför ensidigt reformistiskt\r\ntänkesätt när det gäller kulturen, får förödande\r\neffekter för framtiden.</pre><pre>Mot den bakgrunden är jag oerhört orolig för vad\r\nde här kommunala nedskärningarna kommer att\r\nbetyda. Barn som aldrig får se en\r\nteaterföreställning och som aldrig själva får spela\r\nteater kommer om 20 år inte att köa utanför vare\r\nsig Operan eller Dramaten för att få biljetter. Då\r\nkan vi så att säga packa ihop t.o.m. våra\r\ninstitutioner!</pre><pre>Anf. 61  JAN-ERIK WIKSTRÖM (fp) replik:</pre><pre>Herr talman! Missförstå mig rätt, Elisabeth\r\nPersson, när jag säger att jag tycker att det är\r\noerhört viktigt med ett kulturutbud både för barn\r\noch ungdom och för alla andra. Men jag diskuterar\r\nmed utgångspunkt i ett av betänkandena, nämligen\r\ndet som har titeln Ersättningar och bidrag till\r\nkonstnärer.</pre><pre>I fråga om vilka som mest behöver vårt stöd -- de\r\nprofessionellt utövande konstnärerna eller alla vi\r\nsom är glada amatörer på olika kulturområden --\r\nvidhåller jag att vi har ett ansvar för att de som\r\nprofessionellt arbetar med kultur skall kunna göra\r\ndet under drägliga villkor. Jag undrar om inte\r\nElisabeth Persson till sist ändå är beredd att hålla\r\nmed mig på den punkten.</pre><pre>Vi andra, som har lön och ett vanligt yrke, skall ju\r\ninte ha extra ersättning för att ägna oss åt kultur.\r\nMen de som professionellt arbetar har ingen annan\r\ninkomst. Det är vårt ansvar att se till att dessa kan\r\nleva också på sin konstnärliga yrkesutövning.</pre><pre>Anf. 62  INGEGERD SAHLSTRÖM (s):</pre><pre>Herr talman! Jag skall uppehålla mig vid en\r\nkulturverksamhet, biblioteken. Jag tycker\r\nnämligen att de rapporter som kommer och som\r\nhandlar om nedläggning av bl.a. biblioteksfilialer\r\nrunt omkring i vårt land är mycket alarmerande.</pre><pre>Plötsligt är biblioteksverksamheten hotad. Det har\r\ntagit årtionden att bygga upp de kulturcentra och\r\nkunskapsbanker som nu finns. Men helt plötsligt\r\nifrågasätter man denna unika\r\nfolkbildningsverksamhet som finns i vårt land. Det\r\nmärks att åtta av tio kommuner i dag är borgerligt\r\nstyrda. Man drar ner på bokinköpen. Anställda\r\nsägs upp. Öppethållandet minskar. Filialer stängs,\r\noch man för diskussioner om att boklån skall\r\navgiftsbeläggas av principiella skäl.</pre><pre>Detta tycker jag behöver uppmärksammas extra,\r\natt boklån avgiftsbeläggs av principiella skäl. Jag\r\ntrodde, herr talman, att principen fri tillgång till\r\nböcker på bibilioteken var en självklarhet för oss i\r\nSverige.</pre><pre>Vi socialdemokrater i utskottet har krävt att\r\nriksdagen skall ge regeringen till känna att den\r\nhittills allmänt godtagna principen att boklån vid de\r\nallmänna folkbiblioteken skall vara kostnadsfria.\r\nTyvärr har vi inte fått övriga utskottsmedlemmar\r\nmed på denna begäran. Kanske hade vi kunnat få\r\ngehör för kravet om betänkandet hade justerats i\r\ndag, för det är faktiskt bara under de senaste\r\nveckorna som vi har fått bevis för att tidigare\r\nprinciper inte längre tycks gälla i landet. Man\r\nkänner faktiskt inte igen sig.</pre><pre>Jag anser att vi just nu behöver en nationell\r\nuppslutning till förmån för bibliotekens bevarande.</pre><pre>Nu är jag, liksom flera andra talare här, mycket till\r\nfreds med att kulturministern finns på plats. Jag\r\nställde en fråga om bibliotek i förra veckan, men\r\nfick besked om att jag inte skulle få svar förrän den\r\n12 maj. Kanske kan jag få svar i dag. Jag frågade:\r\nAvser kulturministern att vidta några åtgärder för\r\natt förhindra nedskärning av\r\nbiblioteksverksamheten?</pre><pre>Det är en nedskärning som är på gång i landet. Det\r\när på många ställen inte någon försiktig\r\nnedskärning. Jag har fått uppgift om några fall som\r\njag vill ta som exempel.</pre><pre>I Kristianstad skär man ned\r\nbiblioteksverksamhetens budget med 7 %, i Åstorp\r\nmed 10 %. I Nyköping försvinner 25 % av\r\nkulturverksamheten. Där har man också beslutat\r\natt slopa tre fjärdedelar av bokanslaget till\r\nbiblioteksfilialerna och en fjärdedel av bokanslaget\r\ntill huvudbiblioteket. Samma sak gäller i\r\nÖrkelljunga. En fjärdedel av bokanslaget slopas. I\r\nNorrköping har antalet inköpta böcker sjunkit med\r\n40 %. En mängd biblioteksfilialer runt om i landet\r\nhotas av nedläggning. Vi vet att det t.o.m. finns\r\nhuvudbibliotek som är i fara.</pre><pre>Låneavgifter diskuteras. Här har emellertid\r\nFörfattarförbundet reagerat. Jag vet att man har\r\nvarit ute i vissa kommuner och talat om den\r\növerenskommelse som författarna har med staten i\r\ndag. 77 öre per boklån går till författarfonden.\r\nDetta bygger på att det skall vara avgiftsfria boklån\r\npå våra bibliotek. Skall man börja ta extra betalt för\r\natt låna ut böckerna, måste man också ha andra\r\navtal med författarna.</pre><pre>Jag noterade förut att Jan-Erik Wikström talade\r\nom de professionella kulturarbetarna. Men jag\r\ntycker att det som nu händer med biblioteken\r\nfaktiskt är att dra undan plattformen för en mycket\r\nstor del professionella kulturarbetare i vårt land,\r\nnämligen författarna.</pre><pre>Det är många olika idéer på gång i landet. En\r\nskrämmande sådan tycker jag är ''gräddfilen'' i\r\nMalmö. Jag kallar företeelsen på stadsbiblioteket i\r\nMalmö för gräddfilen. För 250 kr. kan man få lov\r\natt gå före i bibliotekskön. Om man erlägger en\r\navgift på 250 kr. har man möjlighet att få låna de\r\nnyinköpta böckerna. De som inte har råd att betala\r\ndessa pengar, eller av principiella skäl inte vill göra\r\ndet, får vackert vänta ett år eller två innan det blir\r\nderas tur.</pre><pre>Herr talman! Under hela 80-talet har\r\nbiblioteksverksamheten utvecklats. Vi har byggt\r\nnya huvudbibliotek, och nu ser man plötsligt hur\r\nverksamheten förändras. Jag förstår att man i\r\nekonomiskt kärva tider måste ompröva och\r\nomdisponera. Men den utveckling som vi ser nu är\r\ninte acceptabel. Frågan om fungerande bibliotek\r\neller inte är inte bara, som jag ser det, en\r\nkommunal utan i högsta grad en nationell\r\nangelägenhet. Vi måste ha nationella mål för\r\nbiblioteksverksamheten. Tillgången till bibliotek\r\noch fria boklån är en garanti för demokrati,\r\nyttrandefrihet och informationsfrihet.</pre><pre>Herr talman! Eftersom larmrapporterna om\r\nkommunernas nedskärningar har kommit under de\r\nsenaste dagarna, anser jag att kulturutskottet än en\r\ngång bör diskutera bibliotekens och de avgiftsfria\r\nboklånens villkor. Jag tycker, precis som Elisabeth\r\nPersson tidigare, att det kanske är dags att\r\nåtminstone diskutera en bibliotekslag i vårt land.\r\nJag tror att många av riksdagens ledamöter delar\r\ndenna uppfattning.</pre><pre>Därför, herr talman, yrkar jag återremiss av mom.\r\n5 i betänkande KrU18.</pre><pre>Anf. 63  ELISABETH PERSSON (v) replik:</pre><pre>Herr talman! Jag tycker att det var mycket bra att\r\nIngegerd Sahlström tog upp frågan om biblioteken\r\noch den katastrofala situation som råder på detta\r\nområde, inte minst ute i landet. Jag hade tänkt\r\nfråga om Socialdemokraterna nu inte bara ville\r\ndiskutera avgiftsfria boklån, utan om ni också var\r\nintresserade av att ha en diskussion om en\r\nbibliotekslag. Men Ingegerd Sahlström avslutade\r\nmed att säga det. Jag noterar bara detta och\r\ntillstyrker förslaget om återremiss när det gäller\r\nbiblioteksfrågorna.</pre><pre>Anf. 64  JAN-ERIK WIKSTRÖM (fp) replik:</pre><pre>Herr talman! Till Ingegerd Sahlström vill jag säga\r\natt med den skrivning som utskottet har gjort tycker\r\njag att en återremiss av detta moment är onödig.\r\nJag vill alltså yrka avslag på återremiss av mom. 5 i\r\nbetänkandet.</pre><pre>Anf. 65  INGEGERD SAHLSTRÖM (s) replik:</pre><pre>Herr talman! Jag hade hoppats på att Jan-Erik\r\nWikström också skulle instämma i yrkandet på\r\nåterremiss. Jag tyckte att det lät hoppfullt ett tag\r\nnär han sade att om han och Åke Gustavsson hade\r\nvarit kommunalpolitiker i Huddinge skulle man\r\nförmodligen ha kunnat lösa frågan där. Jag tänkte\r\natt vi tillsammans kanske också skulle kunna\r\nkomma ett steg framåt i riksdagen när det gäller\r\nbiblioteksverksamheten. Men tyvärr var det inte\r\nså.</pre><pre>Anf. 66  JAN-ERIK WIKSTRÖM (fp) replik:</pre><pre>Herr talman! Vi kanske har samma uppfattning om\r\navgiftsfria boklån. Vi har olika uppfattningar om\r\nbehovet av en återremiss.</pre><pre>Anf. 67  INGEGERD SAHLSTRÖM (s) replik:</pre><pre>Herr talman! I det läge som nu har uppstått tycker\r\njag inte att det skadar med en diskussion om både\r\navgiftsfria boklån och en eventuell bibliotekslag.</pre><pre>Anf. 68  ELISABETH FLEETWOOD (m):</pre><pre>Herr talman! Får jag bara först helt kort säga till\r\nIngegerd Sahlström att diskussion kan man ha utan\r\nåterremiss.</pre><pre>Jag skulle vilja gå tillbaka till kulturrådets tidskrift\r\nnr 1--2 i år. Där redogör man för kulturbudgeten. I\r\noch för sig blev jag litet förvånad när jag fick leta\r\nefter den, för den kom först under Notiser. Jag\r\ntyckte att det var litet märkligt. Men det som stod\r\ndär var bra.</pre><pre>Man redogjorde för det som kulturministern hade\r\nfått fram. Kulturbudgetförslaget innehåller\r\nökningar på flera områden. Sammanlagt uppgår\r\nökningarna till 35 miljoner. Detta åstadkoms\r\ngenom omprioriteringar.</pre><pre>Sedan talar man om att det måste finnas några\r\nminusposter. Man nämner avslutandet av lokal\r\nbiblioteksverksamhet, Arbetets museum och\r\nkonstnärlig utsmyckning i bostäderna.</pre><pre>Därefter går man över till att tala om vilka som har\r\nfått plus. Tiden hindrar mig från att räkna upp alla\r\ndem som har fått plus.</pre><pre>Kulturrådet var nöjt. Alla vet ju att signalerna\r\ndärifrån har varit positiva. Vi har fått ökade anslag\r\ntill Operan, Dramaten, Riksteatern,\r\nDrottningsholmsteatern, Marionetteatern,\r\nDansens hus, Fria grupper, Folkoperan, byggnader\r\npå våra museer, Kungl. Myntkabinettet, Statens\r\nhistoriska museum, m.fl. Jag skulle vilja fråga om\r\ndet är detta som är en kulturkatastrof. I andra\r\nsammanhang har jag hört att det är fråga om en\r\nnationell katastrof när borgarna lägger fram\r\nförslag. Är även det här enligt socialdemokraterna\r\nen nationell katastrof? I så fall tror jag att man har\r\nförändrat innehållet i begreppet katastrof. Det här\r\när ett bra förslag.</pre><pre>Konsekvensen är ju att kulturen går stärkt in i det\r\nnya budgetåret. Det är ganska märkligt att vi i det\r\nhär besvärliga ekonomiska läget får höra att det är\r\nden borgerliga majoriteten som bär ansvaret.\r\nVilligheten från den förra regeringens sida att ta på\r\nsig något ansvar är tyvärr mycket liten. Jag skulle\r\nvilja påminna om att den budget som vi har i dag\r\när den som den socialdemokratiska regeringen med\r\nsina stödjetrupper i kammaren röstade igenom\r\nförra våren. Inte förrän efter den 1 juli får våra\r\nförslag genomslag.</pre><pre>Naturligtvis förekommer det också kritik. Det vore\r\nunderligt om det inte gjorde det, särskilt då det\r\ngäller kultur där det finns så många olika grupper\r\noch där människorna har ett så starkt personligt\r\nengagemang och så mycket individualitet.</pre><pre>Eftersom tiden är knapp skulle jag vilja övergå till\r\nreservationerna. Jag tänker inte ta upp alla. Det\r\nskulle jag inte hinna med.</pre><pre>Beträffande reservation 1 som gäller en\r\növergripande kulturpolitisk utredning skulle jag\r\nvilja säga följande. Jag är ledsen att jag missade\r\nnågot av vad Åke Gustavsson sade i sitt första\r\nanförande. Det berodde på att jag satt fast. Jag\r\nsprang inte tillräckligt fort genom riksdagens\r\nirrgångar efter det att jag fått telefonmeddelande\r\nom att Åke Gustavsson gått upp i talarstolen. Det\r\nmärkliga är att borgarna begärde den här\r\nutredningen förra året, men då sade\r\nSocialdemokraterna och Vänstern nej. Vad är det\r\nsom har hänt på ett år? Varför är det aktuellt just\r\nnu? Naturligtvis är förklaringen, såvitt jag kan se,\r\natt man har kommit i oppositionsställning. Då blir\r\nsvängarna litet större. Någon sade till mig att Åke\r\nGustavsson så att säga hade begränsat utredningens\r\nkapacitet. Åke Gustavsson skakar på huvudet. Om\r\ndet är som han menar låter jag saken falla. Jag tar\r\nför givet att det skall vara en förutsättningslös\r\nutredning.</pre><pre>Sedan kommer vi till reservation 2 som Ingegerd\r\nSahlström talade om. Jag blev så förvånad när jag\r\nläste den här reservationen. Vi som var med förra\r\ngången kan ju inte glömma att det här är någonting\r\nsom ett av de borgerliga partierna framhöll. Vad är\r\ndet för någonting som man egentligen tycker är så\r\ngalet? Här måste jag säga några ord till Elisabeth\r\nPersson. Vi skall ligga sömnlösa om nätterna. Vi\r\nbryr oss inte om alla barn. De får inte läsa böcker.\r\nDet är möjligt att Elisabeth Persson tror att detta,\r\noch annat som hon tog upp, är gångbart bland vissa\r\nmänniskor. Men det kan inte röra sig om många.\r\nJag uppfattade det som nästintill en oförskämdhet\r\nmot många av oss som under större delen av vårt\r\nverksamma vuxna liv har arbetat för bl.a. bibliotek,\r\nför barn, för utbildning och för kvalitet i\r\nutbildningen. Om man läser huvudbetänkandet\r\nåterfinner man allt det som ni anser att biblioteken\r\nskall ha. Ingegerd Sahlström tar upp sådant -- jag\r\nhar inte fått någon bekräftelse på detta -- som\r\neventuellt kan ha föreslagits i vissa kommuner.\r\nMen det har ingenting att göra med vad som står i\r\nvårt betänkande. I betänkandet står det ingenting\r\nom att det inte skall vara fria boklån, osv. De gamla\r\nprinciperna gäller ju fortfarande.</pre><pre>Reservation 3 gäller vissa uppgifter för Moderna\r\nmuseet. Det står i reservationen att det kommer att\r\nställas ökade krav på Statens konstmuseer för att de\r\nskall kunna leva upp till sitt ansvar. I år har det ju\r\nbeviljats 7 milj.kr. extra, och det tyckte vi var bra.\r\nMen nu avser ju majoriteten att nästa gång vi står\r\nhär och debatterar kulturutskottets förslag ta ifrån\r\nmuseerna 2,5 milj.kr. för att satsa på ett annat\r\nprojekt. De två ställningstagandena går ju inte\r\nihop, att ta från ett ställe och ge till ett annat och\r\nändå ställa samma krav.</pre><pre>Jag förstår att det kan vara lockande att skriva en\r\nreservation som reservation 8 om Dansens hus.\r\nMen innehållet i reservationen skiljer sig ju i\r\nrealiteten inte från vad majoriteten säger. Även vi\r\nhar talat om att ansvaret ligger hos landsting och\r\nkommun. När det gäller landstingen har det redan\r\ntillsatts en utredningsman.</pre><pre>Det verkar som om man har letat efter\r\nangreppspunkter beträffande kulturministerns och\r\nde borgerliga ledamöternas förslag i syfte att kunna\r\nreservera sig.</pre><pre>Jag tänkte till sist beröra reservation 10, medel till\r\nlänskonstnärer. Det står i reservationen att ni vill\r\natt verksamheten skall fortsätta. Förra året var det\r\nfaktiskt den socialdemokratiska majoriteten som\r\nsade att man tyvärr måste skära ned på det här\r\nområdet för att kunna hjälpa Svenska riksteatern.\r\nDetta var således ett beslut som fattades med er\r\nmedverkan. Men nu står ni inte fast vid detta\r\nlängre.</pre><pre>Herr talman! Jag ber att få yrka bifall till utskottets\r\nhemställan på alla punkter.</pre><pre>Anf. 69  ÅKE GUSTAVSSON (s) replik:</pre><pre>Herr talman! När det gäller ordet katastrof kan\r\nman först diskutera om det är ett absolut eller ett\r\nrelativt begrepp. Det är relativt i den meningen att\r\nen katastrof för en person eller en verksamhet kan\r\nvara en lycka för en annan. Jag har inte använt\r\nordet katastrof i dag, men kan gärna göra det. Jag\r\nhävdar att hade kulturministerns förslag i vad gäller\r\nArbetets museum antagits hade det varit en\r\nkatastrof inte bara för en hel del av de anställda,\r\nutan för hela uppbyggnaden av\r\nindustrimuseiverksamheten. Därför blev jag\r\nmycket glad när utskottets majoritet, i vilken\r\nElisabeth Fleetwood tyvärr inte ingår i det här\r\nsammanhanget, underkände kulturministerns\r\nförslag.</pre><pre>När det gäller Dansens hus tror jag att det är en\r\nkatastrof för många enskilda bildskapare. För en\r\nhel del av de 200 bildskaparna som inte kommer att\r\nfå några jobb därför att man rycker undan stödet\r\ntill konstnärlig utsmyckning i bostadsområdena kan\r\ndet nog vara en katastrof. I varje fall tror jag att det\r\nblir problem för flera fria grupper, om man inte\r\nräknar upp anslaget som socialdemokraterna har\r\nföreslagit.</pre><pre>Jag skall inte göra någon kommentar beträffande\r\nModerna museet, eftersom jag väntar på\r\nkulturministerns redogörelse på den här punkten.\r\nEnligt min mening är det emellertid viktigt att man\r\nnu gör någonting för Moderna museet.</pre><pre>Beträffande Dansens hus vill jag säga att det rör sig\r\nom en mer komplicerad fråga i den meningen att tre\r\nparter är i hög grad inblandade: Stockholms stad,\r\nlandstinget i Stockholm och staten.</pre><pre>Det är borgerlig majoritet på samtliga dessa, och vi\r\nhar en borgerlig regering. Nu säger man från\r\nStockholms läns landsting: Vi vill omförhandla\r\navtalet. Vi kan inte leva upp till förpliktelserna.</pre><pre>Jag tycker att det är en självklarhet att den\r\növerenskommelse som har träffats om\r\nkostnadsansvaret skall ligga fast. Det är en stor\r\ntillgång för Stockholms län och för Stockholms\r\nkommun att ha detta. Tar de inget ansvar här, kan\r\nman fråga sig vad staten har för anledning att ta\r\nansvar i andra sammanhang för aktiviteter i\r\nStockholm. Jag tror det tål att tänka på ytterligare\r\nen gång. Jag tycker att det är nödvändigt att\r\nDansens hus kan utvecklas.</pre><pre>En ytterligare punkt som Elisabeth Fleetwood tar\r\nupp är att hon är förvånad över att\r\nSocialdemokraterna nu vill ha en parlamentarisk\r\nutredning. Det är inte alls förvånande. Jag\r\nhänvisade i mitt anförande till det betänkande från\r\n1989, där det sades att ju längre vi kommer från\r\n1974 års beslut, desto mer aktuellt blir det med en\r\nutredning.</pre><pre>Slutligen: Jag har inte snävat in\r\nutredningsuppdraget. Däremot har jag noga, inte\r\nminst därför att jag ser att kulturministern sitter i\r\nkammaren, understrukit vad det är riksdagen\r\nbeställer. Det skall regeringen sedan effektuera.</pre><pre>Anf. 70  ELISABETH FLEETWOOD (m) replik:</pre><pre>Herr talman! Katastrof kan naturligtvis vara ett\r\nrelativt begrepp. Men vad som är farligt, Åke\r\nGustavsson, är att använda det ordet för mycket.\r\nDå får man ingen valör i ordet till slut. Det är\r\nvalören i orden som gör att vi förstår varandra\r\nbättre.</pre><pre>Så till frågan om Arbetets museum, som jag inte tog\r\nupp eftersom frågan kommer att behandlas i ett\r\nsenare betänkande. Eftersom Åke Gustavsson\r\nändå nämnde det, måste jag få säga att Bengt\r\nGöransson skrev förra året att det inte är statens\r\nansvar, utan att det är stiftelsens och även\r\nkommunernas ansvar. Det är av den anledningen\r\nsom vi tycker att vi inte kan höja anslaget. Trots det\r\nekonomiska läge som vi har, måste vi se till att spara\r\npengar. Gör vi inte det, drabbar det all verksamhet.\r\nDet drabbar alla -- från barn som vill läsa böcker\r\ntill gamla som behöver omvårdnad och sjuka som\r\nbehöver vård.</pre><pre>Det ekonomiska ansvaret för uppbyggnaden av\r\nekonomin är så stort att vi får lov att ålägga oss viss\r\ninskränkning.</pre><pre>Beträffande Dansens hus hoppas jag att\r\nförhandlingarna skall gå i lås. Jag tycker också\r\nDansens hus är fantastiskt. Men jag tycker att det\r\när onödigt att reservera sig i en situation där\r\nstatsråd har tillsatt en utredningsman. Vi brukar ha\r\nseden att avvakta när någonting är under\r\nutredning.</pre><pre>Det var inte så konstigt att förslaget om en\r\nparlamentarisk utredning kom nu. Ju längre vi\r\navlägsnar oss från 1974, desto viktigare är det, säger\r\nÅke Gustavsson. Ja, man behövde den inte förra\r\nåret. Procentuellt är det en liten tid som har gått\r\nfrån förra året till i år, jämfört med tiden från 1974\r\ntill 1991. Tidsfaktorn kan inte ha haft någon större\r\nbetydelse.</pre><pre>Anf. 71  ÅKE GUSTAVSSON (s) replik:</pre><pre>Herr talman! Jag delar Elisabeth Fleetwoods\r\nuppfattning att man skall vara försiktig med orden.\r\nDet skall inte gå inflation i ord. Därmed behöver vi\r\ninte diskutera det mer.</pre><pre>Vi återkommer till frågan om Arbetets museum,\r\nmen apropå refererande till förra året förhåller det\r\nsig så här: Riksdagsmajoriteten, i vilken något av\r\nregeringspartierna då också ingick, faktiskt\r\nbeställde en höjning av anslaget till Arbetets\r\nmuseum. Budgetpropositionen innebar en\r\nsänkning. Detta var för magstarkt för två av\r\nregeringspartierna att acceptera i riksdagen. Därför\r\nfick vi majoritet. Det hedrar uppriktigt sagt kds och\r\nCenterpartiets riksdagsledamöter att de gjorde det\r\nställningstagandet.</pre><pre>Det är naturligtvis alldeles riktigt att vi skall spara\r\npengar, så gott det nu går. Men vi skall göra det på\r\nrätta områden. Anta att Anne Sörensen har rätt i\r\nsin tes, där hon säger att en satsning på\r\nkulturområdet är lönsam. Då är det ju rent\r\nföretagskonomiskt vansinne för staten att inte göra\r\ndet, därför att då kunde vi ju minska\r\nbudgetunderskottet den vägen.</pre><pre>När det gäller mer explicit Dansens hus yrkar vi\r\nbifall till vår motion. Överenskommelsen innebär\r\nfaktiskt att staten tar på sig hälften av kostnaden,\r\nStockholms landsting 25 % och Stockholms stad\r\n25 %. Det blir 100 %. Så säger Elisabeth\r\nFleetwood att man nu skall förhandla med\r\nStockholms landsting och Stockholms kommun.\r\nVad vi utgår från i vår motion är att förhandlingara\r\nskall resultera i att det samlade offentliga stödet till\r\nDansens hus ökar med minst 3 milj.kr. utöver vad\r\nsom redovisas i budgeten. Att det på något sätt\r\nskulle vara otillbörligt att uttala en sådan åsikt om\r\nDansens hus därför att en utredning pågår är för\r\nmig svårt att förstå. För dem som arbetar i Dansens\r\nhus är det helt omöjligt att förstå det.</pre><pre>Anf. 72  ELISABETH FLEETWOOD (m) replik:</pre><pre>Herr talman! Satsning på kultur är lönsam, och\r\ndärför borde vi satsa nu, säger Åke Gustavsson. Ja,\r\nen satsning på kulturen är lönsam på lång sikt. Men\r\nom man befinner sig i en ekonomisk dalsänka gäller\r\ndet att kunna komma upp på sidorna och börja\r\nklättra uppåt mot ljuset igen. Vi har inte kommit dit\r\nän, men jag är övertygad om att vi kan göra det om\r\nden borgerliga regeringen fortsätter på det sätt som\r\nden har börjat. Det gäller således att komma över\r\nden eokonomiska tröskeln, innan man kan hitta\r\nden lönsamhet som Åke Gustavsson talar om.</pre><pre>När jag hör beskrivningen här kan jag inte låta bli\r\natt påminna om en sak i den allmänpolitiska\r\ndebatten. Ingvar Carlsson var uppe och talade bl.a.\r\nom duschar som var sönder i skolorna, rappning\r\nsom hängde från taken i skolorna och ventiler som\r\nvar dåliga. Det gjorde han regeringen ansvarig för.\r\nÄndå hade regeringen då den 12 februari suttit fyra\r\nmånader. Jag har inte fått besked om ni kan tänka\r\ner och säga: Vårt ansvar är stort för de ekonomiska\r\nsvårigheter som Sverige har råkat in i.</pre><pre>Anf. 73  INGEGERD SAHLSTRÖM (s) replik:</pre><pre>Herr talman! Principen att folkbibliotekens tjänster\r\nskall vara avgiftsfria har länge varit allmänt\r\nvedertagen. Det är alldeles rätt och riktigt. Men\r\nmitt bekymmer nu är att jag har indikationer på att\r\nman försöker ändra på det här ute i landet. Jag\r\nbetvivlar inte alls att Elisabeth Fleetwood\r\npersonligen menar att den gamla principen är helt\r\nriktig. Men det som är bekymret är att\r\npartikamraterna ute i landet inte riktigt har samma\r\nengagemang när det gäller\r\nbibliotektsverksamhetens mål.</pre><pre>Därför tycker jag det är viktigt att vi i\r\nkulturutskottet, som ändå värnar om biblioteken,\r\ntar en ny diskussion i frågan. Vi kan naturligtvis\r\ndiskutera utan att begära återremiss. Då är det inte\r\nså mycket resultat att hoppas på, i alla fall inte nu\r\nmen kanske i framtiden.</pre><pre>Jag tycker att vi skall ha en diskussion nu, och\r\ndärför har jag begärt återremiss. Jag begärde\r\nåterremiss under mom. 5, men jag vill också begära\r\nåterremiss under mom. 6, som gäller\r\nfolkbibliotekens öppethållande.</pre><pre>Anf. 74  ELISABETH FLEETWOOD (m) replik:</pre><pre>Herr talman! Till följd av en återremiss skall vi ta\r\nupp den här frågan igen, om yrkandet på återremiss\r\ngår igenom.</pre><pre>Det är klart att vi gärna diskuterar biblioteken, men\r\nsom jag sade behövs det ingen återremiss för det.\r\nDet kan vi göra ändå.</pre><pre>Här framskymtar hela tiden, framför allt kanske\r\nfrån Elisabeth Perssons sida, krav på en\r\nbibliotekslag. År efter år har faktiskt majoriteten\r\nav Socialdemokraterna avvisat det kravet. Jag är\r\ndock fullt medveten om att många övriga\r\nsocialdemokrater har arbetat för en bibliotekslag.</pre><pre>Den stora majoriteten har kommit fram till att det\r\ninte är bra med en bibliotekslag. Visserligen\r\nkommer jag naturligtvis att delta i arbetet att få\r\nfram en sådan lag, men jag tycker att det är litet\r\nfarlig att på det sättet sprida oro.</pre><pre>Jag tar för givet att de negativa reaktionerna mot en\r\nbibliotekslag kommer att kvarstå. Det är en metod\r\nsom vi inte vill använda, därför att en bibliotekslag\r\nkan tvärtom skada verksamheten.</pre><pre>Anf. 75  INGEGERD SAHLSTRÖM (s) replik:</pre><pre>Herr talman! Just det argument som Elisabeth\r\nFleetwood för fram i slutet av sitt inlägg har jag\r\ntidigare kunnat instämma i. Men det är på grund av\r\nden rådande och den kommande situationen som vi\r\nanser att frågan behöver diskuteras ytterligare en\r\ngång.</pre><pre>Anf. 76  ELISABETH FLEETWOOD (m) replik:</pre><pre>Herr talman! Jag sade ju det, Ingegerd Sahlströn,\r\natt visst kan vi diskutera, men återremiss: nej.</pre><pre>Anf. 77  ELISABETH PERSSON (v) replik:</pre><pre>Herr talman! Elisabeth Fleetwood blir upprörd och\r\ntycker att jag uttrycker den oro som finns på\r\nbiblioteksområdet så, att det blir en skymf mot alla\r\ndem som i hela sitt liv har arbetat för litteraturen\r\noch kulturen. Nej, jag kan garantera att det inte är\r\nfråga om någon skymf. I så fall skulle jag skymfa\r\nmig själv. I hela mitt yrkesverksamma liv har min\r\nhuvuduppgift varit att bereda barn och ungdomar\r\nglädje att upptäcka vad litteraturen kan ge. Detta\r\nhar jag gjort först som folkskollärare, sedan som\r\nsvensklärare på högstadiet och slutligen genom att\r\narbeta inom folkbildningen. Jag försäkrar att den\r\noro som jag känner verkligen är motsatsen till en\r\nskymf mot alla de människor -- lärare,\r\nbibliotkarier, politiskt aktiva -- som tycker att detta\r\när viktigt.</pre><pre>Med risk för att bli alltför personlig vill jag ändå\r\nberätta hur det kom sig att mitt liv fick den\r\nvändningen. När jag var i tioårsåldern flyttade min\r\nfamilj till ett nytt område. Genom några kamrater\r\nfick jag tips om att det några kilometer från vårt\r\nhem fanns ett gammalt skolbibliotek som var öppet\r\nför allmänheten och som också hade en\r\nvuxenavdelning. I mitt hem hade vi ungefär tio\r\nböcker: ett uppslagsverk och det vanliga\r\nsortimentet. Så detta med litteratur var därför för\r\nmig en exklusivitet. Via detta bibliotek och via en\r\nbibliotekarie som var helt fantastisk i sitt sätt att\r\nvara mot oss barn öppnades en fullständigt\r\nförtrollande och ny värld för mig. Jag hade nog inte\r\nblivit svensklärare om inte denna bibliotekarie,\r\nsom under många år stod för min litterära skolning,\r\nhade funnits. Jag var bara en liten jänta då, när hon\r\nvisade på böckernas värld, inte bara för mig utan\r\nför alla barn i området.</pre><pre>Jag vet alltså i märgen vad ett filialbibliotek kan\r\nbetyda. Jag vet också att en majoriteten av Sveriges\r\nbarn har dess värre inte fått den här möjligheten,\r\npå grund av att kommunerna inte har råd med\r\nfilialbibliotek, bokinköp, biblioteksöppethållande\r\noch inte med kunnig och utbildad personal.</pre><pre>Jag tycker att vi tillsammans borde verka för att\r\nsituationen skall bli annorlunda. Många ledande\r\nmoderata kommunalpolitiker har dess värre inte\r\nElisabeth Fleetwoods engagemang i den här\r\nfrågan.</pre><pre>Anf. 78  ELISABETH FLEETWOOD (m) replik:</pre><pre>Herr talman! Jag är helt övertygad om att Elisabeth\r\nPersson har missuppfattat det som jag sade. Jag\r\nsade att jag uppfattade det som en skymf mot dem\r\nav oss som är motståndare till en bibliotekslag, när\r\nman sade att det behövs en sådan.</pre><pre>Elisabeth Persson sade att vi inte skulle bry oss om\r\natt alla barn inte får låna böcker eller höra sagor om\r\ndet blir en ny situation. Det bryr vi oss visst om. Det\r\nfinns inte någon av oss som inte anser att det är bra\r\nför barn att höra sagor. Jag minns när jag själv som\r\nsjuåring, när jag började skolan, fick gå till\r\nfilialbiblioteket i Ålsten. Fortfarande kan jag\r\nminnas doften när man kom in i bibliteket av den\r\nbindning som böckerna hade på den tiden.\r\nBöckerna var inbundna med mörkröd rygg på den\r\ntiden, om ni kommer i håg det -- det är det nog\r\nmånga här som gör trots allt. Det var härligt.\r\nBöckerna öppnade en helt ny värld, och det tror jag\r\natt vi är eniga om, Elisabeth Persson.</pre><pre>När jag kom med i biblioteksnämnden i Stockholm\r\nhade jag förmånen att få sitta i stadsbibliotekets\r\nsagogrotta och lyssna när Elsa Olenius -- som jag\r\ntror att många av er kommer i håg -- och Astrid\r\nLindgren läste sagor för en 30--40 barn som satt på\r\ngolvet framför dem. Trots att jag var vuxen var det\r\nunderbara stunder.</pre><pre>Böckerna betyder förfärligt mycket. Säg inte att\r\ninte också vi har respekt för vad barn behöver, för\r\nböcker, för att så många som möjligt skall kunna\r\nutnyttja boken, eftersom den är det främsta medlet\r\natt nå kunskap och kultur på alla områden. Man\r\nkan t.o.m. få tillgång till musik genom böcker. Som\r\njag uppfattar det är boken det som vi främst bör\r\nsatsa på för att ge människor alla möjliga arter av\r\nupplevelser.</pre><pre>Anf. 79  ELISABETH PERSSON (v) replik:</pre><pre>Herr talman! När vi nu har den här upplevelsen\r\ngemensam, borde vi inte då också fundera över\r\nvarför inte Sara i Nyköping, Peter i Malmö eller\r\nLasse i Söderköping skall kunna få del av böckernas\r\nvärld. Varför skall vi förmena dem det som vi själva\r\nbetraktar som livsavgörande och nödvändigt? Hur\r\nkan vi tillsammans förhindra att den kulturpolitik\r\nsom nu förs leder till att allt färre barn och\r\nungdomar också får vara med om det fantastiska\r\nmötet med litteratur, konst och kultur över huvud\r\ntaget?</pre><pre>Den viktiga och helt avgörande uppgiften för oss\r\nborde vara att se till att kulturen inte begränsas till\r\nen liten exklusiv grupp, vars föräldrar har råd att\r\nbetala -- eller som Ingegärd Sahlström beskrev det:\r\nkan åka gräddfilen in till boklånedisken på\r\nbiblioteken i Malmö. Vad vill Elisabeth Fleetwood\r\nvara med och göra för att biblioteken och\r\nlitteraturen även i fortsättningen skall vara\r\ntillgängliga för alla människor? Vi kan kanske börja\r\nmed att föra diskussionen i utskottet, när vi har\r\nåterremitterat biblioteksfrågorna.</pre><pre>Anf. 80  ELISABETH FLEETWOOD (m) replik:</pre><pre>Herr talman! Det är väl inte någon som vill förmena\r\nvare sig Lasse, Pelle, Göran, Anna eller Petra\r\nböcker. Det är vi överens om. Jag tycker därför att\r\ndet är onödigt med sådana slängar som Elisabeth\r\nPersson delar ut.</pre><pre>Varför vill vi då inte ha lagstiftning? Jo, för att vi\r\ninte tror på lagstiftning. I\r\nfolkbiblioteksutredningen var vi ganska så eniga\r\nom att en lagstiftning kunde tendera -- vilket har\r\nvisat sig på många områden -- att bli en\r\nminimilagstiftning. Då kan kommunerna säga: Nu\r\nhar vi nått den gräns som är den nödvändiga, så nu\r\nbehöver vi inte gå längre.</pre><pre>Det är därför, Elisabeth Persson, som vi inte tror på\r\nlagstiftning. Däremot tror vi på utbildning och på\r\nen bättre skola. Vi hoppas att alla svenska barn\r\nskall kunna gå i den allra bästa skolan. Om skolan\r\noch utbildningen är bra och innehåller information\r\nom böckernas värde, kan jag garantera att barnen\r\nfortsätter att läsa. Har man kunskaper, kan man\r\nockså ställa krav på verksamheten. Om väljarna --\r\nkonsumenter av böcker, läsarna -- ställer krav, då\r\nbehövs inte heller någon lagstiftning.</pre><pre>Andre vice talmannen anmälde att Elisabeth\r\nPersson anhållit att till protokollet få antecknat att\r\nhon inte ägde rätt till ytterligare replik.</pre><pre></pre><pre>Anf. 81  ROSE-MARIE FREBRAN (kds):</pre><pre>Herr talman! I ett mycket kärvt läge med stora\r\nekonomiska bekymmer, då\r\nmångmiljardbesparingar i statsbudgeten måste\r\ngöras av statsfinansiella skäl, har regeringen lyckats\r\nfreda kulturen. Totalt sett ökar kulturbudgeten\r\nmed ett antal miljoner. Detta gläder naturligtvis en\r\nkulturpolitiker.</pre><pre>Kulturens andel av den totala statsbudgeten är\r\notvivelaktigt mycket liten. Det är glädjande att hela\r\nregeringen tycks inse att besparingar på detta\r\nområde skulle ge så litet att nyttan aldrig skulle\r\nkunna uppväga de negativa kulturpolitiska\r\nföljderna.</pre><pre>Kulturministern har också gjort värdefulla\r\nuttalanden i detta sammanhang och faktiskt\r\nuppmanat kommunalpolitikerna att se regeringens\r\nprioriteringar som en ledstjärna när de själva måste\r\ngöra prioriteringar.</pre><pre>Herr talman! De kulturärenden som avgörs i dag\r\nkännetecknas av stor samstämmighet. Endast till\r\nett av betänkandena har det fogats reservationer,\r\nnämligen till KrU18. Trots dessa reservationer finns\r\ndet en samsyn som tar sig viktiga uttryck. Jag\r\ntänker då främst på det enhälliga förslaget att det\r\nskall tillsättas en kulturpolitisk utredning.</pre><pre>Med tanke på att de kulturpolitiska målen\r\nfastställdes för 18 år sedan är det hög tid att\r\nutvärdera hur de har uppfyllts. Frågan om\r\nkomplettering av målen har också varit aktuell vid\r\nett flertal tillfällen. Vi kristdemokrater har i vårt\r\nkulturpolitiska handlingsprogram tagit upp två\r\nviktiga kompletterande mål. Vi menar att\r\nkulturpolitiken skall främja kvalitet samt bereda\r\nkulturarbetarna rimliga arbetsvillkor.</pre><pre>Jan-Erik Wikström framförde i sitt\r\ninledningsanförande kravet på ett särskilt\r\ninkomstskatteslag för kulturskapare, Min\r\npartiordförande Alf Svensson motionerade under\r\nsin riksdagsperiod på 80-talet om just detta. Själv\r\nframförde jag samma krav i en motion under den\r\nallmänna motionstiden. Jag hoppas att ytterligare\r\npartier skall sluta upp kring detta krav. Det skulle\r\nbetyda mycket för de fria kulturskaparna.</pre><pre>Frågan om tillgänglighet och deltagande är mycket\r\nbetydelsefull. En förutsättning för de mångas\r\ndeltagande i kulturlivet är att det är lätt tillgängligt.\r\nDetta kräver en framsynt planering. Yttre faktorer\r\nsom stadsplanering, tolk- och ledsagarservice,\r\ninformationsspridning m.m. måste erhålla\r\noffentligt stöd och resurser, så att de kan utformas\r\nför alla människors behov. Detta är i synnerhet\r\nviktigt för människor med olika handikapp.</pre><pre>Människors kulturvanor grundläggs tidigt i livet.\r\nFör att nå ett väsentligt högre kulturdeltagande än\r\ni dag måste kulturtörst skapas tidigt i barnens liv.\r\nInsatser för barn och ungdom är därför av central\r\nbetydelse. Förutom kulturella kontakter i förskola\r\noch skola är kulturinstitutionernas barn- och\r\nungdomsverksamhet viktig. Dessa institutioner kan\r\nmycket väl komma att behöva omfördela resurser\r\ntill förmån för barn och ungdom.</pre><pre>Herr talman! Många kulturpolitiker, kulturskapare\r\noch andra kulturengagerade människor ute i landet\r\när oroade av kommunalekonomiska kommitténs\r\nförslag att låta det statliga kulturstödet ingå i den\r\ngemensamma påsen. Jag vill uttala mitt stöd för\r\nuppfattningen att de grundbelopp som ges till den\r\nregionala kulturen även fortsättningsvis skall\r\nspecialdestineras.</pre><pre>Det finns oro även inom andra kulturområden på\r\ndet kommunala planet. Det gäller t.ex. risken att\r\nden allmänt godtagna principen att boklån vid de\r\nallmänna folkbiblioteken skall vara kostnadsfria\r\nkan komma att ifrågasättas. De flesta ledamöter i\r\nutskottet stöder helhjärtat principen, men jag anser\r\ninte att det viktiga är att upplysa regeringen om det\r\ngenom ett tillkännagivande -- det känner\r\nregeringen redan till. Det är snarare våra\r\npartikolleger ute i kommunerna som behöver\r\npåminnas om vikten av denna princip.</pre><pre>Att bok- och tidskriftslån skall vara avgiftsfria är en\r\ndemokratifråga. Avgiftsfriheten är en förutsättning\r\nför en öppen debatt och för en fri opinionsbildning.\r\nDet är också en fråga om lättillgänglighet och social\r\nrättvisa.</pre><pre>Herr talman! Jag vill kommentera ett anslag som ett\r\nenigt utskott står bakom. Det gäller bidraget till\r\nsamisk kultur. Regeringen har glädjande nog\r\nföreslagit en kraftig ökning av anslaget till\r\nsamefondens kulturdelegation. Detta kommer att\r\nöka delegationens möjligheter att bevilja bidrag för\r\nbl.a. teaterverksamhet.</pre><pre>Vi kristdemokrater stöder helhjärtat denna ökade\r\nsatsning på samisk kultur. Den samiska minoriteten\r\nhar i egenskap av ursprungsbefolkning en unik\r\nställning. Därför har det svenska samhället ett stort\r\nansvar att i samarbete med samerna kraftfullt verka\r\nför att den samiska kulturen skall kunna leva vidare\r\noch utvecklas.</pre><pre>Herr talman! Jag yrkar bifall till kulturutskottets\r\nhemställan i dess helhet i samtliga betänkanden.</pre><pre>Anf. 82  STINA ELIASSON (c):</pre><pre>Herr talman! Kulturlivet i alla dess variationer och\r\nmed alla traditioner är av grundläggande betydelse\r\nför vårt samhälle och för att vi skall fungera bra\r\ntillsammans.</pre><pre>Inom den svenska kulturpolitiken framstår 1974 års\r\nkulturpolitiska beslut som en milstolpe. Beslutet\r\nföregicks av omfattande förberedelser som var väl\r\nförankrade politiskt. Även Kultur- och\r\nFolkrörelse-Sverige gav de föreslagna målen ett\r\nbrett stöd.</pre><pre>Vi i Centern anser att målen alltjämt är giltiga.\r\nMålen finns refererade i utskottsbetänkandet\r\nKrU18 på s. 6, och jag hänvisar till den\r\nsammanställningen. Vad som närmast bör göras är\r\nen samlad utvärdering av hur de olika målen har\r\nuppnåtts. Vi i Centern tror att en utvärdering i allt\r\nväsentligt kommer att visa att målsättningarna står\r\nsig. Däremot anser vi att medlen inom flera\r\ncentrala avsnitt måste förnyas och kanske\r\nkompletteras. Det gäller bl.a. insatser för att nå\r\ndecentraliseringsmålet.</pre><pre>Centern har under en lång följd av år försökt få till\r\nstånd en samlad utvärdering av hur de olika målen\r\nuppnåtts. Nu finns äntligen ett förslag från ett enigt\r\nutskott som går i vår riktning, och det hälsar jag\r\nmed tillfredsställelse. Det är bra att utskottet också\r\nuttalar sin mening om att utredningen bör vara\r\nparlamentarisk.</pre><pre>Jag konstaterar också att Socialdemokraterna\r\nbehövde komma i opposition för att inse att det är\r\nnödvändigt med en utvärdering av hur de olika\r\nmålen har uppnåtts.</pre><pre>I fyra punkter anger utskottet vilka uppgifter en\r\nkulturpolitisk utredning bör ha. I en av punkterna\r\ntas frågan upp om särskilda statliga insatser bör\r\ngöras för att främja tillkomsten av kulturella centra\r\ni landet. Detta bör prövas med utgångspunkt i\r\ndecentraliseringsmålet.</pre><pre>På många håll i vårt land förs diskussioner just om\r\nkulturella centra. Jag väljer att uppehålla mig vid\r\ndenna punkt. Här har man särskilt från\r\nlänsmuseihåll börjat arbeta bl.a. för att s.k. visitors\r\ncenter skapas inom ett län. Där skulle de egna\r\nlänsinnevånarna, liksom förstås alla som kommer\r\ntillresande, kunna få uppgifter, ledning och förslag\r\npå vad länet har att bjuda på, inte minst när det\r\ngäller den regionala kulturen. Det gäller att ''hitta\r\nprofilen'', som bl.a. Ingemar Lidman, Svenska\r\nturistföreningen säger.</pre><pre>Länsmuseerna är faktiskt viktiga kulturcentra, som\r\nman måste bygga vidare på. Därför är principen\r\nmed grundbelopp så viktig. Det är nödvändigt att\r\nde regionala kulturinstitutionernas bidrag inte\r\nhamnar i den gemensamma kommunalekonomiska\r\npåsen. Det har redan nämnts tidigare av någon.</pre><pre>Det är inte särskilt bra om varje region nöjer sig\r\nmed att på varje enskilt kulturområde erbjuda en\r\nblek avbild av storstadskulturen. Kultur är också en\r\nmöjlighet för olika delar av vårt land att synas utåt\r\noch att arbeta med och för det område man är bäst\r\npå. Att bygga upp kulturella centra ute i landet kan\r\nju faktiskt innebära att det som är speciellt för den\r\nlokala kulturen främjas först.</pre><pre>Herr talman! Under kampanjen Hela Sverige skall\r\nleva visade det sig att man på många håll i vårt land\r\nbörjade att samlas kring en kulturell gemensamhet.\r\nDet kunde vara ett bygdespel, en renovering och\r\nupprustning av en nedgången samlingslokal i\r\nbygden, en satsning på en gemensam bakstuga eller\r\nnågot liknande. Sedan har idéer om utveckling av\r\nolika delar i det egna närområdet kommit slag i\r\nslag. Det har ordnats med t.ex. barnomsorgs- och\r\näldreomsorgskooperativ, uthyrningsstugor osv.</pre><pre>Kulturen har fungerat som utvecklingsfaktor, och vi\r\nhar fått bevis på att kulturen är en regionalpolitisk\r\nresurs och också en lokaliseringsfaktor. Så viktig är\r\nkulturpolitiken, och så lönsam är kulturen.</pre><pre>Det är med kulturpolitiken som med\r\nregionalpolitiken i övrigt. Syftet är att få\r\nmänniskorna att stanna, att få dem att våga skapa\r\nsig en framtid i hembygden och att fylla dem med\r\ntillförsikt och känsla för var de hör hemma. Utan\r\ntvivel spelar också sockenkyrkan och allt vad den\r\nstår för en stor och viktig roll. I socknarna finns ett\r\nengagemang och en uppslutning kring bygdens\r\nkyrka, som går vida utöver det rent kyrkliga.</pre><pre>Målet för kulturpolitiken i ett regionalpolitiskt\r\nsammanhang bör enligt min och Centerns mening\r\nvara att skapa gemenskap, självkänsla och\r\nkreativitet. Jag förutsätter att den kommande\r\nutredningen beaktar kulturen också som en\r\nregionalpolitisk resurs.</pre><pre>Samhället måste ge förutsättningar för variation\r\noch mångfald inom kulturyttringarna. Samhället\r\nhar ett betydande ansvar för att kulturarvet kan\r\nföras vidare. Genom att känna och förstå det\r\nförflutna blir vi rustade att möta framtiden.</pre><pre>Herr talman! Jag yrkar bifall till hemställan i\r\nutskottsbetänkandet.</pre><pre>Anf. 83  ÅKE GUSTAVSSON (s) replik:</pre><pre>Herr talman! Stina Eliasson berörde utredningen\r\noch säger att det är möjligt att Socialdemokraterna\r\nbehövde komma i oppositionsställning för att det\r\nskulle bli en utredning. Det är möjligt att hon har\r\nrätt. I vart fall berodde det inte på att Centern kom\r\ni regeringsställning, eftersom det var oppositionen\r\nsom drev frågan i utskottet.</pre><pre>Anf. 84  STINA ELISASSON (c) replik:</pre><pre>Herr talman! Det var trevligt att höra att jag har\r\nrätt. Jag har nämligen rätt.</pre><pre>Anf. 85  Kulturminister BIRGIT FRIGGEBO\r\n(fp):</pre><pre>Herr talman! Vid en diskussion om kulturens\r\nställning är den syn man själv har när det gäller\r\nkulturen central.</pre><pre>Kulturen spelar i dag en central roll i en mängd av\r\nde viktiga frågor som står på dagordningen i den\r\nallmänna debatten och i olika beslutande offentliga\r\norgan. Det handlar om att hantera den kärva\r\nekonomin, behovet av att effektivisera och förnya\r\nden offentliga sektorn, närmandet till Europa och\r\nom synen på skapandets villkor över huvud taget i\r\nvårt samhälle.</pre><pre>Kulturen spelar också en viktig roll när det gäller\r\ndet mångkulturella samhället. Vi ser en rotlöshet\r\noch en bristande förankring i vårt gemensamma\r\nkulturarv. Vi ser också en ökande medvetenhet om\r\nbildningens betydelse och om behovet av en god\r\nkvalitet i utbildningen.</pre><pre>Kultur och bildning, även sett i en snävare\r\nbemärkelse, har ett egenvärde i sig. Det är\r\ningenting som man kan använda bara som ett\r\ndragspel i budgetmanglingar, och det är inte bara\r\nnågot som man utövar på söndagarna, håller fina\r\nanföranden om eller använder som guldkant vid\r\nmöten och sammankomster eller som är hänvisat\r\ntill tidningarnas kultursidor.</pre><pre>Bildning och kultur handlar om att få perspektiv på\r\ntillvaron och att förstå sammanhang -- varifrån vi\r\nkommer, var vi befinner oss. Med den samlade\r\nkunskapen kan vi hantera framtiden. Det handlar\r\nom att ifrågasätta, men också om att roa och oroa\r\noch att roas eller oroas. Det handlar om att gestalta\r\noch skapa för framtiden, men också om att bevara\r\noch vårda ett arv.</pre><pre>Ett land utan en högtstående kultur saknar själ.\r\nMed den synen på kulturens roll i\r\nsamhällsbyggandet går det inte bara att snegla på\r\nolika budgetposter i de offentliga budgetarna eller\r\nolika mål för hur pengarna skall fördelas när man\r\nskall ta temperaturen på kulturklimatet i ett land.</pre><pre>Stora delar av kulturen skapas och avnjuts på\r\nmarknaden. Det handlar mycket om musiken,\r\nlitteraturen, filmen och konsten. Om vi utgår från\r\nett vidare kulturbegrepp, sociologiskt eller\r\nantropologiskt, som handlar om våra traditioner,\r\nseder och bruk, är det något som växer fram\r\nutanför den politiska sfärens beslutskrets. Så är det,\r\noch så bör det också vara.</pre><pre>Kultur är också i högsta grad individuell.\r\nSkapandets dynamik och våndor är knutna till\r\nindividen själv. Även upplevelser av olika\r\nkulturyttringar kan vara oerhört individuella.</pre><pre>Det här betyder inte att jag underskattar vad\r\nkulturpolitiken kan betyda för kulturen. Tvärtom!\r\nDen har stor betydelse, men är inte allenarådande.\r\nVår kulturattaché i Helsingfors, Thomas\r\nHenrikson, säger: ''Utan kulturpolitik, ingen\r\nkultur. Bara kulturpolitik, ingen kultur.'' I övrigt\r\nvill jag instämma i Jan-Erik Wikströms deklaration\r\nom professionalism och kvalitet i kulturen.</pre><pre>De signaler som regeringen har velat ge i\r\nkulturbudgeten är att det är viktigt att satsa på\r\nkultur även i ekonomiskt kärva tider. Trots behovet\r\nav en nödvändig sanering av svensk ekonomi och\r\nkraftiga ingrepp i de offentliga budgetarna, har\r\nreformer föreslagits på en rad områden.</pre><pre>Det handlade om förstärkningar av både nationella\r\noch regionala institutioner, om\r\nkonstnärsstipendier, museer, fria grupper, osv.\r\nosv., och reaktionerna har vi kunnat notera. Jag\r\ntror att reaktionerna kom efter det att många hade\r\ninsett att det ekonomiska läget var kärvt och inte\r\nhade så stora förväntningar. De blev djupt\r\növerraskade av att det var möjligt för politiker att\r\nockså göra prioriteringar.</pre><pre>Den andra signalen som jag skulle vilja ge här nu är\r\natt regeringen i dag har enats om att det inte skall\r\nbli någonting av med att avskaffa de riktade\r\nkulturbidragen till de lokala och regionala\r\nkulturinstitutionerna, så som den\r\nkommunalekonomiska utredningen hade\r\nföreslagit. Samtliga riktade bidrag blir kvar som\r\nstöd och stimulans och med det krav på\r\nmotprestation som finns inbyggt i systemet.</pre><pre>Jag har noterat en liten passus i utskottets\r\nbetänkande om just kommunalekonomiska\r\nutredningens förslag, och även om det utskottet\r\nsäger inte kopplats till något tillkännagivande till\r\nregeringen så har regeringen redan effektuerat\r\nutskottets önskemål.</pre><pre>Elisabeth Persson frågade hur mycket vi diskuterar\r\nkultur på regeringens sammanträden. Jag tycker att\r\ndet är en ganska ointressant fråga. Det viktiga är\r\nhur regeringen handlar. Jag tycker att regeringen i\r\nhandling gång på gång visar vilken central roll som\r\nman ger kulturen även när det är kärvt i ekonomin.</pre><pre>Det var inget pressmeddelande som ledde fram till\r\njublet dagarna efter det att kulturbudgeten hade\r\nlagts fram. Det fanns nämligen inget separat\r\npressmeddelande över huvud taget, utan det var\r\nnaturligtvis kulturskaparna som själva förstod att\r\nuppskatta det handfasta beslutet och de pengar som\r\nde får tillgång till för att på ett bra sätt fortsätta att\r\nskapa kultur för oss amatörer.</pre><pre>För närvarande pågår det, som alla kan notera, en\r\nanimerad debatt om kommunernas ansvar för\r\nkulturen. Mitt budskap har varit och är att kulturen\r\nutgör en liten del av de kommunala budgetarna och\r\natt även små bidrag kan betyda oerhört mycket.\r\nÄven om kommunerna skulle till stora delar skära\r\nbort kulturanslagen eller helt ta bort dem, står\r\nkommunerna ändå efter en sådan operation kvar\r\nmed sina ekonomiska problem.</pre><pre>Fördröjningen under hela 80-talet med att ta itu\r\nmed förnyelsen och förändringen ute i\r\nkommunerna skapar nu de stora problem som\r\nkommunerna har att handskas med. Det har blivit\r\nnödvändigt i en lågkonjunktur att också vidta stora\r\nstrukturella förändringar. Tänk, om de\r\nförändringarna i stället hade kommit under den\r\nmycket långa och fantastiska högkonjunktur som vi\r\nhade under 80-talet! Så mycket enklare det hade\r\nblivit.</pre><pre>Jag tillhör de första som ställer sig upp och vill ge\r\nstöd åt de kommunala politiker som nu tar itu med\r\natt sanera den kommunala ekonomin. Men då\r\nhandlar det också om att göra prioriteringar, och\r\ndär förlitar jag mig i hög grad på styrkan i de\r\nargument som de som är intresserade av och som\r\ndriver kulturfrågorna har att framföra.</pre><pre>Jag förlitar mig också på medborgarnas\r\nengagemang för sina lokala bibliotek, som spelar en\r\nså oerhört stor roll för bildning och kunskap och\r\ninte minst för barns möte med litteraturen. Här vill\r\njag peka på att de bidrag som går till\r\nlänsbiblioteken -- och som kommunalekonomiska\r\nutredningen hade föreslagit skulle försvinna --\r\nutgör ett väsentligt stöd åt de små biblioteken, inte\r\nminst i glesbygderna.</pre><pre>Anf. 86  ELISABETH PERSSON (v) replik:</pre><pre>Herr talman -- och kulturministern! Det mest\r\nintressanta är inte hur många minuter regeringen\r\ndiskuterar kulturen på sina sammanträden, utan\r\ndet är naturligtvis hur regeringen handlar. Det\r\ntycker jag också. Men jag tycker inte att regeringen\r\nhar visat så särskilt mycket handlingskraft just i\r\nkulturfrågor, och det kan kanske bero på att\r\nkulturfrågorna inte diskuteras på\r\nregeringssammanträdena. Jag vet inte.</pre><pre>Vad beträffar recensionerna av kulturbudgeten vill\r\njag påstå att kulturministern har helt fel. Det var\r\ninte kulturskaparna som jublade efter\r\nkulturbudgetens offentliggörande, utan det var\r\nnågra journalister som tyckte att de borde göra det.</pre><pre>Kulturskaparna har tvärtom varit upprörda och\r\nbekymrade på grund av en rad punkter i budgeten,\r\nexempelvis de bildkonstnärer som i framtiden inte\r\nkommer att kunna få några uppdrag för\r\nförskönande av bostadsområden. De fria\r\nkulturarbetarna, vars verksamhetsområde\r\nbegränsas, är också bekymrade, likaså\r\nbibliotekarier i skolor och ute på landet som sysslar\r\nmed att försöka sprida litteratur till människor. De\r\nsåg inte någon ljusning i och med\r\nkulturpropositionen.</pre><pre>Väldigt mycket av det som kulturministern sade nu\r\nkan jag skriva under på. Jag bara saknar ett\r\nperspektiv, och det är just detta att kulturen aldrig\r\nkan reduceras till att bli enbart någonting som vi\r\nvanliga människor kan konsumera. Jag skall\r\nförsöka att ytterligare en gång precisera vad jag\r\nmenar. Jag försökte förklara det för Jan-Erik\r\nWikström, men jag kanske aldrig lyckas övertyga\r\nen folkpartist om vad det jag har att säga går ut på.\r\nJag skall i alla fall göra ett försök.</pre><pre>Varför har bildkonstnärer i det här landet så\r\noerhört svårt att försörja sig? Jo, naturligtvis därför\r\natt så få människor vill köpa deras verk. Kanske\r\nmåste det startas kommunala bildskolor, eller vad\r\nvi skall kalla det, för att människor tidigt i livet skall\r\nvänja sig vid att betrakta den konstnärliga bilden\r\nsom viktig, som attraktiv och åtråvärd.</pre><pre>Kanske är det där man måste starta för att slippa\r\nomvägen att via statliga stipendier hålla ett fåtal\r\nbildkonstnärer under armarna, så att de kan leva\r\novanför svältnivån. Kanske kan man ändra på\r\ndagens situation genom att verka för att skapa ett\r\nbehov av kultur, i det här fallet bildkonst. Det\r\nperspektivet saknar jag nästan alltid i borgerlig\r\nkulturpolitik och också i folkpartistisk\r\nkulturpolitik.</pre><pre>Anf. 87  Kulturminister BIRGIT FRIGGEBO\r\n(fp):</pre><pre>Herr talman! Skapandets villkor är ett mycket\r\nviktigt inslag inte bara i liberal kulturpolitik utan i\r\nhela synen på människan. Skapande människor får\r\nextra kraft att klara påfrestningar men också att\r\növer huvud taget leva vidare på ett gott sätt.</pre><pre>Min enda kommentar i övrigt till det senaste\r\ninlägget är att jag tror att Elisabeth Persson gick\r\nmiste om ett inslag i TV där man bl.a. kunde få se\r\nElisabeth Söderström sjunga lovsånger över\r\nregeringens kulturpolitik. Jag tror att det är första\r\ngången i historien som det har hänt. Att kalla\r\nElisabeth Söderström för journalist och inte\r\nkulturskapare tycker jag nog går utöver det vanliga.</pre><pre>Anf. 88  ELISABETH PERSSON (v) replik:</pre><pre>Herr talman! Att Elisabeth Söderström är\r\nentusiastisk kanske kan bero på att ett av hennes\r\nviktigaste verksamhetsfält är Operan, som tillhör\r\nde institutioner som har fått en kraftig och\r\nvälbehövlig förstärkning i kulturpropositionen. Så\r\natt Elisabeth Söderström inte är missnöjd har jag\r\nstor förståelse för. Jag tycker att det skulle vara\r\nmärkligt om hon var det.</pre><pre>Alla andra kulturskapare och konstnärer vars\r\narbetsfält inte är Dramaten eller Operan eller\r\nnågon av de andra stora institutionerna kommer att\r\nfå fortsätta sitt konstnärliga liv under mycket\r\nosäkra former. Det är alla dessa jag tänker på och\r\nömmar för.</pre><pre>Birgit Friggebo talar, tycker jag, väldigt trevligt och\r\nbra och framsynt om kulturens betydelse, men jag\r\nfrågade också i mitt huvudanförande: Är inte\r\nkulturministern orolig för att det är så få människor\r\nsom får vara med om det här spännande, att roas\r\noch oroas, att växa och att skapa?</pre><pre>Jag är väldigt orolig för att kultur och konst är något\r\nsom kommer att bli förbehållet en liten elit i det här\r\nlandet, inte bara när det gäller själva\r\nkulturskapandet utan också som\r\nkulturkonsumenter, att det blir en liten exklusiv\r\ngrupp som får ta del av allt och vara med om det\r\nsom vi uppenbarligen är helt överens om -- det\r\nbetydelsefulla, fantastiska och fullständigt\r\nlivsnödvändiga som kultur utgör.</pre><pre>Delar kulturministern min oro för att kulturen blir\r\nett privilegium för ett fåtal?</pre><pre>Anf. 89  Kulturminister BIRGIT FRIGGEBO\r\n(fp):</pre><pre>Herr talman! Jag är inte den som i första hand går\r\nomkring och oroar mig, för då får man inte särskilt\r\nmycket gjort, utan vad man måste göra är att ge\r\nmänniskor en önskan om att få uppleva kulturen,\r\nuppleva vad bildning innebär. Då skall man inte\r\nsäga åt folk: En ann' är så god som en ann', så gå\r\npå det här och titta bara!</pre><pre>Det är en utmaning för människor att ta till sig\r\nkultur av olika slag. Det är ibland ett arbete att\r\nkunna förstå och ta till sig, se sammanhang och få\r\nestetiska upplevelser. Då kan man inte bara släta ut\r\noch säga: Gå och titta, det här är för kollektivet!</pre><pre>Detta är djupt individuella upplevelser, och då\r\nmåste man tala om detta, om skapandet och\r\nindividen och förhållandet där emellan och också\r\nom upplevelsen av olika kulturyttringar och om\r\nbildningens betydelse. Man skall då inte kallas för\r\nklasskämpe, om man börjar tala om högkultur och\r\nbildning och de krafter som det sätter i gång och\r\nsom också kan breddas ut till allt fler människor,\r\nnågonting som man under de senaste decennierna\r\növer huvud taget inte har fått nämna om här i\r\nSverige.</pre><pre>Det är den smaken, den utmaningen, som vi skall\r\nge inte minst våra ungdomar och våra barn inför\r\nframtiden och som nästan en hel generation har\r\nvarit undantagen från i den utslätning och\r\nkollektivisering som vi har sett så mycket av i vårt\r\nsamhälle under senare decennier.</pre><pre>Andre vice talmannen anmälde att Elisabeth\r\nPersson anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 90  ÅKE GUSTAVSSON (s) replik:</pre><pre>Herr talman! Efter att ha lyssnat till Birgit\r\nFriggebos välskrivna anförande vill jag gärna\r\nkommentera några punkter i det.</pre><pre>Fru Friggebo säger -- och jag utgår ifrån att hon\r\ntalar på regeringens vägnar -- att det nu inte är\r\naktuellt att avskaffa de riktade bidragen. Jag tolkar\r\ndet så att den stridsfrågan därmed kan vara\r\navklarad, och jag tror att många drar en suck av\r\nlättnad över att regeringen inte längre överväger att\r\navskaffa dessa bidrag.</pre><pre>Sedan säger Birgit Friggebo att kultur har ett värde\r\ni sig och inte är något som man använder som ett\r\ndragspel i budgetmanglingar. Det gläder mig om\r\nkulturministern har den synen, därför att då förstår\r\njag att vi kan se fram emot att det blir ytterligare\r\npåslag på kulturens område, eftersom\r\nkulturministern i nästa mening säger att det är\r\nviktigt att satsa på kultur i ekonomiskt kärva tider.</pre><pre>Det är en ekonomiskt mycket kärv tid nu. Jag vill\r\ninte gå in på diskussionen om vad det beror på, utan\r\nden debatten får föras av ledamöterna i\r\nfinansutskottet och skatteutskottet.</pre><pre>Det är då rimligt att utgå ifrån att det kommer att\r\nbli ganska hyggliga påslag i\r\nkompletteringspropositionen, och det vore mycket\r\nintressant för kammaren att få höra vilka stora\r\nsatsningar som regeringen avser att göra på\r\nkulturens område, eftersom det är viktigt att satsa\r\npå kultur i ekonomiskt kärva tider.</pre><pre>Jag ställde en enda fråga till Birgit Friggebo. Jag får\r\nväl respektera att hon efter sitt monumentala\r\nanförande inte ansåg att en sådan fråga som fortsatt\r\nprojektering av ett nytt modernt museum hörde\r\nhemma i det sammanhanget. Jag vill dock nu\r\nupprepa min fråga och hoppas på ett någorlunda\r\nkonkret svar: När kommer regeringen att\r\noffentliggöra ett uppdrag för fortsatt projektering\r\nav ett nytt modernt museum?</pre><pre>Anf. 91  Kulturminister BIRGIT FRIGGEBO\r\n(fp):</pre><pre>Herr talman! I dag diskuterar vi delar av den\r\nbudget som skall gälla fr.o.m. den 1 juli 1992 t.o.m.\r\nden 30 juni 1993. Åke Gustavsson vill föra en\r\ndiskussion om vad som skall hända om ytterligare\r\nnågot år.</pre><pre>Självfallet är det min förhoppning att vi skall kunna\r\nstoppa igen ytterligare några av de hål som fanns\r\nnär vi tillträdde, men det ligger inget löfte i det.\r\nMan kan inte bara överlåta en ekonomisk\r\ndiskussion och en sanering av svensk ekonomi till\r\nfinansutskottet, eftersom detta hänger ihop. Om vi\r\ninte får stöd i riksdagen för de många förslag som\r\ninnebär omprioriteringar, besparingar och\r\nförändringar i många stödsystem för att sanera\r\nsvensk ekonomi, blir utrymmet för att göra stora\r\nsatsningar också inom kulturen mindre.</pre><pre>Jag ber om ursäkt för att jag inte svarade på frågan\r\nom Moderna museet. Det berodde på att taletiden\r\nvar ute när jag skulle börja göra det. Jag hyser\r\nliksom Åke Gustavsson ett varmt intresse för att vi\r\nskall kunna få ett nytt modernt museum. Men Åke\r\nGustavsson beskrev också med vilken\r\nhandlingskraft den socialdemokratiska regeringen\r\nhade gått till väga. Det är litet lustigt att denna\r\nhandlingskraft inte räckte till -- eller kanske var det\r\nen lapsus -- för att också lösa finansieringsfrågan.</pre><pre>Man gav ett uppdrag till en grupp att komma med\r\nett förslag om en arkitekttävling och till hur\r\nfinansieringsfrågan skulle lösas. Denna grupp har\r\ninte lagt fram något förslag, och vi hittade inte\r\nheller några förslag i den gamla socialdemokratiska\r\nregeringens byrålådor.</pre><pre>Låt mig bara säga att jag är djupt engagerad i denna\r\nfråga och skall göra vad jag kan för att den skall få\r\nen lyckosam lösning.</pre><pre>Anf. 92  ÅKE GUSTAVSSON (s) replik:</pre><pre>Herr talman! Kulturministern tror att jag för en\r\ndiskussion om vad som skall hända flera år\r\nframöver och begär besked av regeringen om det.\r\nJag ställde en fråga om\r\nkompletteringspropositionen, som skall läggas\r\nfram inom loppet av någon vecka. Jag får väl\r\nacceptera att kulturministern sitter i svåra\r\nförhandlingar och med kraft mot finansministern\r\nhävdar att kulturen minsann inte får användas som\r\ndragspel i budgetförhandlingarna. Jag antar att det\r\när precis det som nu händer.</pre><pre>Det är rörande och glädjande att kulturministern\r\nhyser varmt intresse för att man nu skall få\r\nprojekteringstillstånd för Moderna museet. Men\r\ndet handlar här inte om något på flera års sikt.</pre><pre>Jag skröt för övrigt inte om någon handlingskraft\r\nfrån Socialdemokraternas sida. Det är bara att\r\nkonstatera att tidtabellen ser ut som den gör.</pre><pre>Vad det handlar om enligt nu gällande tidtabell är\r\natt byggnadsstyrelsen inom loppet av en månad\r\nskall ha ett uppdrag om fortsatt projektering. Sker\r\ninte det, kommer allting att skjutas framåt. Hade\r\njag varit i kulturministerns ställning -- jag skall inte\r\nge något råd utan bara tala om hur jag skulle ha\r\ngjort -- skulle jag ha försökt att pressa på allt vad\r\njag hade kunnat, också av arbetsmarknadsskäl, för\r\natt tidigarelägga detta så mycket som möjligt.</pre><pre>Vi får nu mindre än en månad innan svaret skall\r\nlämnas ett svävande besked, där kulturministern\r\nsäger att hon hyser ett varmt intresse för frågan. Jag\r\ntror att kammarens ledamöter skulle uppskatta om\r\nkulturministern talade om huruvida det blir ja eller\r\nnej i maj månad till Moderna museets projektering.</pre><pre>Anf. 93  INGEGERD SAHLSTRÖM (s) replik:</pre><pre>Herr talman! Vi är självfallet eniga om kulturens\r\nbetydelse för oss alla. När det gäller medel för att\r\nnå de kulturella målen kan vi väl ibland prioritera\r\nolika. Omprioriteringar och förnyelse är det inget\r\nfel i, men det är inte liktydigt med nedskärningar.</pre><pre>Jag återkommer till frågan om vår\r\nbiblioteksverksamhet. I dag funderar\r\nbiblioteksbesökarna, låntagarna, författarna och\r\nbibliotekspersonalen över hur framtiden för\r\nbiblioteken ser ut. Jag hade varit tacksam om jag\r\nhade fått svar på den fråga som jag ställde: Avser\r\nkulturministern att vidta några åtgärder för att\r\nförhindra nedskärningen av\r\nbiblioteksverksamheten?</pre><pre>Anf. 94  Kulturminister BIRGIT FRIGGEBO\r\n(fp):</pre><pre>Herr talman! Det är litet genant att i riksdagen\r\nbehöva tala om för Ingegerd Sahlström att det är\r\nkommunerna som har ansvaret för biblioteken.\r\nVad vi riksdagsledamöter kan göra är att som\r\nmedlemmar i våra olika partier internt diskutera\r\ndessa frågor, så att man inom partierna kan ena sig\r\nom vilken politik som skall föras.</pre><pre>Jag kan för vår del säga att det exempelvis i\r\nFolkpartiet liberalernas partiprogram är inskrivet\r\natt man bör få låna böcker avgiftsfritt på\r\nbiblioteken.</pre><pre>Jag är beredd att delta i opinionsbildningen och har\r\nockså deltagit i en upplysningskampanj om den roll\r\nsom biblioteken spelar och vilken betydelse de har.\r\nJag förväntar mig att man i andra partier som har\r\nsamma uppfattning gör detsamma.</pre><pre>Dessutom har jag noterat den djupa förankring\r\nsom finns för biblioteken bland dem som lånar\r\nböcker. I Hägersten, där jag har bott, bildades för\r\nsnart tio år sedan en liten grupp, som kallade sig\r\nBibliotekets Vänner, för att rädda det lilla bibliotek\r\nsom fanns där, och man har under alla dessa tio år\r\nlyckats med detta.</pre><pre>Det är klart att kommunpolitikerna behöver hjälp\r\nfrån medborgarna när det gäller att prioritera vad\r\nman skall göra, men då är det också viktigt att\r\nmedborgarna deltar i denna prioriteringsdiskussion\r\noch inte bara skriker nej. Man bör seriöst se på de\r\nekonomiska problem som kommunerna har i dag\r\noch som beror på att man under hela 80-talet i stort\r\nsett vägrade att ta itu med förnyelsen och\r\neffektiviseringen ute i kommunerna. Det är\r\nsocialdemokrater och vänstermajoriteter som har\r\nhanterat politiken på det sättet.</pre><pre>Anf. 95  INGEGERD SAHLSTRÖM (s) replik:</pre><pre>Herr talman! Jag tycker att det är allas vår plikt att\r\nställa upp för biblioteken. Jag är väl medveten om\r\nkommunernas ansvar för biblioteksverksamheten,\r\nmen jag tycker också att vi här i riksdagen har ett\r\nnationellt ansvar för de kulturcentra som\r\nbiblioteken är. De ger oss möjligheter till\r\ndemokrati och till informations- och yttrandefrihet.</pre><pre>Jag noterade att kulturministern för ett tag sedan\r\nskickade ut ett pressmeddelande med ett uttalande\r\nom biblioteken. Där anfördes mycket som är\r\npositivt. På de sista raderna framhölls att kulturen\r\noch inte minst biblioteken är viktiga i ett\r\ndemokratiskt samhälle. Det tycker jag är mycket\r\nbra. Men sedan fortsatte kulturministern på\r\nföljande sätt: och nedskärningar måste göras med\r\nstor försiktighet.</pre><pre>Jag tycker att det uttalandet är djupt olyckligt och\r\nkan ge felaktiga signaler. Det kan vara något att\r\nvara generad över.</pre><pre>Anf. 96  Kulturminister BIRGIT FRIGGEBO\r\n(fp):</pre><pre>Herr talman! Jag vill ställa en motfråga. Jag har\r\nnoterat att utskottets majoritet anser att principen\r\nom avgiftsfrihet bör gälla. Socialdemokraterna\r\nreserverar sig och gör ett slags tillkännagivande till\r\nstöd för denna princip, där man framhåller att man\r\nvill göra det möjligt för regeringen att utan\r\ndröjsmål agera om t.ex. principen ånyo sätts i fråga.</pre><pre>Vad är det för agerande som Ingegerd Sahlström,\r\nsom har skrivit under reservationen, vill se? Utan\r\nnågra antydningar om vad det handlar om skjutsar\r\nman över ansvaret till regeringen. Vad vill\r\negentligen socialdemokraterna? Ni har i åratal haft\r\nstort inflytande på politiken. Ni har t.ex. såvitt jag\r\nbegripit stått bakom uppfattningen att man inte\r\nskall införa en bibliotekslag. Det går inte att utläsa\r\nom det är fråga om något annat. Är det bara så att\r\nman måste reservera sig för att försöka göra troligt\r\natt man står för en annan politik än den som\r\nmajoriteten omfattar?</pre><pre>Andre vice talmannen anmälde att Ingegerd\r\nSahlström anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 97  BENGT KRONBLAD (s):</pre><pre>Herr talman! I kulturutskottets betänkande nr 22\r\nangående arkiv diskuteras arkivens utveckling.\r\nArkivdepåkommittén har lagt fram en plan för\r\nförsörjningen med statliga arkivdepåer fram till år\r\n2000. Förslaget innebär bl.a. att landsarkivet i\r\nVadstena inte skall byggas ut ytterligare. I stället\r\nskall inrättas ett nytt landsarkiv omfattande\r\nKronobergs, Kalmar och Blekinge län.</pre><pre>Vi socialdemokrater i Kalmar län har motionerat i\r\nfrågan, och enligt vår uppfattning bör det nya\r\narkivet förläggas till Kalmar, av bl.a. följande skäl.</pre><pre>Kalmar län har en arkivvolym som är nästan lika\r\nstor som Kronobergs och Blekinge län tillsammans.\r\nI Kalmar finns en högskola under stark utveckling.\r\nEn av verksamheterna inom denna är FOJO,\r\nfortbildning för journalister. Möjlighet finns till\r\nsamarbete med kommun- och landstingsarkiven\r\nsamt också med folkrörelsearkivet. Samverkan kan\r\netableras med domkyrkoarkivet, med\r\ngymnasieskolans arkiv samt med länsmuseet och\r\nmed konstmuseets arkiv.</pre><pre>Inom Samhalls Kalmarsundsgrupp finns en särskild\r\nreprograficentral med högt utvecklad teknisk\r\nkunskap om datoriserad mikrofilmning. Ett\r\nlandsarkiv i Kalmar skulle ge möjlighet att närmare\r\ntesta förutsättningarna för åtkomst och spridning\r\nav arkivhandlingar genom mikrofilmning med\r\ndatorstöd.</pre><pre>Herr talman! Enligt vår uppfattning uppfyller\r\nKalmar de kriterier som arkivdepåkommittén\r\nställer på platsen för ett nytt landsarkiv i sydöstra\r\nSverige. Kalmar kommun är dessutom beredd att\r\nmedverka till anskaffning av lokaler eller att genom\r\nsitt fastighetsbolag uppföra erforderliga lokaler.</pre><pre>Herr talman! Jag vill med detta inlägg understryka\r\nvad vi socialdemokratiska ledamöter från Kalmar\r\nlän framfört i motion Kr230 från årets allmänna\r\nmotionstid om vikten av ett utbyggt landsarkiv och\r\ndess förläggning till Kalmar.</pre><pre>Anf. 98  ELISABETH PERSSON (v) replik:</pre><pre>Herr talman! Jag vet inte om jag hörde fel, men jag\r\ntyckte att det verkade som om Bengt Kronblad sade\r\natt man har föreslagit att landsarkivet i Vadstena\r\ninte skall byggas ut, utan man skall i stället placera\r\ndet i Kalmar. Jag vill göra ett tillrättaläggande.</pre><pre>Kommittén har inte uttalat sig om var ett eventuellt\r\nnytt arkiv bör ligga. Man har inte heller uttalat sig\r\nmot en utbyggnad av Vallarna i Vadstena, utan man\r\nhar uttryckt sig på ett annat sätt.</pre><pre>Jag missunnar inte Kalmar att få ett nytt landsarkiv,\r\nmen vill ta tillfället i akt att påpeka -- också för\r\nkulturministern, eftersom ärendet bereds inom\r\nhennes departement -- att landsarkivet i Vadstena\r\nbehöver en utbyggnad av sina lokaler oavsett vad\r\nsom händer med en ny arkivbyggnad.</pre><pre>Jag vill också påminna om att det finns ett\r\ndecenniet gammalt löfte från staten att slottet i\r\nVadstena skall få även de övriga vallarna utbyggda.\r\nJag vill för de ärade kammarledamöterna tala om\r\natt detta även har annan stor kulturpolitisk\r\nbetydelse, nämligen att slottet skulle återfå sitt\r\ngamla utseende och att det skulle kunna beredas\r\nnya lokaler bl.a. för Vadstena-akademien, och\r\nlandsarkivet skulle kunna få anständigt utrymme\r\nför sina arkiv. De är redan i dag otroligt\r\ntrångbodda. Även om man flyttar vissa delar\r\nkommer det i framtiden att vara närmast olidligt ur\r\narbetsmiljösynpunkt för dem.</pre><pre>Som framgår av min meningsyttring ser jag med\r\nförhoppning på att staten kommer att infria löftet,\r\nvilket kommer att ha, jag vill gärna upprepa det,\r\nkulturhistorisk och kulturpolitisk betydelse även\r\nför andra viktiga områden i Vadstena.</pre><pre>Anf. 99  BENGT KRONBLAD (s) replik:</pre><pre>Herr talman! Elisabeth Persson säger att kommittén\r\ninte har tagit ställning. Däremot har kommittén\r\ndiskuterat att man skall utveckla arkivarbetet.\r\nGivetvis är det därför viktigt att vi också i sydöstra\r\nSverige har den tillgång som ett arkiv innebär. Vi\r\nfrån socialdemokratiska gruppen i Kalmar län vill\r\nmed motionen redovisa de fördelar och också de\r\nsynergieffekter som skulle uppkomma vid en\r\nutveckling i Kalmar genom att utnyttja de effekter\r\noch de resurser som redan finns tillgängliga i\r\nKalmar.</pre><pre>Jag tycker att det är viktigt att man i ett samhälle\r\ntar vara på de tillgångar som finns. Det är, mot\r\nbakgrund av den redovisning jag gjorde i mitt\r\ntidigare inlägg, viktigt att göra det också i detta fall.</pre><pre>(forts.)</pre><pre>Ajournering</pre><pre>Kammaren beslöt kl 17.52 att ajournera\r\nförhandlingarna till kl 19.00 för middagsuppehåll.</pre><pre></pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>8 §  (forts.)Allmän kulturverksamhet, m.m.\r\n(forts. KrU18, KrU19, KrU21 och KrUu22)</pre><pre>Anf. 100  LENNART FRIDÉN (m):</pre><pre>Fru talman! Jag anar att det i andra änden av den\r\nkabel som går från någon av TV-kamerorna finns\r\nförväntansfulla riksdagsledamöter som hoppas att\r\nde inom inte alltför lång tid få återvända till sina\r\nhemorter. Jag skall därför försöka fatta mig relativt\r\nkort.</pre><pre>En av de mer slitna schablonerna om Sverige är den\r\nom vårt avlånga land. Beklagligtvis har Sverige\r\ndock i för stor utsträckning på kulturens område\r\nframstått som litet och runt med gränserna inte\r\nsärskilt långt från centrum på en stor stad i östra\r\nMälardalen.</pre><pre>Nu gäller detta tack och lov bara den lilla del av\r\nkulturen som styrs av statliga anslag och regler.\r\nKultur skapas inte genom majoritetsbeslut i\r\ndemokratiska församlingar. Den skapas ofta trots\r\nden begränsning som politiska församlingar och\r\nmyndigheter kan ge upphov till.</pre><pre>Det finns emellertid även en mycket betydelsefull\r\ndel av vår kultur, kulturarvet med kultur och\r\ntidsdokumentation, som är och skall förbli vårt\r\ngemensamma ansvar. Förutom vår allmänna\r\npolitiska uppgift att skapa förutsättningar för ett\r\nfritt och positivt samhälls- , debatt- och\r\nkulturklimat är detta kanske kulturpolitikens mest\r\nansvarsfulla del.</pre><pre>Genom det alltför snäva betraktelsesätt som jag\r\ninledningsvis antydde har t.ex. på museernas\r\nområde flera nationella ansvarsuppgifter kommit\r\natt falla vid sidan om, eftersom de inte ansetts\r\nrymmas inom de statliga museernas ramar. Det\r\nfinns, framför allt i Göteborg och Malmö, men även\r\nannorstädes i Sverige, t.ex. vid universiteten,\r\ninstitutioner som med ett nationellt uppdrag hade\r\nkunnat rädda delar av kulturarvet som nu går eller\r\nhar gått förlorade.</pre><pre>Fru talman! Som en del av tillkännagivandet\r\nrörande en utredning om kulturpolitiken ingår det\r\ntillkännagivande som jag i motion Kr240 har tagit\r\nupp. I stort sett hela motionstexten citeras\r\nuppdelad i ett par avsnitt. Jag kan alltså inte vara\r\nannat än nöjd med utskottets behandling av min\r\nmotion, och jag har därför bara att yrka bifall till\r\nhemställan i kulturutskottets betänkanden.</pre><pre>Det hade varit intressant att diskutera en del mer\r\nprincipiella frågor på kulturens område. Men\r\neftersom det var något som jag ägnade mig åt vid\r\nden allmänpolitiska debatten tidigare i år skall jag,\r\nmed tanke på den sena timmen, avstå.</pre><pre>Jag skall emellertid erkänna att det finns mycket i\r\ndet som hittills har sagts i debatten som kunde ha\r\nlockat mig till ytterligare ganska omfattande\r\nkommentarer. Jag skall dock göra bara några\r\nrandanmärkningar.</pre><pre>Det har förts en diskussion om en bibliotekslag.\r\nDet kunde ha funnits skäl att diskutera den\r\nerfarenhet som man har i bl.a. Danmark av\r\ninförandet av en sådan lag. Det blev mycket riktigt\r\nen lag där en miniminivå angavs, och det var flera\r\nkommuner som sänkte sin standard till denna\r\nminiminivå.</pre><pre>Regioncentrumens betydelse har nämnts. Än\r\nstörre kommer de att bli i det nya av regionerna\r\ndominerade Europa. Det har också talats om\r\nbidragen till dessa centrum. Personligen skulle jag\r\nföredra att vi använde begreppet kulturinvestering,\r\neftersom det är detta det rör sig om, en investering\r\ni en infrastrukturell faktor som gör regionen\r\nkomplett och skapar stora mervärden, estetiska,\r\netiska och ekonomiska. Den kommande\r\nutredningen kan rätt utförd ge en bra vägledning i\r\ndetta sammanhang. De synpunkter som den\r\nmoderata utskottsgruppen i sitt särskilda yttrande\r\nanför utgör därvidlag ett gott ord på vägen.</pre><pre>Det är inte bara det sagda som är intressant. Jag\r\nkan också notera att de institutioner som tillskapas\r\nför att sprida kulturen, och som Europarådets\r\nexperter ironiskt påpekade ligger i Stockholm, har\r\ninte alls diskuterats. Det gäller Rikskonserter,\r\nRiksteatern, Riksutställningar och även\r\nriksantikvarieämbetet. Jag ser fram emot att dessa,\r\nom inte förr så åtminstone när utredningen så\r\nsmåningom läggs fram, kommer att debatteras och\r\nskärskådas rejält här. Till dess kan vi notera att det\r\nsom förenar kulturpolitiker ofta är ett starkt\r\ngemensamt intresse för kulturen, kanske mer än\r\nkulturpolitiken.</pre><pre>Låt oss därför, trots meningsskiljaktigheter,\r\ngemensamt fortsätta att debattera och verka för det\r\nsom gör att vår tillvaro inte bara är en fråga om\r\növerlevnad utan också om att leva.</pre><pre>Anf. 101  ELISABETH PERSSON (v) replik:</pre><pre>Fru talman! Jag tycker att det är synd att Lennart\r\nFridén inte vill delge kammaren sina synpunkter och\r\nfunderingar kring kulturfrågorna. Jag tror att det\r\nhade varit spännande och viktigt för oss att ta del av\r\ndem. Det som Lennart Fridén sade om biblioteken\r\noch förebilden från Danmark tror jag hade varit bra\r\nåtminstone för Lennart Fridéns partikamarater att\r\nhöra. Jag ser fram emot att Lennart Fridén på egen\r\nhand sprider dessa kunskaper vidare i framför allt\r\nden moderata gruppen. Då kanske vi kan få litet\r\nordning och hyfs på biblioteksfrågan framöver.</pre><pre>Jag vill också tala om att jag är glad att höra att\r\nLennart Fridén ser kulturen som en investering och\r\ninte som en kostnad. Jag hoppas att också det\r\nkommer att sprida sig som ringar kring en sten i\r\nvattnet i den moderata gruppen.</pre><pre>Anf. 102  LENNART FRIDÉN (m) replik:</pre><pre>Fru talman! Jag kan konstatera att om jag skall\r\nsprida information om effekterna av detta, kommer\r\ndet inte att ge fler röster för att vi skall ha en\r\nbibliotekslag i Sverige, inte med det utfall som man\r\nfick i Danmark.</pre><pre>För att spara kammarens och även Elisabeth\r\nPerssons tid kan jag bara hänvisa till protokollet\r\nfrån den allmänpolitiska debatten, där jag i ett\r\nganska långt anförande redovisade min kultursyn.</pre><pre>Anf. 103  HARRIET COLLIANDER (nyd):</pre><pre>Fru talman! Rubriken på mitt anförande lyder: Låt\r\noss behålla länsmuseerna som fria och självständiga\r\nkulturinstitutioner.</pre><pre>Ny demokrati lämnade i dag under några timmar\r\nkammaren och gav sig ut i verkligheten. Vi for med\r\nbuss till Vagnhärad och Radio Nova och gjorde där\r\ntillsammans med många tillströmmande en\r\nmanifestation för yttrandefriheten och det fria\r\nordet.</pre><pre>Friheten är en av grundstenarna i demokratin.\r\nDärför vill vi, och jag förmodar att det gäller alla\r\nledamöter i kammaren, att kulturinstitutionerna\r\nskall vara fria, självständiga och opinionsbildande.</pre><pre>Nu är emellertid länsmuseernas frihet hotad av\r\nmomsregler och av den kommunalekonomiska\r\nkommitténs betänkande.</pre><pre>Vi har väckt två motioner där dessa faror påtalas.\r\nJag skall efter kulturministerns glädjande besked\r\nom att de riktade statsbidragen till länsmuseerna\r\nskall bevaras enbart tala om innehållet i motion\r\nSk673, som delvis behandlas av kulturutskottet. Av\r\ndenna motion framgår att de olika momsregler som\r\ninförandet av skattereformen innebar för landsting,\r\nkommuner och länsmuseer/stiftelser leder till att\r\nhuvudmännen, i första hand landstingen, försöker\r\ngöra länsmuseerna till avdelningar i landstingen för\r\natt på det sättet kunna ge mindre anslag.</pre><pre>Landsting och kommuner är nämligen\r\nmomsbefriade. I länsmuseerna däremot belastar\r\nmomsen verksamheten som en kostnad. Genom att\r\ngöra länsmuseet till en landstingsavdelning spar\r\nhuvudmannen, landstinget, flera hundra tusen\r\nkronor. För exempelvis landstinget i Södermanland\r\ninnebär det 1 milj.kr. lägre anslagskostnad för\r\nmuseet.</pre><pre>Konsekvensen av detta blir att många länsmuseer\r\nkommer att förlora sin status som självständiga och\r\nfria kulturinstitutioner. Jag har själv sett att\r\npolitisering och ökad byråkrati är något som man\r\nfår på köpet.</pre><pre>Vi i Ny demokrati hävdar att oförutsedda\r\nskatteeffekter måste rättas till, och det väsentliga är\r\natt länsmuseerna förblir fria.</pre><pre>Jag har förstått att dessa propåer har överlämnats\r\ntill utredningen om vissa mervärdesskattefrågor.\r\nDenna utredning fick sina direktiv i februari, och\r\ndet finns således gott hopp om att länsmuseerna\r\nförblir självständiga och fria.</pre><pre>Jag hade hoppats att kulturministern skulle vara\r\nhär tills kulturdebatten hade avslutats, eftersom jag\r\ngärna hade velat fråga henne om det fanns några\r\nytterligare besked att ge om länsmuseerna i denna\r\nfråga. Jag hade också velat fråga henne hur hon ser\r\npå huvudmannaskapet för länsmuseerna.</pre><pre>Anf. 104  INGELA MÅRTENSSON (fp):</pre><pre>Fru talman! Det är med glädje jag konstaterar att\r\nkulturutskottet föreslår att en parlamentarisk\r\nutredning om kulturpolitiken tillsätts. Det är\r\nnödvändigt att vi får en reell bedömning av hur de\r\nkulturpolitiska målen är uppfyllda. Jag tänker\r\nsärskilt på decentraliseringsmålet. Ända sedan jag\r\n1985 kom in i riksdagen har jag upprepade gånger i\r\nmotioner sagt att de statliga kulturanslagen till\r\nregional kultur, framför allt i regionala centra som\r\nGöteborg och Malmö, bör uppmärksammas mera.\r\nDessutom bör en annan fördelning ske.</pre><pre>Det är inte rimligt att invånarna i dessa kommuner\r\ni huvudsak skall bekosta kulturutbudet för en hel\r\nregion. Det är ju vad det handlar om.</pre><pre>Stockholmarna betalar betydligt mindre per capita\r\nför kulturell verksamhet än vad t.ex. göteborgarna\r\ngör. Nu när kommunerna har stora ekonomiska\r\nsvårigheter, inte minst gäller det Göteborg, har\r\nkulturen mycket svårt att hävda sig.</pre><pre>Frölunda kulturhus, som är en mycket uppskattad\r\nkulturinstitution, hotas nu av nedläggning. Detta\r\nhar t.o.m. uppmärksammats av\r\nStockholmstidningarna. Av dessa framgår att det\r\nvore mycket negativt inte bara för kulturlivet på\r\nvästkusten utan också för kulturen i övriga landet\r\nom Frölunda kulturhus lades ner.</pre><pre>Erling Bager och jag har under flera år anfört\r\nRöhsska museet och Etnografiska museet i\r\nGöteborg som exempel på kulturinstitutioner av\r\nriksintresse utanför Stockholm.</pre><pre>Röhsska museet är ett stort specialmuseum för\r\nkonsthantverk och design. Det är det enda av sitt\r\nslag i Sverige.</pre><pre>Under senare tid har utställningsverksamheten\r\nmed tillhörande program ökat kraftigt.\r\nInriktningen mot nutida konsthantverk och design\r\nhar blivit alltmer uttalad, varvid också en nordisk\r\nprofil är tydlig. Museets verksamhet är av\r\nriksintresse, och museet fungerar som ett stöd för\r\nden svenska konstindustrin och för landets\r\nkonsthantverkare.</pre><pre>Förslag har nu förts fram om inrättandet av ett\r\nstatligt museum för konsthantverk och design --\r\neller, som vissa säger, ett formmuseum. För en tid\r\nsedan råkade jag lyssna på en debatt i TV. En\r\nentusiastisk kvinna från Nationalmuseum talade i\r\nden debatten varmt för ett svenskt formmuseum.\r\nDet var i och för sig bra. Men debatten var sådan\r\natt man kunde tro att vi i Sverige helt och hållet\r\nsaknade ett museum för konsthantverk och design.\r\nBara det faktum att en viss typ av museer inte finns\r\ni huvudstaden betyder inte att den typen saknas i\r\nSverige.</pre><pre>Förutom Röhsska museet i Göteborg finns det\r\nockså samlingar som rör konsthantverk och design\r\npå flera andra ställen i Sverige.</pre><pre>Dokumentation, forskning och information inom\r\nden här sektorn har dock länge bedrivits högst\r\nosystematiskt. Resultatet är att det i dag finns stora\r\nkunskapsluckor framför allt när det gäller\r\nkunskapen om vår egen tid. I stället för att skapa\r\nett nytt museum bör befintliga resurser tas till vara\r\noch ett systematiskt samarbete inledas mellan\r\nberörda museer.</pre><pre>Eftersom Röhsska museet är det enda\r\nspecialmuseet för konsthantverk och design i\r\nSverige och det därmed i praktiken har karaktären\r\nav riksinstitution, bör det av staten få i uppdrag att\r\nansvara för denna samordning inom området och\r\näven inneha rollen som centralt museum.</pre><pre>Ett ändrat huvudmannaskap bör prövas liksom\r\nformen för ägandet. En överföring till stiftelse\r\nskulle också kunna vara av intresse. Då skulle stat\r\noch kommun tillsammans med\r\nintresseorganisationer vara representerade i\r\nstiftelsen.</pre><pre>Vi säger i vår motion att regeringen borde få i\r\nuppdrag att undersöka de här möjligheterna och\r\nåterkomma med förslag till riksdagen.</pre><pre>Jag är glad att vår motion inte blev avstyrkt, som ju\r\nde flesta motioner blir. I stället har kulturutskottet\r\nhänvisat den till den parlamentariska utredning\r\nsom skall tillsättas. Jag ser fram emot resultatet av\r\nden utredningen. Dessutom hoppas jag att det blir\r\nen bättre fördelning mellan Stockholm och landet i\r\növrigt.</pre><pre>Till slut vill jag poängtera vikten av att vi\r\nöronmärker anslagen till kulturen. Det har sagts\r\ntidigare i den här debatten, inte minst av Birgit\r\nFriggebo, att kulturen inte får bli ett dragspel i de\r\nekonomiska diskussionerna. Därför är jag glad att\r\nBirgit Friggebo i sitt anförande här meddelade att\r\nsamtliga riktade bidrag till kulturen blir kvar och att\r\nde inte ingår i samma påse som alla de andra\r\nanslagen till kommunen.</pre><pre>Därmed yrkar jag bifall till majoritetens hemställan\r\ni betänkandet.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande kulturutskottets\r\nbetänkanden 1991/92:KrU18, KrU19, KrU21 och\r\nKrU22.</pre><pre>Kulturutskottets betänkande KrU18</pre><pre>Mom. 3 (utgångspunkter för kulturpolitiken på\r\n1990-talet)</pre><pre>Utskottets hemställan bifölls med 136 röster mot\r\n115 för reservation 1 av Åke Gustavsson m.fl.</pre><pre>Mom. 4 (insatser för barn- och ungdomskultur)</pre><pre>Utskottets hemställan bifölls med 246 röster mot 11\r\nför meningsyttringen av Elisabeth Persson i\r\nmotsvarande del.</pre><pre>Mom. 5 och 6 (kostnadsfria boklån m.m.)</pre><pre>Det av Ingegerd Sahlström under överläggningen\r\nframställda yrkandet om återförvisning av\r\nmomenten till utskottet för ytterligare beredning\r\nbifölls med acklamation.</pre><pre>Mom. 23 (beräknande av medel för delposten\r\nCentrumbildningar)</pre><pre>Utskottets hemställan bifölls med 242 röster mot 10\r\nför meningsyttringen av Elisabeth Persson i\r\nmotsvarande del. 1 ledamot avstod från att rösta.</pre><pre>Mom. 27 (beräknande av medel för anslagsposten\r\nKultur i arbetslivet)</pre><pre>Utskottets hemställan bifölls med 146 röster mot\r\n116 för reservation 9 av Åke Gustavsson m.fl.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU19</pre><pre>Utskottets hemställan bifölls.</pre><pre>Kulturutskottet betänkande KrU21</pre><pre>Utskottets hemställan bifölls.</pre><pre>Kulturutskottet betänkande KrU22</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan återstående\r\närendena, trafikutskottets betänkanden TU13 och\r\nTU14, beslöt kammaren på förslag av talmannen\r\natt de fick företas till avgörande i ett sammanhang\r\nsedan debatten i dessa båda ärenden avslutats.</pre><pre>9 §  Luftfart</pre><pre>Föredrogs</pre><pre>trafikutskottets betänkande</pre><pre>1991/92:TU13 Luftfart (prop. 1991/92:100 delvis).</pre><pre>Anf. 105  SVEN-GÖSTA SIGNELL (s):</pre><pre>Fru talman! När vi nu behandlar trafikutskottets\r\nbetänkande 1991/92:TU13 kan vi konstatera att\r\nden sedan länge positiva trenden för flygtrafiken\r\nbröts vid årsskiftet 1990--1991. De främsta\r\norsakerna till det minskade resandet är den\r\nrådande lågkonjunkturen, höjda bränslepriser och\r\nsabotagerisker på grund av Kuwaitkriget.\r\nResemomsen har även i viss mån bidragit till ett\r\nminskat resande. För inrikesflyget är även\r\nsnabbtågen en icke obetydlig konkurrent. Även om\r\nflyget har haft kraftiga resandeminskningar under\r\nden senaste tiden, bör det dock framhållas att vi nu\r\ntrots allt har ett ökat resande med flyget om vi\r\njämför med åren på 1980-talet, som kommer att\r\nräknas som det svenska flygets verkliga\r\nframgångsår.</pre><pre>Luftfartsverket redovisar trots allt 14,7 miljoner\r\npassagerare i linjefart och chartertrafik för det\r\ngångna verksamhetsåret.</pre><pre>Men om man skulle göra en jämförelse med de\r\noptimistiska prognoser som gjordes i mitten och\r\nslutet av 80-talet av luftfartsverket och flygbolagen,\r\nkan man utan överord benämna dagens\r\nmarknadssituation som katastrofal.</pre><pre>Även om dagssituationen och den närmaste\r\nframtiden verkar tuff för flyget, finns det många\r\npositiva faktorer inför framtiden som säkert\r\nkommer att verka mot en mera gynnsam\r\nutveckling.</pre><pre>Svensk-norska luftfartsavtalet med EG, EES-\r\navtalet och en eventuell anslutning till EG kan vara\r\nen av de mera positiva faktorerna i\r\ntrafikutvecklingen.</pre><pre>Avregleringen av inrikesflyget är en annan mycket\r\nintressant faktor. Inrikesflyget i Sverige har under\r\nlång tid bedrivits i starkt reglerade former.\r\nAvregleringen av inrikesflyget inleddes den 1\r\njanuari 1992, och det innebär att andra flygföretag\r\nnu har möjligheter att trafikera linjer där SAS och\r\nLinjeflyg bedriver trafik.</pre><pre>Nu vill regeringen med stöd av utskottsmajoriteten\r\nforcera fram ett helt avreglerat system.</pre><pre>Vi socialdemokrater i utskottet motsätter oss inte\r\nett helt avreglerat system i framtiden, men vi är fast\r\növertygade om att vissa villkor först måste vara\r\nuppfyllda.</pre><pre>Vi säger i vår reservation att tillräcklig kapacitet\r\nmåste finnas på Arlanda. I dagens\r\nkonjunktursituation är detta inte något problem.\r\nMen det måste finnas garantier för att brist på start-\r\noch landningsmöjligheter inte blir ett hinder för en\r\nverklig konkurrens.</pre><pre>Det är för oss också en viktig faktor i avregleringen\r\natt regionalflyget i Norrland, som SAS och\r\nLinjeflyg genom sina trafiktillstånd hittills har haft\r\nansvar för, även garanteras en avreglerad\r\nflygmarknad. Klarhet måste också finnas om hur\r\nEG:s framtida bestämmelser påverkar det svenska\r\ninrikesflyget.</pre><pre>I vår reservation nr 2, om Bromma flygplats, har vi\r\nsocialdemokrater i utskottet inte tagit ställning vare\r\nsig för eller emot om Bromma skall användas till\r\nflygplats efter den 31 december 1996. Ett är dock\r\nklart, statens avtal med Stockholms kommun löper\r\nut vid denna tidpunkt. Det finns också ett\r\nmajoritetsbeslut i Stockholms kommunfullmäktige\r\nav den 29 oktober 1990 om att flygverksamheten\r\nskall upphöra vid Bromma när avtalet löper ut.</pre><pre>Att det behövs en flygplats i Stockholmsregionen\r\nsom komplement till Arlanda, för att ta hand om\r\ntaxi- och allmänflyget, har utskottet tidigare uttalat\r\nsig för.</pre><pre>Men det vi socialdemokrater uttalar oss för är att\r\nStockholmsregionen själv skall säga var en framtida\r\nflygplats för taxi- och allmänflyg skall lokaliseras.\r\nVi vill också klart fastslå -- vilket vi även gör i vår\r\nreservation -- att staten inte skall åta sig något\r\nekonomiskt ansvar för en andra flygplats i regionen\r\nefter den 31 december 1996. Nog bör landets största\r\nkommun klara detta själv. Den kommer säkert\r\nockså att få hjälp från övriga kommuner i regionen.</pre><pre>Bromma är den i särklass största förlustflygplatsen i\r\nlandet, som framgår av luftfartsverkets redovisning\r\nför 1991, med ett underskott på 19 milj.kr. Jag kan\r\ninte undgå att göra en jämförelse med bidraget till\r\nkommunala flygplatser som endast är på 15 milj.kr.\r\nDetta anslag har tillkommit av regionalpolitiska\r\nskäl, och endast flygplatser i skogslänen med\r\nlinjetrafik av regional betydelse kan få del av\r\nanslaget. I vår reservation nr 5 framhåller vi att\r\nriksdagen bör besluta om bidrag till kommunala\r\nflygplatser m.m. för budgetåret 1992/93 och anvisa\r\nett reservationsanslag på 20 milj.kr.</pre><pre>Om inte Centern helt har övergivit sitt tidigare\r\nregionalpolitiska tänkande borde vi dock få\r\nCenterns stöd i en kommande votering för\r\nreservation nr 5. Gör bara jämförelsen 19 milj.kr.\r\ntill Bromma och 15 milj.kr. till skogslänens\r\nflygplatser. Var finns rättvisan?</pre><pre>Med dessa korta kommentarer till trafikutskottets\r\nbetänkande 1991/92:TU13 vill jag yrka bifall till\r\nreservationerna 1, 2 och 5 som bifogas\r\nbetänkandet.</pre><pre>Anf. 106  KENNETH ATTEFORS (nyd):</pre><pre>Fru talman! När det gäller Bromma flygplats vill jag\r\nhär i kammaren bara redovisa att den\r\nnydemokratiska riksdagsgruppen ser positivt på att\r\nbehålla Bromma. Det är därför med glädje vi nu ser\r\natt även Stockholms stadshus har en majoritet för\r\nBromma.</pre><pre>Att definitivt avhända sig Bromma flygplats till\r\nbostadsbebyggelse skulle enligt vårt sätt att se på\r\nsaken vara helt fel. Bromma är och kommer att\r\nvara hela Sveriges angelägenhet transportmässigt\r\nsett. Vi nydemokrater hoppas att Stockholm och\r\nBromma flygplats kan teckna ett långt avtal, gärna\r\n50 år till, så att näringslivet och folket som vill\r\nanvända Bromma får arbetsro.</pre><pre>Fru talman! Jag yrkar bifall till utskottets\r\nhemställan i Brommafrågan och avslag på\r\nreservationen.</pre><pre>När det gäller säkerhetskontrollen på Arlanda\r\nförutsätter jag att man gör allt vad man kan i denna\r\nfråga.</pre><pre>Men när en av kammarens ledamöter, i det här\r\nfallet Jerzy Einhorn, som jag personligen\r\nrespekterar mycket, motionerar till riksdagen om\r\natt han känner en oro för sig själv och andra\r\nresenärer på Arlanda, fann jag det självklart att\r\ndelvis tillstyrka Einhorns motion. Vi folkvalda\r\nfinns ju till för att skapa inre och yttre trygghet för\r\nvåra invånare och gäster.</pre><pre>Jag vill därför ändra utskottets motivering och\r\nersätta den med vår egen och yrkar därför bifall till\r\nreservation nr 4.</pre><pre>Fru talman! När det gäller Kalmar flygplats får vår\r\neminente talesman för Kalmar, Lars Moquist, tala\r\nför denna fråga, men jag yrkar bifall till vår\r\nreservation nr 3.</pre><pre>Anf. 107  BENGT HURTIG (v):</pre><pre>Fru talman! I propositionen redovisas en bedömd\r\nlångsiktig trafiktillväxt fram till år 2000 med i\r\ngenomsnitt 4,6 % för inrikes och 6,2 % för utrikes\r\nflygtrafik.</pre><pre>Vänsterpartiet vill varna för att bygga framtida\r\nbedömningar på att titta i backspegeln och lägga\r\nden kraftiga ökningen under de senaste årtiondena\r\ntill grund för prognoser. Den prognosmetodiken\r\nhar mer än en gång slagit gruvligt fel. I början på\r\n1970-talet konstaterade den samlade industrin och\r\nelkraftbolagen i Sverige att tillväxten i\r\nelkonsumtion per år varit ca 6 % sedan sekelskiftet.\r\nMed den teoretiska tillväxten skulle\r\nelproduktionen behöva fördubblas vart 11 år. Det\r\nskulle ha betytt att vi i år skulle ha behövt en\r\nelproduktion på bortåt 250 TWh och haft kanske 35\r\nkärnreaktorer.</pre><pre>Frågan är om prognoserna för inrikesflyget är\r\nriktiga bedömningar. Till att börja med utgör redan\r\npå sträckan Stockholm--Göteborg järnvägen ett\r\nkraftfullt alternativ. Man slipper trängsel på plan\r\noch flygbussar och har rejält med arbetsutrymme\r\noch god service på tåget. Vi hoppas att\r\ntågsatsningar skall fortsätta, även om vi i vårt parti\r\nanser att det går på tok för långsamt. På kortare\r\nsträckor som Borlänge--Stockholm och liknande är\r\ntågresandet ett bra alternativ.</pre><pre>Självfallet spelar den ekonomiska krisen en viktig\r\nroll för att folk nu flyger mindre. Men frågan är hur\r\nmycket flygning som har varit absolut nödvändig.\r\nNymodigheten och statusen i flygandet har gjort att\r\nen flygresa till Stockholm har ansetts som en\r\npersonalvårdande åtgärd eller en dold löneförmån.\r\nMen med tiden blir det inte någon nymodighet och\r\nstatus att flyga. Det blir bara jobbigt. Kurser och\r\nkonferenser kan göras på hemorten.\r\nTelefonsammanträden och videokonferenser gör\r\natt man inte behöver resa för att träffa varandra.\r\nTelefax och elektronisk post gör att man snabbt kan\r\nbyta information med varandra utan att kroppen\r\nflyttas hundratals mil. Fackliga organisationer och\r\nideella föreningar, som får mycket stryk av den\r\nborgerliga regeringen, får mindre råd att flyga.</pre><pre>Säkerhetsfrågorna spelar givetvis också en roll.\r\nOlyckan i Oskarshamn 1989 och i Gottröra 1991\r\noch tillbuden påverkar också resenärer, särskilt\r\ndem som är litet flygrädda.</pre><pre>Jag tror också att de ökade kraven på hård\r\nkonkurrens ger anledning till misstanke att man\r\nockså sparar på säkerhetsåtgärderna och ökar\r\nosäkerheten. De europeiska\r\nluftfartsmyndigheternas samarbetsorgan Joint\r\nAviation Authorities förslag om ett hårdare\r\nutnyttjande av piloter än vad vi har i Sverige är ett\r\ntecken på hur man pressar den mänskliga faktorn.\r\nEn arbetsvecka på upp till 60 timmar per vecka för\r\npiloterna kan bli aktuell. Svenska piloter har nu en\r\növre gräns på 45 timmar. Vilan mellan två\r\nAtlantflygningar skall eventuellt minskas från 24\r\ntimmar till 7 timmar, och enstaka arbetspass kan\r\nutökas till 18 timmar. Det är självklart att folk\r\nmisstänker att sådana här förändringar drabbar\r\nflygsäkerheten, trots att ansvariga myndigheter\r\nlovar att så inte skall ske.</pre><pre>Sammantaget gör jag alltså den bedömningen att\r\nnågon ny kraftfull uppgång i flygandet troligen inte\r\ninträffar. Flyget får hård konkurrens av andra\r\nkommunikationsmedel. Därför går vårt parti också\r\npå en restriktiv linje när det gäller utbyggnaden av\r\nArlanda och Landvetter. Självfallet bör man bygga\r\nut på dessa platser i syfte att uppnå en hygglig\r\nservicenivå för de passagerare som använder dem.</pre><pre>Den minskade attraktiviteten för flyget gör också\r\natt jag numera accepterar en avreglering, under\r\nförutsättning att det regionalflyg som saknar\r\nrealistiska alternativ kan behållas genom statlig\r\nupphandling, och att miljökrav och säkerhetskrav\r\nhålls på högsta möjliga nivå. Jag bedömer\r\nutskottets skrivning när det gäller regionalflyget\r\nsom acceptabel. Vi har inte heller i vårt\r\nbudgetalternativ anvisat några pengar till\r\nglesbygdens flygplatser.</pre><pre>Avreglering kan också ses som ytterligare ett test på\r\nhur avregleringsprincipen kommer att fungera. Det\r\nkan t.ex. på sikt leda till att både SAS och Linjeflyg\r\nslås ut av något centraleuropeiskt bolag som tar\r\növer också huvudstråken i den inrikes flygtrafiken\r\noch kanske i ett senare skede uppnår en\r\nmonopolliknande situationen med höga priser. En\r\nsådan utveckling har vi sett i USA. Den framtida\r\nutvecklingen blir onekligen intressant.</pre><pre>När det gäller flygsäkerheten i vårt land får vi inte\r\nlåta oss invaggas i säkerhet av att den historiskt har\r\nvarit hög. Byggandet av nya flygplatser är vi\r\nskeptiska till. Däremot kan gamla kanske utnyttjas\r\nbättre.</pre><pre>När det gäller ett avreglerat flygsystem i Sverige har\r\nvi också berört Gunnarns flygfält uppe i\r\nVästerbotten, som kan bli ett alternativ när man\r\ninte klarar att upprätthålla andra delar av\r\nregionalflyget, som använder andra flygplatser.</pre><pre>Vi är också emot uttalandet att utskottet ser positivt\r\npå regionala initiativ för att låta Bromma fortleva\r\ntrots att fullmäktige i Stockholm tidigare beslutat\r\natt det i huvudsak skall bli ett bostadsområde.</pre><pre>Vi stöder reservationen 2 i mom. 12, även om vi\r\ninte gillar alla formuleringar i reservationens text.</pre><pre>Vad gäller Borlänge flygplats hoppas vi att den i\r\nframtiden skall slippa trafik med jetflygplan i\r\nenlighet med överklagningen av\r\nkoncessionsnämndens senaste beslut i ärendet.</pre><pre>Anf. 108  JAN SANDBERG (m):</pre><pre>Fru talman! I detta betänkande om luftfarten\r\ntillstyrker utskottsmajoriteten bl.a. att riksdagen\r\ngodkänner propositionens förslag om riktlinjer för\r\nen ytterligare avreglering av den inrikes\r\nflygtrafiken och för fortsatt arbete med en ny\r\nmyndighetsstruktur inom luftfartsområdet.</pre><pre>Jag hade tänkt säga ganska mycket om det här, men\r\nmed tanke på att kvällen börjar bli sen har jag\r\nkortat ner mitt anförande en hel del.</pre><pre>Jag vill börja med att yrka bifall till\r\nutskottsförslaget i dess helhet och sålunda avslag på\r\nde reservationer det har yrkats bifall till.</pre><pre>Från den borgerliga sidan har vi sedan många år\r\nhävdat att en avreglering måste komma till stånd\r\nför att få konkurrensutsatt och därmed bättre\r\nfungerande flygtrafik i vårt land.</pre><pre>Denna proposition och det här betänkandet ger oss\r\nen god början till en ny, bättre fungerande luftfart i\r\nSverige. Det skall ge en mer utvecklad och billigare\r\nflygtrafik, inte bara för staten utan framför allt för\r\nresenärerna.</pre><pre>Fru talman! I flera motioner av framför allt\r\nsocialdemokrater har det märkts en oro för hur de\r\nmindre flyglinjerna och flygplatserna skall klara sig\r\ni ett fritt konkurrensförhållande. Det är väl alltid så\r\natt när något nytt införs blir det vissa förändringar.\r\nDet är naturligt och en viktig beståndsdel i just\r\narbetet med att avreglera.</pre><pre>Beträffande frågan om trafiken på regionalpolitiskt\r\nviktiga men ekonomiskt svaga linjer vill utskottet\r\nför sin del framhålla vikten av att trafiken på dessa\r\nlinjer kan upprätthållas även i en avreglerad\r\ntrafiksituation om så krävs.</pre><pre>Enligt vad som skrivs i betänkandet kommer\r\nluftfartverket också att behandla bl.a. frågan om ett\r\ndirekt ekonomiskt stöd till upprätthållande av\r\nsådan trafik. Detta är en garanti för att de i dag\r\nsvaga linjerna kan upprätthållas. Men jag är\r\növertygad om att avregleringen i sig öppnar nya\r\nmöjligheter för dessa linjer.</pre><pre>Fru talman! Från utskottets sida har vi under de\r\nsenaste åren varit överens om att Arlanda behöver\r\nbyggas ut med en tredje bana för att kunna möta\r\nresenärernas behov och för att göra det möjligt att\r\nkunna använda Arlanda flygplats på ett riktigt sätt.</pre><pre>Vi har också till största delen varit överens om att\r\nStockholm behöver två flygplatser. Det har också\r\nfrån flera håll sagts att det är av riksintresse att det\r\nfinns två flygplatser i denna region. Eftersom något\r\nannat alternativ för Stockholmsregionen inte har\r\nkunnat tas fram, har blickarna riktats mot\r\nBromma, som återigen har blivit ett alternativ som\r\nden andra flygplatsen i regionen.</pre><pre>Enligt vad utskottsmajoriteten har erfarit förefaller\r\ndet numera kunna finnas en majoritet i Stockholms\r\nkommunfullmäktige för ett bevarande av Bromma\r\nflygplats. Utskottet ställer sig därför bakom att\r\nBromma flygplats bevaras.</pre><pre>Även för Göteborgsregionen är det nödvändigt att\r\nLandvetter kan byggas till och rustas för att kunna\r\nta emot mer trafik, framför allt utrikes sådan.</pre><pre>Fru talman! Beträffande bidrag till de regionala\r\nflygplatserna, anser utskottet att det inte finns\r\nanledning för utskottet at ta ställning till vissa\r\nflygplatser -- vilket har förts fram i en del\r\nmotionskrav -- utan dessa bidrag får sökas på\r\nvanligt sätt. Utskottet anser sig inte behöva\r\nföregripa prövningen av bidrag från anslaget och\r\navstyrker därmed motionsförslagen angående\r\ndetta.</pre><pre>Fru talman! Jag yrkar bifall till alla moment i\r\nhemställan i trafikutskottets betänkande nr 13.</pre><pre>Anf. 109  SVEN-GÖSTA SIGNELL (s) replik:</pre><pre>Fru talman! Jan Sandberg sade att de svaga\r\nflyglinjerna skulle kunna behållas även efter en\r\navreglering. Men vi vill ha en garanti för på vilket\r\nsätt de skall kunna behållas. Det kan ni i\r\nutskottsmajoriteten dock inte ange. Ni tror att de\r\nsvaga flyglinjerna skall kunna behållas, men ni vill\r\ninte vara med om att föreslå en ordentlig utredning.\r\nDet är därför som vi har reserverat oss.</pre><pre>Jan Sandberg sade att man vill att Bromma skall\r\nvara kvar. Jag sade klart och tydligt -- och det står\r\nockså i vår reservation -- att vi inte har tagit\r\nställning vare sig för eller emot. Jag vill fråga Jan\r\nSandberg: Tycker Jan Sandberg att det är rätt att\r\nstaten skall tvingas att subventionera en\r\nförlustflygplats med 19 milj.kr., samtidigt som\r\nskogslänen får nöja sig med 15 milj.kr.?</pre><pre>Vi tycker inte att flygplatsen behöver ägas av\r\nstaten. Tycker Jan Sandberg att det är statens eller\r\nkommunens uppgift att ansvara för den lokala\r\nflygplatsen?</pre><pre>Anf. 110  JAN SANDBERG (m) replik:</pre><pre>Fru talman! Jag tycker inte att vi skall gå\r\nhändelserna i förväg när det gäller Bromma. Jag\r\ntror att Sven-Gösta Signell lika väl som jag känner\r\ntill att det förs diskussioner med utomstående\r\nintressenter, med näringslivet och andra. Dessa\r\ndiskussioner kan nog leda fram till ett koncept\r\nangående Bromma flygplats, som kan vara\r\nintressant på många olika sätt. Jag är ju -- precis\r\nsom Sven-Gösta Signell -- intresserad av att minska\r\nstatens utgifter om det är möjligt. Men det är för\r\ntidigt att i dag gå in i detalj. Vi får vänta och se vad\r\nförhandlingarna ger.</pre><pre>Beträffande problemet med de regionalpolitiskt\r\nviktiga, men ekonomiskt svaga linjerna gjorde vi\r\nvid utskottsbehandlingen extra kraftiga\r\nskrivningar, där vi framhåller vikten av just detta.\r\nDet finns alltså inte någon större risk för att ha\r\nnågra dubier när det gäller den här frågan.</pre><pre>Anf. 111  SVEN-GÖSTA SIGNELL (s) replik:</pre><pre>Fru talman! Som jag tidigare sade går avtalet ut\r\n1996. Genom Jan Sandbergs senaste inlägg\r\nförutsätter jag att han är med på att det statliga\r\nansvaret för flygplatsen skall upphöra för att det\r\nsedan skall övergå till kommunen.</pre><pre>Jan Sandberg sade också att det kan bli aktuellt\r\nmed andra intressenter. Kan jag tolka det som att\r\nJan Sandberg ställer sig bakom det som vi anför i\r\nreservationen, att det statliga ansvaret skall dras\r\ntillbaka 1996 och att sedan andra ägarintressen får\r\nta över den andra flygplatsen i\r\nStockholmsregionen -- om den nu skall vara kvar,\r\nvilket är upp till Stockholms kommun och regionen\r\natt besluta över, för det är ett beslut som vi från\r\nstatens sida inte skall lägga oss i?</pre><pre>Anf. 112  JAN SANDBERG (m) replik:</pre><pre>Fru talman! Jag tycker att det som jag sade i min\r\nförra replik borde vara tillräckligt klarläggande.\r\nDet finns inte någon anledning att i dag låsa sig på\r\nnågon punkt när det gäller Bromma. Jag sade också\r\natt det faktum att man diskuterar andra intressenter\r\nkan öppna andra möjligheter. Vi skall självfallet\r\nförsöka se till att statens utgifter minskas, och det\r\ngäller såväl detta område som andra områden. Jag\r\när beredd att återkomma till denna diskussion när\r\ndet har lagts fram mer konkreta förslag.</pre><pre>Anf. 113  KENT CARLSSON (s):</pre><pre>Fru talman! Som miljöfråga är flyget på Bromma\r\nen av de största genom tiderna i Stockholm. Det var\r\nockså miljöskäl som fick riksdagen att besluta att\r\nflytta den stora trafiken från Bromma till Arlanda.</pre><pre>Förslaget från den dåvarande borgerliga\r\nregeringen, som leddes av statsminister Fälldin, om\r\natt 1981 bygga ut Bromma till Nordens största\r\nflygplats sade ju riksdagen nej till.</pre><pre>Alla de som tyckte att det var viktigt med\r\nmiljöfrågor sade nej till att fortsätta med den stora\r\ntrafiken på Bromma och de planer som fanns på att\r\nbygga ut Bromma. Så tyckte inte näringslivets män,\r\nhandelskammaren i Stockholm och Moderaterna i\r\nStockholm. Nu, drygt tio år efter den stora\r\nuppgörelsen om Bromma flygplats, får\r\nnäringslivets toppar, handelskammaren och\r\nModeraterna sällskap av både Centern och\r\nFolkpartiet. Jag vill påstå att Centern och\r\nFolkpartiet anammat Moderaternas miljöfientliga\r\nuppfattning.</pre><pre>Argumentet enligt dessa partier för att behålla\r\nBromma är att det behövs en cityflygplats, att det\r\nskall vara nära till Stockholms city. Faktum är att\r\nArlanda kan kapacitetsmässigt ta emot affärsflyget,\r\nnär den tredje tredje banan är klar. Genom\r\nbyggandet av Arlandabanan förkortas dessutom\r\navståndet mellan Arlanda och Stockholms city.\r\nResetiderna kan kanske fås ned till 20 min. Annat\r\nflyg kan hänvisas till andra flygplatser i Stockholms\r\nnärregion.</pre><pre>År 1991 var både Centern och Folkpartiet för en\r\navveckling av Brommaflyget, men då var det\r\nvalrörelse. Nu, sedan dessa båda partier kraftigt\r\nhar decimerats, är de plötsligt för flyg på Bromma.\r\n''Det lär numera vara majoriet i Stockholm för flyg\r\npå Bromma'', heter det hos utskottsmajoriteten.\r\nDet är förstås fel. Stockholmarna vill ha en bra\r\nbostads- och områdesmiljö och ett flygfritt\r\nBromma. De vill också ha kvar de fina\r\nbostadsområdena och koloniområdena som finns\r\nrunt flygfältet.</pre><pre>Avtalet mellan Stockholm och staten löper ut den\r\n31 december 1996. I avtalet finns det ingen\r\nuppsägningsklausul. Ett avtal är till för att hållas.\r\nÄndrade planer för Brommas framtid förutsätter\r\nbrott mot avtalets innebörd. Det blir jobbigt för\r\nbåde Centern och Folkpartiet att försvara sin\r\nnumera moderata miljösyn inför väljarna och\r\nallmänheten i Stockholm.</pre><pre>Bromma har fått en ny flygplatschef. Någonstans\r\nifrån verkar han ha fått ett löfte förknippat med\r\nuppgiften. Flyget skall vara kvar. Därför pågår det\r\nnu en upprustning av bl.a. Hallens interiör. Den\r\nnye chefen tror på Moderaterna och deras löften,\r\nsom nu också Centern och Folkpartiet tydligen står\r\nbakom.</pre><pre>Bromma flygplats går med stora förluster, uppemot\r\n20 milj.kr. per år. Man kan då fråga sig vem det är\r\nsom skall betala driften för flygplatsen. Är det\r\nStockholms kommun eller näringslivet? I\r\nbetänkandet står det att ''näringslivet lär vara\r\nberett att bevara flygplatsen''. Tror någon att\r\nnäringslivet vill betala pengar för en verksamhet\r\nsom går med förlust? Visst inte. Man vill bevara\r\nflygplatsen, men för andras pengar.</pre><pre>Förutom att Bromma har ett årligt driftsunderskott\r\nbehövs det stora investeringar, om flygplatsen skall\r\nkunna behållas -- ett par hundra miljoner har\r\nnämnts. Med tanke på att verksamheten inte kan\r\ndrivas med överskott blir det nog svårt att få fram\r\ndessa investeringspengar för att få flygplatsen att\r\nfungera i nuvarande skick. Det här bekymrar inte\r\nflygplatschefen. Han vill att flygverksamhet skall\r\nflyttas från Arlanda till Bromma, samtidigt som det\r\nute på Arlanda pågår ett av de största\r\nbyggprojekten i landet. I planerna ingår också\r\nutrikesflyg. Man vill att Bromma återigen skall\r\nuppstå som en central flygplats.</pre><pre>Om flygverksamhet flyttas från Arlanda till\r\nBromma, skulle detta få oerhörda\r\nmiljökonsekvenser runt omkring Bromma. Jag kan\r\nförstå tanken bakom det hela. Det är det enda\r\nsättet att åstadkomma lönsamhet på Bromma\r\nflygplats. Men miljökonsekvenserna blir\r\nomfattande, både för de omkringboende och för\r\ndem som bor en bit ifrån Bromma. För att komma\r\ntill rätta med en del av utsläppen av olika ämnen\r\nkrävs det ännu mer pengar till investeringar,\r\nförutom de par hundra miljoner som krävs för att\r\nverksamheten skall kunna fortgå som den gör nu.\r\nJag måste fråga utskottsmajoriteten hur man har\r\ntänkt sig att betala dessa investeringar och hur man\r\nhar tänkt sig att komma till rätta med\r\ndriftsunderskottet. Även om utskottet i sitt\r\nbetänkande säger att det ''lär'' finnas ett intresse, är\r\njag mycket tveksam till om detta verkligen\r\nstämmer. Är utskottet verkligen berett att ta ur\r\negen kassa? Vanligtvis brukar näringslivet vilja ha\r\nde pengar som man investerar i en verksamhet åter.\r\nJag tror inte att näringslivet är ute efter att vara\r\nnågot slags Florence Nightingale och skänka bort\r\npengarna.</pre><pre>När alla andra kommuner drar konsekvenserna av\r\nmiljöskyddet, skall Bromma i Stockholm återfå\r\nbullret, avgaserna, störningarna och\r\nolycksriskerna. Under 70-talets början inträffade\r\nen svår olycka med många döda. För några veckor\r\nsedan damp det ner ett annat plan i en sjö i\r\nflygplatsens närhet. Den gången blev det inga\r\nallvarliga personskador, men vad händer nästa\r\ngång? Man måste ha i minnet att Bromma ligger i\r\nett område som är väl bebyggt med villor.</pre><pre>Samspelet med Moderaterna i Stockholms stadshus\r\noch deras kolleger i riksdagen skall tydligen leda till\r\nett återupprustat Bromma, tvärs emot all\r\nutveckling i övrigt. Det vilar ett slags revanschism\r\növer ansatserna. Det är sorgligt.</pre><pre></pre><pre>Alldeles oavsett vart åtgärderna i riksdagen leder,\r\nkommer en stor del av opinionsbildningen i\r\nStockholm att riktas in på miljön kring Bromma.\r\nDet är jag övertygad om. Förhoppningsvis skall\r\nbåde Centern och Folkpartiet då få stå till svars för\r\nsitt svek.</pre><pre>Fru talman! Jag yrkar bifall till reservation 2.</pre><pre>Anf. 114  JAN SANDBERG (m) replik:</pre><pre>Fru talman! När det gäller ekonomin och Bromma\r\nflygplats vill jag hänvisa till vad jag sade i ett\r\ntidigare inlägg här i kammaren. Jag kan också\r\nreferera vad som har sagts av flygplatschefen, som\r\nKent Carlsson själv har nämnt i sitt anförande. På\r\nen direkt fråga om regeringen kommer att ge något\r\nbidrag svarar han: Jag säger inte nej, men jag\r\ntvivlar.</pre><pre>Jag skulle kunna läsa upp fler uppgifter som visar\r\natt det finns ett mycket stort intresse, det finns\r\nkapital och stora förutsättningar för att se till att\r\ndetta går runt utan att staten går in med pengar.\r\nMen den debatten är jag beredd att ta senare, när\r\ndet finns mer konkreta förslag.</pre><pre>I övrigt vill jag, med tanke på kammarens\r\narbetssituation, hänvisa till den\r\ninterpellationsdebatt med\r\nkommunikationsministern som jag deltog i, där\r\nbl.a. även Oskar Lindkvist var med. Där gick vi\r\nigenom många av dessa frågeställningar. Jag vill\r\nhänvisa till det snabbprotokollet.</pre><pre>Anf. 115  KENT CARLSSON (s) replik:</pre><pre>Fru talman! Anledningen till att jag uppehåller\r\nkammaren med denna debatt är att den är oerhört\r\nviktig för Stockholm. Det är en miljöfråga men\r\nockså en ekonomisk fråga.</pre><pre>Det är ett faktum att jag inte tycker att staten skall\r\ngå in med pengar. Det är många som har vittnat om\r\ndet här i kammaren. Då står förhoppningen hos\r\ndem som vill ha kvar Bromma till att man skall få\r\nnäringslivet att skänka pengar till investeringarna\r\noch till att hålla flygplatsen i gång, vad jag kan\r\nförstå. Flygplatsen har ju ett driftsunderskott.</pre><pre>Jag tror inte på den tanken, att näringslivet skulle\r\nskänka pengar till denna typ av verksamhet.\r\nNäringslivet brukar vanligtvis göra investeringar\r\noch vilja ha avkastning på sina pengar och så\r\nsmåningom vilja ha tillbaka dem.</pre><pre>Jag måste fråga Jan Sandberg om den positiva\r\ninställning som majoriteten har till att behålla\r\nBromma flygplats grundas på att man vill se en\r\nökad flygverksamhet. Hur skall man i så fall lösa\r\nmiljökonsekvenserna? Det ligger bebyggelse runt\r\nom. Det finns både bullerproblem och\r\nluftmiljöproblem. Det är väsentligt för\r\nstockholmarna och speciellt för dem som bor i detta\r\nområde att få ett besked. Har man tänkt sig att det\r\nskall bli en kraftigt ökad flygverksamhet på\r\nBromma, för att klara finansieringen?</pre><pre>Anf. 116  JAN SANDBERG (m) replik:</pre><pre>Fru talman! Det handlar inte om att näringslivet\r\nskall skänka pengar. Om Kent Carlsson tar reda på\r\ndetaljerna kring detta, får han veta att det handlar\r\nom att bilda bolag och att sätta in ett ganska\r\nordentligt aktiekapital i det. Det är inte att skänka\r\npengar.</pre><pre>Socialdemokraterna har ju gång efter annan uttalat\r\natt det behövs två flygplatser i\r\nStockholmsregionen. Fronderar Kent Carlsson mot\r\nsitt eget parti och säger att det inte alls behövs? Om\r\nKent Carlsson tycker som andra socialdemokrater\r\när frågan: Var skall då den andra flygplatsen ligga?\r\nOm den kommer att ligga någon annanstans, finns\r\ndet då större möjligheter för andra intressenter att\r\nstå för kostnader än det gör vid Bromma?</pre><pre>Anf. 117  KENT CARLSSON (s) replik:</pre><pre>Fru talman! Vi har konstaterat att denna flygplats\r\ngår med ett stort driftsunderskott. Jag bara frågar\r\nvilka i näringslivet som skulle vara intresserade av\r\natt stoppa in ett stort aktiekapital i ett bolag som\r\nenligt alla prognoser går med förlust, under\r\nförutsättning att man inte flyttar mycket ny trafik\r\ntill Bromma flygplats. Det skulle ju innebära att det\r\nägarkapital man stoppar in sakta men säkert äts\r\nupp. Jag tror inte att näringslivet fungerar på detta\r\nvis.</pre><pre>Förutsättningen för att få detta bolag att gå med\r\nvinst är att man får ökad flygverksamhet. Då får\r\nman alla de problem med buller, utsläpp i luft och\r\nvatten som en flygplats innebär. Min fråga var: Är\r\nmajoriteten ute efter att öka trafiken kraftigt på\r\nBromma flygplats?</pre><pre>När det gäller lösningen av flygplatsfrågan för\r\nStockholmsregionen i dess helhet kan man faktiskt\r\nklara den genom att flytta en del av verksamheten\r\ntill en tredje bana på Arlanda, men också genom\r\natt förlägga en del av den andra verksamheten till\r\nNyköping. Det finns nya lösningar för att klara\r\nStockholmsregionens behov av flygverksamhet.</pre><pre>Talmannen anmälde att Jan Sandberg anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 118  LARS MOQUIST (nyd):</pre><pre>Fru talman! En nationell bra flygplats med goda\r\nutbyggnadsmöjligheter finns i Kalmar. En\r\nutbyggnad till en internationell flygplats skulle vara\r\nen mycket lönsam investering. Redan i dag\r\ndisponerar Kalmar flygplats ett tillräckligt stort\r\nmarkområde. Kalmar flygplats är en av de få lokala\r\nflygplatser som förfogar över två landningsbanor\r\nsom tål stora passagerarplan. Nuvarande\r\nterminalbyggnad är dock alldeles för liten för ett\r\nväsentligt ökat antal resande.</pre><pre>Luftfartsverket, som är mycket positivt inställt till\r\nen utbyggnad av Kalmar flygplats, har tidigare\r\nprojekterat för en om- och tillbyggnad av\r\nterminalhallen men tvingats lägga\r\nprogramhandlingarna i malpåse, eftersom den\r\nallmänna konjunkturnedgången har drabbat flyget\r\nmycket hårt. En om- och tillbyggnad av\r\nterminalhallen skulle kunna påbörjas med kort\r\nvarsel.</pre><pre>De totala kostnaderna för en utbyggnad av Kalmar\r\nflygplats beräknas till högst 40 miljoner, varav ca 25\r\nmiljoner avser själva terminalbyggnaden.</pre><pre>Fru talman! Det som talar för en utbyggnad av\r\nKalmar flygplats är för det första behovet av bättre\r\ninfrastruktur i sydöstra Sverige. Kalmar län har\r\ntillsammans med mellanlänen i Norrland den\r\nsvagaste befolkningsutvecklingen i landet.\r\nBefolkningen i länet har haft en inkomstutveckling\r\nsom endast ligger på 90 % av rikets. Kalmar län har\r\nbetydligt färre högskoleutbildade både inom privat\r\noch offentlig sektor -- 13 % mot 18 % för hela riket.\r\nAndelen civilingenjörer bland de anställda inom\r\ntillverkningsindustrin är endast 0,5 % mot 2,0 %\r\nför hela landet. Allt detta pekar på att en satsning\r\nbehöver göras för att Kalmar län inte skall bli en\r\navfolkningsbygd beroende av ett omfattande\r\nregionalpolitiskt stöd för att överleva.</pre><pre>För det andra är Kalmar ett län som har en\r\nväsentligt större andel byggnadsarbetare i\r\nförhållande till den totala arbetskraften än vad som\r\ngäller för riket som helhet. Byggnadsarbetarna i\r\nKalmar län kommer därför att drabbas hårdare än\r\nvad som är fallet för byggnadsarbetare i många\r\nandra delar av landet.</pre><pre>För det tredje bor enbart i sydostlänen -- Kalmar,\r\nKronobergs och Blekinge län -- nästan 600 000\r\nmänniskor. De som bor i sydostlänen måste i dag\r\nåka till Arlanda, Sturup, Landvetter eller\r\nKöpenhamn såväl när de efterfrågar internationella\r\nflygresor som charterresor. En internationell\r\nflygplats i Kalmar borde hälsas med stor\r\ntillfredsställelse både av affärs- och\r\ncharterresenärer.</pre><pre>För det fjärde kommer frigörelsen i Östeuropa\r\nliksom övergången till marknadsekonomi att\r\nmedföra en enorm efterfrågan på utbildning och\r\ninformation. Affärskontakter behöver byggas upp.\r\nSnabba flygförbindelser kommer att behövas både\r\nför person- och fraktbefordran. Avståndet från\r\nKalmar till Gdansk är 30 mil, till Stettin 40 mil, till\r\nRiga 50 mil, till Tallinn, Vilnius och Warszawa\r\nungefär 60 mil, dvs. flygtider på mellan 20 och 50\r\nminuter.</pre><pre>Fru talman! I Kalmar län pekar man då och då på\r\nlänsföretagarnas dåliga engagemang och bristande\r\nentusiasm för nya projekt. Alla inser ju att om man\r\ninte satsar helt och fullt, uppnår man bara\r\nhalvmesyrer, och oftast uppnår man inget alls. Vi\r\nskulle behöva litet mera Gnosjöanda i Kalmar län,\r\nhör man då och då. Visst är det så.</pre><pre>Tyvärr har farhågorna om bristande engagemang\r\nbesannats i min egen hemkommun Kalmar.\r\nTidningarna rapporterade om min motion.\r\nLuftfartsverkets lokala representanter var mycket\r\npositiva. Kalmar kommun och Kalmar läns\r\nkommunförbund fick kopior av motionen. Och\r\nsedan har man naturligtvis jobbat stenhårt för att\r\nförsöka realisera idén. Har man det? Nej, man har\r\ninte gjort någonting -- inte en enda protokollförd\r\ndiskussion, inte ens ett embryo till en kommitté. Jag\r\nhar just i dag kontrollerat detta.</pre><pre>Kalmar läns kommunförbund kör nu ut en tolvsidig\r\ntidning om Kalmar län och EG -- inte ett ord om en\r\neventuell utbyggnad av Kalmar flygplats. Kalmar\r\nkommun, som borde ha ett direkt intresse av en\r\nutbyggnad av flygplatsen, både sett ur\r\narbetsmarknadssynpunkt och för att förbereda\r\nflygplatsen och näringslivet inför en kommande\r\nhögkonjunktur, har inte lagt två strån i kors för att\r\nföra frågan fram mot en positiv lösning. Är det så\r\natt vi i sydost aldrig ser möjligheterna -- vi ser bara\r\nsvårigheterna.</pre><pre>Eftersom förslaget kommer från Ny demokrati\r\nkanske politikerna i Kalmar län av taktiska skäl,\r\nprecis som i denna kammare, hellre blundar än ger\r\nNy demokrati äran av ett förslag som skulle\r\ninnebära mycket positivt för befolkningen i Kalmar\r\nlän i allmänhet och Kalmar kommun i synnerhet.\r\nDet är i så fall bedrövligt. I så fall ser man bara från\r\nvilket håll förslaget kommer och inte vad förslaget\r\ninnehåller.</pre><pre>Tyckte man kanske att förslaget var för dåligt? Nej,\r\ndet kan man inte ha gjort. Man diskuterar ju inte\r\nens förslaget. Detta bekräftas både av chefen för\r\nnäringslivskontoret i Kalmar och av företrädare för\r\nKalmar flygråd. Man säger att idén är intressant,\r\nmen att man ännu inte hunnit göra någonting. Det\r\när bedrövligt.</pre><pre>Kan det hjälpa frågan till en positiv lösning, låter\r\njag gärna övriga riksdagspartier få stå för\r\nmotionen, och om det behövs motarbetar jag gärna\r\nförslaget av all kraft. Då kanske motionen fick en\r\npositiv behandling.</pre><pre>Fru talman! Min hemställan i motionen är mycket\r\nhovsam, nämligen att NUTEK får i uppdrag att\r\nutreda förutsättningarna och kostnaderna för en\r\nutbyggnad av Kalmar flygplats. Låt NUTEK få det\r\nutredningsuppdraget.</pre><pre>Fru talman! Trots att jag kanske inte har så många\r\nsympatisörer för min motion, vare sig i denna\r\nkammare eller som företrädare för min\r\nhemkommun, yrkar jag bifall till Ny demokratis\r\nreservation nr 3 och yrkar samtidigt avslag på\r\nutskottets hemställan under mom. 14.</pre><pre>Anf. 119  JAN SANDBERG (m):</pre><pre>Fru talman! Att döma av Lars Moquists inlägg bör\r\nhan använda mer av sin energi till att tala med mer\r\nlokalt aktiva politiker än till riksdagsmännen.</pre><pre>Anf. 120  LARS MOQUIST (nyd):</pre><pre>Fru talman! Jag har spritt information om detta,\r\noch jag har haft kontakt främst med luftfartsverket.</pre><pre>Som jag sade i mitt anförande har luftfartsverket\r\noch vissa företrädare för kommunen sett positivt på\r\ndetta. Men ingenting har gjorts. Man väntar för\r\nlänge, och ingenting blir av. Gör man ingenting,\r\nhänder heller ingenting.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>10 §  Riksfärdtjänst</pre><pre>Föredrogs</pre><pre>trafikutskottets betänkande</pre><pre>1991/92:TU14 Riksfärdtjänst (prop. 1991/92:100\r\ndelvis).</pre><pre>Anf. 121  BO NILSSON (s):</pre><pre>Fru talman! Det skulle ha varit intressant att få\r\ndebattera denna fråga med Kenneth Lantz. Men av\r\nhänsyn till kammarens ledamöter skall jag avstå\r\nfrån den debatten i kväll. Vi kan komma tillbaka till\r\nden senare.</pre><pre>Härmed vill jag yrka bifall till hemställan i\r\ntrafikutskottets betänkande nr 14.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande trafikutskottets\r\nbetänkanden 1991/92:TU13 och TU14.</pre><pre>Trafikutskottets betänkande TU13</pre><pre>Mom. 1 (riktlinjer för avreglering av den inrikes\r\nflygtrafiken)</pre><pre>Utskottets hemställan bifölls med 142 röster mot\r\n112 för reservation 1 av Sven-Gösta Signell m.fl. 7\r\nledamöter avstod från att rösta.</pre><pre>Mom. 12 (Bromma flygplats)</pre><pre>Utskottets hemställan bifölls med 147 röster mot\r\n115 för reservation 2 av Sven-Gösta Signell m.fl.</pre><pre>Mom. 14 (Kalmar flygplats)</pre><pre>Utskottets hemställan -- som ställdes mot\r\nreservation 3 av Kenneth Attefors -- bifölls genom\r\nuppresning.</pre><pre>Mom. 18 (utrymmen för säkerhetskontroll på\r\nArlanda)</pre><pre>Utskottets hemställan med godkännande av\r\nutskottets motivering -- som ställdes mot utskottets\r\nhemställan med godkännande av motiveringen i\r\nreservation 4 av Kenneth Attefors -- bifölls med\r\nacklamation.</pre><pre>Mom. 21 (bidrag till kommunala flygplatser m.m.)</pre><pre>Utskottets hemställan bifölls med 155 röster mot\r\n104 för reservation 5 av Sven-Gösta Signell m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU14</pre><pre>Utskottets hemställan bifölls.</pre><pre>11 § Anmälan om interpellation</pre><pre>Anmäldes att följande interpellation framställts</pre><pre>den 8 april</pre><pre>1991/92:177 av Annika Åhnberg (v) till\r\nmiljöministern om trafikens miljöproblem måste\r\nminskas:</pre><pre>Bakgrund</pre><pre>Regeringen skriver i sin regeringsdeklaration att\r\n''den fjärde uppgiften är att forma en långsiktig och\r\nhållbar utveckling mot ett samhälle med frisk luft\r\noch rent vatten''. Det är en uppgift som måste lösas\r\nom vi skall ha en framtid. Vänsterpartiet har i det\r\nsyftet lämnat en mängd förslag till riksdagen, nu\r\noch tidigare år. Första steget i denna process som\r\ninom en del sektorer kommer att vara både lång\r\noch mödosam -- är att den negativa utvecklingen\r\nupphör, dvs. att belastningen på miljön inte ökar.</pre><pre>Även om processen är svår så är det viktigt att\r\nkomma ihåg att våra möjligheter att bryta den\r\ndåliga utvecklingen och slå in på nya vägar aldrig\r\nvarit större än i dag. Det finns en insikt om\r\nproblemen, det finns nya tekniker och metoder på\r\nmånga områden. Det finns ett växande globalt\r\nmiljösamarbete.</pre><pre>Målet kan inte uppfyllas utan att stora förändringar\r\nsker inom trafiksektorn. Frånsett det senaste året\r\nnär lågkonjunkturen reducerat transportflödet och\r\ndärmed minskat belastningen på miljön, ökar de\r\nflesta miljöproblem som härrör från trafiken --\r\nframför allt bilismen och flyget. Två exempel på\r\ndetta är bullerproblemen och utsläppen av\r\nkoldioxid.</pre><pre>Denna negativa trend måste vändas och bli positiv.\r\nRegeringen har hittills inte beslutat eller aviserat\r\nnågra nya åtgärder som påskyndar denna process i\r\npositiv riktning.</pre><pre>Kommunikationsminister Mats Odell har i en\r\nintervju (Dagens Nyheter 7 mars 1992) sagt att\r\ntransporterna (de fysiska) kommer att öka, vi skall\r\nbygga många fler vägar och att proportionerna\r\nmellan kommunikationsslagen i framtiden kommer\r\natt vara ungefär som nu. Denna fatalistiska syn\r\ninger oro.</pre><pre>På det internationella planet diskuteras nu en\r\nklimatkonvention. Åtgärder för att minska\r\nutsläppen av växthusgaser från trafik är en\r\nförutsättning för ett framgångsrikt arbete med en\r\nsådan konvention. Sverige måste vidta åtgärder på\r\nhemmaplan. Ett genomtänkt agerande för att\r\nminska problemen i Sverige kan också bli ett bidrag\r\ntill utvecklingen internationellt. Uteblivna\r\nhandlingar bidrar till internationella processer i den\r\nmotsatta riktningen.</pre><pre>Förslag</pre><pre>Moderna högeffektiva kollektiva trafiksystem\r\nmåste skapas där trafikunderlaget är tillräckligt.\r\nMiljöanpassade resebehov och vanor skall\r\nuppmuntras, elektroniska kommunikationer måste\r\nbyggas ut, miljövänliga bränslen måste ersätta de\r\nfossila, en teknikupphandlingsfond bör inrättas,\r\ninvesteringar i nya distributionssystem bör\r\nstimuleras. Drivmedelsskatterna måste bli föremål\r\nför en ordentlig översyn.</pre><pre>Systemet med miljöklasser för fordon måste\r\nutvecklas. Miljöministern har tidigare i riksdagen\r\nsagt att detta övervägs. När kommer besked?</pre><pre>För att dessa förändringar skall kunna komma till\r\nstånd behövs en långsiktig strategi där normer och\r\ndelmål i tiden anges. En sådan strategi underlättar\r\nför marknadens aktörer att ta fram miljöanpassade\r\nalternativ och därigenom minska bl.a. sina\r\ninvesteringskostnader.</pre><pre>Vår bilindustri borde åläggas att utveckla modeller\r\nmed bättre miljöanpassning -- tysta, bränslesnåla\r\noch möjliga att driva med miljövänliga drivmedel.\r\nInte bara fordonens egenskaper i drift måste\r\nbeaktas, utan också hela det system de ingår i, t.ex.\r\nbör även i Sverige arbetet med att utveckla bilar\r\nsom är återvinningsbara intensifieras -- en\r\nutveckling som nått långt hos utländska\r\nbiltillverkare.</pre><pre>Ytterligare åtgärder som bör vidtas är: Förbjud bly\r\ni bensin från den 1 juli 1993. I dag finns fullgoda\r\nersättningsmedel till blyet. Högre miljö- och\r\nhälsoskyddskrav skall ställas på diesel och bensin,\r\nbl.a. bör högsta tillåtna bensenhalt sänkas.</pre><pre>Åtgärder måste vidtas för att nedbringa utsläppen\r\nfrån arbetsfordon och -maskiner. Dessa står för en\r\nbetydande andel av utsläppen. Momsen på\r\nkollektivresor bör sänkas. Regionalt\r\ndifferentierade fordonsskatter bör införas.</pre><pre>Viktigt är naturligtvis att kollektivtrafiken byggs ut\r\nkraftigt -- speciellt i våra tätortsregioner. Detta tar\r\nvi upp i särskilda interpellationer.</pre><pre>Substitutionsprincipen, dvs. att det åligger en\r\nproducent att bygga ut farliga produkter mot\r\nmindre farliga, måste tillämpas när det gäller\r\ndrivmedel. På många områden kan vegetabiliska\r\noljor ersätta fossiloljor. Det finns uppenbarligen en\r\nlång rad åtgärder som kan och måste vidtas när det\r\ngäller trafikens miljöproblem, men regeringen är\r\npassiv.</pre><pre>Jag vill därför ställa följande frågor till\r\nmiljöministern:</pre><pre>1.  Kommer regeringen att upprätta en långsiktig\r\nplan -- och i så fall när -- för hur trafikens negativa\r\nmiljöeffekter skall minskas?</pre><pre>2.  Vilka av de förslag som tas upp i interpellationen\r\när regeringen beredd att genomföra?</pre><pre>3.  Vilka andra åtgärder föreslår regeringen för att\r\nminska trafikens negativa miljöeffekter?</pre><pre>12 § Anmälan om frågor</pre><pre>Anmäldes att följande frågor framställts</pre><pre>den 8 april</pre><pre>1991/92:654 av Birgitta Dahl (s) till socialministern\r\nom finansieringen av ett eventuellt vårdnadsbidrag:</pre><pre>Enligt uppgift i massmedia innebär ett av de förslag\r\ntill vårdnadsbidrag, som regeringen nu diskuterar,\r\natt vårdnadsbidraget skall finansieras genom\r\ndrastiska försämringar av föräldraförsäkringen.\r\nTidigare har uppgifter förekommit att resurser skall\r\ntas från barnomsorgen för att finansiera ett\r\neventuellt vårdnadsbidrag. Dessa återkommande\r\nuppgifter skapar oro bland människor.</pre><pre>Mot bakgrund av detta vill jag fråga\r\nsocialministern:</pre><pre>Hur ser de olika alternativ till finansiering av ett\r\neventuellt vårdnadsbidrag ut som regeringen nu\r\ndiskuterar?</pre><pre>1991/92:655 av Sten Andersson i Malmö (m) till\r\nkulturministern om rättshjälp till asylsökande:</pre><pre>Då och då förs fram förslag att asylsökande redan\r\nvid ankomsten till Sverige skall erhålla juristhjälp.\r\nAtt en del advokater ställer upp på detta förslag är\r\nutan tvekan lättbegripligt.</pre><pre>Detta förslag skall ses mot bakgrund av att\r\nrättshjälpsreglerna för svenska medborgare, i takt\r\nmed den ekonomiska tillbakagången, under senare\r\ntid alltmer skärpts.</pre><pre>Avser statsrådet föreslå att juristhjälp skall utgå till\r\nasylsökande omedelbart vid ankomsten till\r\nSverige?</pre><pre>1991/92:656 av Margareta Winberg (s) till\r\nsocialministern om föräldraförsäkringen och\r\njämställdheten:</pre><pre>Enligt massmedia förbereder regeringen nu att\r\nförsämra ersättningen i föräldraförsäkringen för\r\nförvärvsarbetande kvinnor och män. Detta skall\r\nfinansiera ett småbarnstillägg på 835 kronor per\r\nmånad till hemarbetande föräldrar.</pre><pre>Min fråga till socialminister Bengt Westerberg är\r\nföljande:</pre><pre>Hur gagnas jämställdheten genom ett sådant\r\nförslag?</pre><pre>1991/92:657 av My Persson (m) till socialministern\r\nom övergrepp mot äldre:</pre><pre>Våldet mot våra äldre är ett problem som\r\nuppmärksammas allt oftare, nu senast i en rapport,\r\nutgiven av socialstyrelsen, som heter ''övergrepp\r\nmot äldre i hemmet''. I denna ges en skrämmande\r\nbild av hur gamla människor utsätts för misshandel\r\ni sina egna hem.</pre><pre>Vilka åtgärder ämnar regeringen vidta utifrån den\r\nskrämmande bild rapporten ger?</pre><pre>1991/92:658 av Sten Söderberg (-) till\r\nnäringsministern om den nya konkurrenslagen:</pre><pre>Om fri konkurrens finns och fungerar i praktiken,\r\nså kommer konsumentpriserna att sjunka radikalt.\r\nEnligt SPK så får varje person i Sverige ca 1 000 kr.\r\nmer att handla för per månad. Denna\r\ninkomstförstärkning är ju speciellt bra för den\r\n''lilla'' människan, som t.ex. pensionärer och\r\nbarnfamiljer.</pre><pre>Den nya konkurrenslagen går att manipulera säger\r\nskickliga advokater både i Belgien och Sverige. Det\r\ngår att förhala ärenden i den nya lagen precis som\r\ndet går i den gamla dåligt fungerande lagen vi har i\r\ndag. Genom långa handläggningstider på flera år så\r\nkan konkurrenssabotörer förhala ärenden så den\r\nlille uppstickaren, entreprenören, inte klarar av sitt\r\nföretag utan går i konkurs eller alternativt inte\r\nvågar sig på att förnya och konkurrera med\r\netablissemanget.</pre><pre>Min fråga är:</pre><pre>Kommer regeringen att se till att i den nya\r\nkonkurrenslagen finns inskrivet att en anmälan om\r\nt.ex. leveransvägran blir behandlad inom 2 veckor,\r\noch att konkurrensverket tar ett beslut inom dessa\r\n2 veckor med vitesföreläggande om inte beslutet\r\nföljs.</pre><pre>13 §  Kammaren åtskildes kl. 20.22.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 6 § anf. 17 (delvis),</pre><pre>av talmannen därefter t.o.m. 8 § anf. 53 (delvis),</pre><pre>av andre vice talmannen därefter t.o.m. anf. 100\r\n(delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}