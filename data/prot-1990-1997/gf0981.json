{"dokumentstatus":{"dokument":{"hangar_id":"2387738","dok_id":"GF0981","rm":"1991/92","beteckning":"81","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"81","slutnummer":"0","datum":"1992-03-20 00:00:00","systemdatum":"2005-10-27 13:59:09","publicerad":"1992-03-20 00:00:00","titel":"Riksdagens snabbprotokoll 1991/92:81 Fredagen den 20 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{112578CC-B8B3-43B5-8288-6B17347D702F}","dokument_url_text":"http://data.riksdagen.se/dokument/GF0981/text","dokument_url_html":"http://data.riksdagen.se/dokument/GF0981","dokumentstatus_url_xml":"http://data.riksdagen.se/dokumentstatus/GF0981","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:81</div>\r\n<div class=\"sidhuvud_datum\">Fredagen den 20 mars</div>\r\n<div class=\"sidhuvud_klockslag\">Kl. 9.00--11.07</div>\r\n<hr class=\"sidhuvud_linje\">\r\n<pre>1 §  Svar på interpellation 1991/92:109 om\r\nrespekten för mänskliga rättigheter i Jugoslavien</pre><pre>Anf. 1  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Hadar Cars har frågat utrikesministern\r\npå vilket sätt Sverige medverkar till att söka\r\nåterställa respekten för de mänskliga rättigheterna\r\nför den albanska befolkningen i Kosovo och andra\r\ndelar av Jugoslavien.</pre><pre>Fru talman! I hela det forna Jugoslavien finns det\r\nca 3 miljoner albaner, huvudsakligen i Kosovo, som\r\ninte är en egen republik, utan en provins i Serbien.\r\nOckså i Makedonien finns många albaner. I Kosovo\r\nutgör den albanska befolkningen ca 90 % av det\r\ntotala invånarantalet. Även om den albanska\r\nbefolkningsgruppen är den tredje största\r\nfolkgruppen i det forna Jugoslavien, är albanerna\r\nenligt den konstitution som fortfarande gäller i de\r\nområden som styrs av regeringen i Belgrad, enbart\r\nen minoritet. De är således ej erkända som en\r\nnation med utträdesrätt ur federationen.</pre><pre>py2 &gt; Svar på</pre><pre>interpellationer</pre><pre>y3 &gt; p</pre><pre>Historiskt sett utgjorde dagens Kosovo kärnan i det\r\nmedeltida Serbien. Detta förhållande har självfallet\r\nfortfarande betydelse för förståelsen av de\r\nmotsättningar som råder mellan serber och albaner\r\ni provinsen. På senare år har serbernas andel av\r\nbefolkningen där minskat, bl.a. som en följd av\r\nutflyttning och hög befolkningstillväxt bland\r\nalbanerna.</pre><pre>Kosovoalbanerna har flera gånger demonstrerat\r\nmot det serbiska styret, med bl.a. krav på\r\nrepublikstatus. De federala och serbiska\r\nmyndigheterna har svarat med att sätta in militär\r\noch polis samt att införa undantagstillstånd. Under\r\n1989 begränsades provinsens självstyre, och i juli\r\n1990 upplöste de serbiska myndigheterna\r\nparlamentet med motiveringen att\r\nprovinsregeringen motarbetade serbiska nationella\r\nintressen. I september 1990 antog Serbien en ny\r\nförfattning som berövade Kosovo det mesta av\r\nautonomin. Detta fick bl.a. till följd att tiotusentals\r\nalbaner som vägrade godkänna detta förlorade sina\r\narbeten. Många flydde till republikerna Slovenien\r\noch Kroatien.</pre><pre>Det är nödvändigt att ha denna korta historiska och\r\npolitiska bakgrund aktuell för att kunna förstå de\r\nbakomliggande förhållandena för albanerna i\r\nKosovo. Det är riktigt, som det sägs i\r\ninterpellationen, att albanskspråkiga medier\r\nstängts, medan andra satts under tvångsförvaltning.\r\nEnligt samstämmiga uppgifter ägnar sig serbisk\r\npolis i Kosovo åt tortyr. Godtyckliga frihetsstraff\r\nutdöms närmast i administrativ ordning för albaner.\r\nRegimtrogna serber har ersatt avskedade albanska\r\ntjänstemän på många poster. Med rätta görs det\r\nalltså från kosovoalbansk sida gällande att man på\r\nalla samhällslivets områden är utsatt för en\r\nlångtgående diskriminering. Interpellantens\r\nsammanfattande konstaterande att grundläggande\r\nmänskliga rättigheter kränks i Kosovoprovinsen är\r\nalltså enligt min mening korrekt.</pre><pre>Läget i provinsen utgör, trots att Kosovofrågan ofta\r\nglömts bort under inbördeskriget, en del av\r\nbakgrunden till de förhandlingar som initierades av\r\nEG och som fortfarande pågår om Jugoslavien.\r\nDessa förhandlingar rör bl.a. minoriteternas\r\nställning -- exempelvis albanernas situation i\r\nKosovo -- i framtida statsbildningar på det forna\r\nJugoslaviens territorium.</pre><pre>Fru talman! Det finns således många skäl att\r\nuppmärksamt följa utvecklingen i Kosovo. Ett\r\nsjälvklart krav är att diskrimineringen av albanerna\r\nskall upphöra, likaså att självstyret bör återinföras.\r\nAtt kränkningarna av de mänskliga rättigheterna\r\nskall upphöra i Kosovo och annorstädes i det forna\r\nJugoslavien är ett lika naturligt som legitimt krav\r\nfrån svensk sida.</pre><pre>Jugoslavien har som FN-medlem förbundit sig att\r\nfölja FN:s konvention om de mänskliga\r\nrättigheterna. Som deltagare i den europeiska\r\nsäkerhets- och samarbetskonferensen ESK har\r\nJugoslavien vidare åtagit sig att iakttaga vad som\r\nstadgas i ESK:s olika dokument om bl.a. mänskliga\r\nrättigheter. Den svenska regeringen påtalade, med\r\nstöd härav, redan i augusti 1990 MR-situationen i\r\nKosovo för den jugoslaviska regeringen. Då togs\r\nbl.a. upp</pre><pre>--godtyckliga arresteringar av individer som utövat\r\nsina grundläggande politiska rättigheter</pre><pre>--förbudet mot och censuren av albanskspråkiga\r\nmedia</pre><pre>--godtyckliga polisingripanden samt</pre><pre>--den lagstiftning varmed rättigheterna för Kosovos\r\nparlamentariska församling upphävdes.</pre><pre>Fru talman! Både den svenska och den\r\ninternationella uppmärksamheten har sedan\r\nstriderna utbröt i Jugoslavien riktats främst mot de\r\nmest överhängande hoten mot fred och säkerhet.\r\nDessa hot tycks dock vara på väg att röjas undan.</pre><pre>För regeringen är det därför naturligt att ånyo\r\naktivt uppmärksamma och, när anledning finns,\r\nmultilateralt eller bilateralt, framföra kritik\r\nbeträffande situationen för albanerna i Kosovo\r\neller någon annanstans i Jugoslavien. Vid de\r\nbilaterala kontakter vi har med regeringen i\r\nBelgrad har detta skett. Så kommer naturligtvis\r\nockså att ske till dess förhållandena för albanerna i\r\nKosovo och andra delar av Jugoslavien avsevärt\r\nförbättrats.</pre><pre>Anf. 2  HADAR CARS (fp):</pre><pre></pre><pre>Fru talman! Fru utrikesminister! Jag ber att få tacka\r\nutrikesministern för svaret. Bakgrunden till att jag\r\nställde denna interpellation är de rapporter som vi\r\nfått från bl.a. Helsingforskommittén, rapporter som\r\nsäger att 6 000 albanska lärare har avskedats och att\r\nalbanska barn vägras att släppas in på skolorna,\r\nliksom lärarna, att bortåt 100 000 eller fler än\r\n100 000 albanska barn därigenom vägras\r\nskolundervisning, att professorer,\r\nuniversitetslärare och forskare avskedas från de\r\nalbanskspråkiga universiteten i Kosovo, att 95 % av\r\nlärarna och forskarna vid ett universitet i Pristina\r\nhar fått gå och att universitetsbiblioteket har\r\nplundrats, att flertalet ledande albanska tidningar\r\ninte längre får utkomma, att tidningsförsäljare\r\nattackeras och att radio- och tevestationer har\r\nstängts.</pre><pre>Från andra håll har jag uppgifter om arresteringar\r\noch misshandel, t.o.m. förgiftningar av\r\ncivilbefolkning. Den serbiska polisen rapporteras\r\nägna sig åt t.o.m. plundring av affärer -- en sådan\r\nhändelse har tydligen inträffat i staden Pec .</pre><pre>Som utrikesministern sade, utgör albanerna 90 %\r\nav befolkningen i provinsen Kosovo. De är\r\nuppenbarligen föremål för ett förtryck och\r\nförtrampas av den serbiska polisen. Detta kan inte\r\nvi som européer acceptera. ESK-traktaten ger oss\r\nbåde skyldighet att säga ifrån och att som nation\r\ngöra vad vi kan för att få en ändring av denna\r\nsituation till stånd.</pre><pre>Jag vill därför uttala uppskattning av\r\nutrikesministerns svar på min fråga. I svaret\r\nskildras på ett riktigt sätt de oacceptabla\r\nförhållanden som råder för det stora flertalet\r\nalbaner i det tidigare Jugoslavien. Utrikesministern\r\nlägger också ansvaret för eländet där det hör\r\nhemma, dvs. på den serbiska regeringen och den\r\nmaktapparat som den förfogar över.</pre><pre>Kosovos ställning som autonom republik med ett\r\nväl utvecklat självstyre berövades Kosovo år 1990.\r\nVid en folkomröstning som därefter ägde rum\r\nuttalade sig 90 % för att Kosovo skulle bli en\r\noberoende stat, en suverän republik. Som sådan\r\nskulle Kosovo ha rätt att, om den så önskade,\r\nlämna Jugoslavien på samma sätt som Slovenien\r\noch Kroatien har gjort.</pre><pre>Vad som råder i Kosovo är, som jag ser det, ett slags\r\nockupation, där alla tjänster nu tillfaller den\r\nserbiska minoriteten. Det är närmast ett rättslöst\r\ntillstånd för det stora flertalet albaner som bor i\r\nområdet.</pre><pre>Serberna begär skydd för de serber som finns\r\nutanför det serbiska området. Det är helt rimligt att\r\nde gör det. De förvägrar emellertid albanerna\r\nmotsvarande skydd inom de områden som serberna\r\nkontrollerar. Albanerna är i dag den största\r\nfolkgruppen i hela Jugoslavien -- efter serberna\r\nförstås -- efter det att kroatier och slovenier har\r\nutträtt.</pre><pre>Det bästa stödet för Kosovoalbanerna är säkert att\r\nförhandlingarna om Jugoslaviens framtid, den s.k.\r\nBrysselkonferensen, fortsätter. Albanerna menar\r\natt deras sak inte tillräckligt uppmärksammats i den\r\nhär Brysselkonferensen. Vad Kosovoalbanerna, att\r\ndöma av deras uttalanden, önskar är att bli erkända\r\nsom egen nation med rätt till egen republik.</pre><pre>Jag tar fasta på vad utrikesministern säger i slutet\r\nav sitt anförande, att regeringen aktivt\r\nuppmärksammar situationen och multilateralt och\r\nbilateralt framför kritik beträffande situationen för\r\nalbanerna i Jugoslavien samt att så kommer att ske\r\ntills förhållandena för albanerna i Jugoslavien\r\navsevärt förbättrats. Det är mycket positivt,\r\nmycket klart och tydligt uttryckt från regeringens\r\nsida.</pre><pre>Jag har inget behov för egen del att förlänga\r\ndiskussionen. Jag tycker att svaret ger precis det jag\r\nönskade. Men jag ställer en fråga till\r\nutrikesministern, om nu tiden är lämplig för att\r\nbesvara den, om det är några åtgärder som\r\nregeringen inom den närmaste framtiden kan\r\nväntas vidta. I så fall vore det intressant att få en\r\nredovisning. Inriktningen i svaret, vad regeringen\r\nalltså åtar sig, har jag ingenting annat än positiva\r\nsynpunkter att framföra på.</pre><pre>Anf. 3  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Jag delar Hadar Cars bedömning att\r\ndet allra största hoppet för att kosovoalbanernas\r\nsituation skall bli helt annorlunda och att de skall\r\nåterfå sin autonomi självfallet är fredskonferensen\r\ni Bryssel inom EG:s ram. Det är alldeles klart,\r\nsåvitt jag har förstått, att kosovoalbanernas\r\nsituation är en av de frågor som kommer att rycka\r\nfram. Den har undanskymts av oron för ett större\r\ninbördeskrig, men nu när man glädjande nog\r\nnärmar sig en situation där man ser olika lösningar\r\npå andra frågor tror jag att kosovoalbanernas\r\nsituation åter kommer att rycka fram. Den måste\r\nman också ta hänsyn till, annars får vi inte en fredlig\r\nsituation i den forna Jugoslavien.</pre><pre>I fråga om bilaterala kontakter är det, precis som\r\njag sade i mitt svar, så att vi har ägnat mycket\r\nuppmärksamhet åt frågan. Jag kan nämna att jag i\r\nveckan haft besök av Bosniens utrikesminister.\r\nBosnien är ju inte direkt berört av detta, men jag\r\ndiskuterade ändå kosovoalbanernas situation med\r\nutrikesministern. Glädjande nog kunde vi\r\nkonstatera, och utrikesministern bekräftade det,\r\natt albanerna i Makedonien har en bättre ställning\r\noch en helt annan situation. Deras situation är\r\nt.o.m. på väg att förbättras.</pre><pre>Jag avser att ta vara på de möjligheter som bjuds\r\nför att ta upp kosovoalbanernas situation.</pre><pre>Överläggningen var härmed avslutad.</pre><pre>2 §  Svar på interpellation 1991/92:129 om\r\nÖsttimor</pre><pre>Anf. 4  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Ingela Mårtensson har frågat mig på\r\nvilket sätt regeringen följer de rättegångar som\r\nskall äga rum med anledning av massakern i\r\nÖsttimor i november förra året och om regeringen\r\nkommer att ta några initiativ för att folkrättens\r\nprinciper skall gälla i Östtimor.</pre><pre>Inledningsvis vill jag säga, som jag tidigare haft\r\nanledning att framföra här i kammaren, att\r\nregeringen noga och kontinuerligt följer\r\nutvecklingen i Östtimor, i synnerhet efter\r\nmassakern i november förra året.</pre><pre>Sverige har, som Ingela Mårtensson väl känner till,\r\npå olika sätt med kraft reagerat mot de tragiska\r\nhändelserna i Östtimors huvudstad Dili den 12\r\nnovember. Vi har, i likhet med flera andra länder,\r\nhos den indonesiska regeringen begärt att rättsliga\r\nåtgärder skall vidtas mot de skyldiga. Indonesiens\r\nregering har också agerat, bl.a. genom att tillsätta\r\nen särskild undersökningskommission. Dess\r\nrapport innehåller bl.a. stark kritik av hur vissa\r\nmilitära befattningshavare agerade. Vissa åtgärder\r\ni form av militära avskedanden har redan vidtagits,\r\nvilket vi också välkomnat. Att ytterligare ansvariga\r\nför massakern, militära såväl som civila, inom kort\r\nkommer att ställas inför rätta ser vi också som ett\r\nsteg i rätt riktning. Rättegångarna beräknas vara\r\nslutförda före parlamentsvalen i början av juni och\r\nvara öppna för allmänheten. Enligt uppgift\r\nkommer även utländska jurister ges möjlighet att\r\nbevittna rättegångarna. Vi kommer naturligtvis att\r\nfölja rättegångarna i första hand genom vår\r\nambassad i Jakarta.</pre><pre>På frågan om regeringen avser ta några initiativ för\r\natt folkrätten skall gälla i Östtimor vill jag säga att\r\nvi under senare tid har vidtagit flera åtgärder i detta\r\nsyfte. Inte minst gäller detta med avseende på MR-\r\nområdet där vi, både inom olika FN-fora och i\r\nsamtal med företrädare för den indonesiska\r\nregeringen, har protesterat mot brott mot dessa\r\nrättigheter. Vi anser att det både är en rättighet och\r\nen plikt att reagera mot kränkningar av mänskliga\r\nrättigheter. Vid årets möte med FN:s kommission\r\nför de mänskliga rättigheterna var Sverige\r\nmedförslagsställare till en resolution som\r\nsedermera ledde till ett konsensusuttalande av\r\nkommissionens ordförande, där bl.a.\r\ndödsskjutningarna fördöms och allvarlig oro\r\nuttrycks över MR-situationen i Östtimor. Vidare\r\nuppmanades den indonesiska regeringen att\r\nunderlätta tillträdet till Östtimor för humanitära\r\norganisationer.</pre><pre>Den svenska regeringen har aldrig accepterat\r\nIndonesiens annektering av Östtimor. Denna är ju\r\nett brott mot folkrätten, vilket vi också i olika\r\nsammanhang har framhållit vid upprepade\r\ntillfällen. Vi har även sedan länge ställt oss bakom\r\ntanken på en folkomröstning i Östtimor för att\r\nfolket där skall få utöva sin rätt till\r\nsjälvbestämmande.</pre><pre>Vi stöder givetvis också förslaget om att åter få i\r\ngång en dialog mellan Portugal och Indonesien om\r\nÖsttimor och att FN engageras i frågan.</pre><pre>Anf. 5  INGELA MÅRTENSSON (fp):</pre><pre></pre><pre>Fru talman! Fru utrikesminister! Jag skall be att få\r\ntacka så mycket för svaret. Det gläder mig att\r\nregeringen noga och kontinuerligt följer\r\nutvecklingen i Östtimor, som det står i svaret. Det\r\när ett bra svar som jag har fått på min fråga.\r\nHändelserna förra året har ju verkligen väckt\r\nmycken oro och förbittring.</pre><pre>Utrikesministern har tidigare här i kammaren\r\nbetonat att regeringen skall följa dessa frågor, inte\r\nminst när det gäller mänskliga rättigheter generellt.\r\nI Östtimor handlar det ju i allra högsta grad om\r\nmänskliga rättigheter. Den massaker som den\r\nindonesiska militären iscensatte i november förra\r\nåret var väldigt upprörande. Våldet i Östtimor har\r\nfunnits ända sedan Indonesien annekterade\r\nÖsttimor och kommer med all sannolikhet att\r\nfinnas kvar så länge situationen är som den är och\r\ntills den timoresiska befolkningen själv får ta\r\nställning till sin framtid.</pre><pre>Det är bra att Sverige stödjer förslaget om att få i\r\ngång en dialog mellan Portugal och Indonesien och\r\natt FN engagerar sig i frågan. Om Sverige skall\r\ndriva frågan om mänskliga rättigheter gäller det\r\nockså att ta initiativ. I denna akuta situation är det\r\nväldigt viktigt att de rättegångar som pågår följs av\r\nandra stater. Det är bra att Sverige också följer\r\ndessa rättegångar.</pre><pre>I svaret sägs att regeringen kommer att följa\r\nrättegångarna i första hand genom vår ambassad i\r\nJakarta. Vill utrikesministern utveckla detta litet?\r\nPå vilket annat sätt kommer man att följa dem?</pre><pre>Utrikesministern redogör för att\r\nundersökningskommissionen starkt kritiserat vissa\r\nmilitära befattningshavare, vilket lett till att vissa\r\nmilitärer avskedats. Men ministern tar inte upp\r\nanklagelserna mot dem som deltog i sorgetåget och\r\nsom utsattes för massakern förra året. Det är\r\nväldigt viktigt att reagera mot dem som iscensatte\r\nmassakern. Det sägs dock i svaret att ytterligare\r\nansvariga för massakern, militärer såväl som civila,\r\ninom kort kommer att ställas inför rätta och att\r\nregeringen ser detta som ett steg i rätt riktning. Jag\r\ntycker att man borde överväga hur man skall agera\r\nnär det gäller anklagelserna mot de civila.</pre><pre>Undersökningskommissionen har kritiserats av en\r\ninternationell juristkommitté, som menar att den\r\ninte uppfyller internationellt erkänd standard vad\r\ngäller opartiskhet, tillförlitlighet och teknisk\r\nkompetens. De säger att de anklagade inte heller\r\nfår möjlighet att välja vilka som skall försvara dem.\r\nDe har vänt sig till oberoende\r\nrättshjälpsorganisationer. Men de får inte lov att\r\nanvända dem till sitt försvar. Det är inte heller\r\nacceptabelt, om det nu skall föreställa en rättsstat.\r\nDessa rättshjälpsorganisationer får inte ens närvara\r\nvid rättegångarna. Här finns all anledning att\r\nbevaka hur det går till.</pre><pre>Vidare redogör utrikesministern för hur Sverige\r\nagerar i FN:s kommission för mänskliga rättigheter,\r\nfördömer dödsskjutningarna i Östtimor och är\r\nmedförslagsställare. Det är mycket bra. Den\r\nindonesiska regeringen uppmanas också att tillåta\r\nhumanitära organisationer komma in i Östtimor.\r\nJag tycker att det är väldigt viktigt att följa upp den\r\nhär uppmaningen. Har Indonesien följt FN-\r\nbeslutet?</pre><pre>Jag vet att en parlamentarisk delegation från\r\nPortugal i höstas planerade att resa till Östtimor.\r\nEfter mycket dividerande slutade det dock med att\r\ndet blev omöjligt för delegationen att resa dit. Det\r\när inte heller acceptabelt att en parlamentarisk\r\ngrupp inte får åka dit, när situationen är som den är\r\noch det förekommer så mycket kritik.</pre><pre>Det är framför allt frågorna om de civilas situation\r\noch i vad mån de humanitära organisationerna får\r\nmöjlighet att komma in i Östtimor som jag vill att\r\nutrikesministern kommenterar.</pre><pre>Anf. 6  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Jag delar Ingela Mårtenssons\r\nuppfattning att oberoende observatörer måste få\r\nfölja rättegångarna. Enligt den information som jag\r\nfått, har vi från svensk sida kontakt både med Röda\r\nkorset, som är en part, och med ett oberoende\r\nrättshjälpsinstitut i Jakarta som faktiskt kommer\r\natt bistå med advokathjälp under rättegångarna.\r\nDetta är den ena sidan av saken. Den andra är att\r\naustraliska observatörer från organisationen Law\r\nAsia har uttryckt önskemål om att få närvara vid\r\nrättegångarna. Vi vet också att ett antal\r\nrepresentanter för vissa större ambassader har\r\nbegärt tillstånd att närvara. Om det visar sig att\r\näven utländska ambassader får närvara är vi\r\nberedda att låta en svensk ambassadtjänsteman\r\nbevista rättegångarna. Det gäller då i första hand --\r\noch det tror jag också överensstämmer med Ingela\r\nMårtenssons förslag -- att vid rättegångarna mot\r\ncivila och demonstranter försöka få en egen\r\nobservatör, om detta tillåts. Annars får vi agera\r\ngenom rättshjälpsinstitutet och de olika\r\norganisationerna.</pre><pre>När det gäller de åtalade militärerna är det troligast\r\natt det blir fråga om någon form av krigsrätt. Då\r\nblir det knappast möjligt för utomstående att vara\r\nnärvarande.</pre><pre>Jag kan bara instämma i att det finns anledning för\r\noss att fortsätta att verka för att humanitära\r\norganisationer och parlamentariska observatörer\r\nskall få tillträde till Östtimor.</pre><pre>Anf. 7  INGELA MÅRTENSSON (fp):</pre><pre>Fru talman! Jag tycker att det är mycket bra att den\r\nsvenska regeringen följer frågan och att det\r\ninternationella samfundet uppmanas att göra\r\ndetsamma. Det är som sagt upprörande att så\r\nmånga människor har dödats. Det är också mycket\r\nviktigt att man tar del av anklagelserna mot de\r\ncivila. Utan att ha provocerat blev fredliga\r\ndemonstranter beskjutna med påföljd att ca 180\r\npersoner dödades. Sedan förföljdes de som\r\nbevittnat det hela. Skulden lades sedan på vissa av\r\ndessa personer. Detta är mycket upprörande, och\r\nman måste följa rättegångarna och se till att de sker\r\npå ett acceptabelt sätt. Jag har en uppgift om att\r\nden oberoende rättshjälpsorganisationen inte får\r\nfölja rättegångarna, men jag hoppas verkligen att\r\nså inte är fallet. Min förhoppning är att det blir en\r\nså oberoende och rättvis rättegång som möjligt och\r\natt Sverige kommer att verka i den riktningen. I\r\nsvaret tycker jag mig märka att man är intresserad\r\nav frågan, och det gläder mig.</pre><pre>Överläggningen var härmed avslutad.</pre><pre>3 §  Svar på interpellation 1991/92:123 om\r\nrelationerna mellany\r\nSverige och baltstaterna</pre><pre>Anf. 8  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Margareta Gard har frågat mig om jag\r\när beredd att medverka till att det utges en vitbok\r\nom Sveriges agerande gentemot de baltiska\r\nländerna under andra världskriget. Hon frågar\r\nockså om jag är villig att medverka till att svenska\r\nicke sekretessbelagda dokument i dessa frågor görs\r\ntillgängliga för forskare.</pre><pre>Sveriges relation till de baltiska staterna under\r\nandra världskriget rymmer förvisso mycken tragik,\r\noch frågan engagerar än i dag många människor i\r\nvårt land.</pre><pre>Jag tror liksom Margareta Gard att ökad kunskap\r\nom de faktiska förhållandena under kriget är\r\nnödvändig för att vi framdeles skall kunna bygga\r\nvidare på ett förtroendefullt samarbete mellan oss\r\noch våra närmaste grannländer i öst.</pre><pre>År 1990 skrev förre arkivchefen vid UD professor\r\nWilhelm Carlgren på utrikesnämndens önskemål\r\ntre promemorior. En handlade om Sveriges\r\nerkännande av Estlands, Lettlands och Litauens\r\nanslutning till Sovjetunionen, en om\r\növerlämnandet av baltiskt guld till Sovjetunionen\r\noch en om baltutlämningen. De två förstnämnda\r\nhar sedan i något utförligare form publicerats i en\r\nskriftserie från militärhögskolan.</pre><pre>Jag håller med om att förhållandena ytterligare bör\r\nbelysas. Sedan jag tillträdde har vi diskuterat denna\r\nfråga. För en tid sedan gav jag professor Carlgren i\r\nuppdrag att sammanställa en översikt över Sveriges\r\nförhållande till Baltikum. Den skall omfatta\r\nperioden från första världskriget fram till åren efter\r\nandra världskriget och utges i skriftlig form.</pre><pre>Det är den historiska forskningens uppgift att\r\nanalysera dessa förhållanden i sitt sammanhang. En\r\nsådan forskning hindras inte längre av sekretess,\r\noch det är självklart att ingen förvägras tillgång till\r\nallmänna offentliga handlingar.</pre><pre>Uppgifterna om att UD:s arkiv skulle hålla tillbaka\r\nhandlingar sedan sekretessen upphört är felaktiga.\r\nDen citerade forskaren har uppgett för UD:s\r\narkivchef att uppgifterna bygger på ett\r\nmissförstånd. Han har haft problem att få tillgång\r\ntill vissa enskilda arkiv, vilka ligger utanför UD och\r\ninte berörs av tryckfrihetsförordningen och\r\nsekretesslagen. Allt material i ämnet som finns i\r\nUD:s arkiv från den aktuella tiden är tillgängligt.</pre><pre>Jag vill också framhålla att vi ingalunda försöker\r\ntysta ned dessa frågor i våra kontakter med\r\nföreträdare för Estland, Lettland och Litauen.\r\nTvärtom talar vi öppet även om de mindre bekväma\r\ndelarna av vår gemensamma historia.</pre><pre>Anf. 9  MARGARETA GARD (m):</pre><pre></pre><pre>Fru talman! Jag vill tacka utrikesministern för\r\nsvaret på min interpellation, och jag är till freds\r\nmed det svar som jag har fått.</pre><pre>Historiska händelser och skeenden kan ju aldrig\r\ngömmas undan i förhoppning om att de skall\r\nglömmas. Det är väsentligt att historien skrivs med\r\nutgångspunkt i svenska dokument som statsmakten\r\ninnehar och inte med utgångspunkt i uppgifter i\r\nutländska tidskrifter, även om dessa till synes är väl\r\ninitierade.</pre><pre>Upphovet till min interpellation var en kritisk\r\nartikel i tidskriften Der Spiegel, som beskriver\r\navsaknaden av dokumentation om vårt lands\r\ntidigare förhållande till Baltikum som ett öppet sår.</pre><pre>Tidskriften hänvisar till förre utrikesministern Sten\r\nAnderssons bryska avvisning att det inte är till gagn\r\nför någon, inte för de baltiska staterna och inte för\r\nSverige, att rota i det förgångna. Att uttala sig på\r\ndetta sätt som förre utrikesministern gjorde är både\r\nokunnigt och ansvarslöst.</pre><pre>Det kan i viss mån vara förståeligt att\r\nsocialdemokrater inte gärna vill ha allt det som\r\nhände i relationerna med baltstaterna på bordet,\r\neftersom det var under socialdemokratiskt\r\nledarskap som allt skedde.</pre><pre>Nu måste ändå även Sverige göra upp med sitt\r\nförflutna. Att kravet kommer just från Tyskland\r\noch Der Spiegel får man ha förståelse för, eftersom\r\nVästtyskland under årens lopp ständigt har tvingats\r\natt göra upp med sitt förflutna.</pre><pre>Det är mycket tillfredsställande att\r\nutrikesministern nu har tagit initiativ till en\r\ndokumentation om Sveriges tidigare förhållande till\r\nBaltikum och att dokumentationen kommer att\r\navse en längre period än åren under och strax efter\r\nandra världskriget.</pre><pre>Dokumentationen kan bidra till en nyansering. I\r\nvissa fall kan det förhoppningsvis också presenteras\r\nförklaringar till Sveriges ställningstagande och\r\nhandlande i dessa känsliga frågor.</pre><pre>Jag har med tillfredsställelse noterat att\r\nutrikesministern delar min åsikt om att det blir svårt\r\natt bygga vidare och ha ett förtroendefullt\r\nsamarbete mellan vårt land och baltstaterna, om\r\nman inte klarar ut de tidigare relationerna länderna\r\nemellan.</pre><pre>Det är också tillfredsställande att tidskriften Der\r\nSpiegels påstående att UD:s arkiv inte var\r\ntillgängliga för forskare är felaktigt. Öppenhet mot\r\nforskare är nödvändig när sekretesstiden har löpt\r\nut.</pre><pre>Till slut vill jag dock fråga utrikesministern vad\r\n''översikt'' innebär. Jag hoppas att det inte blir ett\r\nalltför översiktligt dokument. Det bör också\r\ninnehålla mindre händelser, som ändå kan vara av\r\nbetydelse för helheten.</pre><pre>Anf. 10  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Margareta Gard och jag har samma\r\nuppfattning. Man måste vara öppen i fråga om\r\nhistorien, vilket också är viktigt med tanke på hur\r\nvi skall kunna gå vidare när det gäller relationerna\r\ntill de baltiska staterna. Jag tror också att det är\r\nmycket väsentligt att den översikt som professor\r\nWilhelm Carlgren skall göra inte bara kommer att\r\ngälla de händelser som vi ju gärna tänker på, dvs.\r\nhändelser som anknyter till andra världskriget.\r\nDokumentationen kommer att gå längre tillbaka\r\noch täcka även självständighetstiden. Jag tror att\r\ndetta är mycket väsentligt för att man skall kunna\r\nfå ett perspektiv och kanske vissa påminnelser och\r\nerinringar med avseende på framtiden.</pre><pre>Min kännedom om professor Wilhelm Carlgrens\r\nsätt att gå till väga gör att jag inte är så orolig för\r\natt detta inte kommer att vara något av betydande\r\nintresse och en fyllig redovisning. Jag tror att vi kan\r\nvänta oss detta.</pre><pre>Anf. 11  MARGARETA GARD (m):</pre><pre></pre><pre>Fru talman! Jag tackar även för detta svar. Jag\r\ntycker nämligen att det är mycket viktigt när vi tar\r\ntag i denna fråga att den också blir belyst ur olika\r\nsynpunkter.</pre><pre>Självfallet är det forskarna som skall göra\r\nutvärderingen. Men det underlag som UD lägger\r\nfram måste ändå vara så heltäckande som möjligt\r\noch belysa att det förekom, om jag har läst rätt,\r\naffärstransaktioner som kanske inte var så\r\nhedersamma för oss. Men detta måste tas med så\r\natt det blir en helhet och så att vi också får vårt\r\nställningstagande gentemot Sovjetmakten belyst.\r\nJag tror att detta är viktigt, i synnerhet för\r\neftervärlden. Och det är viktigt att vi tar tag i detta\r\nnu när vi skall bygga upp våra relationer med de\r\nbaltiska staterna.</pre><pre>Överläggningen var härmed avslutad.</pre><pre>4 §  Svar på interpellation 1991/92:127 om\r\nyrkesförbud i Tyskland</pre><pre>Anf. 12  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Johan Lönnroth har frågat vilka\r\ninitiativ jag kommer att ta för att uppgörelsen med\r\nden gamla DDR-regimen i Tyskland skall följa\r\ningångna konventioner om mänskliga rättigheter.</pre><pre>De konventioner som jag utgår ifrån att Johan\r\nLönnroth avser är de grundläggande\r\ninternationella regelverken på MR-området,\r\nfrämst 1950 års Europakonvention om de\r\nmänskliga rättigheterna och de grundläggande\r\nfriheterna och 1966 års FN-konvention om de\r\nmedborgerliga och politiska rättigheterna.\r\nTyskland har anslutit sig till båda dessa\r\nkonventioner.</pre><pre>Jag har ingen som helst anledning att betvivla att\r\ndagens Tyskland, som är en etablerad rättsstat,\r\nuppfyller sina internationella åtaganden. Några\r\ninitiativ av det slag som Johan Lönnroth efterlyser\r\när således inte aktuella.</pre><pre>Jag vill emellertid utnyttja tillfället att göra några\r\nmer allmänna kommentarer:</pre><pre>Återföreningen den 3 oktober 1990 innebar för\r\ngemene man i dåvarande DDR en omedelbar och\r\nabsolut förbättring vad gällde respekten för de\r\nmänskliga rättigheterna. Efter mer än fyra\r\ndecennier under en totalitär regim, lever de nu i en\r\ndemokratisk rättsstat.</pre><pre>Den rättsosäkerhet som enskilda medborgare med\r\ns.k. avvikande uppfattningar levde under i det\r\nforna DDR har belysts med all tydlighet i takt med\r\natt den statliga säkerhetstjänstens, Stasis, och\r\nandra arkiv nu öppnats för omvärlden. De har visat\r\npå ett samhälle som systematiskt och i detalj sökte\r\nkontrollera och manipulera sina medborgare och\r\nderas dagliga tillvaro.</pre><pre>Yrkesförbud var en inbyggd del i detta system, som\r\nfordrade total trohet mot ett parti och dess ledare.\r\nOckså utbildningsväsendet var uppbyggt efter detta\r\nmönster, förstärkt med morotens och piskans\r\nprincip: Den som stöttade systemet kunde lägga en\r\ngrundsten till yrkesmässig framgång. Den som\r\nhyste avvikande åsikter utsattes för en hel arsenal\r\nav trakasserier och sanktioner, däribland\r\nyrkesförbud.</pre><pre>Detta hör nu historien till för de 16 miljoner tyskar\r\nsom tidigare levde i DDR.</pre><pre>I dag genomgår människorna i östra Tyskland en\r\nomställningsprocess som kanske är svårare än\r\nmånga räknat med. Till stor del beror detta på att\r\nsituationen i det förutvarande kommunistiska\r\nDDR efter regimens fall visat sig värre än man\r\nkunnat föreställa sig.</pre><pre>Jag känner mycket stor medkänsla med de\r\nmänniskor som drabbas av arbetslöshet och andra\r\nbesvärligheter under omställningens nuvarande\r\nfas. Men jag är samtidigt helt övertygad om den\r\ntyska regeringens vilja och förmåga att så snabbt\r\nsom möjligt åstadkomma samma förutsättningar\r\noch levnadsvillkor i öst som i övriga delar av landet.\r\nDit hör inte minst ett liv i ett samhälle som\r\nkännetecknas av respekt för rättsstatens idéer och\r\nde mänskliga rättigheterna.</pre><pre>Ännu återstår mycket att göra för att man skall\r\nkomma till rätta med det tunga arvet från DDR-\r\ntiden. Detta gäller inte minst utbildningsväsendet,\r\ndär, i likhet med andra delar av DDR-samhället,\r\npolitiska meriter ofta kunde väga tyngre än\r\nyrkesmässiga sådana.</pre><pre>Denna process inom utbildningsområdet åvilar\r\nenligt den tyska grundlagen de enskilda\r\ndelstaterna, som har ansvaret för frågor rörande\r\nutbildning och kultur.</pre><pre>Processen har formats på olika sätt i olika delstater.\r\nDess syfte är att återskapa ett utbildningssystem\r\ndär verksamheten utformas i överensstämmelse\r\nmed grundläggande demokratiska värderingar och\r\ndär yrkesmässiga kvalifikationer åter blir den\r\nsjälvklara måttstocken.</pre><pre>Johan Lönnroth tar upp ett enskilt fall i denna\r\nprocess som utgångspunkt för sin interpellation.\r\nJag har, som sagt, ingen anledning att närmare gå\r\nin på enskilda förfaranden. Men som framgår också\r\nav interpellationen har medborgarna i östra\r\nTyskland nu möjlighet att få sina fall rättsligt\r\nprövade av självständiga domstolar.</pre><pre>Och detta är just en av de stora och viktiga\r\nskillnaderna i MR-hänseende mellan det f.d. DDR\r\noch dagens Tyskland.</pre><pre>Anf. 13  JOHAN LÖNNROTH (v):</pre><pre></pre><pre>Fru talman! Jag tackar för ett svar vars innehåll jag\r\ni huvudsak gillar, men som lider av den svagheten\r\natt det handlar mycket litet om det jag frågade om.\r\nJag skall gärna någon annan gång tala länge med\r\nMargaretha af Ugglas om hur eländigt det var i de\r\ngamla öststaterna, och jag tror mig ha en del insikt\r\ni ämnet. Men nu gällde det den högst konkreta\r\nfrågan om huruvida uppgörelsen med den gamla\r\nregimen i f.d. DDR följer förbudet mot\r\nåsiktsdiskriminering i konventionerna om de\r\nmänskliga rättigheterna.</pre><pre>När jag ställde frågan förutsatte jag att\r\nutrikesministern var villig att motivera sitt ja eller\r\nnej i sak, även om ryggmärgsreflexen säger att ett\r\nland som styrs av utrikesministerns ideologiska\r\nfränder helt enkelt inte kan göra fel. Jag vill fråga\r\nMargaretha af Ugglas om hon anser att det över\r\nhuvud taget är meningsfullt att debattera denna\r\nfråga när det gäller länder vilkas regimer hon gillar.</pre><pre>Låt mig få översätta en passus i 3 § i de nu gällande\r\nreglerna för den s.k. Äro-kommissionen vid\r\nuniversitetet i Greifswald. Paragrafen handlar om\r\nvad som menas med ett felbeteende, som kan leda\r\ntill olika grader av bestraffning i form av avsked\r\neller långvarigt yrkesförbud. Betett sig fel har den\r\nsom med någon handling aktivt deltagit i\r\ngenomförandet av den härskande regimens\r\nmaktpolitik, eller varje avsiktlig handling, tyst\r\naccepterande eller underlåtenhet, varigenom\r\nvederbörande under utnyttjande av det politiska\r\nmaktsystemet i det tidigare DDR tillfogat andra\r\npersonliga eller yrkesmässiga olägenheter, som inte\r\nfrån facksynpunkt var motiverade.</pre><pre>Tänk igenom denna formulering, byt ut härskande\r\nregimens maktpolitik mot regeringens politik så\r\nskulle man med samma paragraf kunna döma en\r\nmycket stor del av den svenska statsförvaltningen\r\nför felbeteende och yrkesförbud.</pre><pre>Nu konstaterar ju utrikesministern själv att\r\nutbildningssystemet i f.d. DDR hade yrkesförbud\r\noch politisk meritering inbyggt i själva systemet på\r\nså sätt att karriären hängde på partitillhörighet och\r\nåsikter. Det ligger i sådana systems natur att bara\r\nen mycket liten minoritet klarar av att undvika att\r\nbete sig fel enligt den mening i paragrafen som jag\r\nläste upp. Det är just denna orimligt vida definition\r\npå felbeteende som leder till godtycke. Man kan\r\ninte döma alla, men man kan plocka ut de individer\r\nsom vägrat ändra sina åsikter och straffa dem, och\r\nman kan låta sådana som återigen anpassat sig och\r\nvänt kappan efter vinden gå fria. Det är just detta\r\nsom i dag tycks hända i Tyskland.</pre><pre>Jag förmodar att utrikesministern är medveten om\r\natt en stor del av människorna i den gamla\r\nmaktstrukturen i f.d. DDR skyndade sig att gå med\r\ni de nya från väst importerade partierna, medan de\r\nsom öppet deklarerade att de stod fast vid sina\r\nåsikter var dels de doktrinära, dels de riktiga\r\nidealisterna, och det fanns faktiskt också sådana.</pre><pre>Det är ingen enkel sak att göra upp med det\r\nförflutna. Det gäller mitt eget parti och våra gamla\r\nförsyndelser i kontakterna med partidiktaturerna i\r\nöst, lika väl som utrikesministerns partikamraters\r\nskumma kontakter med högerextremister. Starka\r\nkänslor är inblandade, och det är lätt att falla undan\r\nför krav på generella straff utan individuell\r\nprövning.</pre><pre>Låt mig citera statssekreteraren för utbildning i\r\nMecklenburg-Vorpommern, då han i ett svenskt\r\nradioprogram beskylldes för att lägga bevisbördan\r\npå de anklagade:</pre><pre>''Om det råder tvivel om trovärdigheten kommer vi\r\nhellre att avskeda än ge nåd. Det kanske är\r\norättvist, men det är vad folket förväntar sig.''</pre><pre>I utrikesministerns svar sägs att respekten för de\r\nmänskliga rättigheterna nu är bättre än under den\r\ngamla DDR-regimen och att det är bra att man nu\r\nöppnar Stasis arkiv. Jag kan hålla med om detta,\r\nmen jag kan därmed inte tycka att vi skall sluta upp\r\nmed att kritiskt pröva hur de som nu hanterar dessa\r\narkiv använder dem. Det finns nämligen en del\r\nerfarenheter från västtyskt rättsväsende som kan\r\ninge vissa farhågor.</pre><pre>Det är ett historiskt välbelagt faktum att intresset\r\nför uppgörelsen med nazitiden svalnade när det\r\nkalla kriget bröt ut. Många högt uppsatta nazister\r\nkunde hitta nya positioner. Offer och deras\r\nanhöriga fick vänta i flera decennier på att få insyn\r\ni Gestapos register. Och hur många gräsligheter\r\nsom än begicks längs muren och i Stasis\r\nförhörsrum, kan man ändå inte jämföra detta med\r\nförintelsen av judar och massmorden på\r\nkommunister och socialister i Nazityskland.</pre><pre>Utrikesministern hyllar öppnandet av Stasiregister.\r\nDå kan jag inte låta bli att göra jämförelser med\r\nden förra interpellationsdebatten och öppenheten\r\nnär det gäller våra relationer med Baltikum och\r\nvåra register där. Utrikesministern är kanske rent\r\nav villig att medverka till att hemligstämpeln bryts\r\nockså beträffande vår egen civila och militära\r\nsäkerhetstjänst -- dvs. så att man exempelvis\r\nöppnar IB:s register över bl.a. kommunister från\r\ntiden före 1973, då sådana alltså var tillåtna.\r\nDärigenom skulle vi kunna pröva om det verkligen\r\nhandlade om register till skydd för rikets säkerhet,\r\neller om det handlade om åsiktsregister till skydd\r\nför politiska motståndare.</pre><pre>Av utrikesministerns svar att döma är tiden inte\r\nmogen för en kritisk granskning av om det\r\nförekommer överdrifter åt andra hållet i jakten på\r\nf.d. regimtrogna i f.d. östblocket. Vi kommer\r\nsäkert tillbaka till frågan. Jag tror att\r\nutrikesministern kommer att behöva sätta sig in\r\nockså i frågor som gäller den sortens brott mot\r\nmänskliga rättigheter, så att riksdagen kan få ett\r\nmera sakligt och ett mindre allmändeklamatoriskt\r\nsvar nästa gång frågor av denna typ ställs.</pre><pre>Anf. 14  Utrikesminister MARGARETHA AF\r\nUGGLAS (m):</pre><pre></pre><pre>Fru talman! De frågor som Johan Lönnroth tar upp\r\noch som förvisso är svåra är noga reglerade i en\r\nrättsprocess och i rättsliga regler. Det är detta som\r\nutgör skillnaden mellan rättsstaten och en totalitär\r\nstat.</pre><pre>I det enandefördrag som slutits mellan de två tyska\r\nstaterna är frågan om de offentliga arbetstagarnas\r\nanställning reglerad. Där finns en explicit\r\nuppräkning av när statliga arbetsgivare har rätt att\r\nsäga upp offentligt anställda. Som särskilt viktiga\r\ngrunder för uppsägning nämns bl.a. fall där den\r\nanställde förbrutit sig mot rättsstatliga normer eller\r\nde mänskliga rättigheterna eller arbetat till förmån\r\nför det tidigare ministeriet för statssäkerhet, Stasi,\r\neller myndigheten för nationell säkerhet.</pre><pre>Författningsdomstolen i Karlsruhe, som har till\r\nuppgift att avgöra lagars och statliga bestämmelsers\r\ngrundlagsenlighet, har vidare uttalat sig om\r\nenandefördragets regler om uppsägning av\r\noffentligt anställda. Domstolen har fastslagit att\r\nfördraget uppfyller den tyska grundlagens krav,\r\nvilket i sin tur grundar sig på det internationella\r\nregelverket när det gäller de mänskliga\r\nrättigheterna. Men den krävde samtidigt att\r\nuppsägningsreglerna icke fick drabba vissa grupper\r\nsom åtnjuter ett särskilt skydd enligt den tyska\r\ngrundlagen, bl.a. småbarnsmödrar.</pre><pre>Dessutom ansåg domstolen att äldre arbetstagare,\r\nensamstående föräldrar och handikappade borde\r\nges företräde framför andra kategorier vid\r\nnyanställningar inom den statliga sektorn.</pre><pre>Vidare avkunnade författningsdomstolen den 10\r\nmars i år dom i ett mål anhängiggjort av tidigare\r\nanställda hos DDR:s Vetenskapsakademi, vilka\r\nklagat över enandefördragets regler om\r\nuppsägning. Domstolen konstaterade i det målet\r\natt enandefördragets regler visserligen ingriper i\r\nrätten att fritt välja yrke, men också att detta kan\r\nrättfärdigas. Domstolen ansåg att reglerna tjänar\r\nett övergripande allmänintresse, den snabba\r\nomorganisationen och förbättringen av forskningen\r\ni de nya delstaterna. Avskedandena var enligt\r\ndomstolen ett ändamålsenligt medel för att uppnå\r\ndessa mål.</pre><pre>Jag tycker att en avgörande skillnad mellan Johan\r\nLönnroths och mitt synsätt verkar vara att denna\r\nsvåra omställning, denna svåra uppgörelse med det\r\nförflutna, sker inom ramen för en rättsstats normer\r\noch principer, med möjlighet för den enskilde att gå\r\ntill domstol.</pre><pre>Anf. 15  JOHAN LÖNNROTH (v):</pre><pre></pre><pre>Fru talman! Det finns faktiskt ingen som helst\r\nskillnad mellan våra åsikter i det avseendet. Jag\r\nanser också att Tyskland är en rättsstat. Det är\r\nmycket bra att man har offentliga rättsprocesser i\r\nsådana här frågor. Men det hindrar inte att man\r\nuttalar sig i frågan. Både jurister och svenska\r\nuniversitetslärare har uttalat sig här, och de är\r\nmycket starkt oroade över utvecklingen i Tyskland.\r\nI Sverige har t.ex. upprop gjorts vid universitet med\r\nanledning just av det som händer i Greifswald, där\r\ndet institut har lagts ned som sysslat med just\r\nrelationerna till Sverige. Det har förekommit\r\nmycket generella avskedanden av praktiskt taget\r\nalla akademiska lärare på det institutet.</pre><pre>Vidare har den internationella uppmärksamhet\r\nsom riktats mot dessa företeelser -- och det gäller\r\ndå protester och kritik från människor med alla\r\nmöjliga politiska ideologier -- lett till en viss\r\nskärpning. Uppmärksamheten har alltså fått\r\npositiva effekter. För inte så länge sedan hade jag\r\nett telefonsamtal med just den kvinna som jag\r\nnämner i mitt exempel. Hon berättade att det för\r\nhennes del hade skett en positiv utveckling just\r\ngenom den internationella uppmärksamheten.</pre><pre>Anledningen till att jag framställt interpellationen\r\när alltså att jag vill att också den svenska regeringen\r\nkritiskt skall granska det som händer i Tyskland.\r\nMan får inte automatiskt godta allt det som sägs av\r\nrepresentanterna för den här rättsstaten -- vi är ju\r\növerens om att det handlar om en sådan.</pre><pre>I samband med den uppgörelse som det är\r\nnödvändigt att träffa och som kommer att ske i\r\nTyskland och flera öststater kan överslag\r\nförekomma. Historien visar på många exempel i\r\ndet avseendet. Det är faktiskt det, förhoppningsvis,\r\nännu så länge neutrala Sveriges skyldighet att ha i\r\nuppgift att bevaka också den typen av brott mot de\r\nmänskliga rättigheterna.</pre><pre>Anf. 16  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Jag vill bara återigen, Johan Lönnroth,\r\nhänvisa till det faktum att Tyskland är en rättsstat,\r\när bundet av internationella konventioner och\r\nregelsystem, har en grundlag och har en\r\nförfattningsdomstol. Jag utgår från att det är på det\r\nsättet och, naturligtvis, att Tyskland är en\r\ndemokratisk stat med en fri och mycket livaktig\r\npress liksom en mycket livaktig diskussion. Det är\r\nframför allt dessa faktorer som kommer att vara så\r\natt säga de riktiga värnarna och korrigerarna i detta\r\nsystem.</pre><pre>Anf. 17  JOHAN LÖNNROTH (v):</pre><pre></pre><pre>Fru talman! Utrikesministern har nog en litet väl\r\nidyllisk bild av förhållandena i Tyskland. Men vi är\r\növerens om att det är fråga om en rättsstat.</pre><pre>När det gäller t.ex. pressen är det ju ett välkänt\r\nfaktum att den representerar andra åsikter än den\r\nnu dominerande borgerliga hegemonin -- om jag nu\r\nfår använda det uttrycket -- och har mycket svårt att\r\ngöra sig gällande. Pressen får inga annonser\r\nexempelvis. Problemen för arbetarpressen här i\r\nSverige är bara en blek återglans av förhållandena i\r\nTyskland. Det finns alltså problem också där. Jag\r\nhoppas, och förväntar mig, att utrikesministern och\r\nden svenska regeringen inte utgår från att det\r\nnödvändigtvis alltid står rätt till även i de här\r\nstaterna.</pre><pre>Överläggningen var härmed avslutad.</pre><pre>5 §  Svar på interpellation 1991/92:121 om\r\nkärnvapenprov</pre><pre>Anf. 18  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Ingela Mårtensson har frågat mig om\r\nSverige kommer att verka för att ett fullständigt\r\nprovstopp kan komma till stånd så snart som\r\nmöjligt och om den svenska regeringen är beredd\r\natt ta initiativ till att oberoende vetenskapliga\r\nstudier görs vid olika testområden för att bedöma\r\neffekten av proven.</pre><pre>Den svenska politiken att verka för ett fullständigt\r\nstopp för alla kärnvapenprov ligger fast.</pre><pre>Det förslag till provstoppsavtal som Sverige\r\npresenterade vid nedrustningskonferensen i Genève\r\nsommaren 1991 är fortfarande aktuellt. Vi\r\nfortsätter att söka stöd för och synpunkter på\r\nförslaget. Vidare var Sverige vid höstens\r\ngeneralförsamling i FN medförslagsställare till\r\nresolutionen om kärnvapenprovstopp.</pre><pre>Samtidigt vill jag framhålla att frågan om ett\r\nfullständigt provstopp måste ses i nära relation till\r\nden kärnvapennedrustning och de nya\r\nspridningsproblem som blivit följden av de\r\npolitiska omvälvningarna på senare tid.</pre><pre>USA och Sovjetunionen inledde en reell\r\nnedrustning på kärnvapensidan. De nuvarande\r\nledarna i Ryssland och de andra republikerna med\r\nkärnvapen på sina territorier har sagt sig vilja\r\nfortsätta nedrustningen. Vi har välkomnat denna\r\nutveckling. Den innebär att de ledande\r\nkärnvapenstaterna tagit sitt ansvar för att hejda\r\nkapprustningen och vänt den till nedrustning.</pre><pre>Vi kan också konstatera att antalet kärnvapenprov\r\nsuccessivt minskat under senare år. 1991 företogs 14\r\nprovsprängningar, vilket kan jämföras med 34 år\r\n1988 och 47 året dessförinnan.</pre><pre>Utvecklingen har således visat att provstopp inte är\r\nden enda framkomliga vägen för att minska\r\nkärnvapenhotet. Ett totalt provstopp utgör inte en\r\ngaranti mot spridning av kärnvapen till nya länder\r\neller mot att kärnvapenmakterna utvecklar mer\r\nsofistikerade vapen. Teknikens utveckling gör att\r\ndet, tyvärr, är fullt möjligt för ett land att framställa\r\nkärnvapen utan att provspränga. Likaledes gör den\r\ndet möjligt att vidareutveckla existerande arsenal\r\nutan nya prov.</pre><pre>Icke-spridningsfrågor prioriteras högt av\r\nregeringen. Fallet Irak har visat att detta är en\r\nnödvändighet. Vi söker stärka de viktigaste\r\nelementen i icke-spridningsregimen, t.ex. genom\r\natt verka för att ytterligare stater ansluter sig till\r\nNPT och genom att ge ökade resurser till det\r\ninternationella atomenergiorganet IAEA för att\r\növervaka att civilt klyvbart material inte använts för\r\ntillverkning av kärnvapen.</pre><pre>Trots de utvecklingstendenser jag här nämnt är\r\nprovstopp fortfarande viktigt. Jag upprepar att\r\nmålet är att få till stånd ett fullständigt provstopp.\r\nFör att nå dit måste vi verka för bredaste möjliga\r\ninternationella acceptans.</pre><pre>\r\nIngela Mårtensson har också frågat om regeringen\r\när beredd att ta initiativ till att oberoende\r\nvetenskapliga studier görs vid olika testområden.\r\nSådana studier förutsätter att det råder\r\ninternationell enighet om hur och på vilka villkor\r\nde skall bedrivas. Vi ämnar verka för att sådan\r\nenighet uppnås.</pre><pre>Sverige deltar aktivt i det arbete som bedrivs inom\r\nFN:s ram för att kartlägga effekterna av radioaktiv\r\nstrålning. Jag tänker då särskilt på arbetet inom\r\nFN:s vetenskapliga kommitté för att studera\r\neffekterna av strålning (UNSCEAR). Vidare har\r\nVärldshälsoorganisationens studie om effekterna\r\nav ett kärnvapenkrig fortfarande hög aktualitet.</pre><pre>I det klimat av kärnvapennedrustning som nu råder\r\nbör det bli lättare för forskare att få tillgång till\r\ntidigare hemligstämplat material om\r\nkärnvapenprovens effekter på hälsa och miljö. Ett\r\nförsta krav måste vara en uppmaning till\r\nkärnvapenstaterna att göra sitt material tillgängligt\r\nför internationella organ och forskare världen över.</pre><pre>Efter Sovjetunionens upplösning har media världen\r\növer koncentrerat sin uppmärksamhet på fakta som\r\nnu blir tillgängliga om de katastrofala\r\nmiljöeffekterna av de sovjetiska kärnvapenproven.\r\nDet krävs internationella insatser för att hjälpa\r\nbefolkningen i dessa områden. För Sveriges del har\r\njag bett expertgruppen för stöd till nedrustning och\r\nkärnsäkerhet i OSS-staterna att undersöka vilka\r\nmöjligheter vi har att bidra till åtgärder som syftar\r\ntill att förbättra hälsa och miljö i de berörda\r\nområdena.</pre><pre>Anf. 19  INGELA MÅRTENSSON (fp):</pre><pre></pre><pre>Fru talman! Jag ber att få tacka utrikesministern för\r\nsvaret på min interpellation. Jag är glad för att vi nu\r\nfår besked om att den svenska politiken att verka\r\nför ett fullständigt provstopp ligger fast. Det har\r\nvarit litet oklart på den punkten.</pre><pre>I den rapport som utrikesministerns expertgrupp\r\npresenterade om nedrustningspolitik och\r\nrustningskontroll i en ny tid stod det att ''Sverige\r\nbör fortsatt arbeta för en begränsning av\r\nkärnvapenproven och på sikt ett fullständigt stopp\r\nför dessa.'' Med den formuleringen har många\r\nuppfattat att provstoppsfrågan har skjutits på\r\nframtiden.</pre><pre>Utrikesministerns promemoria i anslutning till\r\npresentationen av expertgruppens rapport\r\ninnehåller inte någonting om provstoppsfrågan,\r\ntrots att kärnvapen finns med i promemorian. Inte\r\nheller i regeringsdeklarationen vid den\r\nutrikespolitiska debatten den 26 februari fanns\r\nprovstoppsfrågan nämnd. Det var därför jag ställde\r\ndenna interpellation. Jag undrade hur man nu\r\nförhöll sig inom regeringen. Jag är glad att vi har\r\nfått besked på den här punkten, att den svenska\r\npolitiken ligger fast, att man kräver att det skall bli\r\nett totalt provstopp och att kravet finns nu och inte\r\npå sikt. Det är nu vi vill ha ett provstopp.</pre><pre>Sedan vill jag kommentera några saker i svaret.\r\nUtrikesministern säger att de ledande\r\nkärnvapenstaterna har tagit sitt ansvar för att hejda\r\nkapprustningen. När det gäller provstoppsfrågan,\r\nsom är en del av kapprustningen, med utvecklande\r\nav nya vapen, anser jag inte att de har tagit sitt\r\nansvar. Det är snart 30 år sedan som man skrev på\r\ndet partiella provstoppsavtalet. Då, liksom i\r\nsamband med icke-spridningsavtalet, lovade man\r\natt man skulle förhandla fram ett totalt\r\nprovstoppsavtal. Det existerar fortfarande inte. Jag\r\nkan inte hålla med om att kärnvapenstaterna har\r\ntagit sitt ansvar.</pre><pre>De tar definitivt inget ansvar gentemot\r\nbefolkningen som bor i testområdena.\r\nUtrikesministern nämner t.ex. miljöeffekterna för\r\nden sovjetiska befolkningen. Det polynesiska\r\nfolket har protesterat mot de franska testen sedan\r\nprovsprängningarna startades där på 60-talet.\r\nAtollerna Mururoa och Fangataufa är definitivt\r\ninte lämpliga för kärnvapensprängningar. Jag\r\ntalade nyligen med en bergsingenjör vid Forsmark\r\nom Frankrikes val av testområde. Han instämde i\r\natt det definitivt inte är lämpligt att spränga\r\nkärnvapen i de här atollerna, som är så porösa till\r\nsin beskaffenhet.</pre><pre>Forskare från Greenpeace har funnit artificiell\r\nradioaktivitet i plankton utanför tolvmilsgränsen\r\nvid Mururoa. Befolkningen i området är mycket\r\norolig över vilka effekter de här sprängningarna har\r\npå människor och djur. Man vill ha besked om hur\r\ndet förhåller sig. Det tycker jag tillhör de mänskliga\r\nrättigheterna. Man har faktiskt rätt att veta vad\r\nman utsätts för, när det handlar om sådana farliga\r\nsaker som att spränga kärnvapen.</pre><pre>Utrikesministern säger att oberoende\r\nvetenskapliga studier förutsätter att det råder\r\ninternationell enighet om hur och på vilka villkor\r\nde skall bedrivas. Jag tycker att man inte bara kan\r\nnöja sig med att den som utför sprängningarna\r\nvägrar att låta göra undersökningar. Jag menar\r\nnaturligtvis inte att man med våld skall ta sig in i\r\nområdet och utföra dessa undersökningar. Men\r\nman måste sätta press på de här kärnvapenstaterna,\r\nsom håller på med provsprängningar, att det måste\r\ngöras oberoende vetenskapliga studier.</pre><pre>När det gäller proven i Stilla Havet kan läckande\r\nradioaktiva ämnen spridas i hela området. Det\r\ngäller inte bara den franska befolkningen. Det är\r\nmånga andra stater som också har uttalat sin oro\r\növer vad som skulle kunna hända om det blir ett\r\nstörre läckage. Tecken finns redan på att det\r\nförekommer läckage. Radioaktiva ämnen kan\r\nspridas till Nya Zeeland och längre bort, genom\r\nplankton, fiskar och genom hela den ekologiska\r\nkedjan.</pre><pre>Jag var själv med på den expedition till Mururoa\r\nsom Greenpeace gjorde för drygt ett år sedan och\r\npassade då på att tala med den franske guvernören\r\npå Tahiti. Han sade att det inte fanns någon risk\r\nmed provsprängningarna och att det heller inte\r\nfanns någon som klagade i FN på den statistik som\r\npresenterades. Därför tycker jag att det är viktigt\r\natt man i FN och andra internationella organ\r\npressar på om att man vill ha ordentliga uppgifter\r\nom vilka effekter de här sprängningarna ger.</pre><pre>Utrikesministern tar också i svaret upp att det finns\r\nhemliga uppgifter och att man skall se till att de\r\nkommer fram. Det tycker jag är bra. Men det\r\nbehövs press på kärnvapenstaterna att göra\r\nordentliga vetenskapliga studier, för människors\r\nrädsla måste tas på allvar.</pre><pre>De sovjetiska provsprängningarna, som tas upp i\r\nsvaret, är också ett verkligt sorgligt kapitel.\r\nBefolkningen har utsatts för enorma risker utan\r\nmöjligheter att kunna påverka sin situation. Nu har\r\ndet kommit rapporter om att man har överfört\r\nNovaja Semlja till den ryska federala staten. Det\r\nfinns inga möjligheter för de lokala myndigheterna\r\natt kontrollera eller att ha något inflytande på vad\r\nsom görs. Det har man inte haft hitintills heller, i\r\noch för sig. Men detta tyder på att man kommer att\r\nåteruppta kärnvapensprängningarna i Novaja\r\nSemlja efter det att moratoriet går ut i oktober. Det\r\ntycker jag att vi från svensk sida har all anledning\r\natt oroa oss över. Det sätt som det tidigare\r\nSovjetunionen har hanterat de här frågorna på är\r\nhelt skrämmande.</pre><pre>Anf. 20  MAJ BRITT THEORIN (s):</pre><pre></pre><pre>Fru talman! Jag vill också säga att jag är mycket\r\nglad för att utrikesministern har sagt ifrån att den\r\nsvenska politiken om ett fullständigt stopp för alla\r\nkärnvapenprov ligger fast. Jag utgår ifrån att orden\r\npå sikt kan försvinna ur den här diskussionen. Jag\r\nskall ge ett motiv för det.</pre><pre>Det land som hårdast har motsatt sig stoppet för\r\nalla kärnvapenprov har varit USA. Orden på sikt\r\nfördes in 1982 av Ronald Reagan. Därför är det\r\nlitet känsligt om Sverige, som har varit den ledande\r\nnationen för att så snabbt som möjligt få ett\r\nfullständigt provstopp, skulle välja att formulera\r\nsin politik med en av de starkaste motståndarnas\r\nformuleringar.</pre><pre>Jag är också glad för att utrikesministern har sagt\r\natt det avtal som vi presenterade i Genève\r\nsommaren 1991 fortfarande är aktuellt, och att vi\r\ndriver på starkt för det.</pre><pre>Det finns emellertid i utrikesministerns svar en del\r\nsaker som jag gärna vill kommentera.\r\nUtrikesministern säger bl.a. att utvecklingen har\r\nvisat att provstopp inte är den enda framkomliga\r\nvägen för att minska kärnvapenhotet. Det kan jag\r\nhålla med om. Det krävs en hel serie av åtgärder.\r\nFrågan om provstopp har prioriterats av Förenta\r\nnationerna; man har lyft fram provstopp som det\r\nallra viktigaste instrumentet för att minska\r\nkärnvapenhotet. Det gäller naturligtvis också icke-\r\nspridningsfördraget. Det gäller frågan om att icke\r\nanvända kärnvapen, att få kärnvapenmakterna att\r\nställa upp på det som Kina och även Sovjet har\r\ndeklarerat -- att icke använda kärnvapen först -- för\r\natt så småningom komma fram till ett slags\r\ndeklaration av kärnvapenmakterna om att icke\r\nanvända kärnvapen över huvud taget, och därefter\r\nresa frågan om olaglighet.</pre><pre>Det är naturligtvis en politik för att skrota\r\nkärnvapen, och härvidlag finns mycket att göra.\r\nSverige kan säkert också bidra med en serie av goda\r\nförslag och idéer. Det är fråga om att de kärnvapen\r\nsom fortfarande finns kvar skall ställas under FN-\r\nkontroll, det är fråga om en kärnvapenfri zon i\r\nNorden, och det är fråga om att lyfta fram de\r\nmiljömässiga och medicinska effekterna av\r\nkärnvapenprov. Sverige har ju tidigare bidragit i\r\nnågon mån till detta i en kärnvapenstudie. Vi fick\r\ndå också fram en hel del uppgifter från Sovjet som\r\ntidigare inte hade presenterats.</pre><pre>Det som gör mig litet mer betänksam är att\r\nutrikesministern säger att tekniken tyvärr gör det\r\nfullt möjligt för ett land att framställa kärnvapen\r\nutan att provspränga, och gör det möjligt att\r\nvidareutveckla den existerande arsenalen utan nya\r\nprov. Frågan är då: Varför är kärnvapenmakterna\r\nså fruktansvärt emot ett provstoppsavtal, om de\r\nändå kan göra detta som är centralt för dem?</pre><pre>Teoretiskt kan man framställa kärnvapen via\r\nlaboratorium, men i praktiken är det mycket\r\nosannolikt att det går att göra. Framför allt nya\r\nkärnvapenstater kan aldrig lita på teoretiska prov,\r\nutan de måste alltid ha ett ordentligt test för att det\r\nskall fungera. Då är det snarare så, att provstoppet\r\nförstärker icke-spridningsregimen. Det mest\r\neffektiva man kan göra för att få fler stater att\r\nansluta sig till icke-spridningsregimen och därmed\r\nförhindra kärnvapenuppkomsten är att man seriöst\r\nförhandlar fram ett fullständigt provstoppsavtal.</pre><pre>Alla element i NPT-avtalet är naturligtvis centrala\r\noch viktiga. Men det element som Sverige länge har\r\nvarit angeläget om att understryka är artikel 6, som\r\nsäger att när vi har åtagit oss att icke skaffa oss\r\nkärnvapen, så har vi gjort det därför att\r\nkärnvapenstaterna har åtagit sig att seriöst göra sig\r\nav med kärnvapen. Detta finns alltså reglerat i\r\nartikel 6, och det är naturligtvis mycket viktigt att\r\nman trycker på för att det skall komma till stånd --\r\natt de också skall uppfylla sin del av icke-\r\nspridningsfördraget. Det finns en stor risk för att år\r\n1995 alla de länder runt om i världen som menar att\r\nkärnvapenmakterna inte fyller sin del av avtalet\r\ninte är beredda att förlänga icke-spridningsavtalet.\r\nDet vore det allvarligaste som kunde inträffa. Det\r\när ett oerhört viktigt instrument för att förhindra\r\nkärnvapen, och därför är det viktigt att vi mycket\r\nhårt arbetar för att få alla stater att ställa upp på ett\r\nprovstoppsavtal.</pre><pre>När det gäller initiativ för att granska de medicinska\r\noch miljömässiga effekterna djupare än vad som\r\nhittills har kunnat göras, så är de starkaste\r\nmotståndarna, måste jag tyvärr säga, Frankrike och\r\nUSA. Jag har fört den här diskussionen i\r\nkärnvapenstudien med företrädarna för dessa\r\nländer. Att få en fullständig enighet om detta tror\r\njag blir mycket svårt. Men ett internationellt tryck\r\nför att de skall ställa alla relevanta data till\r\nförfogande -- inte bara de data som de själva vill\r\nställa till förfogande -- kan innebära att man\r\nförhindrar att kärnvapenprov företas på sådana\r\nfarliga platser som Mururoa-atollen. Därför är det\r\nviktigt att Sverige driver den frågan.</pre><pre>Det bästa sättet över huvud taget för att hjälpa\r\nbefolkningen, i Sovjet eller på andra ställen, måste\r\nvara att få ett stopp för alla kärnvapenprov, och få\r\ndet så snabbt som möjligt.</pre><pre>Min fråga är naturligtvis om regeringen är beredd\r\natt med alla metoder -- och jag nämnde alltså en\r\nserie metoder -- arbeta för att stoppa och nedrusta\r\nkärnvapen, och om jag kan betrakta det som\r\nsjälvklart att orden ''på sikt'' försvinner ur den\r\nsvenska formuleringen.</pre><pre>Anf. 21  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Jag tycker också att det är värdefullt att\r\nden här diskussionen kommer till stånd. Och jag vill\r\ntacka Ingela Mårtensson för hennes interpellation,\r\nför den ger mig tillfälle att undanröja en oklarhet\r\nsom kan ha skapats. Det är alldeles klart att den\r\nsvenska politiken att verka för ett fullständigt stopp\r\nför alla kärnvapenprov ligger fast. Det är min\r\nbestämda åsikt, och det är så jag kommer att\r\ninstruera dem som verkar med dessa frågor för vår\r\nräkning. Jag tror också att det är en mycket viktig\r\nfråga när det gäller att så att säga förstärka tabun\r\nrunt kärnvapnen och användandet av dem. Det är\r\nnaturligtvis en mycket viktig fråga ur miljö- och\r\nhälsosynpunkt. Det är en angelägen fråga för\r\nmänniskor som lever mycket nära oss, och det är en\r\nangelägen fråga för oss själva, eftersom\r\nprovsprängningar har förekommit också i Sveriges\r\nomedelbara närhet.</pre><pre>Maj Britt Theorin har ju redan kommenterat de\r\nvetenskapliga undersökningarna vid provplatser\r\noch kommenterat svårigheterna att få till stånd\r\ninternationella överenskommelser. Jag är alldeles\r\növertygad om -- liksom jag förstår att Maj Britt\r\nTheorin själv är -- att detta ändå är den väg som vi\r\nmåste försöka gå vidare på. I den trots allt\r\nförändrade värld där vi nu lever, och där\r\nkärnsäkerhetsfrågorna i mycket vid bemärkelse\r\nrycker fram på agendan, liksom icke-\r\nspridningsfrågorna, borde det växa fram ett något\r\nannat klimat för att diskutera frågorna, och vi\r\nborde kunna hoppas på ökad lyhördhet. Jag vill\r\ngärna här förklara att regeringen är beredd att såväl\r\ni bilaterala kontakter som inför internationella fora\r\nsöka driva den här frågan framåt.</pre><pre>Sedan vill jag gärna understryka att de frågor som\r\nvi kommer att ha att kämpa med under hela 90-\r\ntalet, och som jag själv uppfattar som mycket\r\noroande och mycket hotande för oss, är\r\nspridningsfrågorna. Fallet Irak visar ju vad som kan\r\nske, trots IAEA:s kontrollsystem, trots att vi har\r\nNPT. Vi ser hur svårt det internationella samfundet\r\nhar att hantera dessa frågor.</pre><pre>Vi vet också att vi tyvärr när det gäller ett antal\r\nandra länder i dag har starka skäl att misstänka att\r\nde är på väg att bli -- eller är -- kärnvapenmakter.\r\nJag är alltså övertygad om att vi alla på bästa sätt nu\r\nmåste fortsätta att arbeta med icke-\r\nspridningsfrågorna.</pre><pre>Anf. 22  INGELA MÅRTENSSON (fp):</pre><pre></pre><pre>Fru talman! Jag tycker också att det är bra att vi har\r\nden här diskussionen och får reda ut vissa frågor.\r\nSituationen är mycket oroande just nu.\r\nProvstoppsfrågan har varit på agendan, och även\r\nom den inte har tagits upp direkt, har det ju funnits\r\nett krav på ett totalt provstopp under mycket lång\r\ntid. Nu när Sovjetunionen har splittrats upp tycker\r\njag att det har visat sig vad det betyder när det\r\ngäller kärnvapen, vilket hot det utgör för oss alla\r\nnär vi inte vet vem som kontrollerar dessa\r\nkärnvapen, vilken stat de skall tillhöra om de sprids\r\nut. Frågan är också hur teknologin kommer att\r\nspridas, om t.ex. experterna nu kommer att köpas\r\növer av andra stater.</pre><pre>Spridningsrisken, som utrikesministern här också\r\ntar upp, tycker jag har kommit i en helt annan\r\nbelysning än tidigare genom den nuvarande\r\nsituationen. Vi trodde att kärnvapnen hade spelat\r\nut sin roll, att de inte längre har någon betydelse\r\ndärför att man är överens om att man inte kan\r\nanvända kärnvapen i en militär situation. Det dyker\r\nupp nya problem genom att kärnvapnen är\r\nokontrollerade. Vi vet inte heller vilka som skaffar\r\nsig nya kärnvapen. Provstoppsfrågan hänger därför\r\nihop med icke-spridningen. Vi måste verka för att\r\nman inte får lov att spränga kärnvapen. Då blir det\r\nockså svårt att utveckla och modernisera dessa\r\nvapen som vi inte vill ha.</pre><pre>När det gäller IAEA:s kontroll tycker jag\r\nnaturligtvis att det är bra att det är ett\r\ninternationellt organ som har kontrollen. Men jag\r\när litet rädd för att man inte tillräckligt beaktar\r\nkopplingen mellan civil och militär\r\nkärnvapenteknologi.</pre><pre>Sprider man kärnkraft och kärnteknologi till en\r\nmängd länder, sprider man också kunskapen om att\r\ntillverka kärnvapen. Här finns en risk i sig. Därför\r\nbör IAEA också arbeta för att inte kunskapen om\r\nkärnkraften och kärnteknologin sprids.</pre><pre>Vidare har vi frågan om Ryssland kommer att\r\nåteruppta kärnvapensprängningarna. Som jag sade\r\ni mitt tidigare inlägg anser jag att det här utgör ett\r\nhot. Nu har vi hört rapporter om hur delar av\r\natomdrivna ubåtar har dumpats utanför Novaja\r\nSemlja och om nya provsprängningar. Det här är ett\r\noansvarigt förhållningssätt. Hur sker dessa\r\nprovsprängningar? Vad kan de få för effekter på oss\r\ni Norden? Här måste vi reagera.</pre><pre>Anf. 23  MAJ BRITT THEORIN (s):</pre><pre></pre><pre>Fru talman! Jag tackar utrikesministern för\r\nförtydligandet. Jag tror att vi är eniga om att vi\r\ngemensamt skall kunna fortsätta att hjälpas åt med\r\nSveriges aktiva arbete för provstopp och\r\nkärnvapennedrustning. Jag fick inte riktigt svar när\r\ndet gällde uttrycket ''på sikt''. Men det kanske jag\r\nkan få den här gången. Det gäller alltså om vi kan\r\nräkna med att Sverige skall föra samma politik som\r\ntidigare när det gäller provstopp, dvs. att arbeta för\r\natt så snart som möjligt uppnå ett provstoppsavtal.</pre><pre>Utrikesministern nämnde att det behövdes en serie\r\ninitiativ för att komma tillrätta med det hot som\r\nkärnvapen utgör. Låt mig nämna ett område där vi\r\nfrån svensk sida skulle kunna agera. Jag håller med\r\nutrikesministern om att risken för spridning är\r\nenorm, inte minst med tanke på de f.d. sovjetiska\r\nkärnvapenteknikerna och forskarna. De är en stor\r\nskara, och de har dessutom blivit ombedda att söka\r\nsig arbete utomlands -- vilket kan vara ganska\r\nförödande.</pre><pre>Det finns en bra väg som skulle kunna initieras och\r\nges stöd så att den används. I USA har man\r\nundersökt miljömässiga effekter av\r\nkärnvapenframställning och över huvud taget\r\nuranframställning. Det har visat sig att de\r\nmiljömässiga effekterna är förödande, och man har\r\nberäknat att det kommer att kosta ca 400 miljarder\r\ndollar för att återställa miljön i USA. Men all\r\nteknik och kunskap finns inte för detta. Den\r\nkunskapen finns hos de ryska teknikerna med\r\nerfarenhet från Tjernobyl och Kystym.</pre><pre>USA har nu anslagit en summa på, tror jag, 350\r\nmiljoner dollar i ett första steg. En del av pengarna\r\nskulle kunna användas för att finansiera och avlöna\r\nryska tekniker och utveckla den teknik som skulle\r\nkunna komma också USA till godo. Det vore bra\r\nom Sverige på något sätt kunde hjälpa till och säga\r\nifrån att här finns kloka idéer. Sverige kunde själv ta\r\ninitiativ.</pre><pre>Jag blir orolig över de signaler som kommer från\r\nSovjet om att Sovjet på nytt funderar på att företa\r\nkärnvapenprov i Novaja Semlja. Jag vill gärna höra\r\nutrikesministerns inställning. Jag utgår från att\r\nSverige på nytt kommer att reagera kraftigt om\r\nkärnvapenproven kommer att återupptas.\r\nOmrådet är mycket olämpligt för kärnvapenprov,\r\ndet är de facto en osäker miljö, och det kan bli\r\ndirekta effekter för Sverige.</pre><pre>Min fråga kvarstår. Jag tolkar det utrikesministern\r\nsade som att regeringen är beredd att aktivt på allt\r\nsätt verka för en kärnvapenfri värld -- med alla de\r\ninitiativ jag nämnde tidigare. Kommer uttrycket på\r\nsikt att försvinna?</pre><pre>Anf. 24  PÄR GRANSTEDT (c):</pre><pre></pre><pre>Fru talman! Jag ber om ursäkt för att jag kommer\r\nindimpande något sent till denna debatt. Den\r\ntidigare debatten var något raskare än vad jag hade\r\nräknat med.</pre><pre>Jag vill passa på tillfället att uttala min\r\ntillfredsställelse över att en del oklarheter som har\r\nförekommit i debatten när det gäller svensk\r\nnedrustningspolitik nu blir undanröjda. Det har\r\nförekommit en diskussion om huruvida Sverige\r\nskulle stå fast vid den höga prioriteringen av kravet\r\npå ett fullständigt provstopp. Jag tycker att det\r\nframgår tydligt av interpellationssvaret och\r\ndebatten att den höga prioriteringen står fast.</pre><pre>Den här frågan är viktig, eftersom kärnvapenprov i\r\nsig alltid utgör ett ekologiskt hot. Det finns inga\r\nrena, snygga och prydliga kärnvapenprov. De\r\ninnebär alltid en belastning på miljön, plus att de\r\ndriver fram en kvalitativ utveckling av kärnvapen,\r\nsamt att det fortsatta bedrivandet av\r\nkärnvapenprov gör det svårare att få respekt för\r\nicke-spridningsavtalet. Det här har redan\r\nkommenterats.</pre><pre>Jag vill för vår del betona att det är viktigt att målet\r\nprovstopp finns kvar. Brister när det gäller\r\nprovstopp får inte tas till intäkt för att inte utveckla\r\nandra områden, t.ex. icke-spridningsavtalet. Vi har\r\ningen anledning att understödja de försök som görs\r\natt skapa något slags länk mellan de två områdena.\r\nSåväl provstopp som icke-spridning måste drivas på\r\negna meriter.</pre><pre>Jag tycker att klarläggandet av den svenska linjen\r\när mycket värdefull.</pre><pre>Anf. 25  Utrikesminister MARGARETHA AF\r\nUGGLAS (m):</pre><pre></pre><pre>Fru talman! Jag har för avsikt, Ingela Mårtensson\r\noch Maj Britt Theorin, att ta upp den fråga som ni\r\nnu har berört, nämligen om att det finns uppgifter\r\nom nya ryska provsprängningar, i våra bilaterala\r\nsamtal med den ryska federationen.</pre><pre>Jag avser inte att låta trycka om expertgruppens\r\nrapport. I den förs många intressanta och\r\nvärdefulla resonemang. Det är i dessa resonemang\r\nsom dessa ord har förts in. Det är däremot alldeles\r\nklart att regeringens politik är att frågan om\r\nprovstopp är mycket viktig. Regeringen kommer\r\natt driva vidare de initiativ som redan har tagits\r\ninom ramen för CD. Vi kommer naturligtvis att i\r\nNew York fortsätta att verka i linje med det vi\r\ntidigare har diskuterat, dvs. en enighet om\r\nmöjligheten för oberoende forskare att få tillträde\r\ntill provområdena.</pre><pre>Maj Britt Theorin tog upp en tanke i den viktiga\r\nicke-spridningsdiskussionen. Den gäller\r\nmänniskor, experter, vapen, alla former av\r\nteknologi och kunskap. Jag vill peka på det initiativ\r\nsom tas av Amerika, EG och förhoppningsvis också\r\nSverige för att upprätta ett internationellt\r\nforskarcentrum i Moskva. Sverige har uttryckt\r\nintresse att få vara med i forskarcentret, bl.a. för att\r\nfå möjlighet att påverka inriktningen av centrets\r\narbete. Det innebär att Sverige måste vara med och\r\nbidra med pengar, och det är Sverige villigt att göra.</pre><pre>Tanken är att centret skall kunna göra denna typ av\r\nsammankoppling mellan möjliga arbetsuppgifter\r\noch forskningsuppgifter i olika länder. Här borde\r\näven Maj Britt Theorins tanke kunna passa in.</pre><pre>Jag tycker att vi skall vara mycket uppmärksamma\r\npå kärnsäkerheten i vid bemärkelse. Det är en stor\r\nuppgift för oss i Sverige. Det är därför jag har\r\ntillsatt expertgruppen, som direkt arbetar med\r\nfrågan vad Sverige kan göra för att på alla sätt\r\nförsöka hjälpa till i de klart uttalade\r\nnedrustningsansträngningar som pågår men också\r\nta hand om de svåra problemen. Jag vill även\r\nnämna destruktion och omhändertagande av\r\nkemiska vapen där jag tror att Sverige har\r\nmöjlighet att hjälpa till.</pre><pre>Anf. 26  INGELA MÅRTENSSON (fp):</pre><pre></pre><pre>Fru talman! Det var ett positivt besked att Sverige\r\när beredd att ta upp frågan om de fortsatta\r\nprovsprängningarna i Novaja Semlja.\r\nSprängningarna har ju som sagt en stor påverkan på\r\noss som bor i Norden.</pre><pre>De bilder som har framkommit visar på det ansvar\r\nsom tas i området, och det pekar verkligen på att vi\r\nbör ta frågan på allvar.</pre><pre>Jag var nyligen på Militärhögskolan i Stockholm\r\noch lyssnade på ett föredrag om en amerikansk\r\nforskare som hade varit i kustområdet vid Novaja\r\nSemlja. Militära fartyg förföll helt och hållet och\r\nrostade, och dessa var alltså synliga.</pre><pre>Vad man sedan har dumpat ute i havet kommer vi\r\natt få rapport om. Det kan man inte se på bilder.\r\nMen hela situationen är skrämmande.</pre><pre>Om man nu tar upp frågan om provsprängningar\r\nbör man också ta upp frågan om Chetek, det\r\nprojekt som finns om att spränga kärnvapen i\r\nNovaja Semlja och att man också skall spränga\r\nkärnavfall osv. och ta hand om det på det viset. Vi\r\nbör också få reda på vad detta innebär. Vad är det\r\nför avfall man skall spränga? Det kan också ha\r\npåverkan på vår situation. Jag vill därför be\r\nutrikesministern att även ta upp frågan om Chetek.</pre><pre>Anf. 27  MAJ BRITT THEORIN (s):</pre><pre></pre><pre>Fru talman! Jag vill till en början säga att jag är\r\nmycket glad över att denna debatt har kommit till\r\nstånd. Det har förekommit en hel del missförstånd\r\nnär det gäller expertgruppen, och jag är glad över\r\natt utrikesministern har markerat vad som är en\r\ntjänstemannaprodukt och vad som är regeringens\r\npolitik.</pre><pre>Jag är också mycket glad över att utrikesministern\r\nklart säger ifrån att regeringen kommer att ta upp\r\ndetta i bilaterala samtal, vilket är viktigt att göra\r\nmed alla parter när möjligheten finns.</pre><pre>Samarbete är utomordentligt bra, och man kan\r\nkomma väldigt långt. Men man får aldrig glömma\r\natt man också måste ställa krav. Det får aldrig bli så\r\natt den starkaste motparten bestämmer\r\ndagordningen. När de säger: Vi vill inte -- då får vi\r\ninte böja oss för det.</pre><pre>Det tror jag heller inte utrikesministern menar.\r\nMen jag vill ha sagt att det är oerhört viktigt att\r\nSverige driver på i denna fråga, trots att USA och\r\nFrankrike säkert inte är villiga att ställa sig bakom\r\nett kärnvapenprovstopp.</pre><pre>Det finns inget annat reellt motiv för\r\nkärnvapenprov än att utveckla mer raffinerade\r\nkärnvapen. Jag håller med utrikesministern om att\r\nsituationen i dag är helt förändrad. Det finns inte\r\nlängre några motiv för dessa kärnvapenprov. Det\r\nhar påbörjats en kärnvapennedrustning, och det\r\nfinns inte några motiv för att utveckla mer\r\nraffinerade kärnvapen. Argumentet från de starka\r\nkärnvapenmakterna har fallit sönder, och det bör\r\nman också använda sig av.</pre><pre>Jag är glad för denna debatt, och jag är glad för\r\nsvaret. Jag önskar utrikesministern lycka till i sitt\r\naktiva arbete för att stoppa kärnvapen.</pre><pre>Överläggningen var härmed avslutad.</pre><pre>6 §  Svar på interpellation 1991/92:126 om\r\nresursbrister i sjukvården</pre><pre>Anf. 28  Statsrådet BO KÖNBERG (fp):</pre><pre>Fru talman! Pontus Wiklund har frågat mig om jag\r\nanser att det är angeläget med ett nationellt organ\r\nsom granskar och bedömer patienters och\r\nanhörigas klagomål på bristande sjukvårdsresurser.</pre><pre>Sjukvårdshuvudmannen skall enligt hälso- och\r\nsjukvårdslagen (1982:763) erbjuda en god hälso-\r\noch sjukvård. Bl. a. skall patientens trygghet i\r\nvården och behandlingen tillgodoses. Den som\r\nanser sig ha blivit illa behandlad inom vården har\r\nmöjlighet att vända sig till socialstyrelsen, som\r\nutövar den statliga tillsynen över hälso- och\r\nsjukvården, eller till hälso- och sjukvårdens\r\nansvarsnämnd, vilket Pontus Wiklund också\r\nframhållit. Vårdbehövande kan emellertid också\r\nvända sig till landstingens förtroendenämnder, som\r\nskall främja kontakten mellan patienten och hälso-\r\noch sjukvårdspersonalen samt förmedla den hjälp\r\ntill en patient som förhållandena kräver.</pre><pre>Förtroendenämnder finns sedan den 1 juli 1980 på\r\nförsök i varje landsting och kommun som inte ingår\r\ni ett landsting. Nämndernas verksamhet omfattar\r\nall somatisk och psykiatrisk vård som landstingen\r\noch de landstingsfria kommunerna ansvarar för\r\nenligt hälso- och sjukvårdslagen.\r\nFörtroendenämnderna skall förmedla information\r\noch ge stöd och hjälp i olika former till patienten.\r\nEn förtroendenämnd skall vidare verka för att\r\npatienternas rättigheter tas till vara och deras\r\nintegritet skyddas. Den har också till uppgift att för\r\nde ansvariga påpeka eventuella behov av resurser\r\ninom ett visst område.</pre><pre>Förtroendenämndsverksamheten fyller en viktig\r\nfunktion inom hälso- och sjukvården genom att\r\nfrämja kontakterna mellan patienter och hälso- och\r\nsjukvårdspersonal samt genom att informera och\r\nhjälpa patienter.</pre><pre>Jag vill här meddela att regeringen i går -- på min\r\nföredragning -- beslutade att till riksdagen\r\növerlämna en proposition om\r\nförtroendenämndsverksamhet inom hälso- och\r\nsjukvården, vari bl.a. föreslås att denna\r\nverksamhet skall permanentas.</pre><pre>Som bakgrund till Pontus Wiklunds förslag om ett\r\nnationellt organ för att behandla klagomål över\r\nbristande sjukvårdsresurser ligger emellertid\r\npåståendet att gapet ökar mellan angelägna behov\r\nav meningsfull sjukvård och tillgängliga resurser att\r\nge sådan vård. Vidare pekar Pontus Wiklund på att\r\npatientens inflytande över sin vård är starkt\r\nbegränsat.</pre><pre>Jag tror för min del inte att lösningen på dessa\r\nproblem består i att skapa ett nationellt\r\nkontrollorgan. Vi måste i stället genomföra\r\nreformer inom hälso- och sjukvården bl.a. med\r\navseende på dess finansiering och organisation.\r\nHärigenom ökar möjligheterna att hälso- och\r\nsjukvården blir så effektiv inom ramen för de\r\ntillgängliga resurserna att ingen vårdbehövande\r\nskall behöva hamna utanför den eller bli\r\nstyvmoderligt behandlad.</pre><pre>Patienten har emellertid ibland en svag ställning\r\nsom konsument. Patienten kan i många fall inte\r\nsjälv ställa en riktig diagnos och inte heller bedöma\r\nom vårdpersonalens behandling är korrekt och om\r\nresultatet av den är rimligt. I det professionella\r\nsystemet har vårdpersonalen därför en stark\r\nställning och kan ofta -- i kraft av sitt stora\r\nkunnande -- göra livsavgörande ställningstaganden\r\nför patientens räkning. Detta medför att det blir\r\nsärskilt viktigt att samhället genom särskilda system\r\nav regler och kontroller skapar garantier för att\r\ninsatser som görs är professionella och väl\r\ngrundade i medicinsk vetenskap och erfarenhet.</pre><pre>Jag vill med anledning av vad jag här har sagt om\r\npatientens ställning i vården meddela att\r\nregeringen i förra veckan fattat beslut om att\r\ntillkalla en parlamentarisk kommitté med uppdrag\r\natt dels analysera och bedöma hälso- och\r\nsjukvårdens resursbehov fram till år 2000, dels\r\növerväga hur hälso- och sjukvården bör finansieras\r\noch organiseras på den övergripande\r\nsamhällsnivån.</pre><pre>I den senare delen av uppdraget ingår bl.a. att se\r\növer hur den demokratiska insynen i olika\r\nfinansierings- och organisationsmodeller kan\r\nsäkerställas. Härmed avses bl.a. att finna vägar att\r\nstärka patientens ställning i den framtida hälso- och\r\nsjukvården.</pre><pre>Sammanfattningsvis konstaterar jag att patienten i\r\ndag har möjlighet att få sina rättigheter\r\ntillvaratagna och sin integritet skyddad bl.a. genom\r\nden verksamhet som bedrivs av socialstyrelsen,\r\nhälso- och sjukvårdens ansvarsnämnd samt\r\nförtroendenämnderna. Den större översyn av\r\nhälso- och sjukvårdens finansiering och\r\norganisation som nu inleds kan komma att resultera\r\ni förslag om ytterligare insatser på detta område.</pre><pre>Anf. 29  PONTUS WIKLUND (kds):</pre><pre></pre><pre>Fru talman! Jag tackar sjukvårdsministern för\r\nsvaret. Det är i många stycken utförligt och positivt,\r\noch jag kan instämma i mycket. Men det glider\r\nförbi det min interpellation egentligen handlar om,\r\nnämligen att det finns åtskilliga patienter med ''grå\r\nsjukdomar'' som på grund av resursbrist inte får\r\nrum i sjukvårdsapparaten eller som vårdas på för\r\nlåg vårdnivå. När de påtalar detta kan de inte få\r\nsina klagomål objektivt bedömda. Jag skall\r\nåterkomma till värdet i att kunna få det.</pre><pre>Hälso- och sjukvårdens ansvarsnämnd liksom\r\nsocialstyrelsen fullgör enligt min mening på ett bra\r\nsätt sin huvudsakliga funktion i fråga om\r\nindividtillsyn, dvs. sjukvårdspersonalens\r\nyrkesutövning, det sätt på vilket den enskilde utför\r\nsina åligganden. HSAN har där också en dömande\r\nroll.</pre><pre>Men när det gäller brister i systemet, exempelvis\r\nresursbrist, som inte kan läggas någon enskild ur\r\nsjukvårdspersonalen till last, kan inte\r\nsocialstyrelsen eller hälso- och sjukvårdens\r\nansvarsnämnd göra någon större insats. Detta sagt\r\näven med vetskap om socialstyrelsens ambitiösa\r\nprogram Aktiv uppföljning, och med kännedom\r\nom socialstyrelsens regionala organs arbete, som\r\ndock onekligen är ett steg i rätt riktning.</pre><pre>Det betyder heller inte så mycket i detta\r\nsammanhang att kommunerna numera är skyldiga\r\natt göra anmälan enligt lex Maria. Detta sagt mot\r\nbakgrund av ÄDEL-reformen och det\r\nsjukvårdsansvar som kommunerna numera har.</pre><pre>Sjukvårdsministern pekar speciellt på landstingens\r\nförtroendenämnder, vilka funnits på försök sedan\r\n1980 och nu skall permanentas och i samband\r\ndärmed få vidare funktioner. Enligt min bestämda\r\nuppfattning kan förtroendenämnderna inte fullgöra\r\nden uppgift jag efterlyser.</pre><pre>Förtroendenämnderna skall ju, som\r\nsjukvårdsministern säger, förmedla kontakt,\r\ninformera och hjälpa. Det är i och för sig bra, men\r\nde utgår vanligen från det system som finns och de\r\nresurser som är givna vid tillfället -- och de\r\nresurserna kan variera mycket från tid till annan --\r\noch försöker att få nöjda patienter och anhöriga\r\ninom de ramarna. Det lyckas de rätt ofta med. Men\r\nde gör vanligen inte, såvitt jag vet, någon objektiv\r\nbedömning i de ärenden jag har pekat på.</pre><pre>Min erfarenhet är att patienter och anhöriga, som\r\nframfört klagomål av den art jag talar om, ganska\r\nsnart resignerar. De får ingen framgång. Detta har\r\nspritt sig. Det är i dag bara ett fåtal av dem som\r\nupplever en brist på sjukvårdsresurser i en viss\r\nvårdsituation som svår som hör av sig till andra än\r\nden vårdpersonal som också ser resursbristen som\r\nplågsam. Man vet att det inte lönar sig att gå vidare.\r\nDet står en del om detta i maktutredningen som\r\nkom för tre fyra år sedan.</pre><pre>Varför är det viktigt att man får sina klagomål\r\nobjektivt prövade och bedömda? Dels betyder det\r\ngivetvis mycket för den enskilde att från\r\növerordnad instans få veta att man har rätt och att\r\nklagomålen är befogade, dels finns enligt min\r\nmening en moralisk dimension i detta.</pre><pre>Vi har en sjukvårdsorganisation där de allra flesta\r\npatienter i själva verket, trots allt tal om valfrihet,\r\nhar mycket små möjligheter att påverka sin vård\r\nvare sig i planeringen eller i akuta situationer.\r\nSystemet är så upplagt att patienten styrs så att\r\npatienten passar in. Med detta avser jag den del i\r\nvården som inte rör frågor på det professionella\r\nplanet, något som givetvis professionen skall ha\r\nhand om.</pre><pre>Jag tror egentligen att sjukvårdsministern och jag\r\när överens om detta. Det som sjukvårdsministern\r\nutlovar är hoppfullt, nämligen att patientens\r\nställning skall stärkas i den framtida sjukvården,\r\nmen vi är ännu inte där.</pre><pre>Sedan vill jag ta fram ytterligare en speciell aspekt.\r\nSåväl den kommande parlamentariska kommittén\r\nsom skall analysera och bedöma sjukvårdens\r\nresursbehov och finansiering som den\r\nparlamentariska kommitté som skall studera den\r\nsvåra prioriteringsproblematiken skulle säkerligen\r\nvara betjänta av ett bättre underlag när det gäller\r\nicke tillgodosedda sjukvårdsbehov än vad som finns\r\ni dag. Köer är ju endast en liten del av\r\nproblematiken. De finns inom den mera tekniska\r\noch glamorösa sjukvården. Jag har länge drömt\r\nom, och hoppats på, ett kvalitetssäkringssystem av\r\nbefolkningsansvarsmodell. Där kunde man få fram\r\ndetta. Men sådant lär dröja.</pre><pre>Om allmänheten däremot får klart för sig att det\r\nfinns en instans, ett organ, dit man kan vända sig\r\nmed klagomål på bristande sjukvårdsresurser -- det\r\nkan t.ex. gälla att man skickas hem från akuten när\r\nman tycker att man borde bli inlagd, att man\r\nskickas hem för tidigt från vårdavdelningen när\r\nman inte klarar sig hemma och att man inte får gå\r\nkvar på en specialistmottagning på grund av att\r\nantalet besök måste reduceras osv -- och om man då\r\nvet att de klagomålen kan bli objektivt bedömda,\r\nså långt det går, skulle vi få ett mycket värdefullt\r\nunderlag till hur vi skall fördela sjukvårdens och\r\nsamhällets resurser.</pre><pre>Jag är medveten om att sanktionsmöjligheterna\r\nmot huvudmannen blir begränsade, men jag ser\r\nicke detta som det viktiga, utan fast mer att\r\npatienten kan få rätt och att vi får fram värdefulla\r\nfakta. Delar inte sjukvårdsministern den\r\nbedömningen?</pre><pre>Anf. 30  JOHAN BROHULT (nyd):</pre><pre></pre><pre>Fru talman! Ärade riksdagsledamöter! Det är inte\r\nså många här. Ärade åhörare! Det finns några\r\nstycken här. Jag tycker att det är en mycket viktig\r\nfråga som vi diskuterar. Det kan vara något för\r\nansvarsnämnden och för förtroendenämnden att\r\nbedöma klagomål om bristande resurser. Frågan är\r\nom vi skall ha ett nytt organ eller om man i stället\r\nskall försöka få en bättre och mer lättöverskådlig\r\nsjukvård.</pre><pre>Att patienter skickas hem för tidigt och att\r\nklagomål kommer på grund av detta, är endast\r\nsådant som kommer att belasta läkare och\r\nsköterskor som är fast i ett organisatoriskt system\r\nsom inte tillåter att man behåller patienterna på\r\nsjukhusen så länge som skulle ha varit indicerat. Jag\r\nhar diskuterat detta flera gånger här i kammaren.</pre><pre>Grundproblemet är att sjukvården är kvantitativt\r\notillräcklig. Jag vill däremot betona att den\r\nkvalitativt är mycket god och att personalen gör ett\r\nmycket bra arbete på sjukhusen. Ett annat problem\r\när att otillräckligheten är ojämnt fördelad. Det kan\r\ngälla geografiskt, och den är också ojämnt fördelad\r\ninom olika indikationsområden. Vissa\r\nindikationsområden med starka företrädare har fått\r\nmer resurser än andra. Det behövs naturligtvis en\r\nkontroll, men det är ofta fel länkar i\r\nsjukvårdssystemet som blir angripna då något äger\r\nrum som inte borde äga rum. Jag tycker att vi i\r\nstället skall se över systemet.</pre><pre>Jag anser att systemets fel är det dubbla\r\nhuvudmannaskapet där ingen känner totalansvar.\r\nDet har vi diskuterat. Landstingsmonopolet har vi\r\nockså diskuterat. Vi har också diskuterat\r\navsaknaden av den fria etableringsrätten för läkare.\r\nDen producentberoende sjukvården borde ersättas\r\nav en producentoberoende sjukvård.</pre><pre>Fru talman! Jag vill här lämna några förslag. Det är\r\nförslag som överensstämmer med\r\nregeringsförklaringen -- bara en sådan sak. Det är\r\nförslag som förbättrar sjukvården. Det är förslag\r\nsom inte kostar några pengar, utan tvärtom skapar\r\npengar. Det är förslag där åtgärderna är lätta att\r\nkontrollera när det gäller kvalitet, tillgänglighet för\r\npatienten till sjukvården och efterlevnad av\r\nbestämmelserna. Det är slutligen förslag som\r\nkommer att skapa en del arbetstillfällen för bl.a.\r\nbyggnadsarbetare. De har ju problem med\r\narbetslöshet nu.</pre><pre>Låt mig då nämna några förslag. Det första är att\r\nman skall avskaffa det dubbla huvudmannaskapet.\r\nHär är ÄDEL-reformen ett steg i rätt riktning, men\r\nden räcker inte. Om vi har en huvudman är\r\nverksamheten mycket lättare att kontrollera. Då\r\nligger ansvaret på en huvudman.</pre><pre>Jag tycker också att vi skall avskaffa\r\nlandstingsmonopolet, precis som det står i\r\nregeringsförklaringen. En etableringsfrihet för\r\nläkare gör att vi skulle kunna använda sjukhusets\r\nresurser effektivare. En del av den privatsjukvård\r\nsom bedrivs utanför sjukhusen kunde då bedrivas\r\ninom sjukhusen. Då kunde man göra operationer\r\noch ha mottagningsverksamhet där så var möjligt.\r\nDå skulle vi få mycket bättre faciliteter och man\r\nskulle utnyttja optimal teknik. Det skulle vara\r\nlättare att kontrollera, eftersom all verksamhet\r\nskulle äga rum på sjukhusen. Sjukhuset skulle tjäna\r\npengar, och dessa pengar skulle naturligtvis\r\nsolidariskt användas för att gagna produktionen,\r\ndvs. till att producera bra sjukvård.</pre><pre>Nästa förslag är att göra sjukvården\r\nproducentoberoende. Det har jag talat om förut,\r\nmen droppen får urholka stenen. Rollen som\r\nfinansiär och producent bör skiljas åt. Detta bygger\r\npå ett nationellt försäkringssystem. Då vill jag\r\nförsiktigtvis än en gång påpeka att det inte är USA\r\nsom jag tittar på, utan vi skall kanske titta på den\r\nholländska modellen. Här kommer\r\nhusläkarsystemet naturligt in. Det kommer\r\nnaturligtvis att kosta läkarresurser och därmed\r\npengar. Därför är det viktigt att vi inte genomför\r\nhusläkarsystemet förrän vi har tillräckligt med\r\ndoktorer. Jag är övertygad om att vi kan ha det\r\ninom ett par år. Kostnaderna för dessa\r\nförsäkringssystem skall naturligtvis delas\r\nsolidariskt, dvs. efter ekonomisk förmåga.\r\nPersoner som inte har någon ekonomisk förmåga\r\nalls skall ändå solidariskt omfattas av\r\nförsäkringssystemet.</pre><pre>Fru talman! Slutligen gäller det fri etablering av\r\nålderdomshem. Det har ansetts vara omoraliskt att\r\ntjäna pengar på åldringar, precis som det är\r\nomoraliskt att tjäna pengar på små barn. Men\r\nsjukvården blir faktiskt mycket billigare om man\r\navlastar den genom att ha effektiva ålderdomshem.\r\nDet handlar också om servicehus och annat. Det\r\nfinns en objektiv utredning från Institutet för hälso-\r\noch sjukvårdsekonomi, och jag har försökt att visa\r\nkurvor på detta för några månader sedan. Där visas\r\ndet klart att man tjänar minst 100 000 kr. per\r\npatient av en typisk art. Detta är kombinerat med\r\natt vården blir mycket bättre.</pre><pre>Vi skall naturligtvis också bygga ålderdomshem i\r\noffentlig regi. Då kan vi kapa en del av\r\narbetslösheten och samtidigt gagna sjukvården. Då\r\nkonkurrerar offentlig sjukvård och privata\r\nålderdomshem. Men de samarbetar också\r\nsolidariskt och kontrolleras effektivt. Samma krav\r\nskall gälla för båda.</pre><pre>Anf. 31  Statsrådet BO KÖNBERG (fp):</pre><pre></pre><pre>Fru talman! Den interpellation som nu är föremål\r\nför behandling behandlar ett speciellt problem.\r\nSkall vi ha ytterligare organ eller institutioner för\r\natt övervaka att vi har tillräckligt med resurser inom\r\nsjukvården i vårt land? Den frågan har Pontus\r\nWiklund i huvudsak uppehållit sig vid i sin\r\nkommentar till mitt svar.</pre><pre>Johan Brohult har mera gått in på en av honom, och\r\nkanske många andra, önskad reform inom\r\nsjukvårdssystemet i dess helhet syftande till att\r\nresurserna skulle kunna användas på ett bättre sätt,\r\nom jag tolkade honom rätt.</pre><pre>Låt mig till en början slå fast att hela ramen för vår\r\ndiskussion är den generella välfärdspolitiken. Jag\r\nnoterar med tillfredsställelse att Johan Brohult\r\nansluter sig till den genom att förespråka en\r\nfinansiering som i huvudsak är likartad med den vi\r\nhar i dag, dvs. att finansieringen är obligatorisk och\r\natt den tas ut efter ekonomisk bärkraft. Sedan kan\r\nvi organisera denna finansiering på olika sätt,\r\nantingen som landstingsskatt, kommunalskatt, en\r\nobligatorisk sjukförsäkringsavgift etc. Det viktiga\r\när inte namnet på det hela, utan de grundläggande\r\nprinciperna bakom.</pre><pre>Inom ramen för denna generella välfärdspolitik har\r\nvi i vårt land valt en decentraliserad modell när det\r\ngäller ansvaret för sjukvården. Det har förlagts ut\r\ntill de olika regionerna via de svenska landstingen\r\noch de landstingsfria kommunerna. Det går förstås\r\natt välja andra modeller. I Storbritannien har man\r\nhaft ett sjukvårdsförsäkringssystem liknande vårt\r\nmed mycket av produktionen i offentlig regi, men\r\nman har också koncentrerat beslutskapaciteten till\r\nhuvudstaden i stället för att sprida den ut över\r\nlandet.</pre><pre>Min grundläggande uppfattning är att man\r\nnaturligtvis skall ha statlig tillsyn när det gäller\r\nkontrollen av systemet. Jag har nämnt det i mitt\r\nsvar. Socialstyrelsen skall ägna sig åt den typen av\r\nuppgifter. Vi har byggt ut den på senare år med de\r\nregionala enheterna. Dessa har nog större\r\nmöjlighet att hålla reda på vad som händer och sker\r\ni landet än om vi koncentrerar det till Östermalm i\r\nStockholm. Socialstyrelsen har ju mer gått in för\r\ndet man kallar aktiv uppföljning i olika\r\nsammanhang. Jag tror Pontus Wiklund nämnde det\r\nockså.</pre><pre>Dessutom finns det ett antal andra organ som jag\r\nhar nämnt i mitt svar. Frågan är egentligen om vi\r\nförutom dessa och förutom den demokratiska\r\ndebatten och de allmänna valen, där medborgarna\r\nkan ta ställning till om man har gjort rätt eller fel i\r\nde olika landstingen, skall ha ett extra organ som\r\nskall bedöma om det finns tillräckligt med resurser\r\ni de konkreta fallen. Enligt min mening bör man\r\ninte ha det. Där skiljer Pontus Wiklund och jag oss\r\nåt.</pre><pre>Jag tycker att man bör bygga vidare på de organ\r\nsom finns och att vi svårligen, skulle jag vilja säga,\r\nskulle kunna ha ett nationellt organ som gick in och\r\nsade att resurserna inom den och den specialiteten\r\när alldeles för små, utöver det som socialstyrelsen\r\nförstås gör i de konkreta fallen. Socialstyrelsen kan\r\nju inom ramen för sin arbetsuppgift konstatera att\r\notillräckliga resurser -- eller vad det nu är -- gör att\r\nen verksamhet sköts för dåligt. Detta leder nästan\r\nalltid till rättelse i det konkreta fallet.</pre><pre>Om jag så använder den resterande delen av mitt\r\nutrymme till att kommentera Johan Brohults\r\nsynpunkter, även om de ligger något vid sidan av\r\ninterpellationen, vill jag säga att vi under\r\nkommande år säkert kommer att diskutera frågan\r\nom det dubbla huvudmannaskapet. Jag vill bara\r\npeka på att om man gör som Johan Brohult säger\r\noch som jag tror att hans parti föreslår, så innebär\r\ndet förstås att sjukhus av typen Södersjukhuset\r\neller Karolinska sjukhuset eller sjukhuset i\r\nEskilstuna kommer att få drivas inte av en kommun\r\nutan sannolikt av ett antal kommuner i någon form\r\nav kommunalförbund.</pre><pre>Så avskaffande av det man kallar det dubbla\r\nhuvudmannaskapet inom sjukvården leder\r\nsannolikt till att vi får, som i vårt östra grannland,\r\nen stor mängd kommunalförbund som bedriver\r\nverksamheter som är för stora för att kunna\r\nhandhas av en enstaka kommun. Självfallet kan de\r\nallra största kommunerna i landet -- Stockholm,\r\nGöteborg och Malmö -- driva akutsjukhus, men det\r\när nog inte så väldigt många fler som ensamma kan\r\ngöra det.</pre><pre>Det man bör diskutera är förstås om detta leder till\r\nett bättre resultat för patienterna, till bättre insyn\r\nför medborgarna, till större möjlighet att utkräva\r\nansvar etc. De frågorna har jag tidigare, innan jag\r\nfick mitt nuvarande uppdrag, kommenterat i olika\r\nsammanhang och är givetvis fullt beredd att\r\nfortsätta att diskutera dem.</pre><pre>På flera punkter är vi överens, t.ex. om önskemålet\r\natt få etableringsfrihet. Regeringen arbetar på\r\ndetta. Som alla vet arbetar vi också på att försöka\r\ninföra ett husläkarsystem, m.m. Parallellt med att\r\ndet naturligtvis skall finnas en god tillsyn,\r\nmöjligheter att klaga, en bra patientförsäkring etc.\r\nskall det genomföras en mängd reformer inom\r\nsjukvården, men dem har jag presenterat i olika\r\nandra sammanhang.</pre><pre>Anf. 32  PONTUS WIKLUND (kds):</pre><pre></pre><pre>Fru talman! Låt mig först säga till Johan Brohult att\r\nvisst ligger det mycket i vad han säger om att\r\navskaffa dubbla huvudmannaskap osv. Men vi är\r\ninte framme där än. Det är bra direktiv, tycker jag,\r\nsom har givits till den utredning vi tidigare har talat\r\nom. Men även när vi har uppnått många av de saker\r\nsom Johan Brohult tagit upp kommer vi att behöva\r\ninstrument för att anpassa sjukvårdsapparaten till\r\nkundernas önskemål och behov. Jag tror att det jag\r\nföreslår är ett viktigt sådant instrument, om det\r\nanvänds på rätt sätt.</pre><pre>Jag konstaterar att sjukvårdsministern gav en liten\r\nöppning, när han sade att vi skall bygga vidare på\r\nde kontrollorgan som vi redan har, och då vill jag\r\nutveckla mina tankar ytterligare här.</pre><pre>Riksförsäkringsverket har i sitt remissyttrande över\r\ntillsynsutredningens betänkande betonat hur viktig\r\ntillsynsverksamheten inom sjukvården är och\r\nframför allt kommer att bli -- och måste bli.\r\nTillsynen måste utvidgas och förstärkas, framför\r\nallt verksamhetstillsynen som inte alls är utvecklad\r\noch aldrig har varit det.</pre><pre>Eftersom det är ett starkt samband mellan\r\nverksamhetens och individernas problem, tycker\r\nriksförsäkringsverket att tillsynen skall samordnas.\r\nMan yrkar också på att det bör finnas en\r\nsanktionsmöjlighet mot producenter av sjukvård.</pre><pre>Socialstyrelsen har i sitt remissyttrande över samma\r\nutredning anfört i stort sett samma synpunkter.\r\nSocialstyrelsen berättar att man i sin tillsynsroll\r\nalltmer ägnar uppmärksamhet åt grundläggande\r\norsaker till missförhållanden, med andra ord\r\nsystemfel.</pre><pre>Även socialstyrelsen efterlyser möjligheten att\r\nsätta större press på ansvariga beslutsfattare, och\r\nman vill i framtiden jämställa sig med\r\narbetarskyddsstyrelsen och yrkesinspektionen och\r\nalltså kunna förelägga vite.</pre><pre>Jag tar upp det här som tecken på att det hos\r\nsocialstyrelsen kan finnas en beredskap att utvidga\r\nsitt tillsynsansvar. Varför inte ålägga socialstyrelsen\r\natt ta upp enskilda personers klagomål på utebliven\r\nvård eller vård på för låg nivå, på grund av\r\nbristande resurser, då någon sjukvårdsanställd inte\r\nkan göras ansvarig, och objektivt bedöma och\r\nregistrera och redovisa detta och kanske också få\r\nsanktionsmöjlighet?</pre><pre>Det här skulle kunna användas som ett av flera\r\nunderlag -- men ett viktigt underlag -- för\r\norganisation och resursfördelning i framtiden.\r\nDelar inte sjukvårdsministern den uppfattningen?</pre><pre>Anf. 33  JOHAN BROHULT (nyd):</pre><pre></pre><pre>Fru talman! Jag vill bara framhålla att min\r\nönskelista, som delvis överensstämmer med många\r\nav de uppfattningar som framförts här, faktiskt\r\ninnehåller sådant som gör det lättare att utöva\r\nkontroll.</pre><pre>Här är det då fråga om hur pass snabbt det går. Om\r\nett allmänt sjukförsäkringssystem införs, kommer\r\nkontrollorganisationen att ligga inbyggd i detta,\r\nprecis som i alla försäkringssystem. Men om det\r\ndröjer väldigt lång tid, håller jag med Pontus\r\nWiklund om att då kanske det behövs ett extra\r\nkontrollsystem.</pre><pre>Då är det väldigt viktigt, som Pontus Wiklund\r\nframhåller, att sjukvårdspersonalen inte skall hållas\r\nansvarig för att man inte behåller patienterna på\r\nakutsjukhusen, för då hamnar sjukhuspersonalen i\r\nkläm mellan olika uppfattningar från\r\netablissemangets sida. Jag måste ta bestämt\r\navstånd ifrån att ett nytt kontrollsystem skulle få\r\nden funktionen.</pre><pre>Jag tycker att socialstyrelsen som kontrollorgan är\r\nalldeles utmärkt, och om vi kan få de åtgärder som\r\njag har talat om implementerade ganska snabbt,\r\ntycker jag att under en övergångstid skulle den\r\nkontrollfunktion som socialstyrelsen har kunna\r\nräcka till.</pre><pre>Anf. 34  MARGIT GENNSER (m):</pre><pre></pre><pre>Fru talman! Det har varit intressant att höra den\r\nhär diskussionen. Tillsammans med\r\nsocialförsäkringsutskottets ordförande Gullan\r\nLindblad har jag ett förflutet när det gäller\r\nförtroendenämnderna. Vi ville avskaffa dem. Vi\r\nansåg att kontrollinstrument där det egentligen inte\r\nfinns sanktionsmöjligheter -- och när det redan\r\nfinns andra kontrollsystem -- inte är särskilt\r\nlyckade.</pre><pre>Sedan låg det en mycket större sak under vårt\r\nställningstagande också, och det är precis den som\r\nJohan Brohult har berört här. Man måste göra om\r\nsystemet så att det blir mer självkontrollerande,\r\noch då behövs inte någon sorts administrativa\r\n''konfliktutjämnare'', när resurserna inte är\r\ntillräckliga.</pre><pre>Jag tror att information skall föras upp till\r\nbeslutsfattarna på ett annat sätt. Kan vi se till att\r\nde som verkligen är verksamma i vården också blir\r\nbeslutsfattare på ett mera aktivt sätt, tror jag att de\r\nbrister som Pontus Wiklund talade om skulle\r\nförsvinna.</pre><pre>Så jag skulle vilja säga att jag tycker att det är\r\nolyckligt att regeringen lägger fram förslag om att\r\npermanenta förtroendenämnderna nu, samtidigt\r\nsom vi håller på att utreda de verkligt stora\r\nproblemen inom sjukvården. Det är tyvärr så att\r\nhar man inrättat ett organ, kommer det sedan att\r\nfinnas väldigt många som försvarar det, även om\r\ndet sannolikt blir ganska onödigt.</pre><pre>Sedan finns det en aspekt till som jag skulle vilja ta\r\nupp, och det är vårt närmande till EG. Det kommer\r\natt betyda väldigt mycket på rättssidan. Vi kommer\r\nsannolikt att få en litet annan inställning till\r\nskadestånd och skadeståndsrätt i Sverige än vi har\r\nnu. Inte så att jag tror att vi får den sjukliga\r\nkonstruktion som man har i USA, men vi kommer\r\nsannolikt att närma oss vad man har på kontinenten\r\noch i Storbritannien.</pre><pre>Det påverkar också kontrollsystemet men på ett\r\nannat sätt och i en annan dimension. Därför hade\r\njag velat att vi skulle ta det här litet lugnt och se till\r\natt göra det stora arbetet först. Sedan kunde vi\r\nklara av de små detaljerna.</pre><pre>Anf. 35  Statsrådet BO KÖNBERG (fp):</pre><pre></pre><pre>Fru talman! Låt mig börja med det som sades sist.\r\nRegeringen har gjort bedömningen att det inte är\r\nrimligt att år efter år, som har skett under hela 1980-\r\ntalet, ha förtroendenämnderna som ett slags\r\nförsöksverksamhet. Dessutom har tillkommit\r\nnödvändigheten av att lagreglera förhållandet vad\r\ngäller motsvarande möjligheter inom kommunerna\r\ni samband med ÄDEL-reformen vid årsskiftet. Ett\r\nförslag har utarbetats, och jag räknar med att det\r\nkommer att läggas på riksdagens bord nästa\r\ntorsdag. Det behandlades av regeringen\r\nhäromdagen.</pre><pre>Frågan är vilka organ man skall ha. Man kan\r\ndiskutera det. Jag har för min del gjort\r\nbedömningen att det är värdefullt för svensk\r\nsjukvård att vi har en statlig tillsynsmyndighet, att\r\nman inrättar regionala enheter och att det finns en\r\nhälso- och sjukvårdens ansvarsnämnd för de fall\r\ndär det förekommit något klandervärt, oavsett om\r\ndet är av oaktsamhet eller uppsåtligt. Det gäller\r\nockså den patientförsäkring som vi har haft sedan\r\nmitten av 1970-talet, som gör det möjligt att få\r\nersättning i de många fall där personer lidit skada\r\noch det inte varit fråga om något uppsåt eller grov\r\noaktsamhet. Till detta kommer det som jag har\r\nnämnt några gånger, nämligen den allmänna\r\ndemokratiska debatten, möjligheten för partierna\r\natt vid allmänna val framföra uppfattningar om hur\r\nmycket man skall satsa på sjukvården och var man\r\nskall göra det. Medborgarna har möjligheten att\r\nrösta på de partier de tycker har de bästa förslagen.\r\nTill detta lägger vi nu på senare år glädjande nog en\r\nalltmer ökande valfrihet för den enskilde patienten,\r\nstörre möjligheter att välja verksamheter man\r\ntycker är bra och att välja bort verksamheter man\r\ntycker är mindre bra.</pre><pre>Jag skall inte i dag ta upp den diskussion som\r\nMargit Gennser antydde om skadeståndsrätten i\r\nframtiden. Under alla förhållanden delar jag\r\nhennes uppfattning på en punkt, nämligen att det\r\nvore olyckligt om vi i Sverige gick mot en situation\r\nsom den Förenta staterna befinner sig i för\r\nnärvarande när det gäller skadeståndsrätten. Där\r\nägnas mycket stora resurser åt tvister om huruvida\r\nskadestånd skall utdömas eller inte. En hel del\r\npengar som skulle kunna användas inom\r\nsjukvården används i stället till advokatarvoden vid\r\nkonflikter.</pre><pre>Johan Brohult menar, om jag förstår honom rätt,\r\natt man med ett försäkringssystem automatiskt\r\nskulle lösa alla kontrollproblem. Det tror jag inte\r\när fallet. Alla verksamheter av detta slag, oavsett\r\nom de organiseras som försäkringssystem eller\r\nfinansieras via kommuner och landsting, kommer\r\natt kräva någon form av kontroll. De många\r\nskandalerna i exempelvis Förenta staterna inom\r\nreell vårdverksamhet visar att det inte är någon\r\nautomatik i detta. Nu senast har vi fått rapporter\r\nfrån psykiatriska hem i bl.a. Texas. De exemplen\r\nvisar att det inte är någon automatik i detta, att ett\r\nförsäkringssystem skulle leda till kontroll, medan\r\nett system av den svenska typen inte skulle kunna\r\nklara av detta.</pre><pre>Johan Brohult snuddar också vid en annan fråga\r\nsom ofta har varit uppe i samhällsdebatten, inte\r\nminst hos personalen inom sjukvården. Det gäller\r\nuppfattningen att sjukvårdspersonalen inte alltid\r\nskulle vara ansvarig för om patienter skickas hem\r\neller hur verksamheten bedrivs. Under mina år som\r\nlandstingspolitiker har jag mött den uppfattningen\r\ni diskussioner med personalen. Man har gärna velat\r\natt det skulle vara på det viset. Jag tror inte att man\r\nkan vidhålla en sådan uppfattning någon längre\r\nstund. Personalen har inflytande över mycket av\r\nden verksamhet som bedrivs, inte minst den\r\npersonalgrupp som Johan Brohult själv har\r\nanknytning till, nämligen den svenska läkarkåren.\r\nDet finns få i Sverige som har så stort inflytande\r\növer hur arbetet läggs upp över huvud taget som de\r\nsom är verksamma som t.ex. klinikchefer. De stora\r\nresurser som satsas på svensk sjukvård kan\r\nanvändas på olika sätt. Såväl politiker som andra\r\nhar inflytande över detta.</pre><pre>Till sist vill jag säga till Pontus Wiklund att vi är\r\növerens om att tillsynsverksamheten kommer att\r\nbehöva byggas ut. Regeringen skall på grundval av\r\nden remissomgång som har varit ta ställning till på\r\nvilket sätt detta skall ske. Jag tror också att det\r\nförhållandet att vi glädjande nog kommer att få fler\r\nproducenter inom vårdområdet under 1990-talet i\r\nvissa avseenden kan öka behovet av tillsyn. Det\r\nskall vi försöka tillgodose på olika sätt. Men i den\r\nhuvudfråga som Pontus Wiklund har väckt i\r\ninterpellationen har jag en avvikande mening,\r\nnämligen när det gäller om man skulle ha ett\r\nsärskilt statligt organ som i konkreta enskilda fall\r\nbedömde om resurserna skulle vara större eller\r\nmindre.</pre><pre>Anf. 36  PONTUS WIKLUND (kds):</pre><pre></pre><pre>Fru talman! Jag delar i viss mån Margit Gennsers\r\ninställning till förtroendenämnderna. Den\r\nuppfattningen har jag haft i alla år -- jag har också\r\nvarit tveksam. Jag har i många år suttit med i en\r\nstyrelse som fick yttra sig över\r\nförtroendenämnderna, och vi hade långa\r\ndiskussioner. Jag vet också att de kom till på förslag\r\nav socialstyrelsen och hälso- och sjukvårdens\r\nansvarsnämnd förslag. Dessa organ hade så många\r\närenden som de tyckte att de inte var kompetenta\r\natt sköta. De ärendena skulle då hänföras till\r\nförtroendenämnderna.</pre><pre>Jag tror att förtroendenämnderna nu har fått en roll\r\nsom är värdefull. Vissa av klagomålen beror\r\nonekligen på bristande information eller\r\nsvårigheter med kontakt. Där kan de fullgöra en\r\nbra uppgift. Dessutom har förtroendenämnderna\r\nnu fått större områden att bevaka, nya uppgifter.\r\nDet gör att det kan vara rimligt att de finns kvar.</pre><pre>Beträffande kontrollorgan i övrigt inom sjukvården\r\när jag också nöjd med det som finns och görs.\r\nDessutom har vi den fördelen att vi i svensk\r\nsjukvård, inne i sjukvårdsapparaten, av tradition\r\nhar haft mycket höga ambitioner. Det har gjort att\r\nproblemen har varit relativt små, jämfört med i\r\nmånga andra länder.</pre><pre>Precis som sjukvårdsministern säger, tror jag också\r\natt framtidens sjukvård kommer att kräva mer av\r\nkontroll, inte minst sjukvård av den modell som\r\nJohan Brohult skisserade, om det nu skulle bli en\r\nsådan modell. Det kommer att krävas utvidgade\r\nkontrollfunktioner och även möjligheter att sätta in\r\nsanktioner mot den som inte följer intentionerna i\r\nvåra lagar och politiska beslut, inte bara inom den\r\nmedicinska delen.</pre><pre>Jag ser hoppfullt på att vi skall bygga ut detta. Vi\r\nskall inte göra byråkrati av det. Jag tycker att det är\r\nviktigt att peka på den lucka som finns i dag. Vi\r\nskulle alla ha glädje av om vi täppte till den. Det\r\nbehövs inte ett nytt organ. Det är vad jag har pekat\r\npå. Vi skulle kunna utvidga socialstyrelsens ansvar\r\ni detta läge. Det vore det enklaste. Jag har förhört\r\nmig om de möjligheterna, och det finns positiva\r\nröster för detta. Vi skall inte ha ny byråkrati, utan\r\nett utvidgat ansvar för socialstyrelsen.</pre><pre>I går fick vi höra att långtidsutredningen anser att\r\nvården och omsorgen kan och bör öka i omfattning,\r\nmen att man då förordar kompletterande\r\nfinansieringsvägar. Om vi får större resurser\r\nkommer de problem som jag har tagit upp att\r\nminska.</pre><pre>Jag har tidigare nämnt hur tacksam jag är för att vi\r\ni den utredning som nu kommer i gång skall finna\r\nvägar att stärka patientens ställning. Det kommer\r\natt minska problemen. Men det är synd att vi inte\r\nanvänder det instrument jag pekar på. Vi får då ett\r\nvärdefullt tillskott till det i själva verket svaga\r\nplaneringsunderlag man måste arbeta med när man\r\ndrar upp riktlinjer för framtidens sjukvård.</pre><pre>Fru talman! Låt mig säga att detta betyder mycket\r\nför de svagaste patienterna, de med svag autonomi\r\nsom har sjukdomar i den grå skalan.</pre><pre>Anf. 37  MARGIT GENNSER (m):</pre><pre></pre><pre>Fru talman! Det var intressant att höra vad Pontus\r\nWiklund sade. Förtroendenämnderna kom\r\negentligen som ett svar på vissa symtom på problem\r\ninom sjukvården. Det har varit fråga om en\r\nsymtombehandling. Man har inte gått in på\r\norsakerna. Det är också vad Johan Brohult har\r\nframhållit här.</pre><pre>Om vi hade kunnat börja om från början hade jag\r\nhellre sett att ansvaret vidgats för socialstyrelsen\r\noch särskilt den regionala organisationen och att vi\r\ngjort de stora systemförändringarna. Sedan måste\r\nman ha någon form av kontrollorgan. Då hade man\r\nkunnat se efter hur det skulle struktureras i det nya\r\nsystemet. Nu får man en ny utväxt, som har en\r\nkonstig roll. Det kommer att leda till problem i\r\nframtiden. Det var det jag påpekade. De\r\nproblemen var kanske i och för sig redan skapade\r\nnär man inledde försöksverksamheten. Jag har\r\nalltid tyckt att det har varit fel att ha\r\nförsöksverksamhet med organisatoriska lösningar.\r\nDet är möjligt att det här finns juridiska aspekter\r\nsom man måste ta hänsyn till. Jag beklagar det i så\r\nfall.</pre><pre>Jag brukar alltid tala historia, gå tillbaka till hur\r\nsystem kommer till. Man skall komma ihåg att\r\nUSA:s försäkringssystem på vårdområdet bildades\r\npå grund av ett misstag. Man fick stora problem,\r\negentligen beroende på att man hade lönekontroll.\r\nFörsäkringar innebar det enklaste sättet för\r\nföretagen att fuska. De gav folk sjukförsäkringar.\r\nMan fick ett försäkringssystem som blev litet\r\nfelaktigt.</pre><pre>Detta späddes på av den federala makten, som gav\r\nBlue Shield- och Blue Cross-systemen monopol.</pre><pre>Låt oss alltså inte dra några generella slutsatser\r\nbeträffande försäkringssystem på grundval av att\r\nman har gjort vissa historiska misstag i USA.</pre><pre>Anf. 38  JOHAN BROHULT (nyd):</pre><pre></pre><pre>Fru talman! Också jag vill kommentera dessa\r\nförsäkringssystem och framhålla att jag inte anser\r\natt försäkringssystemen är självkontrollerande.\r\nVad jag har sagt är att jag till skillnad från Pontus\r\nWiklund tror att de är lättare att kontrollera än den\r\ngängse sjukvården. Det beror på att dessa\r\nförsäkringssystem skall bygga på en\r\nproducentoberoende sjukvård, där rollerna som\r\nproducent och finansiär skiljs åt. Därför får\r\npatienten i dessa system en starkare ställning.</pre><pre>USA nämndes igen, och jag vill än en gång\r\nframhålla att jag bestämt tar avstånd från den typ\r\nav försäkringssystem som där finns. Beträffande\r\nUSA kan jag berätta det senaste, en skräckhistoria\r\nom en läkare som blivit anmäld många gånger, till\r\nen kostnad av några miljoner dollar varje gång.\r\nHan felbehandlade då sig själv och anmälde sig\r\nsjälv med krav på några miljoner dollar för att han\r\nhade blivit felbehandlad. Han fick rätt och han fick\r\nnågra miljoner dollar.</pre><pre>Sådant skall vi inte ha hit. Tro inte att jag står för\r\ndetta!</pre><pre>Vidare menade Bo Könberg att jag kanske pratade\r\ni egen sak när jag tyckte att läkarna blir för mycket\r\nkontrollerade. Jag vill med anledning av det säga\r\natt vi läkare naturligtvis skall kontrolleras, men att\r\njag känner att vi ibland är litet orättvist utsatta i ett\r\nsystem där vi skulle vilja ta hand om patienten på\r\nett bättre sätt än vad vi har möjlighet till.</pre><pre>Jag har i min hand ett papper med en skiss av en\r\nkurva, vilket jag inte kan visa för kammaren men\r\nsom de som är nära talarstolen kan se. På skissen\r\nanges dels ett antal patienter som skall skickas hem,\r\ndels ett antal patienter som definitivt skall läggas in.\r\nDessutom finns där en gråzon bestående av\r\npatienter som kunde skickas hem, men som också\r\nkunde läggas in.</pre><pre>Många som befinner sig i gråzonen kan säga sig att\r\nde naturligtvis borde ha blivit inlagda. Mot detta\r\nkan sägas att det inte finns möjlighet att lägga in alla\r\npatienter i gråzonen -- det är kanske 100 personer.\r\nMen i det enstaka fallet kan det inte bevisas att det\r\ninte fanns en plats på sjukhuset för just den aktuella\r\npatienten. Då kan jag utpekas, och det tycker jag\r\när orättvist.</pre><pre>Jag vill gärna bli kontrollerad, men jag vill bli\r\nkontrollerad på ett sjyst sätt.</pre><pre>Jag tackar Margit Gennser för att hon säger att jag\r\nhar framhållit att det här gäller en symtomatisk\r\nföreteelse. Det är fråga om symtomen, men vi skall\r\nangripa orsaken. Sjukvården är bra, men i vissa fall\r\när den kvantitativt otillräcklig, och låt oss då arbeta\r\nmed den frågan.</pre><pre>Talmannen anmälde att Pontus Wiklund anhållit att\r\ntill protokollet få antecknat att han inte ägde rätt till\r\nytterligare inlägg.</pre><pre>Anf. 39  Statsrådet BO KÖNBERG (fp):</pre><pre></pre><pre>Fru talman! Med anledning av Johan Brohults\r\nförevisning av en skiss i A 4-format för oss som\r\nnärmast är inblandade i debatten kom jag att tänka\r\npå Hasse Alfredsons klassiska sketch om ringaren,\r\ndär de som var närmast intresserade av frågan\r\nkunde samlas i predikstolen. I dag underlättades\r\nförevisningen av att vi inte är så många.</pre><pre>Jag kommenterade inte Johan Brohult för att han\r\ntalade i egen sak utan mera på temat att det enligt\r\nmin mening blir en litet steril debatt inom svensk\r\nsjukvård, om man mellan dem som fattar beslut om\r\nden totala resursfördelningen, politikerna, och\r\npersonalen får ett ställningskrig, där den ena påstår\r\natt den andre har fel. Det var det som jag menade\r\nmed mitt föregående inlägg på denna punkt.</pre><pre>Jag har inte heller hävdat att vare sig Johan Brohult\r\neller Margit Gennser skulle vara anhängare av det\r\namerikanska systemet. Jag vet sedan tidigare att\r\nMargit Gennser inte är det, och Johan Brohult har\r\nförsäkrat att han är för en politik som innebär att\r\nvi skall fortsätta att ha ett obligatoriskt system för\r\nsjukvård i Sverige och att avgifterna inte skall tas ut\r\nefter inkomst utan efter risk. Jag tror honom när\r\nhan säger detta.</pre><pre>Jag nämnde det amerikanska exemplet för att\r\nbevisa bara en enda sak, nämligen att det inte är\r\ngivet att försäkringssystem leder till en bra kontroll.</pre><pre>Margit Gennser framhöll att man inte skulle dra\r\nnågra generella slutsatser från det amerikanska\r\nexemplet. Hon karakteriserade det som har hänt i\r\nUSA som ett historiskt misstag, och det är lätt att\r\nhålla med om det. Det har också lett till att man har\r\nkvar ett system som inte är obligatoriskt.</pre><pre>Förenta Staterna är det enda industrialiserade land\r\nsom inte har valt en obligatorisk modell. Man kan\r\nav detta dra några slutsatser. Man kan för det första\r\ngöra den självklara iakttagelsen att inte alla är med\r\ni systemet. Många tiotals miljoner hamnar utanför\r\nsjukförsäkringssystemet. För det andra tycks ett\r\nfrivilligt sjukförsäkringssystem inte vara en garanti\r\nför låga kostnader, eftersom Förenta Staterna är\r\ndet land i världen som lägger ned den största\r\nandelen av sina gemensamma resurser på\r\nsjukvården.</pre><pre>Däremot vill jag inte från detta exempel dra\r\nslutsatser om försäkringssystem som är\r\nobligatoriska. Den diskussionen får vi föra på en\r\nhelt annan och riktigare bas.</pre><pre>Fru talman! Eftersom jag har möjlighet att avsluta\r\ndiskussionen vill jag notera att jag tycker att det var\r\nbra att den togs upp. Det är en viktig fråga som har\r\nställts av Pontus Wiklund, nämligen hur vi ser till\r\natt det finns hyggligt med resurser i svensk sjukvård\r\noch att pengarna används på ett bra sätt. Jag har\r\ndock haft en från Pontus Wiklund avvikande\r\nmening vad gäller metoderna för att komma dit.\r\nDebatten om att dela ut långtgående befogenheter\r\ntill något statligt organ för att gå in i konkreta fall\r\noch tala om att resurserna inte räcker får vi kanske\r\nanledning att fortsätta.</pre><pre>Överläggningen var härmed avslutad.</pre><pre></pre><pre>7 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1991/92:112 och 114 till skatteutskottet</pre><pre>1991/92:160 till bostadsutskottet</pre><pre>Motionerna</pre><pre>1991/92:Sf26--Sf30 till socialförsäkringsutskottet</pre><pre>1991/92:A13--A15 till arbetsmarknadsutskottet</pre><pre>8 § Bordläggning</pre><pre>Anmäldes och bordlades</pre><pre>Proposition</pre><pre>1991/92:126 Ändrade tillståndsregler för\r\npersonaladministrativa personregister</pre><pre>Konstitutionsutskottets betänkande</pre><pre>1991/92:KU28 Kungl. hov- och slottsstaterna</pre><pre>Skatteutskottets betänkande</pre><pre>1991/92:SkU23 Ändringar i 19 §\r\nkommunalskattelagen</pre><pre>Justitieutskottets betänkanden</pre><pre>1991/92:JuU7 Sexuella övergrepp mot barn, m.m.</pre><pre>1991/92:JuU13 Anslag till justitiedepartementet\r\nm.m.</pre><pre>1991/92:JuU14 Anslag till justitiekanslern</pre><pre>1991/92:JuU15 Anslag till Svensk\r\nförfattningssamling m.m.</pre><pre>1991/92:JuU16 Anslag till åklagarväsendet</pre><pre>Lagutskottets betänkanden</pre><pre>1991/92:LU20 Anslag till patentverket m.m</pre><pre>1991/92:LU21 Anslag till\r\nkronofogdemyndigheterna</pre><pre>1991/92:LU22 Anslag till bokföringsnämnden,\r\nm.m.</pre><pre>1991/92:LU23 Ekonomiska föreningar, m.m.</pre><pre>Utrikesutskottets betänkanden</pre><pre>1991/92:UU9 Verksamheten inom Europarådet</pre><pre>1991/92:UU10 Nordiskt samarbete</pre><pre>1991/92:UU14 Vissa anslag m.m. inom\r\nutrikesdepartementets område</pre><pre>Socialutskottets betänkande</pre><pre>1991/92:SoU14 Kompensation till ensamföräldrar\r\nmed anledning av slopad skattereduktion</pre><pre>p4p &gt; </pre><pre>Trafikutskottets betänkande</pre><pre>1991/92:TU12 Köp av persontrafik</pre><pre>Näringsutskottets betänkanden</pre><pre>1991/92:NU17 Statliga företag</pre><pre>1991/92:NU18 Mineralförsörjning</pre><pre>Arbetsmarknadsutskottets betänkande</pre><pre>1991/92:AU10 Uppsägning av ILO-konvention nr\r\n96 angående avgiftskrävande\r\narbetsförmedlingsbyråer</pre><pre>9 § Anmälan om interpellationer</pre><pre>y2 &gt; y3 &gt; </pre><pre>Anmäldes att följande interpellationer framställts</pre><pre>den 19 mars</pre><pre>1991/92:145 av Gudrun Schyman (v) till\r\nsocialministern om de hemlösas situation:</pre><pre>''Det finns mer än 5 000 hemlösa i Stockholm i dag.\r\n1 100 av dem är kvinnor och över 500 är uteliggare.\r\nHjälp oss att ge dem en tallrik soppa, en smörgås\r\noch någonstans att sova.''</pre><pre>Denna uppmaning riktar Stadsmissionen till\r\nallmänheten genom annonser i dagspressen.\r\nVälfärdssystemet håller på att braka ihop och\r\n''soppköks''-filosofin kommer åter till heders, i\r\nvälfärdslandet Sverige, år 1992, med en borgerlig\r\nregering som satt upp ''valfrihetsrevolution'' på den\r\npolitiska dagordningen! För mig är det en skam att\r\ninte alla människor kan garanteras tak över\r\nhuvudet och mat för dagen utan måste vara\r\nberoende av allmänhetens allmosor.</pre><pre>De hemlösas situation har uppmärksammats av\r\nriksdagens socialutskott under många år, genom\r\nenskilda motioner från olika partier och i\r\nskrivningar riktade till regeringen i olika\r\nbetänkanden.</pre><pre>I betänkandet 1989/90:SoU14 kan man läsa ''-- -- --\r\nUtskottet anförde bl.a. att det delade\r\nmotionärernas uppfattning om att det är ovärdigt\r\nett välfärdssamhälle att människor står helt utan\r\nbostad och att det också strider mot syftet i vår\r\nsociallagstiftning.'' -- -- -- ''Utskottet delade\r\nmotionärernas uppfattning att det behövs ett\r\nstarkare engagemang från bostadsmarknadens\r\nparter beträffande missbrukarnas svårigheter att få\r\nen egen bostad och såg med tillfredsställelse att\r\nsocialstyrelsen avsåg att ta initiativ till\r\növerläggningar med parterna.''</pre><pre>I betänkande 1991/92:SoU2 kan man läsa:\r\n''Utskottet har vid ett flertal tillfällen uttryckt sin\r\noro över situationen med de många bostadslösa i\r\nsamhället. Det rådande förhållandet är enligt\r\nutskottets mening oacceptabelt.'' -- -- -- ''Utskottet\r\nnoterar i sammanhanget att den nya regeringen i\r\nregeringsförklaringen uttalat att bostadspolitiken\r\nskall inriktas på att alla skall ha möjlighet till en bra\r\nbostad till ett rimligt pris.''</pre><pre>Mot bakgrund av ovanstående vill jag ställa\r\nföljande frågor:</pre><pre>1.  Delar socialministern socialutskottets\r\nuppfattning att dagens situation, med ett ökat antal\r\nhemlösa, strider mot syftet i vår sociallagstiftning?</pre><pre>2.  Om svaret på frågan är ja, vad tänker då\r\nsocialministern göra för att rätta till situationen?</pre><pre>1991/92:146 av Eva Zetterberg (v) till\r\nsocialministern om narkotikamissbruket bland\r\ninvandrare:</pre><pre>I januari 1992 redovisade socialtjänsten i\r\nStockholm en pilotstudie över missbrukare som\r\nuppehöll sig kring Sergels Torg i Stockholm.\r\nStudien omfattade en grupp missbrukare som\r\nutvalts att vara så representativ som möjligt för\r\nmissbrukare som hade för vana att besöka platsen.</pre><pre>Studien visar att det finns ett relativt stort antal\r\ninvandrare som inte nås av den nuvarande\r\nnarkotikavårdens verksamhet. Inom denna grupp\r\nfinns en betydande användning av heroin, delvis i\r\nform av rökning, men i ökande grad också i form av\r\ninjicering.</pre><pre>Den som har gjort studien, Abit Dundar, anser att\r\ninvandrarnas narkotikaproblem har en grogrund\r\noch förvärras på flyktingförläggningarna.\r\nSysslolösheten och de långa väntetiderna kan antas\r\nvara en del av problembilden.</pre><pre>Jag vill med anledning av ovanstående fråga\r\nsocialministern:</pre><pre>1.  Vad avser regeringen vidta för åtgärder för att\r\nförhindra spridningen av narkotika på våra\r\nflyktingförläggningar?</pre><pre>2.  På vilket sätt avser regeringen förbättra\r\nbehandlingsmöjligheterna för invandrare med\r\nnarkotikaproblem?</pre><pre>3.  Planerar regeringen att i detta sammanhang ta\r\nnågra kontakter med invandrarorganisationerna?</pre><pre>1991/92:147 av Sten Andersson i Malmö (m) till\r\nstatsrådet Ulf Dinkelspiel om den framtida\r\nutrikeshandeln om Sverige står utanför EG:</pre><pre>-- EG klarar sig utan Sverige, men Sverige klarar\r\nsig inte utan EG!</pre><pre>Tyvärr har EG-debatten i stort handlat om\r\növerstatlighet, ministerråd och annat som för\r\nmånga medborgare ter sig både tekniskt och\r\nsvårbegripligt. De praktiska konsekvenserna för\r\nSveriges del om vi inte går med i EG har inte varit\r\nframträdande i debatten.</pre><pre>EG är en sammanslutning -- på gott och ont -- av\r\nolika länder där man givetvis i första hand kommer\r\natt se till de egna medlemmarnas intressen. Att EG\r\nskulle gynnsamt särbehandla och bibehålla\r\nfördelaktiga avtal med ett land som inte är medlem\r\när orealistiskt.</pre><pre>Svenska folkets välstånd beror till stor del på vår\r\nhandel med EG-länderna. Om vi beslutar oss för att\r\ninte bli medlemmar i EG måste vi samtidigt\r\nacceptera betydande svårigheter för exporten till\r\nEG. Den marknad vi då förlorar kommer att leda\r\ntill ett försämrat ekonomiskt och socialt välstånd\r\nför många i Sverige.</pre><pre>Hur påverkas Sveriges utrikeshandel och vilka\r\nstrategier kan utvecklas i det fall vi inte blir\r\nmedlemmar i den europeiska gemenskapen?</pre><pre>1991/92:148 av Per Stenmarck (m) till\r\njustitieministern om våldsbrottsligheten:</pre><pre>Under den senaste tiden har vi kunnat konstatera\r\natt ett antal grova brott har begåtts och att det\r\ninträffade har väckt uppmärksamhet över hela\r\nlandet. Det har rört sig om människor som har\r\nblivit hänsynslöst dödade eller utsatta för grovt\r\nvåld.</pre><pre>Vi har kunnat läsa hur de som har gjort sig skyldiga\r\ntill dessa grova brott antingen har gått helt straffria\r\neller har fått uppseendeväckande låga straff. Detta\r\nhar med rätta gjort många människor\r\nutomordentligt upprörda.</pre><pre>Kung Carl XV:s valspråk, ''land skall med lag\r\nbyggas'', måste fortfarande vara ett fundament för\r\nvår samhällsordning. För att brottslighet skall\r\nkunna bekämpas, måste lagarna vara väl\r\nförankrade i det allmänna rättsmedvetandet. Man\r\nmåste känna det stöd för den allmänna\r\nrättsordningen, som följer av att den som bryter\r\nmot lagen får ett kännbart straff.</pre><pre>Allra allvarligast är brott mot andra människors liv,\r\nhälsa och frihet. Mot dessa brott måste samhällets\r\nreaktion vara stark. Det är också mot dessa brott\r\nsom man kan finna stränga straff i 3 kap.\r\nbrottsbalken.</pre><pre>Domar, som avkunnas av svenska domstolar,\r\nförmedlar ett viktigt budskap till allmänheten. De\r\nvisar hur domstolarna tolkar och tillämpar lagen.\r\nAllmänheten får veta, genom straffets längd och\r\nrättens domskäl, hur allvarligt ett brott är.</pre><pre>Åklagare har offentligt uttalat sin irration över att\r\ndomstolarna nästan regelmässigt, när det gäller\r\ndenna typ av brott, frikänner eller utdömer straff i\r\nstraffskalans nedre skikt.</pre><pre>När en dom innebär att en våldtäkt inte ger längre\r\nstraff än två och ett halvt år om den sker relativt\r\nsnabbt, undrar många om domstolen dömt rätt eller\r\nom lagen är fel enligt det allmänna\r\nrättsmedvetandet. Den som skjuter en\r\nmedtrafikant för att denne kört om honom, döms\r\ntill ett års fängelse. En rattfyllerist som kör ihjäl tre\r\nkvinnor får sex månader.</pre><pre>Det är inte minst mot denna bakgrund som\r\nallmänhetens kraftiga reaktion skall ses. Det finns\r\nfå saker som skulle skada vårt rättssamhälle så\r\nsvårt, som om allmänheten förlorar tilltron till vårt\r\nrättssystem, att staten inte klarar att upprätthålla\r\nordningen och tryggheten och att domstolarna inte\r\nhar ambitionen att hänsynslösa våldsbrott skall\r\nrendera straff i straffskalans övre skikt.</pre><pre>Förutom allmänhetens uppfattning, måste man\r\nockså ta hänsyn till hur den dömde själv uppfattar\r\ndomen. En dom i straffskalans lägre skikt kan inte\r\ngärna uppfattas på annat sätt, än att rätten inte\r\nanser brottet särskilt allvarligt. Är detta det\r\nbudskap som samhället vill förmedla till den\r\nskyldige?</pre><pre>I vårt rättssystem är det en grundläggande tanke,\r\natt den styrande och den dömande makten skall\r\nvara skilda från varandra. Detta begränsar\r\nmöjligheterna att ''ta domstolarna i örat'', ett krav\r\nsom annars har framförts. För nu är måttet rågat!</pre><pre>Avser justitieministern föreslå straffskärpningar i\r\nbrottsbalken för att våldsbrottslingar i\r\nfortsättningen skall dömas till straff som står i rimlig\r\nproportion till de begångna brotten?</pre><pre>1991/92:149 av Kenneth Lantz (kds) till statsrådet\r\nBo Könberg om vårdsektorn:</pre><pre>I kommunallagen 9:7 kan man utläsa ''att ledningen\r\nmåste kunna värdera vad man får ut av insatta\r\nresurser, inte bara att budgeterad ram hållits''.\r\nDetta kräver en kontroll och uppföljning som\r\nskapar produktionsinsikt och i sin tur ger\r\nförutsättningar för prioriteringar mellan olika delar\r\nav produktionen.</pre><pre>Efterfrågan på sjukvård ökar samtidigt som\r\nkunskapsutvecklingen inom vårdområdet kan\r\nförväntas medföra att flera sjukdomstillstånd\r\nframgångsrikt behandlas, ofta med resurskrävande\r\nbehandlingsmetoder. Kraven på att kunna göra väl\r\nunderbyggda prioriteringar kommer framgent att\r\nbli allt större.</pre><pre>Det måste gå att värdera vad man får för pengarna,\r\ninte bara att i bästa fall konstatera att de räcker.</pre><pre>Jag vill mot denna bakgrund fråga statsrådet: Hur\r\nskall man annars kunna fördela begränsade\r\nresurser?</pre><pre>--  Hur tänker regeringen agera så att vi skulle\r\nkunna få fram mätinstrument för att utvärdera\r\nvården?</pre><pre>--  Skall primärvården i framtiden få resurserna för\r\natt sedan få möjlighet att köpa tjänster från\r\nlänssjukvård eller annan vårdgivare?</pre><pre>--  Hur kan vi öka produktionsinsikten och få en\r\nbättre uppföljning gentemot patienten?</pre><pre>1991/92:150 av Gudrun Schyman (v) till\r\nsocialministern om kvalitetskraven inom\r\nsjukvården:</pre><pre>Privata sjukhus och operationskliniker har under\r\nde senaste åren vuxit upp som svampar ur jorden.\r\nMen den privata sjukvården är ett laglöst land där\r\ndet inte finns regler -- varken för hur en privat\r\noperationsklinik skall vara utrustad eller vilka\r\ningrepp en läkare får eller inte får göra.</pre><pre>Den privata vården har vuxit ut alltför vildsint och\r\nliknar i dag rena Vilda Västern. Vi vet vilka höga\r\nkrav den offentliga vården ställer på sin\r\nverksamhet, och kraven borde vara lika höga på\r\nden privata sidan, säger en läkare inom den privata\r\nvården.</pre><pre>-- Det är ju märkligt att vi skall behöva begära\r\nkontroll, men myndigheterna och lagstiftningen har\r\ninte hängt med, de har inte förstått vad som händer\r\ninom den privata sjukvårdssektorn nu när den\r\nsläpps fri, säger en annan.</pre><pre>Grundtanken i det nya sjukvårdssystemet är att\r\npatienten skall bli konsument, men hur skall man\r\nkunna vara en tuff och bra konsument när man inte\r\nvet vad det finns att välja på och när man inte vet\r\nvad som är bra eller dåligt, eller vilka krav man kan\r\nställa? Någon varudeklarerad sjukvård finns inte i\r\ndag.</pre><pre>Patienterna måste lära sig att ställa de rätta\r\nfrågorna och de rätta kraven i förväg, innan de blir\r\nsjuka. Detta måste göras utifrån något annat än att\r\nannonserna är snygga och maten som serveras\r\nverkar god.</pre><pre>I de nya köp-säljsystem som nu raskt införs i allt fler\r\nlandsting skall privata och offentliga kliniker\r\nkonkurrera. Vårdens pengar läggs på\r\nprimärvårdsområden eller särskilda\r\nbeställarstyrelser som skall upphandla vård där de\r\nfinner det billigast och bäst. Regeringens planer på\r\nett nationellt sjukförsäkringssystem, där pengarna\r\nskall följa patienten, kan innebära en formlig\r\nexplosion för privatvården. Det kan komma att bli\r\nslagsmål mellan offentligt och privat och mellan\r\nolika kliniker om skattebetalarnas pengar.</pre><pre>Det första jag vill veta som patient är om jag har\r\nrätt till sjukvård. Sedan vill jag försäkra mig om att\r\nsjukvården är bra. För att detta skall vara möjligt är\r\ndet nödvändigt att utveckla kvalitetskontroller och\r\nmetoder för kvalitetssäkring. Detta saknas i dag.</pre><pre>Mot bakgrund av ovanstående vill jag ställa\r\nföljande frågor:</pre><pre>1.  Tänker regeringen ta några initiativ för att\r\ninföra kvalitetskontroller och kvalitetssäkring inom\r\nsjukvården?</pre><pre>2.  Tänker regeringen ta några initiativ vad gäller\r\ntillsynen av sjukvården så att patienternas\r\nrättssäkerhet och integritet skyddas i de nya ''köp-\r\noch säljsystemen''?</pre><pre>1991/92:151 av Bertil Danielsson (m) till\r\ncivilministern om regionindelningen av statliga\r\nmyndigheter:</pre><pre>Många statliga myndigheter och verk har under\r\nsenare år genomfört genomgripande\r\norganisatoriska förändringar. Inte minst gäller\r\ndetta genom att regionindelning införts.</pre><pre>Denna utveckling omfattar såväl statliga\r\nmyndigheter som affärsdrivande verk. Även andra\r\norgan genomgår en liknande omstrukturering.</pre><pre>Vägverket, televerket, banverket, skolverket,\r\nposten och SJ är på det regionala planet indelade i\r\nregioner med regionkontor. Sjukvården är indelad i\r\nsjukvårdsregioner. Till detta kan läggas att privata,\r\nnäringslivs- och fackliga organisationer också i\r\nmånga fall har genomfört regionaliseringar. Såväl\r\ndet militära försvaret som civilförsvaret är sedan\r\nlänge indelat i försvarsområden.</pre><pre>Besluten om organisationsförändringar har i vissa\r\nfall tagits av riksdagen, i andra fall av berörd\r\nmyndighet eller organisation. Länsstyrelserna har\r\nännu inte genomgått någon indelningsändring.</pre><pre>Anmärkninsvärt är att de olika organens\r\nregionindelning sällan sammanfaller geografiskt. I\r\nsydöstra Sverige har ingen av de ovan nämnda\r\norganen samma geografiska indelning på\r\nregionplanet.</pre><pre>Detta förhållande gör att samarbetet mellan olika\r\nmyndigheter försvåras. Länsstyrelserna, som har\r\natt bevaka frågor inom ett stort antal\r\nämnesområden, har svårt att på ett effektivt sätt\r\nhandlägga ärenden när de regionala organen är\r\nsplittrade i många olika regioner.\r\nHandläggningstiderna blir långa och resurser\r\nförbrukas genom att kontakter måste tas med olika\r\norgan, som har sina regionkontor i olika städer.</pre><pre>Riksdagens beslut om samordnad länsförvaltning\r\nhar redan förfelats genom att viktiga funktioner\r\nflyttats från resp. län till regionkontor i andra län.</pre><pre>I debatten om Sveriges framtida anslutning till EG\r\nframhålles ofta nödvändigheten av att större\r\nregioner än dagens län bildas. Härigenom skulle\r\nolika delar av landet bättre kunna hävda sig\r\ngentemot olika regioner inom EG.</pre><pre>Även om den statliga regionala indelningen kan ha\r\nbetydelse inför EG-inträdet får detta inte\r\növervärderas. Det är inte främst administrativa\r\ngränser som avgör vår förmåga att hävda oss i ett\r\nEG-perspektiv. Viktigare är att näringsgeografiskt\r\nlikartade områden samverkar och uppträder enat.\r\nDenna målsättning är svår att uppnå genom den\r\nredan genomförda regionaliseringen av viktiga\r\norgan.</pre><pre>Länsindelningen är för närvarande föremål för\r\nförnyad utredning och övervägande. Det hävdas att\r\nde nuvarande länen är för små och att någon form\r\nav storlän måste bildas. Detta arbete försvåras\r\ngenom den mängd regionindelningar, vilkas\r\ngränser inte sammanfaller, som redan etablerats.</pre><pre>Det är en brist och ett allvarligt hinder för en\r\nlänsindelningsreform och för effektiv samverkan\r\nmellan myndigheter och andra organ att en\r\nlångtgående och splittrad regionindelning redan\r\ngenomförts.</pre><pre>Med hänvisning till vad som ovan anförts vill jag till\r\nstatsrådet Davidson ställa följande frågor:</pre><pre>1.  Har regeringen gjort några övergripande\r\nbedömningar av de sammanlagda effekter som de\r\novan beskrivna regionindelningarna medför för\r\nsamverkan och samarbete med länsstyrelserna och\r\nandra organ?</pre><pre>2.  På vilket sätt påverkar den splittrade\r\nregionindelningen arbetet med en\r\nlänsindelningsreform?</pre><pre>3.  Avser regeringen att inför EG-anslutningen\r\nverka för att statliga myndigheter och\r\naffärsdrivande verk på regionnivå får enhetlig\r\nindelning med inriktningen att hålla samman\r\nnäringspolitiskt likartade områden?</pre><pre>1991/92:152 av Maud Björnemalm (s) till\r\nkulturministern om förvar av barn enligt\r\nutlänningslagen:</pre><pre>I den lagrådsremiss om ändring i utlänningslagen\r\nsom regeringen nyligen lämnat redogörs för en\r\nundersökning som rikspolisstyrelsen gjort.\r\nUndersökningen redovisar hur bestämmelserna om\r\nförvar av barn tillämpats före och efter den 1 juli\r\n1990. I lagrådsremissen finns ingen redogörelse för\r\nhur polisen har använt sig av möjligheten att ställa\r\nbarn under uppsikt.</pre><pre>I förarbetena till nuvarande utlänningslag (prop.\r\n1988/89:86) sägs ''att det alltid måste övervägas om\r\nsyftet med ett förvarstagande i stället kan uppnås\r\ngenom att barnet ställs under uppsikt''.</pre><pre>Socialförsäkringsutskottet skrev också i sina\r\nbetänkanden 1988/89:SfU19 och 22 ''att barn\r\nalltjämt måste kunna tas i förvar i vissa fall. Detta\r\ngällde enligt utskottets uppfattning endast i de fall\r\ndetta var oundgängligen nödvändigt och sedan det\r\nnoga övervägts om syftet med åtgärden inte kan nås\r\ngenom att barnet ställs under uppsikt.'' Utskottet\r\nvidhöll denna inställning i sitt betänkande\r\n1989/90:SfU19.</pre><pre>Min fråga till invandrarminister Birgit Friggebo är:</pre><pre>Hur har polisen använt sig av möjligheten att ställa\r\nbarn under uppsikt? Hur många barn har det gällt?\r\nHur många gånger har det skett?</pre><pre>p5p &gt; </pre><pre>den 20 mars</pre><pre>1991/92:153 av Berith Eriksson (v) till statsrådet Bo\r\nKönberg om ÄDEL-reformen:</pre><pre>Äldre människor dör i förtid för att de skrivs ut för\r\ntidigt från landstingens sjukhus. Redan sju veckor\r\nefter det att kommunerna tagit över ansvaret för\r\nvården av färdigbehandlade äldre människor från\r\nsjukhusen kan vi i tidningarna läsa sådana rubriker.</pre><pre>Nu händer det som vänsterpartiet varnade för när\r\nÄDEL-reformen genomfördes. Vi var oroliga för\r\natt den gråzon som tidigare fanns, när det gällde\r\nvem som skulle ha ansvaret för äldre\r\nfärdigbehandlade, skulle förvandlas till en än större\r\ngråzon som gällde gränsen mellan friska\r\n(färdigbehandlade) kommuninvånare och sjuka,\r\ndvs. de som skulle tas om hand av landstingen. För\r\nvänsterpartiet blev mellanformen till en mystisk\r\nhybridvård där många kunde komma i kläm. Vi\r\nbefarar att detta nu håller på att hända bara några\r\nmånader efter ÄDEL-reformens införande.\r\nKommunerna är inte förberedda och därför dåliga\r\npå att organisera och ge medicinsk vård.</pre><pre>Till detta kommer kommunernas svåra ekonomiska\r\nsituation, som regeringen nu ytterligare vill\r\nförsämra genom den kraftiga indragningen av\r\nskattemedel på sju miljarder de närmaste åren. Vår\r\nbedömning är att detta ytterligare kommer att\r\nförsvåra för kommunerna att ge en god\r\nhemsjukvård.</pre><pre>Jag vill därför fråga statsrådet följande:</pre><pre>1.  Vad kommer regeringen att göra för att gamla\r\nmänniskor inte skall dö i förtid på grund av\r\nbristerna i hemsjukvården?</pre><pre>2.  Vad kommer regeringen vidta för åtgärder för\r\natt reglera ansvaret mellan landstingen och\r\nkommunerna när det gäller äldre och\r\nhandikappades rätt till sjukvård?</pre><pre>3.  Kommer regeringen att stå fast vid beslutet om\r\natt hålla inne kommunernas skattemedel trots\r\nkommunernas stora ekonomiska problem?</pre><pre></pre><pre>10 § Anmälan om frågor</pre><pre>Anmäldes att följande frågor framställts</pre><pre>den 19 mars</pre><pre>1991/92:512 av Sten Östlund (s) till\r\narbetsmarknadsministern om\r\nanställningstryggheten på fartyg:</pre><pre>Med anledning av den promemoria om en ny\r\nsvensk sjöfartspolitik som\r\nkommunikationsdepartementet offentliggjorde\r\nden 16 mars vill jag ställa följande fråga till\r\narbetsmarknadsminister Börje Hörnlund:</pre><pre>Avser arbetsmarknadsministern att föreslå\r\nlagregler som tar bort anställningstryggheten för\r\nsjömän på svenska fartyg i särskilt register?</pre><pre>1991/92:513 av Lennart Fremling (fp) till\r\nkommunikationsministern om\r\ntrafiksäkerhetsverkets uppgifter:</pre><pre>Regeringen har utsett en ny styrelse för\r\ntrafiksäkerhetsverket (TSV), där det är en kraftig\r\növervikt för intressenter för lastbilstrafiken. Man\r\nkan befara att det blir svårt att skärpa de\r\nfordonstekniska säkerhetskraven på tunga fordon\r\noch att över huvud taget hävda allmänna säkerhets-\r\noch miljöintressen som kommer i konflikt med\r\ntransportbranschens ekonomiska intressen.</pre><pre>Jag vill därför fråga kommunikationsminister Mats\r\nOdell:</pre><pre>Vad avser regeringen att göra för att samhällets\r\nberättigade intressen verkligen skall kunna göra sig\r\ngällande inom det område som TSV har att sköta?</pre><pre>1991/92:514 av Margitta Edgren (fp) till statsrådet\r\nBeatrice Ask om skolhälsovården:</pre><pre>Flera signaler på senare tid har gjort gällande att\r\nansvaret för tillsynen över skolhälsovården verkar\r\nvara oklart fördelat mellan skolverket och\r\nsocialstyrelsen. Aktuellt just nu är att ge\r\nskolsköterskorna återkoppling med anledning av\r\nvaccinationsrapporten från våren 1991 och att\r\nplanera för 1992 års rapport.</pre><pre>Ansvarig på skolverket har, enligt uppgift, uttalat\r\natt han hoppas att tillsynsansvaret skulle utövas av\r\nsocialstyrelsen, och därmed har skolverket inte\r\nrekryterat personal för uppgiften. Socialstyrelsen\r\nanser att den inte har det operativa tillsynsansvaret\r\nför uppgiften. Skollagen anger att det ingår i\r\nskolverkets uppgifter att utöva tillsyn över\r\nskolhälsovården. Enligt min uppfattning måste\r\nskollagen följas, vilket innebär att skolverket bör\r\nutöva tillsynen.</pre><pre>Vilka initiativ ämnar skolministern ta för att\r\nklargöra ansvaret över tillsynen så att\r\nskolsköterskor känner sig ha stöd av skolverket i\r\nsitt arbete?</pre><pre>1991/92:515 av Bruno Poromaa (s) till\r\nnäringsministern om Ovako Profiler i Luleå:</pre><pre>En av SSAB:s i Luleå största avnämare av stål är\r\nOvako Profilers valsverk.</pre><pre>Som bekant så står Ovakos verksamhet i Luleå\r\ninför hotet om en snar nedläggning såvida inga\r\nåtgärder vidtas.</pre><pre>I förlängningen kommer nedläggningen att negativt\r\nockså påverka LKAB:s möjligheter att finna\r\navsättning för sina produkter i första hand från\r\ngruvan i Malmberget.</pre><pre>Mot denna bakgrund så vill jag fråga statsrådet:</pre><pre>Vilka åtgärder är statsrådet beredd att vidta för att\r\ntrygga en fortsatt produktion för LKAB om\r\nOvakos verksamhet i Luleå läggs ner?</pre><pre>1991/92:516 av Åke Selberg (s) till näringsministern\r\nom Ovako Profiler i Luleå:</pre><pre>Malm-, järn- och stålproduktion har historiskt sett\r\nvarit en av grundförutsättningarna för Norrbottens\r\nnäringsliv och utveckling.</pre><pre>Nu är denna för länet så viktiga näring hotad när\r\nOvako Profiler läggs ner. 2 000 arbetstillfällen\r\nkommer då att undandras främst Boden--Luleå-\r\nområdet.</pre><pre>Därmed drabbas också verkstadsindustrin samt en\r\nrad underleverantörer främst i form av\r\nsmåföretagare i regionen. Delar av området som\r\nberörs har ett ensidigt näringsliv med stort\r\nberoende av offentlig sektor, varför effekterna blir\r\nlångt mer kännbara, när industriproduktionen\r\ndrastiskt minskar.</pre><pre>Jag vill därför fråga statsrådet:</pre><pre>Kommer näringsministern att vidta de kraftfulla\r\nåtgärder som krävs för att verksamheten vid\r\nOvakos anläggningar i Luleå kan bestå?</pre><pre>1991/92:517 av Sten-Ove Sundström (s) till\r\nnäringsministern om Ovako Profiler i Luleå:</pre><pre>SKF har beslutat att lägga ner sin produktion vid\r\nOvako Profiler i Luleå. 630 löntagare blir\r\narbetslösa, och totalt beräknas 2 000 jobb försvinna\r\nsom en effekt av nedläggningen. Dessutom innebär\r\nbeslutet att produktionen av järnvägsräls upphör i\r\nlandet. Det blir endast en tillverkare kvar i Europa\r\nmed de effekter som kommer att uppstå när en\r\nmonopolsituation skapas.</pre><pre>För närvarande diskuteras förutsättningarna för att\r\nfortsätta produktion vid valsverket med andra\r\nägare. För att detta skall vara möjligt krävs ett\r\naktivt engagemang från bl.a. Svenskt Stål och\r\nnäringsdepartementets sida.</pre><pre>Mot denna bakgrund vill jag fråga statsrådet:</pre><pre>Är statsrådet nu beredd att vidta snabba åtgärder\r\nför att få till stånd en fortsatt produktion vid\r\nvalsverket i Luleå?</pre><pre>1991/92:518 av Leif Marklund (s) till\r\nnäringsministern om Ovako Profiler i Luleå:</pre><pre>Den nedläggning av Ovako Profiler i Luleå som den\r\nnuvarande ägaren SKF beslutat om, är ett hårt slag\r\nmot en redan hårt prövad region.</pre><pre>En nedläggning av Ovakos produktion innebär att\r\nen stor del av förädlingen av stålprodukterna i\r\nLuleå upphör. En minskad förädling innebär med\r\nstor sannolikhet att konjunkturkänsligheten ökar\r\noch utslagning av resten av vår stålindustri på sikt\r\nkan äventyras.</pre><pre>Vad som nu händer måste ses som ett stort\r\nnationellt intresse och därmed en fråga för\r\nregeringen att ta ansvar för.</pre><pre>Mot denna bakgrund vill jag fråga statsrådet:</pre><pre>Är statsrådet beredd att vidta åtgärder som skapar\r\nförutsättningar för fortsatt drift vid valsverket i\r\nLuleå?</pre><pre>1991/92:519 av Åke Carnerö (kds) till\r\nfinansministern om ökade möjligheter för\r\nfolkrörelser att hyra statliga lokaler:</pre><pre>Det finns många statliga byggnader runt om i vårt\r\nland. Deras lokaler används huvudsakligast dagtid\r\n(dvs. normal arbetstid) för ordinarie verksamhet.\r\nVissa lokaler, bl.a. samlingslokaler och\r\ngymnastiklokaler, är mycket attraktiva för våra\r\nfolkrörelser. De vill gärna hyra dessa lokaler för\r\nkvällsaktiviteter. Här finns således möjligheter till\r\nhyresinkomster under tider då lokaler ej utnyttjas.\r\nDå jag fått kännedom om en fin lokal som står tom\r\nvissa kvällar och som föreningar gärna önskar hyra\r\nvill jag ställa följande fråga:</pre><pre>Vad avser statsrådet vidta för åtgärder för att ge\r\nfolkrörelser ökade möjligheter att hyra statliga\r\nlokaler för sin verksamhet?</pre><pre>1991/92:520 av Rolf L Nilson (v) till\r\nkommunikationsministern om trafikinvesteringar i\r\nSkåne:</pre><pre>Regeringen känner väl till utvecklingen på den\r\nskånska arbetsmarknaden. Det har länsstyrelserna\r\noch länsarbetsnämnderna sett till. Prognoserna\r\npekar på att Malmöhus län är på väg mot en\r\narbetslöshet på 30 % inom byggsektorn.\r\nLänsstyrelsen har presenterat en lista på vägar och\r\njärnvägar, som bör tidigareläggas. En sådan\r\nsatsning skulle kosta omkring en miljard kronor\r\noch ge 1 100 årsarbeten, indirekt ca 4 000.</pre><pre>Det viktigaste objektet är järnvägen Malmö--\r\nYstad--Simrishamn. Elektrifiering och upprustning\r\nberäknas ge omkring 1 000 arbetstillfällen för 325\r\nmilj.kr. Inget skånskt projekt har tidigarelagts av\r\nregeringen!</pre><pre>Varför satsar inte regeringen på Skåne? Är skånska\r\nbyggjobbare mindre värda än andra?</pre><pre>1991/92:521 av Göte Jonsson (m) till statsrådet Bo\r\nKönberg om ändrade regler för förtidspension:</pre><pre>Vid Reumatikerföreningens årsmöte i Jönköping\r\nframfördes önskemål om möjligheten att erhålla\r\nsjukpension till 25 %. Reumatiska sjukdomar\r\nomöjliggör ofta heltidsarbete. Morgonstelhet kan\r\nbl.a. vara en anledning till detta. En kortare\r\narbetsdag ger ökade möjligheter till fortsatt\r\nförvärvsarbete och därav en högre livskvalitet.\r\nMöjligheten till 75 % arbetsdag och 25 %\r\nsjukpension skulle förbättra livssituationen för\r\nmånga som inte kan arbeta heltid.</pre><pre>Jag vill med anledning av detta fråga statsrådet Bo\r\nKönberg:</pre><pre>Är statsrådet beredd medverka till att\r\nförtidspensioneringsbestämmelserna ändras så att\r\ndet blir möjligt att erhålla 25 % sjukpension?</pre><pre>1991/92:522 av Kenneth Lantz (kds) till\r\nkommunikationsministern om framtida satsningar\r\npå infrastrukturen i södra Sverige:</pre><pre>Vi går mot en EG-anslutning. Om än inte med fasta\r\noch snabba steg, så talar mycket för att vi kommer\r\nmed i Gemenskapen. Detta kommer att innebära\r\nstora förändringar för oss i Sverige. Vi kommer att\r\ntvingas tänka om på flera olika områden. Vi\r\nkommer inte att kunna diktera vår omvärld, utan\r\nmåste med stor sannolikhet följa med i den\r\ngemensamma utvecklingen, på gott och ont.</pre><pre>Därför tror jag det är viktigt med en flexibilitet\r\ninför framtida storinvesteringar. Vi kommer inom\r\nkort att fatta viktiga beslut angående\r\ninfrastruktursatsningar i södra Sverige.</pre><pre>Hur tänker kommunikationsministern att agera för\r\natt vi skall kunna vara så flexibla som möjligt i\r\ntransportval från Skåne mot kontinenten?</pre><pre>1991/92:523 av Hans Karlsson (s) till\r\nutbildningsministern om SJ-rabatterna för\r\nstuderande:</pre><pre>Det s.k. CSN-kortet berättigar innehavaren till\r\n50 % rabatt bl.a. på resor med SJ i andra klass. Från\r\nden 1 februari 1992 har SJ ändrat i sin taxe-politik.\r\nDet innebär att SJ infört ett lägsta pris på kortare\r\nresor. På det priset lämnas inte någon rabatt trots\r\natt det på CSN-kortet står tryckt att innehavaren\r\nerhåller 50 % rabatt. Det är först på det pris som\r\növerstiger ''lägsta priset'' som denna rabatt på 50 %\r\nutgår. Det praktiska resultatet av denna\r\ntaxeändring blir kraftigt höjda biljettpriser för\r\ndessa studerande ungdomar.</pre><pre>Eftersom detta tillvägagångssätt från SJ inte synes\r\nstå i överensstämmelse med avtalet mellan staten\r\noch SJ om reserabatter för studerande vill jag fråga\r\nom utbildningsministern tänker vidta någon åtgärd.</pre><pre>1991/92:524 av Kent Carlsson  (s) till\r\nsocialministern om bostadsbidrag åt homosexuella\r\nungdomar:</pre><pre>Riksdagen har uttalat att diskriminering av\r\nhomosexuella skall upphöra.</pre><pre>I reglerna för bostadsbidrag till ungdomar\r\nutestängs homosexuella par från möjligheten att få\r\nbostadsbidrag. Unga heterosexuella par har\r\ndäremot möjlighet att få bidrag.</pre><pre>Jag vill därför fråga socialministern:</pre><pre>Kommer regeringen undanröja denna\r\ndiskriminering av homosexuella när man senare i\r\nvår lägger fram sin proposition om regler för\r\nbostadsbidragen?</pre><pre>1991/92:525 av Kent Carlsson (s) till\r\narbetsmarknadsministern om utflyttningen av\r\ntjänsteföretag från Stockholmsregionen:</pre><pre>I budgetpropositionen (1991/92:100, bil. 11)\r\nredovisar regeringen det arbete som sker i\r\nregeringskansliet med att förmå tjänsteföretag i\r\nStockholmsregionen att förlägga sina verksamheter\r\ntill stödområdet.</pre><pre>Denna verksamhet påbörjades under den\r\nsocialdemokratiska regeringen i en tid då\r\nStockholmsregionen var starkt överhettad och\r\nmånga företag led brist på arbetskraft. Situationen\r\nhar sedan dess förändrats radikalt. Arbetslösheten\r\ni Stockholms län uppgår nu till 31 000 personer och\r\nökar snabbt. Prognoserna pekar på att\r\narbetslösheten i regionen kan vara uppe i 40 000\r\npersoner vid årskiftet.</pre><pre>Att nu aktivt försöka få tjänsteföretag att flytta\r\ninnebär bara en omflyttning av arbetslösheten.</pre><pre>Jag vill därför fråga arbetsmarknadsministern:</pre><pre>Är regeringen beredd att avbryta dessa insatser till\r\ndess att konjunkturen vänder?</pre><pre>1991/92:526 av Axel Andersson (s) till\r\nkommunikationsministern om\r\ntrafikledsinvesteringar i Gävleborgs län:</pre><pre>Med anledning av regeringens besked den 12 mars\r\ni år om fördelning av statliga medel till väg- och\r\njärnvägsinvesteringar i landet, vill jag ställa\r\nföljande fråga till kommunikationsministern:</pre><pre>När räknar kommunikationsministern med att\r\nE 4:ans upprustning genom Gävleborgs län och\r\nsnabbtågsförbindelsen Stockholm--Sundsvall blir\r\nfärdiga?</pre><pre>1991/92:527 av Georg Andersson (s) till statsrådet\r\nGörel Thurdin om en järnvägstunnel under\r\nÖresund:</pre><pre>Enligt ingånget avtal är de svenska och danska\r\nregeringarna överens om att en bro för såväl\r\njärnvägs- som vägtrafik skall byggas mellan Malmö\r\noch Köpenhamn. Avtalet godkändes av Sveriges\r\nriksdag den 12 juni och av det danska folketinget\r\nden 14 augusti i fjol. Avtalet har därefter\r\nratificerats av de båda regeringarna.</pre><pre>I en skrivelse från miljö- och\r\nnaturresursdepartementet den 13 mars har nu\r\nangetts riktlinjer och villkor för den miljöprövning\r\nav projektet som skall ske. Redovisningen av denna\r\nskrivelse i massmedia har skapat intryck av att\r\ndepartementet nu kräver förnyad utredning av ett\r\ntunnelalternativ. Ett sådant alternativ har som\r\nbekant redan avvisats av riksdagen och även\r\nförkastats av den danska regeringen.</pre><pre>Mot denna bakgrund vill jag ställa följande fråga till\r\nstatsrådet Görel Thurdin:</pre><pre>Avser regeringen att fördröja genomförandet av\r\nbroprojektet genom att kräva en förnyad utredning\r\nav en järnvägstunnel under Öresund?</pre><pre>1991/92:528 av Georg Andersson (s) till\r\nkulturministern om gästarbetare:</pre><pre>Svensk invandrarpolitik har konsekvent avvisat\r\ntankar om ett gästarbetarsystem på\r\narbetsmarknaden. Utlänningar som erhåller\r\narbetstillstånd är därför tillförsäkrade samma\r\nrättigheter som svenska medborgare.</pre><pre>I en nyligen publicerad departementspromemoria\r\nföreslås emellertid att man på svenska fartyg skall\r\nfå rätt att anställa gästarbetare. Förslagets\r\ninnebörd är att utländska medborgare\r\ndiskrimineras i en rad avseenden.</pre><pre>Med anledning härav vill jag till kulturminister\r\nBirgit Friggebo som ansvarig för invandrarfrågor i\r\nregeringen ställa följande fråga:</pre><pre>Kommer regeringen att tillåta svenska företag att\r\nimportera gästarbetare som inte omfattas av\r\nsamma rättigheter som svenska arbetare?</pre><pre>1991/92:529 av Doris Håvik (s) till socialministern\r\nom gästarbetare på svenska fartyg:</pre><pre>I en nyligen publicerad departementspromemoria\r\nföreslås att man på svenska fartyg skall få rätt att\r\nanställa gästarbetare. Förslagets innebörd är att\r\nutländska medborgare diskrimineras i en rad\r\navseenden.</pre><pre>Avser ministern att föreslå lagregler som\r\ndiskriminerar utländska medborgare på svenska\r\nfartyg vad gäller social trygghet enligt lag om\r\nallmän försäkring?</pre><pre>1991/92:530 av Fredrik Reinfeldt (m) till\r\nnäringsministern om mejerinäringen:</pre><pre>Mejeriföretaget Arla har under flera år tillåtits\r\nskapa ett monopol i stora delar av Sverige.\r\nTillsammans med ett mindre antal övriga\r\nmejeriföreningar kontrollerar Arla den svenska\r\nmarknaden för de flesta mjölkprodukter.</pre><pre>På grund av bl.a. livsmedelslagstiftningen är det\r\nsvårt att nystarta alternativ mejeriproduktion.\r\nLånga avstånd och importbegränsningar gör\r\ndessutom att utländsk konkurrens saknas.</pre><pre>Under vecka 10 beslutade Arla att höja sina priser\r\npå den del av sortimentet där företaget har\r\nmonopol. Samtidigt meddelade övriga\r\nmejeriföreningar att de beslutat att ej genomföra\r\nde aviserade prishöjningarna på mejeriprodukter.\r\nMejeriföretagen NNP och Milko gick t.o.m. ut med\r\nett gemensamt pressmeddelande om detta besked.</pre><pre>Det beskrivna agerandet kan bl.a. ge misstankar\r\nom att det förekommit samråd mellan föreningarna\r\nsom är skadligt ur konkurrenssynpunkt.</pre><pre>Vilka åtgärder vill statsrådet vidta för att\r\nåstadkomma ökad pluralism inom mejerinäringen i\r\nSverige?</pre><pre>1991/92:531 av Thage G Peterson (s) till\r\nkulturministern om förekomsten av demokratiskt\r\nintresse i tidningsutgivning:</pre><pre>I DN den 17 mars 1992 skriver kulturministern:\r\n''När det gäller tidningar gäller marknadens lagar.\r\nVar och en får ge ut en tidning, under förutsättning\r\natt personen äger tillräckliga ekonomiska resurser\r\nför att gå i land med utgivningen.'' Kulturministern\r\nhävdar att ''det inte finns något alls intresse för\r\ntidningsutgivning''. Det är tydligen enligt\r\nkulturministerns filosofi marknadens villkor som\r\nskall gälla med lönsamhet och utslagning. Inga\r\nspeciella intressen eller värden finns att skydda.</pre><pre>Jag vill fråga kulturministern om hon förnekar att\r\ndet finns ett demokratiskt intresse i\r\ntidningsutgivning.</pre><pre>1991/92:532 av Monica Öhman (s) till\r\narbetsmarknadsministern om kollektivavtalen för\r\nsvenska fartyg:</pre><pre>Med anledning av det förslag till ny svensk\r\nsjöfartspolitik som lagts fram av\r\nkommunikationsdepartementet vill jag ställa\r\nföljande fråga till arbetsmarknadsministern:</pre><pre>Avser arbetsmarknadsministern att föreslå ingrepp\r\ni existerande svenska kollektivavtal för svenska\r\nfartyg?</pre><pre>1991/92:533 av Monica Öhman (s) till\r\nkommunikationsministern om utlokalisering av bil-\r\noch körkortsregistret:</pre><pre>Under fjolåret beslöt länsstyrelsens styrelse om\r\nutlokalisering av bil- och körkortsregistret från\r\nlänsstyrelsens kansli i Luleå till Arjeplog, i syfte att\r\nhjälpa en ort med mycket svår\r\narbetsmarknadssituation. Vid kontakter som\r\nlänsstyrelsens tjänstemän tagit med departementet\r\nhar man fått besked om att inte göra något nu,\r\neftersom en eventuell omorganisation av bil- och\r\nkörkortsregistret skall ske.</pre><pre>Mot den bakgrunden vill jag fråga\r\nkommunikationsministern om det verkligen skall\r\nfungera på ett sådant sätt, att när vi försöker ta\r\ninomregionalt ansvar blir vi stoppade av\r\ndepartementet.</pre><pre>1991/92:534 av Ewa Hedkvist Petersen (s) till\r\nstatsrådet Beatrice Ask om privata skolor:</pre><pre>Statsrådet har enligt tidningsuppgifter uttalat att\r\nhennes målsättning är att bortemot var femte\r\ngrundskoleelev skall gå i en privat skola vid slutet\r\nav 90-talet, om hon får råda.</pre><pre>Jag frågar därför nu:</pre><pre>Är detta regeringens målsättning?</pre><pre>1991/92:535 av Ingela Thalén (s) till\r\narbetsmarknadsministern om innebörden av visst\r\nuttalande om arbete åt ungdomar:</pre><pre>I ett pressmeddelande från\r\narbetsmarknadsminister Börje Hörnlund säger han\r\natt det är ''dagdrömmeri'' att tro att arbetsgivarna\r\nvill betala för att ungdomar skall utföra arbete åt\r\ndem.</pre><pre>Med anledning därav skulle jag vilja fråga\r\narbetsmarknadsministern vilken slutsats han drar\r\nav påståendet att arbetsgivarna inte är villiga att\r\nbetala för utfört arbete.</pre><pre>1991/92:536 av Eva Johansson (s) till statsrådet\r\nBeatrice Ask om tidpunkten för proposition om\r\nskolpeng:</pre><pre>I en konferensinbjudan till bl.a.\r\nutbildningsutskottets ledamöter vet SAF att berätta\r\natt propositionen om skolpeng kommer snart.</pre><pre>Denna vetskap har inte gått att få bekräftad vare sig\r\ni riksdagen eller på departementet.</pre><pre>Därför vill jag fråga statsrådet Ask om hon kan\r\nbekräfta SAF:s uppgifter om att en proposition om\r\nskolpeng är att vänta snart.</pre><pre>1991/92:537 av Inger Lundberg (s) till statsrådet Bo\r\nLundgren om kilometerskatten vid ett svenskt EG-\r\ninträde:</pre><pre>I pressmeddelande från finansdepartementet med\r\nanledning av studien ''Sverige, EG och skatterna''\r\ngörs flera uttalanden av skatteministern. Bl.a.\r\nframhåller han i uttalandet att en generell slutsats\r\nav studien är att kilometerskatten måste slopas.</pre><pre>Enligt uppgift skall miljöansvariga inom EG ha\r\nvisat stort intresse för svenska miljöavgifter. Bl.a.\r\növerväger transport- och miljöansvariga inom EG-\r\nkommissionen ett system liknande den svenska\r\nmodellen för kilometerskatt.</pre><pre>Kan skatteministern mot denna bakgrund säkert\r\nfastslå att kilometerskatten måste slopas vid ett\r\nsvenskt EG-inträde?</pre><pre>den 20 mars</pre><pre>1991/92:538 av Ulla Orring (fp) till statsrådet Bo\r\nKönberg om etiska gränser i sjukvården:</pre><pre>Enligt uppgift så tycker en etikkommitté vid\r\nGävleborgs läns landsting att barn som väger midre\r\nän 500 gram vid födelsen inte skall bli föremål för\r\nlivräddande insatser.</pre><pre>Med anledning av det ovan anförda vill jag ställa\r\nföljande fråga:</pre><pre>Avser regeringen att vidta några åtgärder med\r\nanledning av att en grupp inom etikkommittén i\r\nGävleborgs läns landsting diskuterar att sätta en\r\ngräns i kilogram för livsuppehållande åtgärder för\r\nnyfödda?</pre><pre>1991/92:539 av Ines Uusmann (s) till\r\nkommunikationsministern om planerna på ett\r\nsärskilt fartygsregister:</pre><pre>Riksdagens majoritet röstade den 12 mars i år ner\r\nen socialdemokratisk reservation i trafikutskottet,\r\nsom innebar ett avvisande av ett internationellt\r\nfartygsregister. Motiveringen som anges är att man\r\nvill avvakta förslag till nya förutsättningar för den\r\nsvenska sjöfarten som aviserats av regeringen.</pre><pre>Dessa nya förutsättningar är nu kända. I en\r\npromemoria (Ds 1992:21) upprättad av tjänstemän\r\npå kommunikationsdepartementet föreslås att ett\r\nsärskilt fartygsregister skall upprättas.</pre><pre>Med anledning av ovanstående vill jag ställa\r\nföljande fråga till kommunikationsministern:</pre><pre>Avser kommunikationsministern att lägga fram ett\r\nförslag till riksdagen om ett särskilt fartygsregister,\r\nvilket gör tusentals svenska sjömän arbetslösa?</pre><pre>1991/92:540 av Ines Uusmann (s) till miljöministern\r\nom tidpunkten för förbud mot bensindrivna bilar:</pre><pre>Av en intervju i tidningen Aftonbladet den 27\r\ndecember 1991 framgår att miljöminister Olof\r\nJohansson vill förbjuda bensindrivna bilar i Sverige\r\nfrån år 2000. Enligt samma intervju är bilindustrin\r\npositiv. ''De som svarar för utvecklingen,\r\nteknikerna, tror på sin förmåga att åstadkomma\r\nsaker.'' Miljöministern säger också att ''man måste\r\nerbjuda konsumenterna det nya så tidigt att de\r\nuppfattar den bilen som det enda alternativet till\r\nsträngt taget allt annat''.</pre><pre>Detta innebär att under de kommande åtta åren\r\nskall nya bilar och nytt bränsle introduceras på den\r\nsvenska marknaden för att finnas tillgängliga över\r\nhela landet år 2000 och ersätta de bensindrivna\r\nbilarna. I enlighet med miljöministerns uttalande\r\nmåste också konsumenterna och bilindustrin inom\r\nendast ett par år få klara besked om de regler som\r\nskall gälla år 2000 avseende bilar och drivmedel för\r\natt kunna förbereda ett bilbyte.</pre><pre>För att detta skall vara möjligt måste ett konkret\r\noch målinriktat planerings- och utvecklingsarbete\r\nstarta redan nu.</pre><pre>Med anledning av ovanstående vill jag fråga\r\nmiljöministern följande:</pre><pre>Vilken strategi har miljöministern utarbetat för att\r\nförverkliga ett förbud mot bensindrivna bilar från\r\når 2000?</pre><pre>p5p &gt; 1991/92:541 av Lena Klevenås (s) till\r\nmiljöministern om miljökraven på bilindustrin,\r\nm.m.:</pre><pre>Enligt uppgifter i Dagens Eko har miljöministern\r\nför avsikt att bjuda in företrädare för näringslivet\r\nför överläggningar om hur produktionen i Sverige\r\nskall bli mera miljövänlig. Först i raden av inbjudna\r\nstår bilindustrin. I andra sammanhang har\r\nmiljöministern uttalat att om inte industrin frivilligt\r\nsvarar upp mot ställda krav på att t.ex. byta ut\r\nmiljöfarliga ämnen mot ämnen som ger mindre\r\nskador på miljön skall de få besked om att\r\n''någonting händer'' och att ''bilan faller'' om\r\ningenting är gjort efter en uppsatt tidsgräns.</pre><pre>Vilken tidsgräns kommer miljöministern att sätta\r\nför bilindustrin och drivmedelsbranschen när det\r\ngäller att introducera rena fordon och rena\r\nbränslen?</pre><pre>1991/92:542 av Berndt Ekholm (s) till\r\nmiljöministern om avgaskraven på bilar:</pre><pre>Sverige var först i Europa med stränga avgaskrav\r\npå bilar. I förhandlingarna med EG om ett EES-\r\navtal intog Sverige en mycket hård position i\r\navgasfrågan, vilket medförde att Sverige beviljades\r\nundantag från EG:s regler på bilområdet och\r\nbidrog till att föra frågan framåt i hela Västeuropa.</pre><pre>Miljöministern har i tidningsintervjuer och andra\r\nuttalanden också bestämt uttalat att Sverige skall\r\nnärma sig EG med ''höga och fortsatt stigande\r\nmiljöambitioner''. Samtidigt uttalar\r\nmiljöministern, enligt DN, vid ett besök i Bryssel\r\natt det svenska systemet med miljöklasser kan\r\nverka provocerande och att ansvaret för detta åvilar\r\nden tidigare regeringen och inte honom.\r\nMiljöministern framför därmed dubbla budskap,\r\ndär de hårdare krav som framförs i Sverige mjukas\r\nupp i internationella sammanhang. Detta är\r\nallvarligt med tanke på att vi nu står inför\r\nförhandlingarna om medlemskap i EG.</pre><pre>Vilken strategi har miljöministern inför\r\nmedlemskapsförhandlingarna med EG så att\r\ngjorda undantag permanentas och, i det fall EG\r\ninte infört motsvarande regler, så att\r\navgasbestämmelserna i hela Västeuropa kan\r\nskärpas?</pre><pre>1991/92:543 dubblett, se fråga 548.</pre><pre>1991/92:544 av Margareta Winberg (s) till\r\nmiljöministern om miljöklassindelningen av\r\nfordon:</pre><pre>För att vardagslivet skall fungera är bilen en\r\nnödvändighet. Bilen ger också möjlighet till rikare\r\nfritid. En resvaneundersökning från 1985 visar att\r\nresor till släkt och vänner och övriga fritidsresor\r\nutgör drygt 46 % av det totala bilresandet.\r\nArbetsresorna utgör 24,7 %. Men bilen är också ett\r\nstort miljöproblem, inte minst i storstäderna.\r\nUtsläpp av kväve, kolväten och koldioxid skadar\r\nmänniskors hälsa och miljön. För att åstadkomma\r\nen bättre avgasrening lade den socialdemokratiska\r\nregeringen förra året fram ett förslag om\r\nmiljöklassindelning av personbilar, lastbilar och\r\nbussar. Med viss vånda har den nuvarande\r\nregeringen fullföljt detta förslag. Eftersom\r\nmiljöklassindelning är ett effektivt sätt att\r\nåstadkomma renare fordon måste utvecklingen\r\nfortsätta. Den socialdemokratiska regeringens\r\navsikt var att stegvis skärpa de obligatoriska\r\nkraven. När en ny obligatorisk nivå införs kan ännu\r\nen miljöklass med mer kvalificerad kravprofil\r\ninföras. Genom ett rullande schema för en sådan\r\nskärpning åstadkoms framförhållning för industrin\r\noch mesta möjliga miljöeffekter.</pre><pre>Vilka initiativ har miljöministern tagit för att redan\r\nnu förbereda nästa steg i miljöklassindelningen av\r\nfordon?</pre><pre>1991/92:545 av Inga-Britt Johansson (s) till\r\nmiljöministern om renare fordonsbränslen:</pre><pre>Som en följd av den socialdemokratiska\r\npropositionen om en god livsmiljö beslutade\r\nriksdagen i juni 1991 om en förändring av\r\nmiljöklassindelningen av bränslen. Beslutet\r\ninnebar att framställning och bruk av mera\r\nmiljövänliga bränslen stimulerades. Av\r\npropositionen framgår också att det på marknaden\r\nfinns bränslen som har en ur miljösynpunkt\r\nfördelaktig sammansättning men att ytterligare\r\nutvecklingsarbete behövs för att miljökraven skall\r\nuppfyllas. Regeringen avsåg att följa denna\r\nutveckling för att kunna vidta ytterligare åtgärder i\r\nriktning mot miljövänligare bränslen.</pre><pre>I en tidningsintervju i december förra året uttalar\r\nsig miljöministern bestämt för att bensindrivna\r\nbilar skall förbjudas från år 2000. Det ställer krav\r\npå framtagande av andra bränslen än bensin.</pre><pre>På vilket sätt förbereder miljöministern nästa steg i\r\nutvecklingen av rena fordonsbränslen?</pre><pre>1991/92:546 av Olle Schmidt (fp) till\r\nkommunikationsministern om infrastrukturen i\r\nMalmöhus län:</pre><pre>När regeringen den 12 mars presenterade\r\nsatsningar om sammanlagt 4 miljarder kronor på\r\ninfrastrukturen fanns 38 olika projekt upptagna.\r\nInte ett enda av dessa projekt tillkom Malmöhus\r\nlän eller ens Skåne i sin helhet. Och detta trots att\r\ndet finns ett stort antal projekt, redovisade av\r\nlänsstyrelsen och länsarbetsnämnden i Malmöhus\r\nlän, vilka kan komma i gång omgående.</pre><pre>Mot bakgrund av detta vill jag fråga\r\nkommunikationsministern vilka åtgärder som\r\nregeringen ämnar vidta för att förbättra\r\ninfrastrukturen i Malmöhus län.</pre><pre>1991/92:547 av Birgitta Dahl (s) till socialministern\r\nom barnomsorgen:</pre><pre>Ett av regeringens främsta motiv för att införa\r\nstatsbidrag också till daghem som drivs med\r\nvinstsyfte var, att det skulle medverka till att vi\r\nsnabbare når målet full behovstäckning.</pre><pre>Nu kommer rapporter om att få vågar satsa på\r\nprivata daghem. Skälet är den utbredda\r\nosäkerheten om hur det skall bli med statsbidragen\r\ni framtiden samt regeringens stora indragningar\r\nfrån kommunerna.</pre><pre>Också bland föräldrakooperativen finns en stor oro\r\nför framtiden. Risken är stor att föräldrarna inte\r\nvågar fortsätta verksamheten.</pre><pre>I kommun efter kommun genomför nu de\r\nborgerliga kommunledningarna\r\nnedrustningsprogram, som drabbar barnomsorgen\r\ni alla former hårt.</pre><pre>Mot bakgrund av detta vill jag fråga socialminister\r\nBengt Westerberg:</pre><pre>Kan socialministern redovisa vad regeringen tänker\r\ngöra för att vända den utveckling mot färre platser\r\ni barnomsorgen och fler barn utan trygg omsorg\r\nsom nu hotar?</pre><pre>1991/92:548 av Kent Carlsson (s) till miljöministern\r\nom miljövänligare storstadstrafik:</pre><pre>Trafiken är den avgjort största källan till\r\nmiljöförstöring i storstäderna. Luftföroreningarna,\r\nbullret och avgaserna skadar såväl människors\r\nhälsa som marken och vattnet samt bidrar till\r\nklimatförändringar.</pre><pre>Genom en kombination av åtgärder måste\r\nutvecklingen drivas på mot renare bilar och renare\r\nbränsle. Den socialdemokratiska regeringen\r\nbeslutade om en miljöklassindelning av\r\ndieselbränslen samt föreslog miljöklassindelning av\r\nfordon, vilket nu genomförts av den borgerliga\r\nregeringen. Den socialdemokratiska regeringen\r\nbeslutade också om en ändring i\r\nvägtrafikkungörelsen så att det blir möjligt att\r\nföreskriva att endast sådana tunga dieseldrivna\r\nbussar och lastbilar som möter särskilt hårda\r\navgaskrav skall tillåtas trafikera miljökänsliga delar\r\nav stadskärnorna. Detta har först nyligen\r\ngenomförts av den borgerliga regeringen.</pre><pre>Miljöministern har uttalat att han anser att\r\ntyngdpunkten i miljöarbetet måste vara att satsa på\r\nförebyggande och systemförändrande åtgärder.</pre><pre>Vilka ytterligare initiativ avser miljöministern att ta\r\nför att förändra storstädernas trafiksystem så att\r\ninte människor och miljö tar skada?</pre><pre>1991/92:549 av Annika Åhnberg (v) till\r\nmiljöministern om omhändertagande av freon i\r\nkasserade kylskåp m.m.:</pre><pre>De senaste forskningsrapporterna tyder på att det\r\nlivsviktiga atmosfäriska ozonskiktet runt vår jord är\r\nmer hotat och förstört än vad forskarna tidigare\r\nantagit. Det har bl.a. resulterat i att den\r\namerikanska regeringsadministrationen skärpt\r\nkraven på avvecklingen av ozonförstörande ämnen\r\nsåsom freon och koltetraklorid.</pre><pre>Olof Johansson har tidigare meddelat att det snabbt\r\nskall utredas om Sverige kan påskynda\r\navvecklingen av koltetraklorid för att åtminstone\r\nha samma ambition som EG.</pre><pre>Freon är dock ett farligare ämne i sammanhanget.\r\nRiksdagen har bestämt att kommunerna senast den\r\n1 januari 1995 skall åläggas att ta hand om freonet\r\nfrån kasserade kylskåp, frysar etc.</pre><pre>Dock finns redan nu teknik att ta till vara freonet\r\npå ett både ekonomiskt och ekologiskt acceptabelt\r\nsätt med hjälp av bl.a. mobila system.</pre><pre>Kommer regeringen att flytta fram tidpunkten --\r\nförslagsvis till den 1 januari 1993 -- för när\r\nkommunerna skall åläggas att ta hand om freonet\r\nfrån kasserade kylskåp, frysar etc.?</pre><pre>p5p &gt; 1991/92:550 av Annika Åhnberg (v) till statsrådet\r\nAlf Svensson om gatubarnen i Brasilien:</pre><pre>För en tid sedan frågade jag biståndsministern vad\r\nregeringen avsåg göra med anledning av de\r\nfruktansvärda morden på gatubarn. Problemet\r\nfinns i många länder, men har uppmärksammats\r\nsärskilt i Brasilien på grund av den stundande FN-\r\nkonferensen om miljö och utveckling i Rio de\r\nJaneiro. Över hela världen växer protesterna mot\r\nhur gatubarnen behandlas. I Sverige har mer än\r\n100 000 människor deltagit i Rädda barnens\r\nnamninsamlingsprotest.</pre><pre>Biståndsministern svarade i frågedebatten: ''Jag\r\nämnar ta upp detta med Unicef-chefen Grant, när\r\nhan besöker oss.'' Besöket var då nära förestående,\r\nmen något resultat av denna diskussion har inte\r\nredovisats.</pre><pre>Tiden fram till Rio-konferensen är kort. Vi får inte\r\nlåta denna fråga på nytt förloras i passivitet. Den\r\nbrasilianska regeringen måste avkrävas konkret\r\nhandling, måste redovisa resultat före konferensen.\r\nOm så inte sker bör det svenska deltagandet i\r\nkonferensen ifrågasättas. Jag vill därför fråga\r\nbiståndsministern:</pre><pre>Vilka åtgärder tänker regeringen vidta för att bidra\r\ntill en förbättrad livssituation för gatubarnen i\r\nBrasilien?</pre><pre>1991/92:551 av Bengt Kronblad (s) till\r\nkommunikationsministern om infrastrukturen i\r\nKalmar län:</pre><pre>Regeringen har den 12 mars 1992 beslutat om\r\nfördelning av 4 miljarder kronor för väg- och\r\njärnvägsinvesteringar. Beslutet innebär en\r\ntidigareläggning av 38 projekt som skall starta\r\nunder perioden april 1992--februari 1993.</pre><pre>I Kalmar län kunde vi konstatera att den nya\r\nregeringen inte investerat en enda krona i länets\r\ntrafiksystem. Under 1991 års valrörelse utlovade\r\nborgerliga riksdagsledamöter från länet kraftiga\r\nsatsningar på länets infrastruktur och att ''Hela\r\nSverige skall leva''.</pre><pre>I såväl regionalpolitiska utredningen (REK-87)\r\nsamt i riksdagens olika beslut har sydöstra Sverige\r\nframhållits som ett viktigt område för\r\nregionalpolitiska insatser på grund av hög\r\narbetslöshet och dålig infrastruktur.</pre><pre>När kan Kalmar län få sin andel av samhällets\r\nsatsning för en förbättrad infrastruktur inom väg-\r\noch järnvägssystemen?</pre><pre>1991/92:552 av Elvy Söderström (s) till\r\nkommunikationsministern om tidigareläggning av\r\nbeställningar av spårbundna fordon:</pre><pre>Behoven av nya tunnelbanevagnar, regionaltåg och\r\nspårvagnar är stora. Industrin är också i stort behov\r\nav nya beställningar för att inte behöva säga upp ett\r\nmycket stort antal anställda i en tid med hög\r\narbetslöshet. Därför bör\r\nkommunikationsministern ge trafikbolagen\r\nmöjlighet att tidigarelägga sina beställningar.</pre><pre>Kommer regeringen att medverka till att\r\ntrafikbolag och trafikhuvudmän ges möjlighet att\r\ntidigarelägga beställningar av spårbundna fordon?</pre><pre>1991/92:553 av Hans Stenberg (s) till\r\nkommunikationsministern om postens verksamhet\r\ni Ånge:</pre><pre>Inom postverket pågår en utredning om postens\r\nframtida organisation. Bland de frågor man\r\ndiskuterar är pakethanteringen och den övriga\r\nverksamheten i Ånge. I diskussionerna\r\nförekommer flera alternativ till lösningar. Om det\r\nför Ånges del mest drastiska alternativet genomförs\r\ninnebär det att antalet anställda minskar från 175\r\ntill 12. Det är lätt att inse vilka oerhörda\r\nkonsekvenser detta skulle få för en liten kommun\r\nsom redan drabbats mycket hårt av indragna\r\narbetstillfällen.</pre><pre>Vilka åtgärder avser regeringen att vidta om posten\r\ngenomför de föreslagna nerdragningarna i Ånge?</pre><pre>1991/92:554 av Bo Holmberg (s) till\r\nkommunikationsministern om\r\njärnvägsinvesteringar i Västernorrland:</pre><pre>Regeringen presenterade under vecka 11 sitt\r\ninfrastrukturpaket. Av de 4 miljarder kronor som\r\npaketet innehåller tillkommer bara ca 50 milj.kr.\r\nVästernorrland.</pre><pre>Järnvägen mellan Sundsvall och Härnösand är nu i\r\ndåligt skick och behöver en ordentlig upprustning.\r\nDetta är väl dokumenterat hos länsstyrelsen och\r\nbanverket. En upprustning av Ådalsbanan ligger i\r\nlinje med en långsiktig och strategiskt viktig\r\nsatsning på den s.k. Bothniabanan.</pre><pre>Kommer regeringen att anslå medel till en\r\nupprustning av järnvägen mellan Sundsvall och\r\nHärnösand och avsätta pengar till en\r\nförprojektering av Bothniabanan?</pre><pre>1991/92:555 av Bo Forslund (s) till\r\nkommunikationsministern om upprustning av\r\nvägarna i Västernorrland:</pre><pre>Under vecka 11 presenterade regeringen sitt s.k.\r\ninfrastrukturpaket. ''Paketet'' innehöll ca 4\r\nmiljarder kronor. En mycket liten andel av dessa\r\npengar kom Västernorrland till godo, trots att länet\r\nhar ett av Sveriges sämsta vägnät, och dessutom en\r\nmycket hög arbetslöshet. Det är nu nödvändigt att\r\nVästernorrland tillförs ytterligare resurser för att\r\nsnabbt rusta upp vägnätet.</pre><pre>Har regeringen för avsikt att avsätta ytterligare\r\nmedel för att rusta upp vägarna i Västernorrland?</pre><pre>1991/92:556 av Sven Lundberg (s) till\r\nkommunikationsministern om upprustning av\r\nvägnätet i Västernorrlands inland:</pre><pre>Inlandsvägnätet i Västernorrland belastas hårt av\r\ntunga transporter. Länet har en stor skogsindustri\r\noch därför är upprustningsbehovet av länets vägar\r\nsärskilt stort i inlandet där tunga timmertransporter\r\nsliter mycket hårt på vägnätet. Det var därför en\r\nstor besvikelse att inte en enda krona i regeringens\r\ninfrastrukturpaket kom Västernorrlands vägar till\r\ngodo.</pre><pre>Har regeringen för avsikt att leva upp till devisen\r\n''Hela Sverige skall leva'' och göra en satsning på\r\nupprustning av vägnätet i Västernorrlands inland?</pre><pre>p4p &gt; 1991/92:557 av Martin Nilsson (s) till civilministern\r\nom ungdomarnas bostadssituation:</pre><pre>Regeringen har gett signaler till omvärlden om en\r\ndrastisk sänkning av bostadssubventionerna.</pre><pre>Georg Danell som är regeringens bostadsutredare\r\nhar förklarat det möjligt att inom bara ett par år\r\navskaffa bostadssubventionssystem.</pre><pre>Att avskaffa räntesubventionerna skulle innebära\r\nen kraftig höjning av priserna på det\r\nbostadsbestånd som kommer att byggas i\r\nframtiden. De som redan har bostad kommer\r\nlindrigare undan. Däremot kommer alla de unga\r\nsom ännu inte fått in foten på bostadsmarknaden\r\natt bli de stora förlorarna. Många ungdomar har i\r\ndag inget val och har definitivt inte under 80-talet\r\nhaft något val utan blivit hänvisade till de\r\nlägenheter som blivit lediga. Ofta har det rört sig\r\nom nybyggda och dyra lägenheter.</pre><pre>Nu är det alltså ungdomar som tvingas ta stöten för\r\natt regeringen skall kunna sänka skatterna. Ibland\r\nsägs det från regeringshåll att skattesänkningar\r\nkompenserar de ökade boendekostnaderna. Man\r\nkan med rätta i så fall undra vilka skatter det är\r\nregeringen planerar att sänka för att det också skall\r\nkomma lågavlönade ungdomar tillhanda i\r\nmotsvarande grad som boendekostnaderna höjs.</pre><pre>Min fråga till civilministern blir dock den mer\r\nallmänt hållna frågan:</pre><pre>På vad sätt kommer ungdomars möjlighet att själva\r\nstyra sin boendesituation att öka när\r\nsubventionerna tas bort och alltmer skall betalas via\r\nhyresavin?</pre><pre>1991/92:558 av Carin Lundberg (s) till\r\narbetsmarknadsministern om nedläggningen av\r\nlönsamma industriföretag i Västerbotten:</pre><pre>Företagsledningen för Skandinaviska\r\nAluminiumprofiler AB (SAPA) i Vetlanda har för\r\navsikt att lägga ned all verksamhet i\r\nRobertsforsanläggningen. Detta kommer att direkt\r\nberöra 72 anställda och indirekt kommunen och ett\r\nantal andra företag.</pre><pre>Företagsledningen hävdar, att det vid valet av\r\nnedläggningsort endast var avståndet som gjorde\r\natt man valde att lägga ned Robertsforsfabriken.</pre><pre>SAPA i Sikeå är bara ett i en rad väl fungerande och\r\nvinstgivande enheter inom ett företag som läggs\r\nned i Västerbotten och verksamheten flyttas\r\nsöderut.</pre><pre>Andra företag som fattat samma typ av beslut är\r\nMoDo i Bureå och Fläkt i Holmsund.</pre><pre>Min fråga till arbetsmarknadsministern är:</pre><pre>Vilka åtgärder kommer regeringen att vidta för att\r\nförhindra denna utarmning av företag i\r\nVästerbotten?</pre><pre>p6p &gt; 1991/92:559 av Britta Sundin (s) till\r\nkommunikationsministern om upprustning av\r\nvägnätet i Västernorrland:</pre><pre>Västernorrland har en besvärlig\r\narbetsmarknadssituation. I nuläget är var fjärde\r\nbyggnadsarbetare i länet arbetslös. Nu växer\r\nkritiken mot regeringens magra infrastrukturpaket.\r\nDet finns också ett mycket stort antal angelägna\r\nvägobjekt i länet som kan startas med mycket kort\r\nvarsel. Enligt uppgift från vägverket i länet kan\r\nman med ett extra anslag på 100 milj.kr. med kort\r\nvarsel starta vägprojekt för 320 milj.kr.</pre><pre>Vilka åtgärder har regeringen för avsikt att vidta för\r\natt åstadkomma en upprustning av vägnätet i\r\nVästernorrland?</pre><pre>1991/92:560 av Elvy Söderström (s) till\r\nkommunikationsministern om Vedaprojektet i\r\nVästernorrland:</pre><pre>Västernorrland har en mycket besvärlig\r\narbetsmarknadssituation. I arbetet med att\r\nutveckla Västernorrland har kommunikationerna\r\nen central roll. Ett av de viktigaste objekten för\r\nsysselsättningen i länet på både kort och på lång sikt\r\när en ny bro över Ångermanälven. Det är därför\r\nmed mycket stor besvikelse vi kunnat konstatera att\r\nVedaprojektet inte finns med i det\r\ninfrastrukturpaket regeringen nu presenterat.</pre><pre>När kommer vägverket att beviljas pengar för att\r\ngenomföra Vedaprojektet?</pre><pre>11 § Kammaren åtskildes kl. 11.07.</pre><pre>Förhandlingarna leddes av talmannen.</pre><pre>Vid protokollet</pre><pre>ULF CHRISTOFFERSSON</pre><pre>/Barbro Karlsson</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}