{"dokumentstatus":{"dokument":{"hangar_id":"2349348","dok_id":"GH0983","rm":"1993/94","beteckning":"83","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"83","slutnummer":"0","datum":"1994-03-30 00:00:00","systemdatum":"2005-10-27 13:40:58","publicerad":"1994-03-30 00:00:00","titel":"Riksdagens snabbprotokoll 1993/94:83 Onsdagen den 30 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{8BCA3995-6543-4F12-A58B-F250B93B9BDE}","dokument_url_text":"http://data.riksdagen.se/dokument/GH0983/text","dokument_url_html":"http://data.riksdagen.se/dokument/GH0983","dokumentstatus_url_xml":"http://data.riksdagen.se/dokumentstatus/GH0983","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:83</div>\r\n<div class=\"sidhuvud_datum\">Onsdagen den 30 mars</div>\r\n<div class=\"sidhuvud_klockslag\">Kl. 9.00 -- 14.28</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 24 mars.</pre><pre>2 §  Hänvisning av proposition 1993/94:125 till\r\nutskott</pre><pre>Föredrogs och hänvisades</pre><pre>Proposition 1993/94:125 Förslag om ytterligare\r\nanslag på tilläggsbudget till statsbudgeten för\r\nbudgetåret 1993/94, m.m. föredrogs och hänvisades\r\nenligt följande:</pre><pre>Avsnitt 1 Inledning (textavsnitt) till finansutskottet</pre><pre>Avsnitt 2 Justitiedepartementet till justitieutskottet</pre><pre>Avsnitt 3 Utrikesdepartementet till\r\nutrikesutskottet</pre><pre>Avsnitt 4 Försvarsdepartementet till\r\nförsvarsutskottet</pre><pre>Avsnitt 5 Socialdepartementet till\r\nsocialförsäkringsutskottet</pre><pre>Avsnitt 6 Finansdepartementet till finansutskottet</pre><pre>Avsnitt 7 Utbildningsdepartementet till\r\nutbildningsutskottet</pre><pre>med undantag för punkt</pre><pre>2C 3 Bidrag till kontakttolkutbildning till\r\nkulturutskottet</pre><pre>Avsnitt 8 Arbetsmarknadsdepartementet till\r\narbetsmarknadsutskottet</pre><pre>Avsnitt 9 Näringsdepartementet till\r\nnäringsutskottet</pre><pre>med undantag för punkt</pre><pre>2 F 11 Byggforskning till bostadsutskottet</pre><pre>Avsnitt 10 Miljö- och naturresursdepartementet till\r\njordbruksutskottet</pre><pre>med undantag för punkt</pre><pre>2 D 1 Förvaltningskostnader för Centralnämnden\r\nför fastighetsdata till bostadsutskottet</pre><pre>Avsnitt 11 Förteckning över anslag på\r\ntilläggsbudget till statsbudgeten för budgetåret\r\n1993/94 som begärs i prop. 125 till finansutskottet</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:169 till trafikutskottet</pre><pre>1993/94:171 till lagutskottet</pre><pre>1993/94:176 till utrikesutskottet</pre><pre>1993/94:193 till jordbruksutskottet</pre><pre>1993/94:194 till trafikutskottet</pre><pre>1993/94:197 till lagutskottet</pre><pre>1993/94:198 till jordbruksutskottet</pre><pre>1993/94:199 till bostadsutskottet</pre><pre>1993/94:200 till justitieutskottet</pre><pre>1993/94:202 till trafikutskottet</pre><pre>1993/94:204 och 224 till skatteutskottet</pre><pre>1993/94:232 till lagutskottet</pre><pre>Skrivelserna</pre><pre>1993/94:170 till trafikutskottet</pre><pre>1993/94:179 till försvarsutskottet</pre><pre>1993/94:183 till utbildningsutskottet</pre><pre>1993/94:237 till utrikesutskottet</pre><pre>1993/94:238 till näringsutskottet</pre><pre>Förslag</pre><pre>1993/94:RR9 till arbetsmarknadsutskottet</pre><pre>4 §  Beslut rörande utskottsbetänkanden som\r\nslutdebatterats den 29 mars</pre><pre>JuU17 Anslag till kriminalvården, m.m.</pre><pre>Mom. 7 (åtgärder mot ungdomsbrott)</pre><pre>1. utskottet</pre><pre>2. res. 1 (s)</pre><pre>Votering:</pre><pre>172 för utskottet</pre><pre>139 för res. 1</pre><pre>38 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 27 fp, 26 c, 25 kds, 19 nyd, 1 -</pre><pre>För res. 1:</pre><pre>128 s, 10 v, 1 -</pre><pre>Frånvarande:</pre><pre>10 s, 6 m, 6 fp, 5 c, 1 kds, 4 nyd, 4 v, 2 -</pre><pre>Mom. 9 (allmänna förutsättningar för ett gott\r\nvårdresultat )</pre><pre>1. utskottet</pre><pre>2. res. 2 (s)</pre><pre>Votering:</pre><pre>175 för utskottet</pre><pre>139 för res. 2</pre><pre>35 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 29 fp, 25 c, 25 kds, 21 nyd, 1 -</pre><pre>För res. 2:</pre><pre>128 s, 10 v, 1 -</pre><pre>Frånvarande:</pre><pre>10 s, 6 m, 4 fp, 6 c, 1 kds, 2 nyd, 4 v, 2 -</pre><pre>Mom. 10 (differentiering inom kriminalvården)</pre><pre>1. utskottet</pre><pre>2. res. 3 (s)</pre><pre>Votering:</pre><pre>177 för utskottet</pre><pre>138 för res. 3</pre><pre>34 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 73 m, 29 fp, 26 c, 25 kds, 21 nyd, 2 -</pre><pre>För res. 3:</pre><pre>127 s, 10 v, 1 -</pre><pre>Frånvarande:</pre><pre>10 s, 7 m, 4 fp, 5 c, 1 kds, 2 nyd, 4 v, 1 -</pre><pre>Mom. 13 (frivårdsfrågor)</pre><pre>1. utskottet</pre><pre>2. res. 5</pre><pre>Kammaren biföll utskottets hemställan. med\r\nacklamation.</pre><pre>Mom. 15 (personalens kontrollbefogenheter)</pre><pre>1. utskottet</pre><pre>2. res. 5 (nyd)</pre><pre>Votering:</pre><pre>295 för utskottet</pre><pre>22 för res. 5</pre><pre>1 avstod</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>129 s, 75 m, 29 fp, 27 c, 23 kds, 10 v, 2 -</pre><pre>För res. 5:</pre><pre>21 nyd, 1 -</pre><pre>Avstod:</pre><pre>1 kds</pre><pre>Frånvarande:</pre><pre>9 s, 5 m, 4 fp, 4 c, 2 kds, 2 nyd, 4 v, 1 -</pre><pre>Mom. 16 (narkotika i anstalt m.m.)</pre><pre>1. utskottet</pre><pre>2. res. 6 (nyd)</pre><pre>Votering:</pre><pre>295 för utskottet</pre><pre>23 för res. 6</pre><pre>1 avstod</pre><pre>30 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>126 s, 75 m, 28 fp, 27 c, 25 kds, 11 v, 3 -</pre><pre>För res. 6:</pre><pre>2 s, 21 nyd</pre><pre>Avstod:</pre><pre>1 kds</pre><pre>Frånvarande:</pre><pre>10 s, 5 m, 5 fp, 4 c, 2 nyd, 3 v, 1 -</pre><pre>Mom. 18 (anslag till Kriminalvården)</pre><pre>1.utskottet</pre><pre>2.mot. Ju805 yrk. 3 och 5 (v)</pre><pre>Kammaren biföll utskotets hemställan. genom\r\nuppresning.</pre><pre>Mom. 19 (anslag till Utlandstransporter)</pre><pre>1. utskottet</pre><pre>2. mot. Ju805 yrk. 7 (v)</pre><pre>Votering:</pre><pre>309 för utskottet</pre><pre>11 för mot. Ju408</pre><pre>29 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>129 s, 75 m, 28 fp, 27 c, 26 kds, 21 nyd, 3 -</pre><pre>För mot. Ju408: 11 v</pre><pre>Frånvarande:</pre><pre>9 s, 5 m, 5 fp, 4 c, 2 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>JuU18 Anslag till Brottsförebyggande rådet m.m.</pre><pre>Mom. 1 (anslag till Brottsförebyggande rådet)</pre><pre>1. utskottet</pre><pre>2. res. 1 (s)</pre><pre>Votering:</pre><pre>182 för utskottet</pre><pre>130 för res. 1</pre><pre>10 avstod</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 75 m, 29 fp, 27 c, 26 kds, 22 nyd, 2 -</pre><pre>För res. 1:</pre><pre>128 s, 1 v, 1 -</pre><pre>Avstod:</pre><pre>10 v</pre><pre>Frånvarande:</pre><pre>9 s, 5 m, 4 fp, 4 c, 1 nyd, 3 v, 1 -</pre><pre>Mom. 2 (inriktningen av kriminalpolitiken)</pre><pre>1. utskottet</pre><pre>2. res. 2 (s)</pre><pre>Votering:</pre><pre>180 för utskottet</pre><pre>133 för res. 2</pre><pre>8 avstod</pre><pre>28 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 29 fp, 27 c, 26 kds, 22 nyd, 2 -</pre><pre>För res. 2:</pre><pre>129 s, 3 v, 1 -</pre><pre>Avstod:</pre><pre>1 m, 7 v</pre><pre>Frånvarande:</pre><pre>9 s, 5 m, 4 fp, 4 c, 1 nyd, 4 v, 1 -</pre><pre>Mom. 4 (lokala brottsförebyggande organ m.m.)</pre><pre>1. utskottet</pre><pre>2. res. 3 (s)</pre><pre>Votering:</pre><pre>182 för utskottet</pre><pre>140 för res. 3</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 75 m, 29 fp, 27 c, 26 kds, 22 nyd, 2 -</pre><pre>För res. 3:</pre><pre>128 s, 11 v, 1 -</pre><pre>Frånvarande:</pre><pre>9 s, 5 m, 4 fp, 4 c, 1 nyd, 3 v, 1 -</pre><pre>Mom. 5 (allmänpreventionens betydelse i\r\nrättstillämpningen )</pre><pre>1. utskottet</pre><pre>2. res. 4 (nyd)</pre><pre>Votering:</pre><pre>296 för utskottet</pre><pre>25 för res. 4</pre><pre>28 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 74 m, 29 fp, 27 c, 26 kds, 11 v, 2 -</pre><pre>För res. 4:</pre><pre>2 s, 22 nyd, 1 -</pre><pre>Frånvarande:</pre><pre>9 s, 6 m, 4 fp, 4 c, 1 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>UU14 Vissa anslag m.m. inom\r\nUtrikesdepartementets område (prop. 1993/94:100\r\nbil. 4)</pre><pre>Mom. 9 och 10 (fredsbevarande verksamhet m.m.)</pre><pre>1. utskottet</pre><pre>2. res. 1 i motsvarande del (s)</pre><pre>Votering:</pre><pre>181 för utskottet</pre><pre>141 för res. 1</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 29 fp, 27 c, 26 kds, 22 nyd, 2 -</pre><pre>För res. 1:</pre><pre>129 s, 11 v, 1 -</pre><pre>Frånvarande:</pre><pre>9 s, 5 m, 4 fp, 4 c, 1 nyd, 3 v, 1 -</pre><pre>Mom. 15 (Sekretariatet för Europainformation)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>309 för utskottet</pre><pre>12 för men.</pre><pre>1 avstod</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>129 s, 75 m, 29 fp, 26 c, 26 kds, 22 nyd, 2 -</pre><pre>För men.:</pre><pre>11 v, 1 -</pre><pre>Avstod:</pre><pre>1 c</pre><pre>Frånvarande:</pre><pre>9 s, 5 m, 4 fp, 4 c, 1 nyd, 3 v, 1 -</pre><pre>Mom. 20 (föreskrifter för F 2-anslaget)</pre><pre>1. utskottet</pre><pre>2. res. 2 i motsvarande del (s)</pre><pre>Votering:</pre><pre>179 för utskottet</pre><pre>142 för res. 2</pre><pre>28 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 75 m, 27 fp, 26 c, 26 kds, 22 nyd, 2 -</pre><pre>För res. 2:</pre><pre>128 s, 1 fp, 1 c, 11 v, 1 -</pre><pre>Frånvarande:</pre><pre>9 s, 5 m, 5 fp, 4 c, 1 nyd, 3 v, 1 -</pre><pre>Mom. 25 (överföring av F 2-anslaget till\r\nCivildepartementet fr.o.m. budgetåret 1995/96)</pre><pre>1. utskottet</pre><pre>2. res. 2 i motsvarande del (s)</pre><pre>Votering:</pre><pre>179 för utskottet</pre><pre>143 för res. 2</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 26 c, 26 kds, 22 nyd, 2 -</pre><pre>För res. 2:</pre><pre>129 s, 1 fp, 1 c, 11 v, 1 -</pre><pre>Frånvarande:</pre><pre>9 s, 5 m, 4 fp, 4 c, 1 nyd, 3 v, 1 -</pre><pre>Mom. 26 (information och studier om\r\nsäkerhetspolitik och fredsfrämjande utveckling)</pre><pre>1. utskottet</pre><pre>2. res. 2 i motsvarande del (s)</pre><pre>3. res. 3 i motsvarande del (nyd)</pre><pre>Förberedande votering:</pre><pre>149 för res. 2</pre><pre>23 för res. 3</pre><pre>150 avstod</pre><pre>27 frånvarande</pre><pre>Kammaren biträdde res. 2.</pre><pre>Huvudvotering:</pre><pre>176 för utskottet</pre><pre>144 för res. 2</pre><pre>2 avstod</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 27 fp, 26 c, 26 kds, 20 nyd, 2 -</pre><pre>För res. 2:</pre><pre>129 s, 2 fp, 1 c, 11 v, 1 -</pre><pre>Avstod:</pre><pre>2 nyd</pre><pre>Frånvarande:</pre><pre>9 s, 5 m, 4 fp, 4 c, 1 nyd, 3 v, 1 -</pre><pre>Mom. 30 (forskningsverksamhet av särskild\r\nutrikesoch säkerhetspolitisk betydelse)</pre><pre>1. utskottet</pre><pre>2. res. 3 i motsvarande del (nyd)</pre><pre>Votering:</pre><pre>296 för utskottet</pre><pre>22 för res. 3</pre><pre>2 avstod</pre><pre>29 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 75 m, 28 fp, 27 c, 26 kds, 11 v, 2 -</pre><pre>För res. 3:</pre><pre>22 nyd</pre><pre>Avstod:</pre><pre>1 fp, 1 -</pre><pre>Frånvarande:</pre><pre>11 s, 5 m, 4 fp, 4 c, 1 nyd, 3 v, 1 -</pre><pre>Mom. 31 (utrikesförvaltningen)</pre><pre>1. utskottet</pre><pre>2. res. 4 i motsvarande del (nyd)</pre><pre>Votering:</pre><pre>292 för utskottet</pre><pre>23 för res. 4</pre><pre>4 avstod</pre><pre>30 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 75 m, 29 fp, 27 c, 25 kds, 11 v, 2 -</pre><pre>För res. 4:</pre><pre>22 nyd, 1 -</pre><pre>Avstod:</pre><pre>4 s</pre><pre>Frånvarande:</pre><pre>11 s, 5 m, 4 fp, 4 c, 1 kds, 1 nyd, 3 v, 1 -</pre><pre>Mom. 35 (besparingar i fråga om den svenska\r\ndelegationen till FN:s generalförsamling)</pre><pre>1. utskottet</pre><pre>2. res. 4 i motsvarande del (nyd)</pre><pre>Votering:</pre><pre>298 för utskottet</pre><pre>23 för res. 4</pre><pre>28 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 75 m, 29 fp, 27 c, 26 kds, 11 v, 2 -</pre><pre>För res. 4:</pre><pre>22 nyd, 1 -</pre><pre>Frånvarande:</pre><pre>10 s, 5 m, 4 fp, 4 c, 1 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>UU16 Samarbete med Baltikum, Central- och\r\nÖsteuropa</pre><pre>Mom. 1 (principer för länderfördelning)</pre><pre>1. utskottet</pre><pre>2. res. 1 (s)</pre><pre>Votering:</pre><pre>181 för utskottet</pre><pre>139 för res. 1</pre><pre>29 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 29 fp, 27 c, 26 kds, 22 nyd, 2 -</pre><pre>För res. 1:</pre><pre>128 s, 10 v, 1 -</pre><pre>Frånvarande:</pre><pre>10 s, 5 m, 4 fp, 4 c, 1 nyd, 4 v, 1 -</pre><pre>Mom. 3 (omallokering av valutastöd)</pre><pre>1. utskottet</pre><pre>2. res. 2 (s)</pre><pre>Kammaren biföll utskottets hemställan. med\r\nacklamation.</pre><pre>Mom.4 (integrering av anslag för miljösamarbete)</pre><pre>1. utskottet</pre><pre>2. res. 3 (s)</pre><pre>Kammaren biföll utskottets hemställan. med\r\nacklamation.</pre><pre>Mom, 5, 6 och 8 (organisation och redovisning av\r\nöstsamarbetet m.m.)</pre><pre>1. utskottet</pre><pre>2. res. 4 (s)</pre><pre>Kammaren biföll utskottets hemställan. med\r\nacklamation.</pre><pre>Mom. 9 (samarbetets mål och inriktning i övrigt)</pre><pre>1. utskottet</pre><pre>2. res. 5 i motsvarande del (nyd)</pre><pre>Votering:</pre><pre>298 för utskottet</pre><pre>23 för res. 5</pre><pre>28 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 75 m, 29 fp, 27 c, 26 kds, 11 v, 3 -</pre><pre>För res. 5:</pre><pre>1 s, 22 nyd</pre><pre>Frånvarande:</pre><pre>10 s, 5 m, 4 fp, 4 c, 1 nyd, 3 v, 1 -</pre><pre>Mom 11, 14 och 19 (BITS roll i östsamarbetet)</pre><pre>1. utskottet</pre><pre>2. res. 6 (s)</pre><pre>Kammaren biföll utskottets hemställan. med\r\nacklamation.</pre><pre>Mom. 21 (utökad exportkreditgarantiram)</pre><pre>1. utskottet</pre><pre>2. res. 7 (nyd)</pre><pre>Votering:</pre><pre>298 för utskottet</pre><pre>22 för res. 7</pre><pre>1 avstod</pre><pre>28 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>129 s, 74 m, 29 fp, 27 c, 26 kds, 11 v, 2 -</pre><pre>För res. 7:</pre><pre>21 nyd, 1 -</pre><pre>Avstod:</pre><pre>1 nyd</pre><pre>Frånvarande:</pre><pre>9 s, 6 m, 4 fp, 4 c, 1 nyd, 3 v, 1 -</pre><pre>Mom. 23 (u-krediter)</pre><pre>1. utskottet</pre><pre>2. res. 8 (nyd)</pre><pre>Votering:</pre><pre>297 för utskottet</pre><pre>21 för res. 9</pre><pre>2 avstod</pre><pre>29 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>129 s, 73 m, 29 fp, 27 c, 26 kds, 11 v, 2 -</pre><pre>För res. 9:</pre><pre>21 nyd</pre><pre>Avstod:</pre><pre>1 nyd, 1 -</pre><pre>Frånvarande:</pre><pre>9 s, 7 m, 4 fp, 4 c, 1 nyd, 3 v, 1 -</pre><pre>Mom 31 (bistånd till bostadsbytgande)</pre><pre>1. utskottet</pre><pre>2. res. 9 (nyd)</pre><pre>Kammaren biföll utskottets hemställan. med\r\nacklamation.</pre><pre>Mom. 38 (G 3 Avsättning för förlustrisker vad avser\r\ntgarantier för finansiellt stöd och\r\nexportkreditgarantier)</pre><pre>1. utskottet</pre><pre>2. res. 10 (s).</pre><pre>3. res. 11 (nyd) villkorad -- 7</pre><pre>Votering:</pre><pre>169 för utskottet</pre><pre>149 för res. 10</pre><pre>3 avstod</pre><pre>28 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>9 s, 75 m, 28 fp, 27 c, 26 kds, 1 nyd, 2 v, 1 -</pre><pre>För res. 10:</pre><pre>120 s, 19 nyd, 9 v, 1 -</pre><pre>Avstod:</pre><pre>1 fp, 1 nyd, 1 -</pre><pre>Frånvarande:</pre><pre>9 s, 5 m, 4 fp, 4 c, 2 nyd, 3 v, 1 -</pre><pre>Leif Marklund (s) anmälde att han avsett att rösta\r\nnej men markerats ha röstat ja.</pre><pre>Övriga moment</pre><pre>Kammaren biföll utskottets hemställan.</pre><pre>Meddelande om samlad votering</pre><pre>Andre vice talmannen meddelade att\r\nskatteutskottets betänkande SkU20,\r\nfinansutskottets betänkanden FiU7 och FiU8,\r\njordbruksutskottets betänkande JoU13 samt\r\nnäringsutskottets betänkande NU14 skulle avgöras\r\ni ett sammanhang efter avslutad debatt.</pre><pre>p7p &gt; 5 §  Skattepolitiken</pre><pre>Föredrogs</pre><pre>skatteutskottets betänkande</pre><pre>1993/94:SkU20 Skattepolitiken.</pre><pre>Anf. 1  ANITA JOHANSSON (s):</pre><pre>Herr talman! I detta betänkande behandlas ett\r\nantal mycket viktiga socialdemokratiska motioner.\r\nDess värre har de avstyrkts av majoriteten i\r\nutskottet. Jag är övertygad om att skattefrågan\r\nkommer att vara en av de stora valfrågorna. Här\r\ngår en mycket klar skiljelinje mellan oss\r\nsocialdemokrater och den borgerliga regeringen.</pre><pre>Eftersom Skattebetalarnas förening nu går ut i en\r\nstor och dyrbar annonskampanj mot oss\r\nsocialdemokrater, vill jag redogöra för vår\r\nskattepolitik, som vi tar upp i reservation nr 1 till\r\nbetänkandet.</pre><pre>Syftet med skattereformen, som genomfördes\r\ninkomståret 1991, var att skapa en\r\nsamhällsekonomiskt effektiv beskattning, som\r\nsamtidigt uppfyller fördelningspolitiska mål.\r\nAvsikten var att få en likformig och neutral\r\nbeskattning av arbete och kapital och av olika\r\ninkomster samt att beskattningen skulle ge de\r\nskatteintäkter som ett gott och väl fungerande\r\nsamhälle behöver.</pre><pre>Reformen byggde på en rättvis fördelning av\r\nskatteuttaget och på uppfattningen att effektiva\r\nhinder mot skattefusk och skatteplanering är\r\nnödvändiga för förtroendet för vårt skattesystem.\r\nBeskattningen skulle därför bygga på likformighet,\r\nenkelhet och rättvisa.</pre><pre>En likformig beskattning var en ledstjärna i\r\nskattereformen. Med en bredare bas för både\r\nindirekt och direkt beskattning blev det möjligt att\r\nsänka inkomstskatterna, samtidigt som man\r\nskapade förutsättningar för ett stabilt underlag för\r\nvår välfärdspolitik.</pre><pre>I breddningen av basen för den indirekta\r\nbeskattningen låg ett ökat uttag av miljöavgifter.\r\nMed skattereformen inleddes en skatteväxling på 7\r\nmiljarder kronor, från skatter på arbete till skatter\r\npå resursförbrukning och miljöförstöring. Detta\r\nborde glädja åtminstone centerpartisterna.</pre><pre>Vi socialdemokrater har redovisat våra\r\nskatteförslag för de kommande åren.</pre><pre>Vi vill höja grundavdraget för 1994. Det ger alla\r\nlöntagare en skattesänkning på omkring 745 kr.</pre><pre>Vi vill återinföra grundavdraget vid den statliga\r\nbeskattningen från 1995 och samtidigt höja\r\nstatsskatten med 5 %.</pre><pre>Vi håller fast vid överenskommelsen om att det\r\nstora flertalet löntagare bara skall betala\r\nkommunal skatt. För att få betala mer i statsskatt\r\nmåste man tjäna mer än 20 000 kr i månaden. Det\r\nhär är någonting som vi gemensamt borde försöka\r\nlära Skattebetalarnas förening.</pre><pre>Vi vill att kapitalskatten skall ligga kvar på 30 %.\r\nDärmed behåller ränteavdragen sitt värde. Det har\r\nbetydelse för dem som bor i bostadsrätter eller egna\r\nhem -- det gör de allra flesta löntagare. Den som\r\nbetalar 20 000 kr i ränta på ett bostadslån slipper\r\nt.ex. en skattehöjning på 1 500 kr.</pre><pre>Vi vill också återgå till en enhetlig\r\nkapitalbeskattning, genom att riva upp alla\r\nskattelättnader för passiva kapitalinkomster.</pre><pre>Herr talman! Den som lever på utdelningar och\r\naktieinkomster kommer att få betala lika mycket i\r\nskatt som efter 1991 års skattereform. Den som\r\ntjänar 14 000 kr i månaden får en skattesänkning\r\n1994, inte en höjning på 13 000 kr, som\r\nSkattebetalarnas förening påstår. Med vår politik\r\nslipper de som betalar räntor på bostadslån\r\ndessutom den borgerliga skattehöjningen.</pre><pre>Vårt förslag till utformning av den statliga\r\ninkomstskatten medför sänkt skatt för stora\r\ngrupper vanliga löntagare, med inkomster upp till\r\n250 000 kr per år. Det här kan man inte säga nog\r\nmånga gånger. I stället höjs skatten på de verkligt\r\nhöga inkomsterna.</pre><pre>Det här är vår politik. Det innebär, herr talman,\r\nskattelättnader för alla vanliga löntagare, för det\r\nstora flertalet inom LO-, TCO- och SACO-\r\nkollektivet. I våra motioner finns förslag till\r\nskattehöjningar på sammanlagt 8,3 miljarder\r\nkronor, men samtidigt föreslår vi skattesänkningar\r\npå drygt 9 miljarder kronor.</pre><pre>Vi vill höja skatten på passiva kapitalinkomster och\r\npå de högsta inkomsterna. Men vi vill samtidigt\r\nsänka skatten för vanliga löntagare och för företag\r\nsom satsar och investerar. Företagen kommer inte\r\nheller att behöva betala mer skatt, som det påstås i\r\nden borgerliga propagandan.</pre><pre>Vi går tillbaka till en skattesats på 30 %. Samtidigt\r\nföreslår vi bl.a. återinförande av företagens rätt till\r\navdrag på utdelning av nyemissioner och en tillfällig\r\nmöjlighet till förmånliga direktavskrivningar.</pre><pre>Vår politik syftar till goda förutsättningar för\r\nproduktion och företagande, inte för passivt\r\nägande och spekulativa placeringar. Detta är vår\r\npolitik: sänkt skatt på arbete och investeringar, en\r\nansvarsfull budget, en rättvis fördelning av\r\nbördorna.</pre><pre>Herr talman! Hösten 1991 rivstartade den\r\nmoderatledda regeringen genom att komma med\r\nen rad förslag som innebar avsteg från\r\nskattereformen.</pre><pre>Den borgerliga politiken drivs av föreställningen\r\natt skattesänkningar för passiva kapitalinkomster\r\nskall leda till ökad ekonomisk aktivitet. Men det\r\nfinns inte någon trovärdig grund för en sådan\r\nuppfattning. Det står däremot klart att regeringens\r\npolitik har lett till att klyftorna i samhället har ökat\r\ndrastiskt. Vi är på väg mot ett\r\ntvåtredjedelssamhälle.</pre><pre>Riktlinjerna i vår motion utgår från skattesystemets\r\ngrundläggande funktion: att finansiera de offentliga\r\nutgifterna. Ett modernt och dynamiskt samhälle\r\nförutsätter ett gemensamt ansvarstagande, inte\r\nbara för gemensamma nyttigheter och funktioner\r\nutan också för samhället som sådant och för en god\r\nsamhällsutveckling. Detta utgör grunden för\r\nskattepolitiken.</pre><pre>Det behövs en offentlig sektor som svarar för\r\nväsentliga samhällsfunktioner, för investeringar i\r\nden gemensamma infrastrukturen och för ett\r\ngenerellt trygghetssystem. Kostnaderna för denna\r\noffentliga sektor måste betalas av medborgarna\r\ngemensamt och efter förmåga. För detta, herr\r\ntalman, har vi ett stort stöd bland svenska folket.</pre><pre>Den borgerliga riksdagsmajoritetens beslut att\r\ngrundavdrag inte skall få göras vid den statliga\r\nbeskattningen innebär att fler skattebetalare än\r\nsom var avsikten kommer att få ca 50 % i\r\nmarginalskatt. Beslutet innebär också att alla som\r\nbetalar statsskatt får en lika stor skattehöjning i\r\nkronor räknat, oavsett inkomst. Detta är inte\r\nacceptabelt från fördelningspolitisk synpunkt.</pre><pre>Herr talman! Jag skall säga ytterligare några ord om\r\ninkomst av kapital.</pre><pre>Vi anser att skattesatsen skall vara 30 % även efter\r\nden 1 januari 1995. Det innebär att ränteavdragen\r\nbehåller sitt 30-procentiga värde och att man\r\nundviker att sätta ytterligare press på\r\nbostadsmarknaden. Det är mycket viktigt med\r\ntanke på dagens höga boendekostnader.</pre><pre>Jag måste få fråga Harry Staaf om inte\r\nboendekostnaden också kan oroa en försynt kds-\r\npolitiker.</pre><pre>Som vi har framfört vid flera tillfällen finns det\r\nbehov av en förmögenhetsskatt även i framtiden.\r\nPå sikt bör förmögenhetsskatten utformas efter\r\nsamma principer som det övriga skattesystemet,\r\ndvs. ökad likformighet, bredare skattebas och lägre\r\nskattesatser. Skatteunderlaget för arvs- och\r\ngåvoskatten och förmögenhetsskatten har\r\nberäknats enligt i stort sett samma principer, och vi\r\nanser att den kopplingen bör bibehållas.</pre><pre>Den socialdemokratiska regeringen på den gamla\r\ngoda tiden redovisade ett förslag i en\r\ndepartementspromemoria, Reformerad\r\nföretagsbeskattning. Vi instämmer nu liksom\r\ntidigare i uppfattningen att detta förslag bör kunna\r\ntjäna som grund för en reformering av\r\nförmögenhets-, arvs- och gåvobeskattningen. Det\r\nbör samtidigt framhållas att detaljlösningar i\r\npromemorian behöver övervägas ytterligare.</pre><pre>Herr talman! Vår reservation nr 6 handlar om\r\nstipendier. Det mest stötande med förslaget att\r\navskaffa den tidigare skattefriheten för stipendier\r\när att man nu enbart vill klämma åt\r\nfackföreningsrörelsen. Men att försvåra för svensk\r\nfackföreningsrörelse ligger ju helt klart i linje med\r\nden borgerliga strategin.</pre><pre>Majoriteten i utskottet har beslutat att tillstyrka en\r\nmoderatmotion, som handlar om att dagmammor\r\nmed färre än fem dagbarn bör kunna få F-\r\nskattsedel. Anledningen till detta jehu i\r\nutskottsmajoriteten är ett fall här i Stockholm.</pre><pre>Till bakgrunden hör att en kommun inte får utge\r\nvårdnadsbidrag. Avsikten med\r\nbarnomsorgspengen var att privata företag skulle\r\nkunna konkurrera med kommunala dagis. Men nu\r\nser man en möjlighet att den vägen delvis kringgå\r\nförbudet mot kommunalt vårdnadsbidrag. Det är\r\nbakgrunden.</pre><pre>I det aktuella fallet var det en person som skulle ta\r\nhand om sitt barnbarn. Genom att registrera sig\r\nsom företagare skulle hon kunna kvittera ut\r\nbarnomsorgspengen som ett vårdnadsbidrag. Men\r\nskattemyndigheterna fann vid sin prövning att\r\nverksamheten inte hade den omfattning och\r\nvaraktighet som kännetecknar ett företag och\r\nmedgav alltså inte F-skattsedel.</pre><pre>Jag tycker inte att det ankommer på riksdagen eller\r\nregeringen att intervenera i skattemyndigheternas\r\ntillämpning av lagen. Vad motionären vill uppnå är\r\nförmodligen i stället att ändra kriterierna för\r\ntilldelning av F-skattsedel.</pre><pre>Med dessa ord yrkar jag bifall till reservation 1 och\r\n2, men jag står givetvis bakom även de andra\r\nreservationerna till betänkandet.</pre><pre>Anf. 2  PETER KLING (nyd):</pre><pre>Herr talman! Till detta betänkande har Ny\r\ndemokrati faktiskt 9 reservationer och ett särskilt\r\nyttrande.</pre><pre>Jag vill till att börja med tala om hur Ny demokrati\r\nser på skattepolitiken.</pre><pre>Till skillnad från övriga partier i denna kammare\r\nvill Ny demokrati göra stora besparingar i\r\nbudgeten, men vi vill inte göra dem på bekostnad\r\nav de svaga eller arbetande grupperna i samhället.\r\nVi vill i stället göra direkta besparingar i budgeten\r\nsom inte berör löntagarna.</pre><pre>Vi vill spara på biståndspolitiken, flyktingpolitiken\r\noch organisationsbidragen, som man har hört så\r\nmycket om. Det gäller speciellt de politiska\r\nungdomsorganisationerna som skriver upp\r\nmedlemmar som de inte har och som förskansar sig\r\nmedel från skattebetalarna. Vi vill också spara på\r\nfamiljepolitiken, som vi vill göra om helt. Genom\r\natt reformera den vill vi spara 21 miljarder.</pre><pre>Ny demokrati vill också att alla skall betala skatt\r\nhär i Sverige. I dag finns det 20-25 000 företagare\r\nsom har sin verksamhet här men som inte betalar\r\nskatt i Sverige därför att de är skrivna utomlands.</pre><pre>Genom sådana här kraftiga besparingar i budgeten\r\nsom inte innebär att man höjer skatten för\r\nlöntagare osv. vill Ny demokrati i stället sänka\r\nskatten på strategiska ställen, så att riktiga\r\narbetstillfällen kan skapas.</pre><pre>Detta är vår strategi, och den är vi inte ensamma\r\nom. OECD-rapporten som kom för några månader\r\nsedan bekräftar exakt Ny demokratis ekonomiska\r\npolitik.</pre><pre>Herr talman! Jag skall gå närmare in på Ny\r\ndemokratis reservationer.</pre><pre>En reservation handlar om att det skall vara en\r\nskattefrihet på räntor upp till 1 000 kr för barn och\r\nungdom. Det är ganska logiskt att inte beskatta\r\nungdomar som sparar pengar och får en liten\r\nränteintäkt på detta sparande. Vi vill, som sagt, att\r\ndet skall vara en skattefrihet på räntor upp till 1 000\r\nkr.</pre><pre>En annan reservation handlar om bilförmåner och\r\nbeskattning av tjänstebilar. Om bilindustrin över\r\nhuvud taget skall kunna behållas i Sverige bör\r\ntjänstebilen inte beskattas så mycket som den gör i\r\ndet här landet. Vår beskattning är bland de högsta\r\ni världen.</pre><pre>När bilen används som arbetsredskap på ett litet\r\nföretag bör den inte vara förmånsbeskattad. Det är\r\nsjälvklart. Tänk om man skulle beskattas för sin\r\nskruvmejsel och sina arbetskläder som man\r\nanvänder i arbetet. Ny demokrati har slagits hårt\r\nför att bilar som används som arbetsredskap inte\r\nskall beskattas.</pre><pre>Vi anser också att bilaccisen -- nyprisskatten på en\r\nbil -- bör sänkas för bilar med s.k. airbags och ABS-\r\nbromsar, dvs. låsningsfria bromsar. Staten bör\r\nfaktiskt medverka till detta. Sänk skatten på\r\nnypriset för bilarna, så att airbags och ABS-\r\nbromsar införs på nästan alla bilar!</pre><pre>För några år sedan, när avgasrening skulle\r\ninstalleras på bilarna, tyckte vi i denna kammare att\r\nman skulle subventionera. Då kunde vi ge ett\r\nbidrag till dem som installerade avgasrening på sina\r\nbilar. Nu handlar det om mänskligheten och om\r\nminskade trafikolyckor. Då kan staten inte hjälpa\r\ntill. Det skulle säkert löna sig i slutändan.</pre><pre>Vi har vidare en reservation som handlar om\r\nlunchförmåner. Det är så fult att i den här\r\nkammaren tala i egen sak. Jag måste säga att jag\r\ntalar i egen sak. Jag har nämligen jobbat inom\r\nindustrin och på byggarbetsplatser i nästan hela\r\nmitt liv. Jag vet vad som hände i skattereformen\r\n1990/91. Då infördes en skatt på lunchförmåner.\r\nVad hände på t.ex. Volvo, där jag jobbar? Där\r\nfanns sju eller åtta matsalar. Det var alltid kö. Alla\r\narbetare och tjänstemän gick till matsalarna och åt\r\nett rejält mål lunch med grönsaker. Skatten\r\ninfördes, och det blev tomt i matsalen. Alla började\r\näta mackor och mycket sämre kost.</pre><pre>Nu har det gjorts en utredning. Man trodde att man\r\nskulle få in flera miljarder kronor i skatt genom att\r\nbeskatta förmånen. Det visade sig att närmare 1\r\nmiljon människor mer eller mindre slutade äta ett\r\nriktigt mål mat om dagen. De åt sina smörgåsar.\r\nUtredningen har kommit fram till att man endast\r\nhar fått in 350 miljoner kronor.</pre><pre>Det är faktiskt ganska sunt förnuft att införa denna\r\nskattefria lunchfömån igen. Jag tror att det i denna\r\nkammare finns en majoritet för den uppfattningen,\r\nmen det handlar väl om valtaktik. Om\r\nsocialdemokraterna skulle vinna valet till hösten\r\nförmodar jag att de inför denna förmån. Även om\r\ndet blir en borgerlig regering tror jag att denna\r\nreform är genomförd inom ett och ett halvt år.\r\nFörslaget kommer kanske från fel sida, som vanligt.</pre><pre>En reservation handlar om trav- och galopphästar.\r\nNu pratar Peter Kling i egen sak igen, sägs det. Jag\r\nhar nämligen en häst. Jag pratar bara i egen sak i\r\nett avseende. Jag pratar för skattebetalarna. Trav-\r\noch galoppsporten omsätter 18 miljarder kronor.\r\nNu vill man beskatta hästägare som har en häst som\r\ngår med vinst. Det betyder att man på sin höjd får\r\nin 5--10 miljoner kronor. I denna 18-\r\nmiljardersindustri jobbar omkring 60 000\r\nmänniskor. Jag vet hur det är inom hästsporten.\r\nAllt färre människor satsar på att köpa hästar. Det\r\nbetyder att denna sport mer eller mindre kommer\r\natt minska. Om den nu, mina damer och herrar i\r\nkammaren, minskar med 10 % betyder det att\r\ndenna sport förlorar 1,8 miljarder i omsättning. Till\r\ndetta kommer ett skattetryck på ungefär 50 %.\r\nSkattebetalarna förlorar 900 miljoner på detta.\r\nMen det är väl förnuftigt att förlora 900 miljoner i\r\nden enda ändan och i bästa fall få in 5 miljoner i den\r\nandra.</pre><pre>Ja, jag talar i egen sak i den meningen att jag talar\r\nför skattebetalarna och väljarna. Jag talar inte för\r\nnågon annan.</pre><pre>Till sist skulle jag vilja ta upp vårt särskilda\r\nyttrande. Ny demokrati anser nämligen att\r\nLindbeckkommissionens förslag till åtgärder skall\r\ngenomföras. Det anser de flesta i denna kammare,\r\nmen ingen driver frågan.</pre><pre>Ny demokrati ställer sig bakom\r\nLindbeckkommissionens 113 punkter. Vi undrar\r\nvarför man inte kan driva dessa frågor i denna\r\nkammare. Man sätter till denna utredning, och\r\nnästan alla tycker att den är bra, men ingen gör\r\nnågonting.</pre><pre>Herr talman! Ny demokrati står givetvis bakom alla\r\n9 reservationer, men jag nöjer mig med att yrka\r\nbifall till reservation 7 i mom. 10, reservation 8 i\r\nmom. 11 och reservation 12 i mom. 17.</pre><pre>Anf. 3  LARS BÄCKSTRÖM (v):</pre><pre>Herr talman! Dagens skattedebatt kommer att stå\r\nmellan två huvudalternativ. Regeringspartierna\r\nkommer att försvara sin politik mot kritiken från\r\nSocialdemokraterna och Vänsterpartiet. Det är en\r\ndebatt där höger ställs mot vänster. Så har det ofta\r\nvarit i skattepolitiken, men inte alltid. För fyra år\r\nsedan gick rågångarna på ett annat sätt.</pre><pre>Herr talman! I går kväll, när jag satt på kammaren\r\noch funderade på denna debatt, grep jag ett fyra år\r\ngammalt betänkande i bokhyllan. Det var ett\r\ngammalt, tummat och slitet exemplar av\r\nbetänkande 1989/90:SkU30 om århundradets\r\nskattereform. Detta betänkande är bara fyra år\r\ngammalt. Det ser ut som om det kunde vara 100 år.\r\nSå tummat är det.</pre><pre>När man gör en omläsning, som jag gjorde i går\r\nkväll, och jämför med dagens dokument,\r\n1993/94:SkU20, ser man att argumenten och\r\nståndpunkterna har ändrats på oerhört många\r\npunkter.</pre><pre>Herr talman! Alla har givetvis rätt att ändra sig.\r\nPolitiker både kan och bör modifiera sina\r\nståndpunkter i takt med ekonomiska och även\r\npolitiska konjunkturer. Det är rimligt, men ett krav\r\nsom man kan ställa är att politikerna erkänner och\r\nmotiverar sina nya ställningsstaganden.</pre><pre>När det gäller principerna för skattereformen är\r\nförändringarna så stora att det nästan är en absurd\r\nparadox att påpeka att Vänsterpartiet i dag, vid en\r\nstrikt saklig bedömning, tillhör ett av de\r\nriksdagspartier som står närmast skattereformen.\r\nDet beror inte på att vi har ändrat oss på så många\r\npunkter. Herr talman! I huvudsak har vi gjort som\r\nMagnus Uggla sjunger i radion ibland: Vi har stått\r\nstilla. När hela kompaniet är på flykt kommer den\r\nsom står stilla att närma sig frontlinjen. Så blir det\r\nnaturligtvis.</pre><pre>Herr talman! Vi vägrar fortfarande att se 50 % i\r\nmarginalskatt som en gräns som inte får\r\növerskridas. Därför föreslår vi att skatten höjs till\r\n25 % för inkomster över brytpunkten. I dag står\r\nVänsterpartiet och Socialdemokraterna enade på\r\ndenna punkt. I det här fallet är det\r\nSocialdemokraterna som har ändrat sig. Det tycker\r\njag är bra.</pre><pre>Vänsterpartiet går sedan längre, precis som vi\r\ngjorde 1990, och säger att det bör finnas en högre\r\nskatt för riktigt höga inkomster. Vi föreslår därför\r\nfortfarande ett nytt skatteskikt för inkomster över\r\n300 000 kr.</pre><pre>För dessa förslag kommer vi att få kritik.\r\nRegeringen kommer att säga att sådana förslag\r\nökar skattekilarna och att Sverige inte bör ha\r\ndramatiskt högre marginalskatter än omvärlden på\r\narbetsinkomster. Herr talman! Regeringen har rätt.\r\nJag anser att det ligger en hel del i den kritiken.</pre><pre>Bl.a. därför har vi i Vänsterpartiet modifierat våra\r\nståndpunkter sedan 1990. Då krävde vi 40 % i\r\nstatlig skatt på inkomster över 300 000 kr. I dag\r\nsäger vi 30 %. Det är en betydande minskning, men\r\nfortfarande skulle en sådan skatteskärpning ge 6\r\nmiljarder i ökade intäkter.</pre><pre>För detta och våra andra förslag till skattehöjningar\r\nhar jag många argument, bl.a. 172 000 miljoner\r\nkronor -- 172 miljarder. Det är det\r\nbudgetunderskott som anges i årets finansplan.\r\n1990 hade Sveriges statsfinanser balans. 1994 är\r\nordet obalans en mycket kraftig underdrift.</pre><pre></pre><pre>Herr talman! Det är sant att 60 % marginalskatt\r\nsom vi föreslår gör att Sverige kommer på\r\ninternationell toppnivå när det gäller att ha högsta\r\nmarginalskatten. Men andra länder i den\r\ninternationella ekonomin klarar den nivån.</pre><pre>Detta fick vi i skatteutskottet lära oss när vi i höstas\r\ngjorde ett besök i Nederländerna. Då träffade vi\r\nKristdemokraterna, som var regeringsbärare, i\r\nfinansutskottet. Där sades det: Visst vill man sänka\r\nskatten -- man hade 60 % som högsta\r\nmarginalskatt. Men det var svårt eftersom man\r\nhade mycket stora underskott. Man tog ett ansvar,\r\ninte för vissa väljargrupper utan för helheten. Men\r\ni Holland var Kristdemokraterna å andra sidan inte\r\nett stödparti till den holländska högern, och däri\r\nligger ju en skillnad.</pre><pre>Herr talman! Ett onödigt högt skattetryck skall\r\nnaturligtvis undvikas. Men om jag personligen\r\ntvingas välja mellan att betala världens högsta\r\nmarginalskatt och att sända världens snabbast\r\nökande statsskuld till mina barn, då väljer jag att\r\nbetala skatt. Jag tycker inte att det är roligt. Men\r\nallt som är ansvarsfullt är inte roligt.</pre><pre>1990 varnade jag i kammardebatten för en\r\nfinansiering av skattereformen med dynamiska\r\neffekter. 1990 sade jag till Moderaterna och Bo\r\nLundgren, som nu är statsråd, att det inte finns\r\nnågot perpetuum mobile i mekaniken och inte\r\nheller några självfinansierade skattesänkningar i\r\npolitiken. Då menade representanter för fyra\r\npartier att jag hade fel. I dag önskar jag att jag hade\r\nhaft fel 1990. Det hade varit bra om jag hade haft\r\nfel.</pre><pre>1990 accepterade vi i Vänstern de andra partiernas\r\nbud om en sänkning av företagsskatten till 30 %.\r\nJag, och uppenbarligen också Socialdemokraterna,\r\nstår fast vid det budet. Andra parter har ändrat sig.</pre><pre>1990 acceperade vi i Vänstern att den högsta\r\nskatten på kapitalinkomster sänktes från 72 % till\r\n30 %. Det gjorde vi i utbyte mot att alla\r\nkapitalinkomster i princip skulle beskattas med\r\n30 %. Jag, och uppenbarligen också\r\nSocialdemokraterna, står fast vid det budet. Andra\r\nparter har uppenbarligen ändrat sig.</pre><pre>Herr talman! Det finns radikala röster som säger att\r\nskattereformen borde rivas upp. I det kravet ligger\r\nberättigad kritik mot sneda fördelningseffekter och\r\nmot den underfinansiering som ökat\r\nbudgetunderskotten. I sak är det dock ett omöjligt\r\nkrav. Man kan ju inte riva upp något som efter fyra\r\nårs bruk är så trasigt som århundradets\r\nskattereform är.</pre><pre>I dag gäller det snarast att restaurera reformen. På\r\ndet området har den moderatledda politiken gjort\r\nstörst skada. Det är också möjligt att påbörja den\r\nrestaureringen redan till hösten. I reservation nr 1\r\nfrån Socialdemokraterna finns det riktlinjer för ett\r\nsådant projekt. Vi i Vänsterpartiet yrkar bifall till\r\nden reservationen.</pre><pre>När jag till hösten återtar mitt arbete i\r\nskatteutskottet -- en del önskar kanske att jag inte\r\nskall göra det, men jag ämnar ändå göra det --\r\ntänker jag inte nöja mig med att restaurera det som\r\nhar rivits ner. I stället vill jag delta i arbetet för att\r\nskapa något nytt och bättre.</pre><pre>I vår motion Sk352 redovisar vi i Vänsterpartiet\r\nriktlinjer för hur en solidarisk skattepolitik skall\r\nmedverka till att förutsättningar skapas för en\r\nekologiskt uthållig utveckling.</pre><pre>Våra förslag syftar till att skapa ett enkelt och\r\nenhetligt skattesystem som kan åstadkomma bättre\r\nbalans i statsfinanserna och utjämna skillnader i\r\ninkomster och förmögenhetsfördelning.</pre><pre>Herr talman! Statsrådet Bo Lundgren och Harry\r\nStaaf från Kristdemokraterna skall nu lyssna noga\r\nså att vi slipper ha en debatt om det som vi är\r\növerens om. Det går nämligen inte att genom\r\nskattehöjningar skapa balans i statens finanser. Bo\r\nLundgren och jag är överens om detta, och Harry\r\nStaaf håller alldeles säkert också med. Därmed har\r\nvi rett ut den saken.</pre><pre>Men jag går vidare. För att nå målet om balans i\r\nstatens finanser krävs det besparingar, och\r\nfortfarande är vi överens. Det krävs också framför\r\nallt ekonomisk tillväxt. Vi är också här överens. Nu\r\nhar vi alltså hittat tre områden där vi är överens.</pre><pre>Men så har jag ytterligare något att säga. Det går\r\nnämligen inte heller att utan skattehöjningar nå\r\nmålet om balans i statens ekonomi. Det är i det\r\navseendet som vi skiljer oss från varandra. Men jag\r\nhar rätt och ni fel, för det här vet jag och det här vet\r\nockså alla som har studerat frågan. Men alla vågar\r\ninte, eller vill inte, erkänna denna sanning. Frågan\r\när nämligen inte om utan hur skatteskärpningar\r\nskall läggas ut.</pre><pre>Vi i Vänsterpartiet säger att det blir sneda\r\nfördelningseffekter om skattehöjningar läggs ut\r\nsom massiva höjningar av egenavgifterna. Där\r\nkritiserar vi såväl Moderaterna som\r\nSocialdemokraterna. Vi föredrar då höjd skatt på\r\ninkomster. Därför vill vi behålla\r\nförmögenhetsskatten.</pre><pre>Vi i Vänsterpartiet vet att skatteuttaget är högt i\r\nSverige. Därför bör man inte höja de skatter som\r\nredan är höga, utan i så fall skall de skatter höjas\r\nsom internationellt sett är låga. Det är en oerhört\r\nrimlig utgångspunkt. Därför bör främst skatten på\r\nkapitalinkomster höjas. Detta ligger i linje med\r\nnyligen publicerade utredningsrapporter från\r\nOECD.</pre><pre>Herr talman! Alla här i kammaren är i ord överens\r\nom att arbetslösheten är ett avgörande\r\nsamhällsproblem. Vänsterpartiet månar om att vi\r\nockså i handling tar fasta på detta. Därför vill vi i\r\nVänsterpartiet under 90-talet försöka sänka skatten\r\npå arbete. Det kan finansieras genom ökad skatt på\r\nenergi och sådan produktion och konsumtion som\r\npåverkar miljön negativt.</pre><pre>Sedan har jag en förhoppning om att mina\r\nmotdebattörer på den borgerliga sidan, t.ex. Harry\r\nStaaf, snart tar till sig en nyliberal tes som jag\r\nförstår och uppskattar. Tesen är enkel: Det finns\r\ninget sådant som en gratis lunch.</pre><pre>Jag tror inte att jag är en större humanist än Harry\r\nStaaf, utan jag tror att Harry Staaf känner lika\r\nmycket som jag gör för de sjuka, för barnen, för\r\nskolungdomen och för de gamla. Men handling och\r\ntanke bör vara ett. Trots att vi kan ha olika\r\nideologiska önskningar om verkligheten är det ett\r\nfaktum att det är Sveriges kommuner som bedriver\r\nmerparten av sjukvården, barnomsorgen, skolorna\r\noch åldringsvården.</pre><pre>Kommunerna har ont om pengar, och med mindre\r\npengar drar de ner på sina satsningar. Personal\r\nfriställs. Redan har 100 000 anställda tvingats gå.\r\nYtterligare 65 000 anställda väntas gå. Det här är\r\nbeklagligt för dem som blir arbetslösa. Men ännu\r\nbeklagligare är det för dem som blir utan hjälp när\r\nde friställda inte jobbar utan lever på\r\narbetslöshetsunderstöd. De får ju betalt för att låta\r\nbli att vårda, för att låta bli att undervisa, för att låta\r\nbli att fostra barn och för att låta bli att ge de äldre\r\nomsorg. För detta får de alltså betalt av staten.\r\nDetta innebär inte några besparingar för staten,\r\nutan det ökar bara underskotten.</pre><pre>Det är ett faktum, Harry Staaf, att man när denna\r\nregering tillträde beslöt att dra in 7,5 miljarder från\r\nkommunsektorn. Vi i Vänsterpartiet föreslår att\r\nkommunsektorn förstärks med 5 miljarder genom\r\nslopat grundavdrag över brytpunkten.</pre><pre>Det är märkligt att den borgerliga regeringen -- jag\r\nförutsätter att Centern och Kristdemokraterna\r\nåtminstone har ett visst inflytande där -- inte kan\r\ndriva igenom detta. Det här skulle ju inte ens\r\ninnebära en höjning av marginalskatten över\r\nFolkpartiets och Moderaternas heliga gräns om\r\n50 %.</pre><pre>Lika märkligt är det att inte heller\r\nSocialdemokraterna stöder detta förslag. De tar ju\r\nofta upp frågan om krisen ute i kommunerna.\r\nTvärtom föreslår Socialdemokraterna en höjning\r\nav grundavdraget, och därmed tappar\r\nkommunerna ännu mera pengar.</pre><pre>Nu säger Socialdemokraterna att man skall\r\nkompensera här. Jo, men skillnaden är 1 miljard\r\nnär det gäller den kompensation som\r\nSocialdemokraterna antyder i sin motion.</pre><pre>I de flesta fall förstår jag hur mina motståndare\r\nresonerar. I fallet med grundavdraget och\r\nkommunerna har jag problem. Kanske kan Anita\r\nJohansson och Harry Staaf förklara för mig.</pre><pre>Herr talman! Jag vill yrka bifall till reservationen 1\r\nunder mom. 1. Jag vill dessutom yrka bifall till\r\nVänsterpartiets meningsyttring under mom. 2. För\r\növrigt ställer jag mig bakom alla Vänsterpartiets\r\nställningstaganden i meningsyttringen, men för att\r\nkorta ned voteringsomgången yrkar jag inte bifall.</pre><pre>Anf. 4  ANITA JOHANSSON (s) replik:</pre><pre>Herr talman! Det är alltid lika fascinerande att\r\nlyssna på Lars Bäckström. Jag kan bara konstatera\r\natt även Sven Dufva stod still, och han var inte\r\nsärskilt begåvad, Lars Bäckström. Men jag kan\r\nändå ana att Vänsterpartiet är på väg att närma sig\r\nden stora skattereformen som Folkpartiet och vi var\r\növerens om. Det har skett en viss tillnyktring i\r\nVänsterpartiet när det gäller skattepolitiken.</pre><pre>När det gäller kommunerna och grundavdraget\r\ntycker jag att Lars Bäckström skall läsa vår\r\nekonomisk-politiska motion. Vi har andra förslag\r\ndär som kompenserar kommunerna. Så har vi\r\nsocialdemokrater alltid agerat när det gäller\r\nkommunerna.</pre><pre>Om jag läser noga i betänkandet och tittar närmare\r\npå vad det skulle innebära om Lars Bäckströms\r\nmeningsyttring gick igenom -- att grundavdraget\r\nskulle trappas ned för inkomster över 156 000 kr --\r\nfinner jag att det skulle drabba stora grupper. Det\r\nkanske vi kan vara överens om.</pre><pre>Anf. 5  LARS BÄCKSTRÖM (v) replik:</pre><pre>Herr talman! När jag funderade på om jag skulle\r\nsäga detta tänkte jag på den motrepliken. Men det\r\när Folkpartiets replik, Anita Johansson, inte\r\nSocialdemokraternas.</pre><pre>Sven Dufva stod still. Men ibland är det riktigt att\r\nstå still och göra sin plikt för de intressen man\r\nförsvarar. Han kan anses mindre begåvad, men\r\näven de kloka gör uppenbarligen stora misstag. Det\r\nvar de kloka på 80-talet som ställde till med\r\nbankkrisen. Det var de kloka som ledde oss fram\r\ntill massarbetslösheten. Ibland är gråsten och Sven\r\nDufva att föredra framför de klokas styre. Det är\r\ndet som är demokratins grundidé.</pre><pre>Till sakdebatten, Anita Johansson. Grundavdraget\r\nger 4,8 miljarder i förstärkning, varav 3,2 miljarder\r\nkommer från inkomster över 207 000 kr om året.\r\nEn inkomsttagare som har 180 000 kr om året får en\r\nskatteskärpning på 1 211 kr, alltså ungefär 100 kr i\r\nmånaden. Att betala 100 kr i månaden när man\r\ntjänar 180 000 kr om året för att ge 5 miljarder till\r\näldrevården, skolan, barnomsorgen och\r\nsjukvården tror jag att de här löntagargrupperna\r\nställer upp på. Men det kan man ha skilda meningar\r\nom. Det är min bedömning.</pre><pre>Socialdemokraterna har inte anvisat mer pengar till\r\nkommunerna i sin motion, enligt Göran Persson. Vi\r\nhade en finansdebatt för någon vecka sedan. Göran\r\nPersson sade: Nej, vi har inte anslagit mer pengar\r\ntill kommunerna. Anita Johansson har en annan\r\nuppfattning. Ni får väl reda ut det internt. Nu tror\r\njag att ni kommer fram till, kanske tack vara Anita\r\nJohanssons påtryckningsarbete, att man bör anvisa\r\nmer pengar till kommunerna. Jag är bara tacksam\r\noch glad för det. Men det vi nu borde göra, Anita\r\nJohansson, är att stå på enad front och kräva att\r\nkommunerna skall ha mer pengar. Det är den\r\nposition som Socialdemokraterna och\r\nVänsterpartiet borde inta och inte gräla på den här\r\npunkten.</pre><pre>Anf. 6  ANITA JOHANSSON (s) replik:</pre><pre>Herr talman! Det är ju bra att Vänstern står still här\r\ni Sverige. I Europa rör den verkligen på sig överallt.</pre><pre>Jag tror att vi är överens om grundfilosofin för\r\nkommunerna, Lars Bäckström. Vi har i vår\r\nmotion -- det vidhåller jag -- många konkreta\r\nförslag som handlar om att kommunerna i\r\nlågkonjunkturen, med den rådande höga\r\narbetslösheten, inte skall sparka stora grupper\r\nmänniskor. Det har vi konkreta förslag på. Läs\r\nnoga vår stora ekonomisk-politiska motion!</pre><pre>Anf. 7  LARS BÄCKSTRÖM (v) replik:</pre><pre>Herr talman! Det är riktigt att man på vissa ställen\r\ni motionen talar om att man skall driva en aktiv\r\narbetsmarknadspolitik. Det är en av mina stora\r\npoänger att kommunerna inte har tillfälliga svackor\r\ni sin ekonomi. De har strukturella och uthålliga\r\nekonomiska problem som vi genom att tillskjuta 5\r\nmiljarder kronor vill hjälpa till att lösa. De 5\r\nmiljarderna kommer att behövas om kommunerna\r\nskall kunna upprätthålla sin servicenivå under 90-\r\ntalet.</pre><pre>Ni har delvis föreslagit arbetsmarknadspolitiska\r\nåtgärder. Det har många ekonomer kritiserat. Det\r\nblir snedvridningar i kommunernas ekonomi. Man\r\ntvingar bort människor från ordinarie anställningar\r\ntill tillfälliga beredskapsarbeten. Det skapar ingen\r\ntrygghet. Det leder till effektivitetsförluster i\r\nproduktionen, i servicen och i omsorgen. Alla som\r\nhar jobbat i kommunerna vet att det är bättre att\r\nha ordinarie personal som utför arbetet än tillfälliga\r\nberedskapsanställda.</pre><pre>Anf. 8  PETER KLING (nyd) replik:</pre><pre>Herr talman! Jag skall fatta mig kort i mitt\r\nreplikskifte.</pre><pre>Lars Bäckström talade sig varm för skattereformen\r\noch sade att man bör hålla fast vid den. Samtidigt\r\nvill Lars Bäckström höja marginalskatterna. Det\r\nförstår jag inte riktigt. OECD-rapporten säger\r\nockså att det inte är bra om man höjer\r\nmarginalskatterna för mycket.</pre><pre>Man vill dessutom spara i budgeten för att få\r\nbalans. Det är precis vad Ny demokrati säger. Men\r\njag skulle vilja fråga: Om Lars Bäckström talar sig\r\nvarm för den skattereform som genomfördes,\r\nvarför skall han gå ifrån den så kraftigt när det\r\ngäller marginalskattehöjningarna?</pre><pre>Anf. 9  LARS BÄCKSTRÖM (v) replik:</pre><pre>Herr talman! Jag talar mig inte varm för\r\nskattereformen. Jag konstaterar faktum. Eftersom\r\nandra krafter har rört sig med stor hastighet från\r\nden, står vi i sak mycket närmare den i dag. Men\r\ndet var en annan sak. Jag kritiserar fortfarande\r\nskattereformen på väsentliga punkter. Vi driver\r\nfortfarande linjen att vi behöver ha en högsta\r\nmarginalskatt som är högre än 50 %. Det finns två\r\nskäl för detta. Det ena är helt enkelt underskottet.\r\nDet andra skälet är fördelningspolitiken.</pre><pre>Detta ger naturligtvis vissa skattekilar. Men det går\r\natt rent teoretiskt vända på argumentet. Om\r\nskattekilen ökar måste jag arbeta mer för att få in\r\noförändrade inkomster. Det finns olika teoretiska\r\nantaganden. Men jag tror att de flesta människor\r\nfaktiskt arbetar utifrån det man har att utföra på sin\r\narbetsplats. Det är det som är det avgörande, inte\r\nom den formella skattesatsen på toppen är si eller\r\nså stor. Om det kan vi göra olika bedömningar. Men\r\ndet är min tro att läkaren inte arbetar mindre om\r\nmarginalskatten på inkomsterna över 300 000 kr är\r\n60 % än om den är 50 %. Vi kan göra skilda\r\nbedömningar där, men de vetenskapliga\r\nundersökningar som har gjorts har inte styrkt\r\nsambandet att man skulle jobba mer om\r\nmarginalskatten sänks. Det finns inga sådana\r\nentydiga undersökningar.</pre><pre>Anf. 10  PETER KLING (nyd) replik:</pre><pre>Herr talman! De flesta ekonomer runt om i\r\nvärlden, även de som utformat OECD-rapporten,\r\när tämligen överens om att höjda marginalskatter\r\npå sikt ger en hämmande effekt på ekonomin i ett\r\nland. Tydligen håller inte Lars Bäckström med om\r\ndet.</pre><pre>Jag känner faktiskt en del läkare. De två tre stycken\r\nsom jag har talat med om detta sade faktiskt att när\r\ndet är höga marginalskatter tar de hellre ledigt. Vad\r\ngör de under sin ledighet? Jo, de målar huset, sätter\r\nupp vägguttag och gör sådana saker som de\r\negentligen inte kan göra. Men de gör dem ändå; de\r\nmålar, byter fönster och gör allting sådant. De tar\r\njobben från professionella yrkesgrupper. Det leder\r\nbara till att vi får högre arbetslöshet. Höga\r\nmarginalskatter leder till minskade intäkter för\r\nstaten. Visst blir det en sådan effekt, Lars\r\nBäckström.</pre><pre>Anf. 11  LARS BÄCKSTRÖM (v) replik:</pre><pre>Herr talman! Om formuleringen är ''för höga''\r\nmarginalskatter blir effekten negativ. Det är alldels\r\nkorrekt. Med den formuleringen har man alltid\r\nrätt. För höga marginalskatter ger den här effekten.</pre><pre>Jag anser att 60 % i marginalskatt för taxerade\r\ninkomster på 300 000 inte är för högt. Man skall\r\nockså veta att den här personen vanligtvis har vissa\r\navdrag som reducerar inkomsten. Det är inte\r\nsamma 300 000 som utgör personens\r\nbruttoinkomst. Den kommer att ligga på en\r\nbetydligt högre nivå.</pre><pre>Det skatteuttaget kan man bära. Vi har faktiskt\r\nfinansiella problem i det här landet. Vi måste höja\r\nen hel del skatter. Vi måste få ökad tillväxt, vi\r\nmåste göra besparingar. Då klarar man inte av\r\nunderskotten om man begränsar sig till de här två\r\nsakerna. Det krävs också skattehöjningar, det är\r\nmin insikt. Jag vill att de läggs ut på olika sätt. Det\r\när alldeles riktigt att jag hellre vill lägga dem på\r\nkapitalbeskattningen i Sverige, eftersom den\r\ninternationellt sett är låg.</pre><pre>Jag föreslår 60 % vid inkomster på 300 000 kr. Det\r\nger ungefär 6 miljarder. Som jag bedömer det får\r\ndet räcka med det. Men underskotten är ju på\r\nuppemot 200 miljarder. Vi har en statsskuld om\r\nenligt Finansdepartementets kalkyler från förra\r\nåret kan närma sig 2 000 miljarder 1997/98. Då får\r\nvi ta in från många olika källor för att få ned\r\nunderskotten.</pre><pre>Det är ren utopi, helt felaktiga tankar, att tro att\r\nman kan hämta in underskotten med\r\norganisationsbidragens nedskärande. Man kan\r\nalltid minska på dem, men det är bara pinsamt att\r\ntro att man löser problemen enbart med den typen\r\nav marginella besparingar. Fler saker krävs:\r\nbesparingar, tillväxt och skattehöjningar.</pre><pre>Anf. 12  HARRY STAAF (kds):</pre><pre>Herr talman! Jag ber först att få yrka bifall till\r\nutskottets hemställan i SkU20. Betänkandet\r\nbehandlar 25 motioner med 53 yrkanden.</pre><pre>Med anledning av en motion från Peeter Luksep\r\nangående skatteförhållandena för dagbarnvårdare\r\nföreslås ett tillkännagivande beträffande F-\r\nskattsedlar. I övrigt avstyrker utskottet\r\nmotionsyrkandena.</pre><pre>Motionsyrkandena kan indelas i fem grupper.</pre><pre>1. Nostalgiska tillbakablickar där\r\nsocialdemokraterna vill återgå till läget innan den\r\negna regeringen gjorde förändringar.</pre><pre>2. Nostalgiska tillbakablickar där andra vill göra\r\nförändringar i förra regeringens beslut.</pre><pre>3. Nostalgiska tillbakablickar på frågor där\r\nnuvarande regering och riksdag vidtagit\r\nförändringar i strid med oppositionen.</pre><pre>4. Framåtsyftande motioner med förslag som det\r\nligger en hel del i och där utredningsarbete pågår.\r\nEftersom utredningsarbetet startats i syfte att få\r\nfram ett bra beslutsunderlag, är det rimligt att\r\nmotionerna avstyrks i avvaktan på att\r\nberedningsarbetet blir färdigt.</pre><pre>5. Motioner om frågor där regeringen har varit så\r\nsnabb att fatta beslut att motionärerna yrkar på\r\nnågot som regeringen redan har gjort.</pre><pre>Herr talman! Jag yrkar avslag på de\r\nsocialdemokratiska reservationerna 1 och 2, som\r\nAnita Johansson har yrkat bifall till. Jag yrkar\r\nockså avslag på de meningsyttringar som Lars\r\nBäckström framförde här.</pre><pre>Anita Johansson har med utgångspunkt från de\r\nsocialdemokratiska reservationerna pläderat inte\r\nbara mot den nuvarande politiken utan också mot\r\nde åtgärder som hennes eget parti i\r\nregeringsställning vidtog. Jag skall något\r\nkommentera detta med utgångspunkt från de\r\nsocialdemokratiska reservationerna, och jag skall\r\nge några exempel på en, som jag tycker,\r\negendomlig retorik.</pre><pre>Socialdemokraterna beskriver i reservation 1\r\nregeringens ambitioner att öka det egna kapitalet i\r\nföretagen för att få fram stabila företag som kan stå\r\nstarka i kommande ekonomiska fluktuationer så\r\nhär:</pre><pre>''Den borgerliga politiken drivs av föreställningen\r\natt skattesänkningar för passiva kapitalinkomster\r\nskall leda till ökad ekonomisk aktivitet.''</pre><pre>Det är närmast spilleffekter av att man vill ha en\r\nordentlig näringspolitik.</pre><pre>Anita Johansson var rädd för att det här skulle leda\r\ntill ett tvåtredjedelssamhälle. Är det inte så, Anita\r\nJohansson, att den nuvarande regeringen försöker\r\natt avveckla delar av det trefjärdedelssamhälle som\r\nfinns? 30 % av dem som behöver en\r\narbetslöshetsförsäkring har inte den sedan tidigare.\r\nI och med att man har infört en obligatorisk\r\narbetslöshetsförsäkring får alla den.</pre><pre>På barnomsorgsområdet är det likadant. Där är det\r\ntvå tredjedelar som får samhällets stöd. Där vill\r\nregeringen medverka till att alla skall få det.</pre><pre>Ett annat exempel på den här retoriken är att när\r\nregeringen försöker skapa en rimlig balans mellan\r\noffentlig och privat konsumtion beskrivs detta av\r\nAnita Johansson som att regeringen har en entydigt\r\nnegativ syn på skatterna.</pre><pre>När jag i min ungdom bar vatten -- vi hade ganska\r\nlångt till brunnen -- bar jag vattnet med ok. Det\r\ngick mycket bättre att bära när jag hade ungefär\r\nsamma vikt i båda hinkarna. På samma sätt behövs\r\ndet en balans mellan den privata och den offentliga\r\nsektorn i samhället om samhället skall fungera.</pre><pre>Socialdemokraterna försöker i reservationen\r\nframstå som de verkligen goda människorna. Jag\r\nciterar ur den socialdemokratiska reservationen:\r\n''Det behövs en offentlig sektor som svarar för\r\nväsentliga samhällsfunktioner, för investeringar i\r\nden gemensamma infrastrukturen och för generella\r\ntrygghetssystem.'' Men detta är ju inte, Anita\r\nJohansson, någon skiljefråga! Jag är säker på att\r\nAnita Johansson inte kan räkna upp fem\r\nriksdagsledamöter som skulle stå emot dessa\r\nsynpunkter.</pre><pre>Visst finns det väl en gräns där marginalskatterna\r\nfår negativa konsekvenser. Varför sänkte annars\r\nsocialdemokraterna marginalskatterna under sin\r\nsenaste regeringsperiod från 84 % 1983 till ca 50 %\r\n1991? Var det för att gynna höginkomsttagarna,\r\neller var det därför att man ansåg att höga\r\nmarginalskatter är skadliga för den ekonomiska\r\nutvecklingen?</pre><pre>Det har tillsatts en kommitté för utvärdering av\r\nskattereformen. Det framskymtar i de\r\nsocialdemokratiska reservationerna att den\r\nkomittén tydligen inte arbetat riktigt ordentligt.\r\nMan vill ge kommittén en uppmaning att påskynda\r\nsitt arbete.</pre><pre>Nu vet Anita Johansson exakt hur kommittén har\r\narbetat eftersom hon själv är ledamot av den. Men\r\nkommittén har aviserat att den skall ge sin\r\nslutrapport 1995. Jag hade visserligen inte tillgång\r\ntill direktiven, men jag gick tillbaka så långt jag\r\nhade fått handlingar. Hela tiden verkar det som att\r\nplanen har varit att kommittén skall vara färdig med\r\nsitt arbete 1995. Det var tydligen den gamla\r\nregeringens bedömning. Varför då sparka på den\r\negna regeringen?</pre><pre>Som framgår av reservation 2 vill inte\r\nsocialdemokraterna hålla fast vid\r\növerenskommelsen i krispaket 2, som innebar en\r\nnedväxling av arbetsgivaravgifterna mot att bl.a.\r\ngrundavdraget reducerades med 2 400 kr.</pre><pre>Ett återtåg när det gäller grundavdraget berör\r\nkommunernas inkomster. Jag har tidigare frågat\r\nAnita Johansson om hur kommunerna skall\r\nkompenseras för detta, utan att jag fått någon\r\nklarhet. Anita Johansson hänvisar till dokument.\r\nDär är det inte så lätt att hitta. Lars Bäckström\r\nberörde också frågan med påståendet att det inte\r\nfinns något som heter gratis lunch.</pre><pre>I detta sammanhang tog Lars Bäckström upp att\r\näven den nuvarande regeringen har dragit in pengar\r\nfrån kommunerna. Det är riktigt, och det gjorde ju\r\nockså den tidigare regeringen. Denna indragning\r\nbör emellertid ses i ljuset av att kommunerna året\r\ninnan hade ett ganska stort överskott under det att\r\nstaten som bekant har ett mycket stort underskott.\r\nMen jag är -- precis som Lars Bäckström -- oroad\r\ninför framtiden. Det är därför som jag ställer frågan\r\ntill Anita Johansson: Hur tänker ni kompensera\r\nkommunerna för denna indragning?</pre><pre>Anita Johansson tycker inte om beslutet att\r\nkapitalbeskattningen skall sänkas från 30 % till\r\n25 %. Har man varit med om att sänka avdragets\r\nvärde från 50 % till 30 % är det en logisk följd att\r\nman fortsätter litet till. Nuvarande räntenivåer\r\ntycks också ge underlag för en sådan fortsättning.\r\nDet finns förväntningar om lägre räntor. Sannolikt\r\när det en låg räntenivå som vi behöver för att få fart\r\npå ekonomin. Jag tror att en skattesänkning av den\r\nhär typen skulle medverka till lägre räntor.</pre><pre>Anita Johansson frågade mig om inte även en\r\nförsynt kds-politiker är oroad av de höga\r\nboendekostnaderna. Visst är jag det, Anita\r\nJohansson. Vi i kds är mycket oroade över dessa.\r\nMen låt oss se på effekterna av en skattesänkning.</pre><pre>En sänkning av avdragsrätten från 30 % till 25 %\r\ninnebär för ett hushåll med 500 000 kr i lån en\r\nutgiftsökning med ca 200 kr i månaden. En\r\nräntesänkning med 1 % ger samma hushåll en\r\nutgiftsminskning med 300 kr i månaden. Om det\r\nfinns ett samband här, är det åtgärder som bidrar\r\ntill låg ränta som är gynnsamma för hushållen.</pre><pre>I socialdemokraternas reservation 4 om\r\nförmögenhetsskatten ryms det dubbla budskap,\r\ndels protester mot nödvändiga förändringar som\r\nregeringen har genomfört för att stärka\r\nnäringslivet, dels ett accepterande av att\r\nnäringslivet och främst småföretagsamheten\r\nbehöver bättre villkor än vad som gavs under den\r\nsocialdemokratiska regeringstiden. Bara detta visar\r\natt ett regeringsskifte var värdefullt. Men det\r\ndubbla budskapet i reservationen är oroande. Och\r\ninte blir man lugnare när man läser Lars\r\nBäckströms meningsyttring. Han konstaterar att\r\ndet finns en betydande samsyn mellan\r\nVänsterpartiet och Socialdemokraterna när det\r\ngäller skattepolitiken.</pre><pre>Lars Bäckström vill höja förmögenhetsskatten med\r\n600 miljoner. Vad innebär detta för företagandet?\r\nJag tycker att Anita Johansson var litet oklar i sin\r\nframställning om förmögenhetsskatten när det\r\ngäller det arbetande kapitalet. Vad är det som\r\ngäller? Är det den syn som Göran Persson ger\r\nuttryck för när han talar i TV? Eller är det möjligen\r\nså, att Lars Bäckström har fattat saken rätt, att ni\r\när överens?</pre><pre>Reservation 9 om dagbarnvårdarna är följdriktig\r\nutifrån socialdemokratisk historia på\r\nbarnomsorgsområdet. Först sade ni nej till allt vad\r\nförändringar heter. Men om man ser på historien\r\nunder en 20-årsperiod har det faktiskt hänt en hel\r\ndel. Om ni får fundera tillräckligt länge på den här\r\nfrågan, kommer ni nog att inse att vi har rätt när det\r\ngäller dagbarnvårdarna.</pre><pre>Herr talman! Peter Kling har avgett nio\r\nreservationer, varav han har yrkat bifall till tre. Jag\r\nber att få yrka avslag på reservationerna 7, 8 och 12.</pre><pre>De flesta av Peter Klings reservationer berör\r\nsakfrågor som är föremål för utredningar eller\r\ntangerar utredningar som inte är slutförda. Det\r\ngäller beskattning av ränta till barn och ungdom\r\nsamt beskattning av bilförmån, en fråga som vi\r\nbehandlade sent i höstas. Vissa kvarstående frågor\r\när föremål för skyndsam beredning inom\r\nFinansdepartementet. Det gäller vidare\r\nbeskattning av lunchförmåner, vilket har utretts av\r\nLantbrukets utredningsinstitut. Peter Kling\r\nberörde ju den utredningen här, och den är ännu\r\ninte slutbehandlad i regeringen.</pre><pre>Olika förslag har framförts om lägre beskattning av\r\nhushållstjänster. Det gäller kristdemokraternas\r\nStefan Attefalls och Rose-Marie Frebrans motion\r\nom U-skattesedel, vilken skulle medföra lägre skatt\r\npå arbete för ungdom. Därmed skulle en hel del\r\narbetslös ungdom kunna få arbete. Karin Pilsäter\r\nhar ett förslag om att det s.k. ROT-avdraget skall\r\nutvidgas till att omfatta andra hushållstjänster än\r\nreparation. Dessa förslag är ju föremål för\r\nutredning när det gäller förutsättningar för\r\nexpansion av privat tjänsteproduktion.</pre><pre>Peter Kling vill att riksdagen på direkten skall\r\nbifalla en motion om avdragsrätt för kostnader för\r\nbarntillsyn. Samtidigt passar inte galoscherna när\r\ndet gäller den avdragsrätt som regeringen har\r\nföreslagit i fråga om vårdnadsbidraget. Jag tycker\r\natt det är bättre att gå på de förslag som är\r\nordentligt utredda av arbetsgrupp och regering. Gå\r\npå dem först! Låt utredningen bli klar, så kan vi\r\nsannolikt bifalla Peter Klings reservation också på\r\nden här punkten.</pre><pre>Lars Bäckström sade att vi har stått still, och det\r\nkänns ju tryggt. Alla Lars Bäckströms\r\nmeningsfränder runt om i världen befinner sig\r\nendera på flykt eller i en kokande kittel. Detta\r\nföranledde att Anita Johansson jämförde Lars\r\nBäckström med Sven Dufva. Det finns ju både\r\nskillnader och likheter mellan Lars Bäckström och\r\nSven Dufva. Skillnaden ligger på huvudet och\r\nlikheten ligger i hjärtat -- Sven Dufva hade ett gott\r\nhjärta.</pre><pre>Lars Bäckström för ett rakt och logiskt resonemang\r\ni sin meningsyttring när det gäller grundavdrag och\r\nskatteskalan. Det är den rejäla skattehöjarlinjen\r\nsom gäller, men det finns ett logiskt samband, vilket\r\nAnita Johansson borde studera. Jag vill minnas att\r\nman när man behandlade skattereformen först\r\nhade ett förslag om 55 % marginalskatt. Men så\r\nville man sänka skatten för heltidsarbetande varpå\r\nmarginalskatten sänktes till 50 %. När ni nu är på\r\nväg bort från skattereformen i dessa delar, vore det\r\nfaktiskt logiskt att ni fullföljde Lars Bäckströms\r\nresonemang.</pre><pre>Men, Lars Bäckström, det finns vissa hakar i\r\nresonemanget. Gruppen människor som har\r\n200 000 i årsinkomst och litet däröver har varit\r\nutsatt för rätt rejäla skattehöjningar under dessa\r\ntvå år.</pre><pre>Vi tar in inkomster till budgeten på ungefär 1\r\nmiljard per dag. Nu tycker Lars Bäckström att vi\r\nskall öka intäkterna med ungefär 80 miljoner per\r\ndag, vilket motsvarar 8 % höjning. Jämför detta\r\nmed vad Anita Johansson tillsammans med Lars\r\nBäckström har skrivit i meningsyttringen, att ni\r\nreellt är sams om skattepolitiken. Hon vill ju sänka\r\nskatten och vidta andra åtgärder som ytterligare\r\nförsvagar budgeten. Vad är det som gäller? Är det\r\nsamsyn eller är det skillnader?</pre><pre>Jag tycker att Lars Bäckström närmast verkar ha\r\nmer gemensamt med regeringens politik på vissa\r\npunkter. Lars Bäckström har enligt min mening\r\nkloka åsikter och han gör en riktig analys utom på\r\nen punkt. I dagens läge kan vi anta\r\nskattehöjarlinjen, utan vi måste öka medborgarnas\r\negenansvar för vissa saker. Det gör vi inte genom\r\natt höja skatterna utan genom att ge möjlighet för\r\nmedborgarna att själva ta ansvar för en del saker\r\noch att lyfta bort dessa från den offentliga sektorn.</pre><pre>Anf. 13  ANITA JOHANSSON (s) replik:</pre><pre>Herr talman! Först av allt skulle jag vilja ha en\r\nkommentar av Harry Staaf till Skattebetalarnas\r\nförenings kampanj ute på gator och torg samt i\r\ntidningar. Det skulle vara roligt att få en sådan\r\nkommentar av en kds-skattepolitiker för att höra\r\nhur han ser på den kampanj som pågår just nu.</pre><pre>Jag är glad över att Harry Staaf är orolig för den\r\noffentliga sektorn. Det är verkligen jag också.\r\nSedan Harry Staaf fick något att säga till om i\r\nsvensk politik och i denna kammare har 100 000\r\nmänniskor mist sina jobb i kommunerna.</pre><pre>Det är ett väldans tjat om grundavdraget. Jag vill\r\ndå bara påminna Harry Staaf om att kommunerna\r\ngenom den s.k. krisuppgörelsen inte fick behålla\r\nskatteökningen, vilket vi socialdemokrater ville att\r\nde skulle få. Därför har vi nu lagt fram andra förslag\r\ni vår motion som stärker kommunerna så att de inte\r\nskall avskeda folk i detta lågkonjunkturläge.</pre><pre>Jag tycker att Harry Staaf inte bara skall vara\r\nbekymrad utan också göra någonting konkret åt\r\nalla de framför allt kvinnor som i dag sägs upp i\r\nkommuner och landsting. Det hade sett betydligt\r\ntjusigare ut, Harry Staaf.</pre><pre>Så över till marginalskatten. Vi och Folkpartiet var\r\ni den stora skattereformen överens om att sänka\r\nmarginalskatterna till 50 % och att de flesta\r\ninkomsttagarna inte skulle betala någon annan\r\nskatt än kommunalskatt. Tänk om detta ändå hade\r\nhållit sig -- jag menar då den totala skattereformen.\r\nMen som jag sade i mitt anförande hann inte Bo\r\nLundgren mer än krypa in i Finansdepartementet\r\nförrän han började att justera i skattereformen,\r\ntyvärr. I reformen ingår såväl marginalskatter,\r\nkapitalskatter som arvs- och gåvoskatter osv. Det\r\nvar en helhet som vi tillsammans kom överens om i\r\ndetta hus och som jag, min dumbom, trodde skulle\r\nstå sig litet längre än fram till ett eventuellt\r\nregeringsskifte.</pre><pre>Jag vill säga några ord om kommmittén KUS. Ja,\r\nHarry Staaf, jag sitter i den. Men denna kommitté\r\nhar inte haft det enkelt, eftersom förutsättningarna\r\nför reformen, utvärderingar och annat har ändrats\r\nsnart nog varje vecka. Till detta har Harry Staaf\r\nbidragit.</pre><pre>Anf. 14  HARRY STAAF (kds) replik:</pre><pre>Herr talman! Jag tror att Anita Johansson\r\növerdriver när hon säger att 100 000 människor har\r\nmist sina arbeten i kommunerna på grund av denna\r\nregerings politik.</pre><pre>För det första är siffran överdriven. Jag tror att det\r\npå årsbasis är fråga om en avveckling i\r\nkommunerna som ligger någonstans kring 40 000,\r\nmen då har 8 000 av dessa överförts till kommunala\r\nbolag. Jag tror att Anita Johansson måste justera\r\nner sin siffror högst väsentligt med hänsyn till att en\r\ndel människor har överförts till kommunal\r\nbolagsverksamhet.</pre><pre>För det andra har Anita Johansson medverkat till\r\natt dra in ganska mycket pengar från kommunerna.\r\nKommunerna har inte anpassat verksamheten efter\r\nde indragningar som Anita Johansson var med om\r\natt införa. Men så småningom, när det egna\r\nkapitalet och soliditeten i kommunerna började att\r\ngå ner mot noll, var de tvungna att anpassa sig till\r\nde indragningar som skedde under den\r\nsocialdemokratiska regeringens tid. De flesta\r\nfriställningar beror på detta.</pre><pre>Anita Johansson! Om ni gjorde indragningar för\r\nden kommunala sektorn på 5,2 miljarder ett år, så\r\ngav vi ju tillbaka 2,5--2,6 miljarder, eftersom\r\ngrundavdraget inte sänktes som det var tänkt. Den\r\nindragning som ligger mellan 2,5 och 5,3 har icke\r\nförorsakat neddragningar av antalet anställda i\r\nkommunerna.</pre><pre>Den arbetslöshet som har drabbat landet på grund\r\nav den finanskris och spekulationsvåg som rådde\r\nunder slutet av 80-talet har i mycket större\r\nutsträckning drabbat män än kvinnor. Det visar den\r\nreella statistiken. Det är däremot ofrånkomligt att\r\ndet i kommunerna är kvinnorna som drabbas,\r\neftersom en stor andel anställda i kommunerna\r\nutgörs av kvinnor.</pre><pre>När det gäller vissa justeringar som har gjorts i\r\nskattereformen framförde jag i mitt\r\ninledningsanförande kritik mot skattereformen på\r\nfyra punkter. En del har förändrats. En del\r\nförändringar förutsattes fortsätta också efter\r\nskattereformens genomförande medan det i en del\r\nfall har gjorts avsteg.</pre><pre>Anf. 15  ANITA JOHANSSON (s) replik:</pre><pre>Herr talman! Det hade varit trevligt att få en\r\nkommentar av Harry Staaf till Skattebetalarnas\r\nförenings kampanj som nu pågår ute i vårt land.\r\nHarry Staaf är ju ganska bra på att räkna när det\r\ngäller skattetabeller och annat, så han kanske kan\r\nkorrigera den snedvridna kampanjen mot vår\r\nskattepolitik. Det hade varit trevligt att få höra i\r\nkammaren i dag.</pre><pre>Det är närmare 100 000 människor som har mist\r\nsina jobb i kommuner och landsting sedan Harry\r\nStaaf kom till denna kammare. Det är bara att\r\nkonstatera att det nu förs en förhoppningsvis\r\nhöger--vänster-skattepolitik. Regeringen har med\r\nHarry Staafs hjälp sänkt skatten på kapital och\r\nförmögenheter med 25 miljarder kronor. Detta är\r\nett faktum. Skatten på produktion har sänkts med\r\n20 miljarder kronor.</pre><pre>Vad har man gjort mer? Man har höjt skatten på\r\narbete som jag var inne på i mitt\r\ninledningsanförande. Det är bara att konstatera att\r\ndet vanliga folket i detta land har fått\r\nskattehöjningar. En metallarbetare har fått en\r\nskattehöjning med drygt 6 000 kronor, ett\r\nsjukvårdsbiträde med 5 600 kronor, osv. Jag kan\r\nlova Harry Staaf och den övriga borgerliga\r\nmajoriteten att jag skall göra allt som står i min\r\nmakt för att i den kommande valrörelsen tala om\r\nför svenska folket vad som skiljer en borgerlig och\r\nen socialdemokratisk skattepolitik åt. Det vi står\r\nför är rättvisa och solidaritet. Vi skall använda\r\nskatterna till att betala en gemensam bra offentlig\r\nsektor.</pre><pre>Anf. 16  HARRY STAAF (kds) replik:</pre><pre>Herr talman! Anita Johansson säger att jag är bra\r\npå att räkna. Jag tackar för omdömet och hoppas\r\natt det stämmer.</pre><pre>Jag vill inte kommentera Skattebetalarnas\r\nförenings kampanj så här utan vidare. Låt mig sätta\r\nmig ner och göra en beräkning, så skall jag\r\nåterkomma med en kommentar.</pre><pre>Jag försökte räkna på de uppgifter som Anita\r\nJohansson levererade här när det gäller sänkningar\r\nav skatten på kapital och höjningar av skatten på\r\narbete. Jag får det inte att gå ihop riktigt. Men det\r\nberor naturligtvis på hur man definierar dessa\r\nbegrepp. Anita Johansson har kanske inte någon\r\nmer replik, men jag vill ändå ställa en fråga. Vi\r\nsänkte arbetsgivaravgifterna. Till vilken kategori\r\nräknar Anita Johansson den skattesänkningen? Var\r\ndet en skattesänkning för rika, en skattesänkning\r\nför företagen eller en sänkning av skatten på\r\narbete? Jag har vissa bekymmer med att följa de\r\nuppgifter som Socialdemokraterna levererar. Ni är\r\nlitet diffusa på dessa punkter.</pre><pre>Anf. 17  LARS BÄCKSTRÖM (v) replik:</pre><pre>Herr talman! Harry Staaf konstaterade, som han\r\nsade, ''enighet'' mellan Vänsterpartiet och\r\nSocialdemokraterna. Där har Harry Staaf fel. Det\r\nråder inte enighet, men det råder ett mått av\r\nsamsyn, och det är inte illa. Den samsynen kunde\r\nuppstå, när Socialdemokraterna kände sig\r\növergivna genom att Folkpartiet försvann från den\r\nskattepolitiska samsynen. Då kom vi närmare\r\nvarandra. Socialdemokraterna har ändrat sin\r\npolitik på några punkter, och vi har ändrat vår\r\npolitik på några punkter, men enighet råder inte. Vi\r\nhar en starkare fördelningsprofil och miljöprofil.</pre><pre>När det gäller förmögenhetsskatten finns det en\r\nskillnad. Jag och Vänsterpartiet säger att\r\nförmögenhetsskatten på arbetande kapital var ett\r\nbetydande problem. Den skatten vill vi inte ha\r\ntillbaka. Men förmögenhetsskatten består inte\r\nenbart av skatt på företag. Alla förmögna personer\r\när inte företagare. Det konstateras i den\r\npromemoria som har debatterats här i dag. Det är\r\nbasbreddningar som vi framför allt vill ha. Vi vill\r\nockså återställa de skalor som gällde före\r\nskattesänkningarna. Det handlar om en\r\nåterställning snarare än en höjning. Men det beror\r\nnaturligtvis litet grand på vilket perspektiv som\r\nman väljer.</pre><pre>Harry Staaf frågade om man kunde höja skatten i\r\nSverige. Ja, man måste höja skatten i Sverige. Det\r\när min poäng. Detta vet Kristdemokraternas\r\nledning. Detta vet Moderaternas ledning. Detta vet\r\nfinansens tjänstemän. Man måste höja skatten.\r\nStatsrådet Lundgren går runt i kammaren och\r\nskakar på huvudet, men vi får diskutera detta\r\nsenare med ord i stället för med huvudrörelser.\r\nSkattehöjningen är ett objektivt faktum som jag\r\nkan bevisa i senare repliker.</pre><pre>Jag vill fråga Harry Staaf: Var skatten på kapital\r\n1993 hög eller låg i Sverige internationellt sett? Jag\r\nsäger att den var låg. Var skatten på företag 1993\r\nhög eller låg internationellt sett? Jag säger att den\r\nvar låg. Var skatten på arbete 1993 hög eller låg\r\ninternationellt sett? Jag säger att den var hög. Det\r\nerkänner jag. Det är problematiskt att höja den.\r\nMen endast på det sättet och genom indirekta\r\nskatter kan man snabbt få skatteinkomster.\r\nMomsen går enligt min mening inte att höja över\r\n25-procentsnivån. Om man vill öka utgifterna för\r\natt trygga kommunerna och den sociala välfärden,\r\nmåste man ta in skatt någonstans. Då återstår bara\r\nskatten på arbetsinkomster. Därför har vi valt\r\ndenna metod. Vi tror inte att man kan finansiera\r\nutgifter med skattesänkningar eller dynamiska\r\neffekter, vilket andra partier i denna kammare tror.</pre><pre>Anf. 18  HARRY STAAF (kds) replik:</pre><pre>Herr talman! Om Lars Bäckström slår upp s. 30 i\r\nskatteutskottets betänkande, kan han i sin egen\r\nmeningsyttring under rubriken Allmänt läsa\r\nföljande: ''Sammanfattningsvis kan man konstatera\r\natt det i grunden finns en betydande samsyn mellan\r\nVänsterpartiet och Socialdemokraterna när det\r\ngäller skattepolitiken.''</pre><pre>Nu säger Lars Bäckström att detta beror på att\r\nSocialdemokraterna har närmat sig Vänstern och\r\nhar övergivit vissa saker som det hade kommit\r\növerens med Folkpartiet om. Lars Bäckström har\r\nen gång sagt att Vänsterpartiet i ett visst skede\r\ngärna öste fotogen på inflationsbrasan. Är det en\r\nåtergång till detta som Vänsterpartiet är ute efter?</pre><pre>När det gäller förmögenhetsskatten samt arvs- och\r\ngåvoskatten kan man naturligtvis tala om en\r\nbasbreddning. Men pengarna måste ju ändå\r\nlevereras in från samma objekt i stort sett. Om man\r\nfår en bredare bas, kan man ha en lägre\r\nprocentsats, men kapitalet måste levereras in. I den\r\nmån det utgör avtappning från företag, skadar det\r\nföretagsamheten i Sverige.</pre><pre>Nu är Lars Bäckström klar och redig på denna\r\npunkt. Han säger att vi inte skall ha\r\nförmögenhetsskatt på arbetande kapital. Även på\r\ndenna punkt är Lars Bäckström klarare än vissa\r\nandra. Jag hoppas att ni har en samsyn med\r\nSocialdemokraterna.</pre><pre>Lars Bäckström frågade mig om kapitalskatten i\r\nSverige är hög eller låg i förhållande till andra\r\nländer. Det beror på om man jämför nominell skatt\r\neller verklig skatt. Nu är Sverige på väg -- får vi\r\nhoppas -- in i Europeiska unionen. Har vi låga\r\nkapitalskatter i förhållande till Europeiska\r\nunionen, får vi en möjlighet att justera skatterna.\r\nMen vi kan inte föra en egen politik på detta\r\nområde. Vi måste anpassa kapitalskatten till\r\nEuropa i övrigt.</pre><pre>Anf. 19  LARS BÄCKSTRÖM (v) replik:</pre><pre>Herr talman! Jag fick ett indirekt svar av Harry\r\nStaaf, som erkände att kapitalbeskattningen i\r\nSverige internationellt sett är låg. Det är bra, för så\r\när det. Det är en skatt som vi kan höja. Men\r\nframför allt skall vi låta bli att sänka den. Det är\r\nmin poäng. Vi har inte råd att sänka den, vilket ni\r\nkristdemokrater vill göra, för då får vi inte resurser\r\ntill det vi vill göra i samhället.</pre><pre>Harry Staaf sade att man hade dragit in en del när\r\nman tillträdde men att kommunerna då hade det\r\ngott ställt finansiellt. Men om ni ansåg att\r\nkommunerna hade det gott ställt, varför lät ni dem\r\ndå behålla de 4 miljarder som de fick genom\r\nsänkningen av grundavdraget under ett år? Det är\r\nobegripligt. Harry Staaf har rätt i att kommunerna\r\njust det året hade det hyfsat ställt. Men de går\r\nlångsiktigt in i en dålig ekonomi. Därför behöver de\r\nen uthållig förstärkning. Tillfälliga förstärkningar\r\när faktiskt inte vad kommunerna behöver, utan en\r\nuthållig förstärkning under 90-talet.</pre><pre>Kommunerna har avskedat 100 000 personer. Det\r\när faktiskt så: 37 000 förra året, 41 000 förförra året\r\noch resten dessförinnan. Kommunerna har\r\navskedat för att möta sina strukturella ekonomiska\r\nproblem. Därför vill vi förstärka kommunerna med\r\n5 miljarder, så att Harry Staaf slipper sitta och\r\nbläddra i Expressen och läsa om krisen på dagis och\r\nslipper sitta och bläddra i Aftonbladet och läsa om\r\nkrisen i skolorna och så att Jerzy Einhorn kan möta\r\nde vård- och hjälpsökande på sjukhusen och säga\r\natt vi kristdemokrater har fått fram resurser till\r\nsjukvården.</pre><pre>Jag tror vi är överens i grunden. Ert problem sitter\r\ntill höger om mig här i kammaren, nämligen\r\nModerata samlingspartiet. Satsa kraft på denna\r\nfråga, Harry Staaf, internt i varje fall, så blir det\r\nlättare att föra kammardebatten. Vi har föreslagit\r\nde skattehöjningar som behövs för att sanera\r\nSveriges ekonomi och för att skapa resurser till att\r\nbekämpa arbetslösheten. Dessutom behövs\r\nbesparingar och tillväxt. Då kan vi få ett folk i\r\narbete och statsfinanser i balans.</pre><pre>Anf. 20  HARRY STAAF (kds) replik:</pre><pre>Herr talman! Lars Bäckström bör när det gäller\r\nkapitalbeskattningen observera att vi under 80-\r\ntalets senare hälft ägnade oss åt en kapitalexport\r\nfrån detta land på 250 miljarder kronor utan ett\r\nmotsvarande sparande. Detta gör att vi nu måste\r\nföra en kapitalskattepolitik som gör att kapitalet\r\nåtervänder till Sverige.</pre><pre>Sedan tyckte jag mig nog i Lars Bäckströms siffror\r\nom de friställda i kommunerna få bekräftelsen på\r\natt det är bruttosiffror som man använder. Man har\r\ninte räknat med de människor som överförs till de\r\nkommunala bolagen.</pre><pre>Det är rätt, Lars Bäckström, att också jag är\r\nbekymrad för kommunernas framtida finansiering.\r\nDet vi då gjorde var rätt, och det höll Lars\r\nBäckström med mig om. Då hade kommunerna ett\r\nhyfsat överskott. Sedan lade vi tillbaka dessa\r\npengar nästa år. Då fanns inte detta överskott.</pre><pre>Min förhoppning är att regeringen kommer att titta\r\npå dessa frågor och återkomma i\r\nkompletteringspropositionen. Jag kan inte lova\r\nLars Bäckström något om detta. Men jag tror att vi\r\nmåste ha en fördjupad analys om den kommunala\r\nekonomin.</pre><pre>Samtidigt måste vi också ha en fördjupad analys av\r\nvad kommunerna verkligen skall syssla med och\r\nvad den privata sektorn själv kan ordna och sköta\r\nutan att man finansierar det via skatten.</pre><pre>Anf. 21  PETER KLING (nyd) replik:</pre><pre>Herr talman! Jag skall svara Harry Staaf angående\r\ndet avdrag som jag har reserverat mig för. Maud\r\nEkendahl säger i sin motion att hon vill ha ett\r\navdrag för kostnader för tjänster i hemmet. Det\r\ngäller inte bara barnpassning, Harry Staaf, utan det\r\nhandlar om tjänster i hemmet över huvud taget.</pre><pre>Vi i Ny demokrati har sagt att vi vill ha ett\r\negnahems-ROT-avdrag. Det är likadant med detta.\r\nVi skulle vilja att man kan göra ett avdrag i\r\ndeklarationen för tjänster i hemmet, om man nu vill\r\nha en sådan tjänst.</pre><pre>Sedan till förslaget om vårdnadsbidrag som Harry\r\nStaaf och regeringen har lagt fram. Ni vill ha skatt\r\npå de 2 000 kr som man skall dela ut. Det vill inte vi\r\ni Ny demokrati ha. Det ligger visserligen ett avdrag\r\nockså i detta. Men det avdraget är kopplat till\r\nvårdnadsbidraget, som det föreslås i propositionen.</pre><pre>Som jag förut har sagt vill Ny demokrati ha ett\r\nrejält vårdnadsbidrag på 8 000 kr första året, 6 000\r\nkr andra året, dvs. när barnet är upp till två år\r\ngammalt, och 4 000 kr till dess att barnet är sex år.\r\nMen det skall inte vara beskattat.</pre><pre>Det är därför vi säger nej till detta, Harry Staaf.\r\nDet är också därför som jag här vill påvisa att denna\r\nmotion från Maud Ekendahl inte bara rör\r\nbarnpassning. Det gäller tjänster i hemmet rent\r\nallmänt. Det är en viss skillnad mellan detta. Det\r\ntycker åtminstone vi i Ny demokrati.</pre><pre>Anf. 22  HARRY STAAF (kds) replik:</pre><pre>Herr talman! Peter Klings uppgifter är korrekta.\r\nMotionen rör mer än barntillsyn i hemmet. Men det\r\nresonemang som finns i motionen poängterar\r\nganska starkt just den sidan. Jag tror att det är\r\nriktigt att vi skall öppna för möjligheter på detta\r\nområde. Men frågan bör utredas ordentligt.</pre><pre>Jag har fattat Ny demokratis politik så, att man vill\r\nge familjen större valfrihet när det gäller\r\nbarnomsorgen. I politiskt arbete kan man inte alltid\r\nnå det absolut bästa med en enda gång. Man får ta\r\ntill de små stegens politik för att så småningom\r\nförverkliga vad man är ute efter.</pre><pre>Det vårdnadsbidrag som regeringen har föreslagit\r\när inte i den storleksordning som\r\nkristdemokraterna har velat ha. Men i rådande\r\nsituation anser vi att det är en hyfsad kompromiss.</pre><pre>Om nydemokraterna menar allvar med att de vill\r\nstärka familjens ställning gentemot staten vore det\r\nnaturligt att de tar det första steget. Men i stället\r\nhar ni i två utskott, där man yttrat sig över\r\nvårdnadsbidraget, förenat er med det parti som vill\r\nha en centralstyrning av familjen.</pre><pre>Anf. 23  PETER KLING (nyd) replik:</pre><pre>Herr talman! Nu tycker jag faktiskt att Harry Staaf\r\ngått litet för långt. Han säger att vi har förenat oss\r\nmed Socialdemokraterna och vill ha en\r\ncentralstyrning av familjepolitiken.</pre><pre>Vi kan vara överens om en sak. Ny demokrati har\r\nyrkat avslag på beskattningen av vårdnadsbidraget.\r\nDet har vi gjort. Vi har gemensamt med\r\nSocialdemokraterna yrkat avslag på propositionen.\r\nDär har vi samma åsikt. Vi tycker att propositionen\r\när värdelös. Men vi har skilda motiveringar till\r\ndetta.</pre><pre>Socialdemokraterna vill att man skall styra\r\nbarnfamiljerna, som Harry Staaf mycket riktigt\r\nsäger, medan Ny demokrati vill ha fullständig\r\nvalfrihet för familjerna. Det är litet skillnad det,\r\nHarry Staaf.</pre><pre>Vi vill ge ett ordentligt vårdnadsbidrag på 8 000 kr\r\ni månaden för familjerna när de har barn upp till ett\r\nårs ålder, och det skall vara skattefritt. Sedan vill vi\r\nge 6 000 kr andra året, och tredje, fjärde, femte och\r\nsjätte året får de 4 000 kr i månaden skattefritt.</pre><pre>Nu kommer det bästa av allt som Ny demokrati har\r\ni det paket som vi har lagt fram om\r\nfamiljepolitiken: Vi sparar dessutom 20 miljarder\r\nkronor. Jag tror att t.o.m. Lars Bäckström skulle\r\ntycka att det var bra om man fick en sådan\r\nbesparing i statens budget.</pre><pre>Anf. 24  HARRY STAAF (kds) replik:</pre><pre>Herr talman! Om man får styra och ställa precis\r\nsom man vill, får rita vid sitt ritbord, skriva skisser\r\nvid sitt skrivbord och vara alldeles ensam, bör man\r\nkunna skapa relativt hyggliga och goda förslag.\r\nMen jag är inte säker på att jag skulle kunna klara\r\nav att göra goda förslag för hela samhället.</pre><pre>Samhället går framåt genom dialog mellan olika\r\nmänniskor som tillför olika kunskaper. Då måste\r\nman göra kompromisser. Nydemokraterna har nu\r\nett i sina egna ögon bättre förslag, och det\r\naccepteras inte. Ni gör det ställningstagandet. Jag\r\nmenar inte att ni har samma utgångspunkt, men det\r\när avslaget som kommer att beröra människorna.</pre><pre>Det är avslaget som gör att människorna inte\r\nkommer att få något vårdnadsbidrag, och det berör\r\nmänniskorna. Det hjälper inte med de fina luftslott\r\nsom ni har byggt upp. På valdagen kommer ni att\r\nfå stå till svars för detta.</pre><pre>Jag kan berätta en liten historia för Peter Kling. När\r\nAlf Svensson var invald i riksdagen 1985--1988 var\r\nvi i kds ur miljösynpunkt för höjda bensinskatter,\r\nmen vi tyckte att man skulle göra en utjämning i\r\nNorrland, och det motionerade vi om. Vi fick inte\r\nigenom denna utjämning i Norrland, och då röstade\r\nvi emot bensinskattehöjningen.</pre><pre>Vilket liv det blev bland våra medlemmar och\r\nväljare över detta! De kunde inte se någon\r\nkonsekvens i det beslutet. Tänk på det, Peter Kling!</pre><pre>Anf. 25  Statsrådet BO LUNDGREN (m):</pre><pre>Herr talman! Tänk om det var så enkelt i världen\r\noch i ekonomin som Peter Kling försöker göra det\r\ntill!</pre><pre>Jag tänker ägna mig åt att resonera kring frågan om\r\nhur vi skall kunna få ner arbetslösheten och skapa\r\nnya riktiga jobb. Innan jag kommer in på detta kan\r\ndet finnas anledning för några kommentarer till\r\nAnita Johansson.</pre><pre>Först en personlig kommentar. Jag kröp inte in på\r\ndepartementet den 4 oktober 1991. Jag och Anne\r\nWibble gick klart och tydligt in, och vi satte\r\nsjälvfallet i gång med en mängd ändringar av den\r\npolitik ni socialdemokrater hade drivit. Det var ju\r\nden politiken som hade fört Sverige in i krisen. Vi\r\nvar tvungna att rätta till allt det som ni hade ställt\r\ntill med.</pre><pre>När det sedan gäller skattereformen försökte både\r\nAnne Wibble och jag att få in frågan om\r\nförmögenhetsbeskattningen i\r\nInkomstskatteutredningen, som Anita Johansson\r\nväl vet. Men det ville inte Socialdemokraterna.</pre><pre>Frågan om den egentliga kapitalbeskattningen låg\r\nutanför skattereformen, och det måste hanteras.\r\nJag kommer sedan tillbaka till frågan om kapital-\r\noch inkomstbeskattningen, där vi har fullföljt och\r\nkompletterat skattereformen.</pre><pre>Sedan använder sig Anita Johansson liksom så\r\nmånga andra socialdemokrater av fullkomligt\r\nfabulerade siffror om både det ena och det andra.\r\nMan krediterar exempelvis inte löntagarna för\r\neffekten av de sänkta arbetsgivaravgifter som ni\r\noch vi var överens om i september 1992, trots att vi\r\nalla vet att syftet bakom detta var att stärka svenska\r\nföretags konkurrenskraft genom att de skulle\r\nkunna sänka priserna, alternativt kunna undvika\r\natt höja dem. Det är klart att det i första hand\r\ngynnar svenska konsumenter -- direkt eller\r\nindirekt.</pre><pre>Hur gärna ni än vill så finns det ingen annan som\r\nbetalar skatter åt människorna i Sverige. Oavsett\r\nvar i det ekonomiska kretsloppet vi tar ut skatter\r\nbetalas de av hushållen -- förr eller senare, ibland\r\nrelativt snabbt och direkt eller indirekt. Det finns\r\ningen annan som betalar.</pre><pre>I socialdemokraternas önskevärld skulle det finnas\r\nnågot som hette företag. De skulle vara helt\r\nisolerade från vanliga människor, och de skulle\r\nbetala skatter åt oss. Om det hade varit så hade\r\nt.o.m. jag varit glad. Men så är det inte.</pre><pre>Om man höjer arbetsgivaravgifterna stiger priserna\r\noch jobb slås ut. Det får vi också betala. Om vi\r\nsänker arbetsgivaravgifterna sjunker priserna. Vi\r\nfår nya jobb och undviker att existerande jobb slås\r\nut. Det är ett exempel på effekter.</pre><pre>Alla vet vi att det är valår. Det är därför siffrorna\r\nanvänds på det sätt som skedde.</pre><pre>Herr talman! En av de viktigaste uppgifterna för\r\nregeringen och riksdagen i dag är naturligtvis att\r\nskapa bra förutsättningar för nya, riktiga jobb.\r\n500 000--600 000 människor i Sverige vill ha nya\r\njobb. Ungdomar lämnar skolor, kommer ut på\r\narbetsmarknaden och vill ha jobb. Den viktigaste\r\nuppgiften är att skapa förutsättningar för de nya\r\nriktiga jobb som successivt kan dra ned\r\narbetslösheten.</pre><pre>Jag talar då inte om de tillfälliga offentliga insatser\r\nsom kan vara nödvändiga för att den som blir\r\narbetslös eller har blivit det till följd av den politik\r\nsom förts under 70- och 80-talen i Sverige skall\r\nkunna vara verksam och inte bara passiv. Jag talar\r\ninte om dessa tillfälliga insatser, för det är inga nya\r\nriktiga jobb. Jag talar om de jobb som är stabila och\r\nstarka, som minskar statens utgifter samtidigt som\r\nindividen får arbete och som ökar statens inkomst.</pre><pre>Den första fråga vi skall ställa oss om vi skall\r\nförsöka analysera situationen är naturligtvis var vi\r\nkan hitta dessa jobb i framtiden. Är det i den\r\noffentliga sektorn, som expanderade under 70- och\r\n80-talet och därmed dolde att industrin och övriga\r\ndelar av det privata näringslivet successivt\r\nminskade antalet anställda?</pre><pre>Nej -- Göran Persson och andra socialdemokrater\r\nerkänner i dag att vi inte löser problemen med\r\narbetslösheten genom att öka antalet verksamma i\r\nden offentliga sektorn. Det tror jag att alla är\r\növerens om i dag. Man kan alltid diskutera om vi\r\nskall effektivisera ytterligare eller inte, men de nya\r\njobben för framtiden finns inte där.</pre><pre>Vi kan heller inte fortsätta att förtidspensionera\r\nmänniskor därför att de inte har jobb och på det\r\nsättet permanent försätta dem i en förhållandevis\r\npassiv tillvaro.</pre><pre>Vi kan heller inte driva en sådan\r\növerhettningspolitik som drevs under 80-talets\r\nandra hälft. Den dolde den arbetslöshet som höll på\r\natt växa fram genom att människor fick jobb som\r\ninte var hållbara, exempelvis i byggsvängen.\r\nUtanför riksdagshuset demonstrerar rätt många\r\nbyggjobbare som trodde att man skulle kunna\r\nvidmakthålla den nivå som fanns i slutet på 80-talet.\r\nDet var inte möjligt.</pre><pre>Dessa offentliga insatser kan inte ge några nya\r\njobb. Kvar står alltså den privata sektorn:\r\nindustrin, underleverantörerna till industrin, de\r\nprivata serviceföretagen och en mängd andra. Det\r\när bara där vi kan få fram de nya jobben. Jag är helt\r\növertygad om att vi är överens om det. Jag tror att\r\nt.o.m. Lars Bäckström skulle vara överens med mig\r\ni detta avseende.</pre><pre>Då är frågan hur vi skall få fram dessa nya jobb i\r\nden privata sektorn. Hur skapar vi bra\r\nförutsättningar? Gör vi det med den teknik\r\nsocialdemokraterna har tänkt sig? De vill ta 10\r\nmiljarder från AP-fonderna och låta dem köpa in\r\nsig i existerande företag. Nej, så gör man\r\nnaturligtvis inte.</pre><pre>Bortsett från att socialismen är förlegad -- det\r\nmärks överallt i världen -- och att de erfarenheter\r\nav riskerna med statlig styrning vi gjorde i\r\nbankkrisen verkligen förskräcker rör det sig om\r\nalldeles för små summor.</pre><pre>Löser vi det genom att med skattemedel locka\r\nföretag att investera, som man gjorde med Volvo i\r\nUddevalla och Saab i Malmö? Dessa två bilfabriker\r\nstår nu tomma och används i varje fall inte för\r\nbilproduktion. Det skapar miljardkostnader för oss\r\nalla -- för företagen och också för det allmänna.</pre><pre>Nej, vi skall inte göra så att hela Sverige blir ett nytt\r\nUddevalla. Det är självklart. Vi kan inte\r\nkommendera fram jobben. Vi kan inte besluta om\r\ndem i riksdagen. Vi kan inte besluta om dem i\r\nregeringen. Dessa nya jobb växer fram bara därför\r\natt tusentals och åter tusentals enskilda människor\r\nsom funderar på att starta nya företag och som finns\r\ni företag som företagsledare, ägare och finansiärer\r\nkänner att miljön i ekonomin nu är så bra att de vill\r\nstarta företag eller expandera. De märker att order\r\nkommer in. Den möbeltillverkare som en del av oss\r\nsåg på TV i går är beredd att anställa fler och bygga\r\ntill.</pre><pre>Det är alltså genom att skapa en bra ekonomisk\r\nmiljö som vi kan få fram de nya jobben.</pre><pre>Socialdemokraterna har alldeles rätt i att det första\r\noch viktigaste är att det överhuvudtaget går att\r\nefterfråga svenska produkter eller tjänster. Det är\r\ndet första och viktigaste. Vi skall ha en bra\r\nkonkurrenskraft. Efter det att socialdemokraterna\r\nförstörde den på 80-talet har vi nu lyckats\r\nåstadkomma en bra konkurrenskraft.</pre><pre>Ni åstadkom en finanskris genom att släppa fram\r\nspekulationsekonomin. Jag har fått sopa upp efter\r\nera bankproblem och de effekter de har fått på\r\nsamhällsekonomin. Men t.o.m. detta börjar nu\r\nfungera på ett bra sätt. Vi är på väg mot den\r\nefterfrågan på exportsidan och hemmamarknaden\r\nsom behövs för att man överhuvudtaget skall tänka\r\npå att expandera en verksamhet eller starta nya\r\nföretag.</pre><pre>Det är den första förutsättningen. Ni har rätt i att\r\nvi har lyckats skapa den förutsättningen nu. Det\r\nmåste vi fortsätta med. Den utvecklingen får man\r\ninte försöka stoppa genom exempelvis en slösaktig\r\nfinanspolitik.</pre><pre>Det måste finnas människor som vill arbeta. Det\r\nfinns det. Vi har många arbetslösa. Som en följd av\r\n70- och 80-talspolitik är de alltför många.</pre><pre>Det måste finnas människor med utbildning och\r\nkompetens. Det är därför vi satsar så mycket på\r\nkvalificerad utbildning och kompetens på olika\r\nnivåer.</pre><pre>Vi måste ha rätt sorts arbetsutbud, och vi måste ha\r\nmarginalskatter som är så låga att människor --\r\nockså de som har sysselsättning -- är beredda att\r\ngöra litet mer, t.ex. utbilda sig och skaffa sig\r\nkompetens. Det har vi så länge socialdemokraterna\r\nlåter bli att höja marginalskatten. Också det börjar\r\nfungera.</pre><pre>Det måste komma till en faktor utöver arbete, och\r\ndet är kapital. Det begriper ibland inte\r\nsocialdemokraterna. Man använder ibland av\r\ntradition ordet kapital som något negativt. Men\r\nt.o.m. den enskilde person, ung eller äldre, som vill\r\nstarta ett fönsterputsningsföretag på egen hand\r\nmåste ha kapital för att köpa stege, spannar och\r\nannat. Det är självfallet ett litet kapital. Det är lätt\r\natt få fram.</pre><pre>ABB vill kanske bygga ut i Västerås eller någon\r\nannanstans i Sverige. Man vill skaffa kvalificerade\r\nindustrirobotar och investera i en byggnad för dessa\r\nrobotar. Då behövs det förbaskat mycket kapital,\r\npå samma sätt som när massaindustrin skall\r\ninvestera.</pre><pre>Det krävs mer eller mindre kapital i varje enskilt\r\nprojekt, men det krävs kapital. Arbete och kapital\r\när de två produktionsfaktorerna. Vi måste få fram\r\nkapital. Det får vi inte genom de dirigistiska\r\nmetoderna från tidigare. Om vi skulle få det slår det\r\nsnett. Stålverk 80 är ett exempel på hur man\r\ndrömde om att staten skulle kunna lösa problem.</pre><pre>Det som krävs är att vi skapar förutsättningar för\r\natt tusentals människor skall vilja starta företag och\r\nför att de skall kunna finansiera dessa företag eller\r\nexpansioner. Människor ute i verkligheten måste ha\r\nråd, möjlighet och intresse att investera.</pre><pre>Anita Johansson talar om passiva kapitalägare. Om\r\ndet är något som är passivt är det väl att sätta in\r\npengarna på banken. Det har människor all rätt att\r\ngöra. Men det är väl aktivt att sätta pengarna i ett\r\nnytt eller gammalt aktiebolag, låta dem göra nytta\r\noch ge människor jobb!</pre><pre>Det behövs eget kapital om man skall ha en chans\r\natt expandera. Detta kapital vill\r\nsocialdemokraterna straffbeskatta. När vi nu\r\näntligen har fullföljt skattereformen och har\r\nungefär 30 % skatt på all kapitalavkastning vill\r\nsocialdemokraterna straffbeskatta just\r\naktiebolagens eget kapital. Jag förstår inte hur man\r\növer huvud taget kan försvara det. Jag skall försöka\r\nresonera kring var problemet kan finnas.</pre><pre>Förutom att man skall straffbeskatta just det\r\nkapital som behövs för att företag skall växa fram\r\nvill man höja bolagsskatten till 30 % och bibehålla\r\nde reserveringsminskningar som vi gjorde för att\r\ndelfinansiera den fullföljda\r\nkapitalinkomstbeskattningsreformen. Den\r\nskattehöjningen skall man behålla och bygga på\r\nytterligare. Man skall beskatta förmögenheter.\r\nEnligt mina skatteekonomiska beräkningar höjs\r\nskatten för företagen i Sverige sammantaget med\r\n9,2 miljarder per år. Dessa företag skall ge de nya\r\njobb som regeringen vill ha, men som ni\r\nsocialdemokrater förnekar alltför många\r\nmänniskor.</pre><pre>Ni hävdar att ni hjälper till genom att införa\r\ndirektavskrivningar. Det innebär att man i år och\r\nnästa år får göra de avskrivningar som annars skulle\r\nha fått göras några år senare. Man tidigarelägger\r\ninvesteringar, och det innebär ett skattebortfall just\r\nnu, men sedan får man högre skatt därför att det\r\ninte finns några avdrag kvar att göra de andra åren.\r\nSammantaget blir effekten av ert förslag långsiktigt\r\n0,1 miljard i skattesänkning. Det är inte illa, men\r\ndet innebär totalt att de 9,2 miljarderna minskar till\r\n9,1 miljard i skattehöjningar.</pre><pre>Varför gör nu socialdemokraterna detta? Jo, det är\r\nvaltaktik. Anita Johansson, Lars Hedfors och\r\nandra vill kunna gå ut och skrämma människor med\r\ntal om aktieägare osv. Därmed gör man något som\r\när livsfarligt: Man hotar genom denna valtaktiska,\r\nfelaktiga, farliga och förlegade debatt människors\r\nmöjligheter att få jobb. Men det är inte bra för ett\r\ni varje fall ännu så länge stort parti.</pre><pre>Den andra tänkbara förklaringen är att man inte\r\nbegriper detta samband. Det ligger väl någonting i\r\natt tala om passiva kapitalägare när det gäller dem\r\nsom skall finansiera de nya jobben. Men utan\r\nföretagare, Anita Johansson, blir det inga företag\r\noch utan aktieägare inga aktiebolag. Och utan\r\nföretag, aktiebolag osv. blir det inga jobb. Det stora\r\nproblemet är att ni inte inser att det behövs\r\nföretagare, aktieägare och finansiärer.</pre><pre>Ni har också blivit lurade av en ekonom som säger\r\natt man enligt hans teoretiska modell inte kan få\r\nnågra positiva effekter på ekonomin genom\r\nslopande av dubbelbeskattningen. Det är klart att\r\nman kan få det. Om dubbelbeskattningen inte får\r\nnågra effekter, skulle ni ju kunna föreslå\r\ntrippelbeskattning eller för den delen också\r\nfemdubbel beskattning. Men något sådant faller på\r\nsin egen orimlighet.</pre><pre>I dagens nummer av Svenska Dagbladet kan man\r\nläsa att det tyska industriförbundets ordförande\r\nmed avund talar om den svenska\r\nföretagsbeskattningen, som han menar är bra för\r\ninvesteringar och därmed för nya jobb.</pre><pre>Anders Lannebo varnar i Dagens Industri i dag för\r\natt socialdemokraternas skattepolitik kan vara\r\nförödande för möjligheterna att få fram det nya\r\nkapital som behövs för att bygga ut de nya jobben.\r\nDet är därför som Industriförbundet och\r\nföretagarnas organisationer säger att det är\r\nnödvändigt att skapa bra förutsättningar.</pre><pre>Men Anita Johansson vill förvägra dagens\r\narbetslösa och de ungdomar som går ut på\r\narbetsmarknaden möjligheten att få dessa nya\r\njobb. Jag förstår inte vad som har hänt med\r\nsocialdemokratin. Är makten så viktig att ni t.o.m.\r\ngår in i en debatt på helt felaktiga premisser?</pre><pre>Jag vill ställa två frågor till Anita Johansson --\r\nendast två frågor. Tror Anita Johansson att\r\nskatteskärpningar för företagen på 9,1 miljard\r\nkronor ger många nya jobb? Då borde ni kanske\r\nhöja skatten med 18 miljarder i stället. Kan Anita\r\nJohansson vidare förklara för mig varför\r\nkapitalavkastning för den som bedriver\r\nhandelsbolag skall beskattas med 30 % medan\r\nsamma avkastning skall beskattas med 51 %, om\r\ndenna ombildar företaget till aktiebolag?</pre><pre>Anf. 26  ANITA JOHANSSON (s):</pre><pre>Herr talman! Först av allt tycker jag att det är\r\nglädjande att Bo Lundgren är här i kammaren när\r\nvi har en skattedebatt. Han skall ha en liten stjärna\r\nför det i protokollet. Det gläder mig också att Bo\r\nLundgren är bekymrad över arbetslösheten. Jag\r\nsäger som jag sade till Harry Staaf: Tänk om det\r\nockså hade kunnat leda till något konkret från\r\nregeringen!</pre><pre>Vi har i dag 700 000 människor utanför den\r\nordinarie arbetsmarknaden, Bo Lundgren.\r\nArbetslösheten har en omfattning som ingen i den\r\nhär kammaren tidigare har upplevt. Vi\r\nsocialdemokrater har här, kanske inte just på\r\nskatteutskottets men på åtskilliga andra utskotts\r\nområden, väckt motioner som hade kunnat bifallas\r\ni denna kammare och som skulle ha gjort att\r\nåtminstone ett par eller tre hundra tusen människor\r\nfärre hade varit arbetslösa, om förslagen hade gått\r\nigenom. Jag hade verkligen önskat att det hade\r\nvarit en gemensam grundsyn i denna kammare när\r\ndet gäller att få folk i arbete. Jag tycker nämligen\r\natt det är den viktigaste frågan.</pre><pre>Jag kan mot den bakgrunden inte begripa hur Bo\r\nLundgren från denna talarstol kan säga att vi\r\nsocialdemokrater bidrar till arbetslösheten. Det är\r\nfaktiskt tvärtom.</pre><pre>Jag tycker att regeringen inte är speciellt\r\nintresserad av att underlätta för företag och\r\nföretagare. Det är aktieägarna som ligger\r\nregeringen varmast om hjärtat. Även företagarnas\r\nföreträdare inser nu att det behövs en ny\r\nskattepolitik för att det skall bli ett bra\r\nföretagsklimat i vårt land.</pre><pre>Jag har studerat en skrift av Jan Södersten, där\r\ndenne liksom vi socialdemokrater påstår att en låg\r\naktiebeskattning inte verkar underlättande för\r\nföretagsamheten. Också vi vill vara med om att\r\nskapa riktiga jobb i vårt land, och om något parti\r\nhar stått för det under årtionden är det vi\r\nsocialdemokrater. Det är sedan Anne Wibble och\r\nBo Lundgren kom till Finansdepartementet som\r\narbetslösheten har blivit katastrofal i vårt land.</pre><pre>Det vore glädjande om Bo Lundgren kunde ta\r\narbetslösheten på allvar och se till att människor\r\nkom i arbete i stället för att passivt ta emot\r\narbetslöshetsunderstöd. Det skulle jag vara\r\ntacksam för.</pre><pre>Vårt förslag om direktavskrivning sänker faktiskt\r\nskatten för företagarna med 5 miljarder kronor\r\ndetta budgetår och med 7 miljarder kronor nästa\r\nbudgetår. Detta har företagarna tack och lov\r\nbegripit, och vi kommer att gå ut i valrörelsen med\r\nvårt förslag. Det kan Bo Lundgren vara säker på.</pre><pre>Anf. 27  Statsrådet BO LUNDGREN (m):</pre><pre>Herr talman! Företagarna har begripit det här,\r\nsäger Anita Johansson. Det måste vara därför som\r\nIndustriförbundet skriver brev som numera har\r\nblivit näst intill offentliga och varnar för den politik\r\nsom socialdemokraterna för i detta avseende. Det\r\nmåste också vara därför som Företagarnas\r\nRiksorganisation och andra säger att vi inte får gå\r\ntillbaka till den dubbelbeskattning som vi nu har\r\navskaffat. Det är fråga om att ta bort en\r\növerbeskattning, ingenting annat.</pre><pre>Beträffande direktavskrivningar, Anita Johansson,\r\när vi väl överens om att följande gäller. Om ett\r\nföretag skaffar inventarier får det i dagsläget skriva\r\nav dem på ungefär tre och ett halvt år, litet grand\r\nberoende på vilken metod som man använder. Det\r\nsom ni nu föreslår är att 70 % av\r\ninventarieanskaffningen skall få skrivas av direkt\r\ndet första året. Det innebär att man minskar tiden\r\nför avskrivningar och att man får mer av\r\navskrivningar det första året, mindre det andra året\r\noch det tredje eller fjärde året kanske inga alls.</pre><pre>Effekten av ert förslag blir att skatten sänks\r\nmomentant men att detta tas igen genom att skatten\r\nsedan ökar. När företagaren kalkylerar över hela\r\navskrivningstiden måste han se på den totala\r\nskatteeffekten, och det blir en skattesänkning på\r\nsammanlagt 100 miljoner kronor, varken mer eller\r\nmindre.</pre><pre>Ni anser dock att ni har hittat en teknik för att dölja\r\nera andra skattesänkningar och lura företag att ni\r\nvill göra något som är bra för dem samtidigt som ni\r\nför er gamla vanliga högskattepolitik. Det är\r\npolitisk taktik.</pre><pre>Anita Johansson svarar inte på mina frågor. Jag har\r\nbestämt mig för att jag skall ställa två frågor till\r\nhenne. Sedan får var och en på grundval av\r\nprotokollet bedöma om hon vill och kan svara på\r\ndem. Även om hon inte skulle vilja det, kan hon\r\nsäkert göra det.</pre><pre>Bakom den första frågan ligger fullständigt klara\r\nberäkningar. Det är inte jag utan tjänstemännen på\r\nFinansdepartementet som har räknat ut att de\r\nförslag som ni lagt fram leder till skatteskärpningar\r\npå 9,2 miljarder kronor per år. Beträffande 1994/95\r\nhänvisar Anita Johansson kanske till att man då får\r\ngöra direktavskrivning och därmed får mindre\r\nskatt. Låt oss därför gå fram till 1996 -- det skall bli\r\nnya jobb också då.</pre><pre>År 1996 får man alltså 9,2 miljarder i\r\nskatteökningar. Egentligen blir det ännu mer,\r\neftersom man då skall ta igen det som man\r\nförlorade genom direktavskrivningarna, men jag\r\nskall vara schyst och utgå från 9,2 miljarder. Tror\r\nAnita Johansson att skattehöjningar för företagen\r\nmed 9,2 miljarder leder till många nya jobb?</pre><pre>Den andra frågan är: Varför skall\r\nhandelsbolagsdelägaren betala bara 30 % skatt på\r\nsin kapitalavkastning medan den som äger ett\r\naktiebolag skall betala 51 % på sin avkastning? Ser\r\ninte Anita Johansson riskerna för att det blir dyrare\r\natt satsa på produktiva investeringar än på passiva\r\ninsättningar, exempelvis på bank, och att vi därmed\r\ninte kommer att få det kapital som vi behöver för\r\natt kunna skapa de nya jobb som krävs? Vi skall i\r\noch för sig se till att er politik stoppas, men om ni\r\nfår driva den bidrar ni till att vi inte får de nya jobb\r\nsom behövs för framtiden för att kompensera för\r\nden arbetslöshet som er politik på kort och lång sikt\r\nhar lett till.</pre><pre>Kjell-Olof Feldt erkänner numera att finanskrisen\r\nvar en följd av en bristfällig ekonomisk politik.\r\nFinanskrisen ledde till våldsamma effekter i\r\nekonomin, inte bara för banksektorn. Ni kan inte\r\nskylla någon annan än dem som satt vid makten då,\r\ndvs. ni själva, för det som inträffade.\r\nArbetslösheten i Sverige började öka 1989, det vet\r\nAnita Johansson lika bra som jag.</pre><pre>Säg i stället: Vi gjorde misstag. Nu inser vi att man\r\ninte kan höja skatten på det viset. Men framför allt,\r\nAnita Johansson, ge ett svar till mig, till kammarens\r\nledamöter och till alla väljare utanför: Ger det nya\r\njobb att höja företagsskatterna med drygt 9\r\nmiljarder? Är det rimligt att man skall betala högre\r\nkapitalavkastningsskatt om man driver aktiebolag\r\nän om man driver handelsbolag?</pre><pre>Anf. 28  ANITA JOHANSSON (s) replik:</pre><pre>Herr talman! Först vill jag påminna Bo Lundgren\r\nom något som han säkert vet, att småföretagarnas\r\nordförande Carl-Johan Westholm kraftigt har\r\nkritiserat regeringens företagsbeskattning. Så är\r\ndet. Det vi har sagt i vårt förslag är att det skall vara\r\ninkomstneutralt i förhållande till regeringens\r\nföretagspolitik.</pre><pre>Men jag tänkte återgå litet grand till\r\ninkomstbeskattningen. Jag tycker nämligen att det\r\när den stora och viktiga frågan.</pre><pre>Det går att sänka skatterna om bara viljan finns,\r\nsade moderaterna på 1991 års valaffischer, och det\r\nstod väl Bo Lundgren bakom. När valperioden nu\r\nsnart har gått till ända och vi summerar vad som har\r\nhänt för vanliga löntagare i skattepolitiken -- jag var\r\ninne på det för en stund sedan -- finner vi att en\r\nmetallarbetare har förlorat över 6 000 kr och ett\r\nsjukvårdsbiträde över 5 000.</pre><pre>Det är klart att vi borde ha kunnat räkna ut att det\r\ninte var de människorna som Bo Lundgren och\r\nCalle Bildt ville sänka skatten för, utan det var ju\r\natt höja skatten för dem.</pre><pre>Nej, i stället har de borgerliga, precis som man\r\nkanske kunde ana, givit bl.a. aktieägare mycket\r\nstora skattelättnader. Det är här som kampen\r\nkommer att stå i valrörelsen, det lovar jag Bo\r\nLundgren.</pre><pre>Anf. 29  Statsrådet BO LUNDGREN (m):</pre><pre>Herr talman! Anita Johansson lovar mycket men\r\nsvarar inte på frågor, och det är ju signifikativt. När\r\njag i en handelshögskoledebatt för några månader\r\nsedan debatterade med Göran Persson, ställde jag\r\nsamma fråga till honom: Är det rätt med 51 % skatt\r\npå kapitalavkastning för aktiebolag och 30 % för\r\nhandelsbolag? Enskilda skattesatser kan man ju\r\ndiskutera, sade Göran Persson, men något svar fick\r\njag inte.</pre><pre>Anita Johansson säger ingenting alls, för det är\r\nbesvärligt. Om man har bestämt sig för att\r\nkapitalinkomster skall beskattas med 30 %, går det\r\nju inte att motivera varför det skall vara 51 % på\r\naktiebolag.</pre><pre>Det finns ett enda skäl. Ni har bestämt er för att\r\nförsöka vinna valet på fördomar och felaktiga,\r\nfarliga attityder. Ni skall försöka framställa\r\nekonomin som en kamp mellan löntagare och\r\naktieägare.</pre><pre>Jag skulle kunna ställa frågan till Anita Johansson,\r\nmen jag får väl inget svar på den: Gör aktieägare\r\ninget gott för Sverige? Är det inte bra att det finns\r\nmänniskor som köper aktier så att det blir bolag\r\nsom ger jobb? Det är jättebra, tycker jag, med\r\narbete och kapital i samverkan.</pre><pre>Nu utnyttjar ni som sagt fördomar för att försöka\r\nskapa politiska vinster. Jag är helt övertygad om att\r\nni inte kommer att lyckas. Jag kommer att fortsätta\r\nmina frågor tvärs igenom hela valrörelsen, och förr\r\neller senare måste ni väl svara.</pre><pre>Sedan hävdar Anita Johansson att Carl-Johan\r\nWestholm skulle ha kraftigt kritiserat regeringens\r\nskattepolitik. Det Carl-Johan Westholm skrev i sin\r\ndebattartikel i Dagens Nyheter var: Borde man inte\r\nha valt en annan teknik när man -- vilket han tycker\r\när nödvändigt, det skrev han också -- slopar\r\ndubbelbeskattningen? Och han ställde frågor till\r\nSocialdemokraterna om hur de ser på detta.</pre><pre>Sedan hade han synpunkter på att vi borde slopa\r\nstämpelskatten på nyemissioner. Jag delar den\r\nuppfattningen, men vi har inte haft statsfinansiellt\r\nutrymme för att kunna göra det.</pre><pre>Det var de synpunkterna Carl-Johan Westholm\r\nframförde i sin artikel. Direkt efteråt försökte\r\nIngvar Carlsson i ett uttalande inteckna detta,\r\nvarpå Carl-Johan Westholm fick dementera Ingvar\r\nCarlsson, liksom jag nu dementerar Anita\r\nJohansson.</pre><pre>Carl-Johan Westholm vill ha slopad\r\ndubbelbeskattning, och nu hänvisar Anita\r\nJohansson till honom. Då kvarstår frågan, Anita\r\nJohansson: Varför 51 % skatt på aktiebolagen,\r\n30 % på handelsbolagen och 30 % på räntor?</pre><pre>Sedan säger Anita Johansson att vi har höjt skatten\r\nför vanliga människor. Det har vi inte. Vanliga\r\nmänniskor betalar alla skatter. Det måste vara\r\ndärför ni gick med oss på att sänka\r\narbetsgivaravgifterna. Ni insåg att det skulle gynna\r\nvanliga människor, annars skulle ni ju ha sagt nej\r\ntill oss.</pre><pre>Vi sänkte arbetsgivaravgifterna med 17--18\r\nmiljarder kronor. Det sänker priserna och ökar\r\nkonkurrenskraften, hindrar utslagning av jobb och\r\nger nya jobb. Det var därför ni gick med på det. Ni\r\nvisste att det gynnar löntagarna, liksom vi visste.</pre><pre>Sedan var det ett problem, och det var att när vi\r\nville finansiera den avgiftssänkningen med\r\nutgiftsneddragningar ville ni i stället ha\r\nskattehöjningar för vanliga människor. Ni ville\r\nslopa grundavdraget, och ni ville ha momshöjning.\r\nNi såg till att det skedde de höjningar på\r\ninkomstskattesidan som behövdes, för det var ett\r\nabsolut krav från er sida att ingenting av\r\nfinansieringen fick ske i form av\r\nutgiftsneddragningar, utan allt skulle finansieras\r\nmed skattehöjningar.</pre><pre>Om de siffror som Anita Johansson redovisar skulle\r\nstämma, så har ni orsakat dem genom de krav ni\r\nställde hösten 1992. Men de stämmer inte, för\r\nhushållen betalar alla skatter, ingen annan än\r\nhushållen.</pre><pre>Men, Anita Johansson, försök svara på frågorna!\r\nVi är så många som är nyfikna på hur man med\r\nskattehöjningar får nya jobb.</pre><pre>Anf. 30  LARS BÄCKSTRÖM (v):</pre><pre>Herr talman! Statsrådet Lundgren sade att vi\r\nbehöver nya jobb, att vi behöver en bra ekonomisk\r\nmiljö, och statsrådet trodde att det kunde t.o.m.\r\nBäckström förstå. Statsrådet gör en helt korrekt\r\nbedömning. Jag delar denna uppfattning helt och\r\nhållet.</pre><pre>Men jag vill säga en annan sak till statsrådet. Det\r\när riktigt att vi behöver nya jobb, och ju fler gamla\r\njobb som vi förlorar, desto fler nya behöver vi. Det\r\nhåller statsrådet säkert med om.</pre><pre>En väldigt dum åtgärd just nu är att ta bort jobben\r\ni kommunsektorn, för då måste man skapa väldigt\r\nmånga nya jobb väldigt fort. Därför är er politik\r\nmot kommunsektorn dålig. Man får betala för att\r\nmänniskor inte skall arbeta, och man får sämre\r\nservice. Det borde statsrådet hålla med mig om. Nu\r\när jag inte så säker på att statsrådet kommer att\r\ngöra det, men det är en annan sak.</pre><pre>Sedan fick inte jag frågan om hur många jobb det\r\nger med höjd skatt på företag, men jag vill ändå\r\nvara så fräck att jag svarar på frågan, för den kan\r\njag besvara. Höjd skatt på företag, herr talman, ger\r\ninga nya jobb. Höjd skatt på företag minskar\r\nantalet jobb, det är min tro.</pre><pre>Men höjd skatt ger över huvud taget inga nya jobb\r\nnågon gång. Skatter är inte till för att få fler\r\nmänniskor sysselsatta. Tror man det, har man totalt\r\nmissförstått skattepolitikens syfte. Skatter har man\r\nför att få inkomster till att finansiera sina utgifter.</pre><pre>Det är en bisarr uppfattning att man har skatter för\r\natt få fler jobb. Nu skall jag inte ta till starka ord,\r\nmen om man trodde att det var därför man har\r\nskatter, vore det närmast tragiskt. Skatter är till för\r\natt finansiera välfärdssystemen och statliga och\r\nkommunala utgifter.</pre><pre>Statsrådet Lundgren nämnde i sitt passionerade\r\nanförande ett stort samhällsproblem,\r\narbetslösheten. Det är bra att moderater talar\r\narbetslöshet, men det andra stora problemet,\r\nbudgetunderskottet, nämnde statsrådet över huvud\r\ntaget inte, trots att budgetunderskottet formligen\r\nhar exploderat.</pre><pre>Det är därför, Bo Lundgren, som skatterna måste\r\nupp. Då säger jag att det finns tre större\r\nskatteområden: inkomstbeskattningen,\r\nkapitalbeskattningen och de indirekta skatterna.</pre><pre>Vi har väldigt höga indirekta skatter i Sverige.\r\nStatsrådet Lundgren vill inte höja dem.</pre><pre>Vi har väldigt höga skatter på arbete. Utrymmet för\r\natt höja skatten på arbete är begränsat, men det\r\nfinns ett visst utrymme. Därför föreslår vi höjd\r\nstatsskatt med 5 % och med 30 % i skiktet\r\ninkomster över 300 000 kr. Det är besvärliga\r\navvägningar, men framför allt kan man höja\r\ninkomstskatten genom basbreddningar och genom\r\natt ta bort avdrag.</pre><pre>Och så finns det kapital- och företagsbeskattning.\r\nDär ligger vi lågt internationellt sett, och då är det\r\ndär vi får höja upp när vi behöver mer\r\nskatteinkomster.</pre><pre>Anf. 31  Statsrådet BO LUNDGREN (m):</pre><pre>Herr talman! Jag tycker att Lars Bäckström är ärlig.\r\nHan säger klart och tydligt att höjer man skatten för\r\nföretagen, så blir det inga nya jobb utan snarare blir\r\ndet färre jobb. Men han är beredd att ta den risken,\r\ndärför att han tror att de intäkter man får ändå\r\nkommer att bidra till en sådan budgetsanering att\r\nräntan kommer att kunna gå ner snabbare, och det\r\nkan vara positivt. Då har man ändå gjort en analys.\r\nMen Lars Bäckström gör ett stort misstag. Han\r\nsäger att budgetplaneringen i ett läge när man har\r\nmycket stora utgifter bör ske genom att man höjer\r\ninkomsterna, som också är rekordstora i Sverige.\r\nOm man har mer utgifter än inkomster och bägge\r\nligger på mycket hög nivå bör man självklart\r\nförsöka anpassa utgifterna till de inkomster som det\r\när möjligt att ta in. Det är nämligen precis som Lars\r\nBäckström säger: Skulle man välja att höja\r\nföretagsskatterna på kapital och annat som behövs\r\nför att bygga ut företagen blir det inga nya jobb\r\ndirekt. I stället måste man minska utgifterna och\r\nskapa förutsättningar för tillväxt.</pre><pre>I det avseendet är jag beredd att ge\r\nsocialdemokraterna rätt: Budgetsaneringen måste\r\nske bl.a. genom en stram finanspolitik, som tar bort\r\nden del av underskottet som följer av att vi har ett\r\nstrukturellt underskott, dvs. av att utgifterna\r\nlångsiktigt är högre än vad inkomsterna kommer att\r\nkunna betala. Det måste vi alltså spara på.</pre><pre>Lars Bäckström vill egentligen skatta bort det\r\nunderskottet, men det är farligt --\r\nbeskattningsåtgärderna minskar möjligheterna att\r\nfå bort det konjunkturella underskottet, som beror\r\npå att människor blir arbetslösa därför att\r\nekonomin av socialdemokraterna tidigare under\r\n80-talet har drivits in i ett sådant skede. Detta\r\nmåste hanteras genom tillväxt, och då måste vi ge\r\nföretagen förutsättningar att skapa nya jobb. Det\r\ngör man genom en balanserad kombination av\r\nåtgärder som innebär besparingar och vissa, fullt\r\nfinansierade skattesänkningar, som kan ge\r\nräntenedgång och, tillsammans med\r\nskattesänkningarna, ökad tillväxt och en snabbare\r\navveckling av det totala budgetunderskottet.</pre><pre>Detta har vi tänkt igenom noggrant. De tolv\r\nminuter som jag hade till mitt förfogande och som\r\njag tyvärr överskred -- jag ber om ursäkt för det,\r\nherr talman -- räckte inte för att återge en\r\nfullständig analys av Sveriges ekonomi. Jag valde\r\natt koncentrera mig på en sak, som jag tycker är\r\nden viktigaste: att skapa förutsättningar för nya\r\nriktiga jobb. Jag tycker också att det är tragiskt att\r\nman inte kan få föra den debatten med\r\nsocialdemokraterna -- men det är roligt att man i\r\nvarje fall kan få föra den med Lars Bäckström.</pre><pre>Jag noterar som sagt att vi är överens om att höjda\r\nskatter -- speciellt på företagare, antar jag -- är\r\nsådant som i sig och isolerat ger negativa effekter\r\npå arbetsmarknadssituationen.</pre><pre>Anf. 32  LARS BÄCKSTRÖM (v) replik:</pre><pre>Herr talman! Givetvis ger inte en skattehöjning på\r\nett företag en positiv sysselsättningseffekt direkt --\r\nvi är helt överens om det. Men det är inte företagets\r\nskattesituation som avgör hur många man\r\nanställer -- det är företagets möjligheter att sälja en\r\ngod produkt med vinst. De avgör hur många man\r\nanställer och inte skatten isolerat. Det är den\r\nförblindningen på skattesidan som leder fel när\r\nman ser på företagens situation.</pre><pre>Vad som skiljer mellan Bo Lundgrens och min syn\r\npå budgetsaneringen är inte frågan om man måste\r\nspara -- på den punkten är vi överens. Vi är också\r\növerens om att man måste ha tillväxt. Vi är oense\r\nom skattesidan -- jag anser att skatten måste höjas.\r\nBo Lundgren är faktiskt oense med mig och sitt\r\neget departements tjänstemän.</pre><pre>Jag satt i går kväll och läste skriften\r\nBudgetunderskott -- hur farliga är de?, som är\r\nundertecknad Rosenbad den 23 november av\r\nIngemar Hansson. Han är finansråd, och han säger:\r\nFör att vi skall komma till rätta med situationen\r\nkrävs i princip två saker: ett långtgående ambitiöst\r\nprogram för att genomföra regeländringar,\r\nförbättra den offentliga sektorns finansiering på\r\nmedellång sikt, dra ned utgifter ''och höja\r\nskatterna''. Och så, säger Ingemar Hansson, krävs\r\ndet också en hygglig ekonomisk tillväxt. -- Ingemar\r\nHansson och jag har exakt samma syn i denna\r\nfråga.</pre><pre>På s. 58 fortsätter Ingemar Hansson: Av dessa skäl\r\nkan vi inte bara förlita oss på hög tillväxt. Vi måste\r\nockså öka inkomster. Han citerar där regeringen --\r\nni har ju själva föreslagit skattehöjningar i er\r\nNathalieplan. Ni försöker bara retoriskt-\r\nagitatoriskt dölja den skatteskärpning som behövs\r\nför att klara budgetunderskotten. Vi är faktiskt i\r\ngrunden överens, men Bo Lundgren försöker dölja\r\ndetta. Detta är kanske inte hjärtats övertygelse hos\r\nBo Lundgren, men han har väl blivit övertygad av\r\nsina tjänstemän.</pre><pre>Men sedan säger jag att vi får lägga ut dessa\r\nskattehöjningar där de ger minst problem för\r\nsysselsättningen. Det är på kapitalsidan och på lång\r\nsikt på företagssidan -- där har vi låga skatter.</pre><pre>Bo Lundgren sade att hela Sverige inte skall bli ett\r\nnytt Uddevalla. Jag är från Uddevalla, statsrådet!\r\nJag kan intyga att det inte vore bra. Jag har varit på\r\nett möte i Folkets hus i Uddevalla som var fyllt av\r\narbetslösa som var rädda att få ännu större\r\nförsämringar av sin a-kasseersättning. Varför? Jo,\r\npå grund av budgetunderskotten.</pre><pre>På grund av att man inte har tillräckliga\r\nskatteinkomster drar man nu ned och säger att vi\r\ninte skall jäklas med företagen. Nej, men vi skall\r\nväl inte jäklas med de arbetslösa heller? Man skall\r\nväl inte jäklas med dem som står på verkstadsgolvet\r\ni produktionen genom att försämra de fackliga\r\nrättigheterna, genom att dra ned satsningarna på\r\nutbildning? Alla sådana åtgärder slår sönder den\r\nproduktiva verksamheten på verkstadsgolven. Man\r\nförsöker då bygga välfärd i konflikt med\r\nlöntagarna. Det är inte uthålligt att bara vara vän\r\nmed en sida i politiken -- företagarna.</pre><pre>Anf. 33  Statsrådet BO LUNDGREN (m):</pre><pre>Herr talman! Jag har en ambition att vara vän med\r\ndem jag företräder, nämligen det svenska folket, i\r\nförsta hand dem som har blivit av med sina arbeten\r\noch kanske inte kan få några nya, dem som har\r\nråkat illa ut på grund av den politik som har förts\r\ntidigare i Sverige. Det är det viktigaste motivet för\r\nmina insatser i regeringsarbetet. Det är faktiskt det\r\nsom driver mig.</pre><pre>Sedan är det ju bra att Lars Bäckström och jag\r\nsåvitt jag kan förstå är överens om att den\r\nsocialdemokratiska politiken har en del brister, för\r\natt uttrycka det milt. Dessutom har analysen\r\nmycket stora brister.</pre><pre>Om Lars Bäckström frågar Ingemar Hansson var\r\nhan menar att tyngdpunkten i en budgetsanering\r\nskall ligga tror jag att han är helt överens med mig\r\nom att den skall ligga på utgiftssidan. Vi har\r\nexempelvis infört en indexering av punktskatter.\r\nJag har för mig att vänsterpartisterna var\r\ntveksamma till det -- åtminstone var det en del\r\ntveksamhet när det gällde bensinsidan, men vi kan\r\nlämna det därhän. Men det innebär inte någon\r\nfaktisk skatteskärpning. Eftersom punktskatterna\r\när fastställda i kronor och ören innebär inflationen\r\natt de automatiskt minskar i värde om man inte\r\nvidtar några åtgärder. Vi vidtog då åtgärden att\r\nindexera dem. Det leder sett över tiden till att man\r\ngår miste om skattesänkningar som annars skulle ha\r\nskett automatiskt och som jag i ett annat budgetläge\r\nskulle ha varit förtjust i. De skulle så småningom ha\r\nuppgått till sex sju miljarder kronor, kanske något\r\nmer.</pre><pre>I ett läge när vi har ett underskott i\r\nArbetsmarknadsfonden som, om ingenting görs, i\r\nframtiden måste betalas av skatter, har vi dessutom\r\nvalt att både förändra inkomstsidan och\r\nutgiftssidan: Vi har ändrat förmånerna för att\r\nminska gapet där, och vi har infört\r\nförmånsrelaterade avgifter. Både Lars Bäckström\r\noch jag vet nu precis vad vi får för ersättning om vi\r\nskulle råka ut för arbetslöshet, på samma sätt som\r\nom vi har en annan försäkring som har en annan\r\nkaraktär och en annan verkan. Men Lars\r\nBäckström kallar också detta för skatter, därför att\r\ndet passar hans syften. Men det är inte några\r\nskatter enligt den definition som vi använder när\r\ndet gäller ekonomiska verkningar.</pre><pre>Jag har en gång på Hyltebruks pappersbruk fått\r\nfrågan av en ung tjej som jobbade där: Tycker du\r\natt det är moraliskt rätt att sänka a-\r\nkasseersättningen från 90 till 80 % samtidigt som ni\r\nsänker skatten för aktieägarna? Den frågan hade\r\nhon fått idén till genom att lyssna till Anita\r\nJohansson eller någon annan socialdemokrat. Det\r\när en berättigad fråga, men svaret är egentligen\r\nmycket enkelt: Det viktigaste när man är arbetslös\r\när inte om man har 90 eller 80 % när man är\r\narbetslös, utan att man så snabbt som möjligt får\r\n100 % av lönen på ett nytt, riktigt jobb. Då är jag\r\ntillbaka till det som jag sade i mitt anförande och\r\nsom vi såvitt jag förstår är överens om: Vi måste ha\r\nförutsättningar att skaffa det kapital som behövs för\r\natt bygga ut arbetsplatserna och åstadkomma de\r\nnya jobben.</pre><pre>Anf. 34  PETER KLING (nyd):</pre><pre>Herr talman! Statsrådet Bo Lundgren nämnde att\r\nman skall sänka skatten på aktier,\r\nförmögenhetsbeskattningen, arvs- och gåvoskatter,\r\nosv. Det tycker vi i Ny demokrati är bra, liksom att\r\nkapitalbeskattningen sänks. Men till skillnad från\r\nregeringen vill vi inte höja skatten för\r\nlåginkomsttagare. Vi vill t.ex. inte höja\r\npunktskatter som drabbar dem, bl.a.\r\nbensinskatten. Vi vill i stället göra kraftiga\r\nbesparingar i budgeten.</pre><pre>Bo Lundgren ironiserade i sitt anförande litet grand\r\növer Ny demokratis syn på politiken. Han tyckte att\r\nden var lättvindig. Det gällde bl.a.\r\nfamiljepolitiken, som vi säger innebär en besparing\r\npå 20 miljarder och ger full frihet för familjerna. Vi\r\nhar suttit och räknat ut detta för hand. Det roliga är\r\natt Finansdepartementet har kört materialet i sina\r\nsimulatorer och fått fram samma siffror, nämligen\r\natt Ny demokratis familjepolitik ger en besparing\r\npå 20 miljarder i budgeten.</pre><pre>Jag vill påstå att vi har samma syn på den\r\nekonomiska politiken som OECD-länderna. Man\r\nskulle kunna skriva Ny demokrati på sista bladet i\r\nden rapporten. Det är vår ekonomiska politik.\r\nOECD-länderna har precis samma inställning som\r\nvi. Man skulle kunna skriva Ny demokrati på sista\r\nbladet av Assar Lindbecks rapport med 113\r\npunkter. Vi har samma ekonomiska inställning som\r\nhan, Bo Lundgren. Tycker Bo Lundgren att det är\r\nen lättvindig och flyktig politik, må det vara upp till\r\nBo Lundgren. Vi har i alla fall samma inställning\r\nsom dessa två nämnda.</pre><pre>Bo Lundgren talar också om att skapa riktiga jobb.\r\nBo Lundgren sitter i en regering som har infört\r\nGAS. Det gynnar bara ekonomiskt redan starka\r\nföretag, som ändå skulle kunna anställa folk.\r\nRegeringen har ändrat alltför litet i LAS-lagarna.\r\nNy demokrati menar att först-in-sist-ut-lagen inte\r\nskall behöva gälla för företag med upp till 25\r\nanställda. Regeringen har infört ALU, som tar bort\r\nriktiga jobb och som är en konstgjord andning.</pre><pre>Bo Lundgrens resonemang är därför litet av en\r\ndubbelmoral.</pre><pre>Anf. 35  Statsrådet BO LUNDGREN (m):</pre><pre>Herr talman! Det är inte lätt för ett nytt parti att\r\nsnabbt skaffa sig tillräckliga analysredskap och\r\nannat som behövs för att få en sammanhållen\r\nekonomisk politik. Jag tycker nog att Ny demokrati\r\ngör det väl enkelt för sig emellanåt. Ville man vara\r\nelak -- vilket jag inte vill vara -- skulle man kunna\r\nsäga att Ny demokratis ekonomiska politik för\r\nnärvarande är lika sammanhållen och stabil som\r\npartiet. Men jag vill ju inte vara elak, så jag skall\r\ninte säga det.</pre><pre>Däremot noterar jag att Peter Kling å ena sidan i\r\nsitt anförande utlovar att det nu, i och med bl.a.\r\nvårdnadsbidraget, skall bli väsentligt mycket bättre\r\nför barnfamiljerna och å andra sidan säger att vi\r\nskall spara 20 miljarder på familjepolitiken.\r\nAntingen måste ni då minska antalet familjer --\r\nmen det är svårt att förstå hur man skulle kunna\r\ngöra det, ens statistiskt -- eller också drar ni ner\r\nstödet totalt sett. Det är naturligtvis det senare ni\r\ngör. Ni ändrar utformningen och minskar\r\nomfattningen. Det vore ärligt av er att erkänna det.</pre><pre>Anf. 36  PETER KLING (nyd) replik:</pre><pre>Herr talman! Bo Lundgren vet mycket väl var den\r\nbesparing om 20 miljarder som vi gör ligger. Ett\r\nbarn kostar ungefär 87 000 kr per år i barnomsorg.\r\nMed vårt förslag skulle det bli fritt för var och en att\r\ndriva barnomsorg, och då skulle kostnaden kunna\r\nminska till 40 000--50 000 kr per år och barn. Det är\r\ndär vi gör besparingen, dvs. vi inför full\r\nkonkurrens.</pre><pre>Anf. 37  Statsrådet BO LUNDGREN (m):</pre><pre>Herr talman! Detta är mycket märkligt. Också jag\r\ntror att det blir positiva effekter av att man inför\r\nvalfrihet. Nu ligger det på riksdagens bord förslag\r\nom avdragsrätt för barntillsynskostnader och\r\nvårdnadsbidrag, förslag som faktiskt skulle starta\r\nen utveckling mot högre effektivitet, fastän de\r\nvisserligen är mindre långtgående än vad Ny\r\ndemokrati skulle vilja. Det är då ytterst märkligt att\r\nni säger nej till de förslagen. I och med det\r\nförsvinner er trovärdighet totalt sett. Så är det\r\nfaktiskt.</pre><pre>Detta tar också tid. Ni kan inte få dessa vinster med\r\nen gång. Vi har de daghem vi har, vi har ännu inte\r\nhunnit bygga upp de privata alternativen. Det går\r\ninte att vända detta över en natt. Jag håller med\r\nPeter Kling om att man om man går steg för steg i\r\nden här riktningen kommer att kunna få en mycket\r\neffektivare och billigare barnomsorg, med bra\r\nkvalitet för barn och föräldrar. Men då kan man\r\ninte säga nej till regeringens förslag om avdragsrätt\r\nför vårdnadsbidrag.</pre><pre>Anf. 38  KJELL JOHANSSON (fp):</pre><pre>Herr talman! Jag var egentligen inte anmäld till\r\ndenna debatt, och jag har verkligen inga större\r\nambitioner att förlänga den.</pre><pre>Anita Johansson gjorde här några mycket kraftiga\r\nangrepp på skattereformen, angrepp som faller\r\ntillbaka på Folkpartiet, och hon förebrådde sig själv\r\nför att ha varit en dumbom då hon trodde på\r\nskattereformen. Jag förstår egentligen inte riktigt\r\ndetta, och jag tycker inte att Anita Johansson skulle\r\nha behövt försätta sig i den situationen. Om hon\r\nhade velat förhindra att hon här skulle framstå som\r\nen dumbom, kunde hon ju redan från början ha\r\nslagit vakt om grundbultarna i skattereformen,\r\nt.ex. den enhetliga momssatsen, i stället för att gå\r\nifrån den. Hon kunde i sitt parti ha medverkat till\r\natt genomföra en egenföretagarskattereform, som\r\nvi var överens om, i stället för att i flera år förhala\r\nden och t.o.m. fortsätta att sätta sig emot dess\r\ngenomförande här på slutet.</pre><pre>Det är alltså inte jag som kallar Anita Johansson för\r\ndumbom, men jag tycker att det var dumt att inte\r\ngenomföra en förändring i skattesystemet som hade\r\nkunnat medverka till en bättre\r\nsysselsättningssituation.</pre><pre>Även på den punkten vill jag, herr talman, passa på\r\natt korrigera Anita Johansson. Svårigheterna för\r\nindustrin började inte när Bo Lundgren och Anne\r\nWibble marscherade in i kanslihuset. Under de tre\r\nkvartal som hade föregått denna inmarsch, hade\r\ndet i mitt eget hemlän varslats 4 000 människor,\r\nhuvudsakligen inom industrin. 4 000 varsel hade\r\nlagts. Om jag skall sätta detta litet grand i sitt\r\nsammanhang kan jag nämna att Eskilstunas största\r\narbetsplats vid det tillfället hade kanske 1 000\r\nanställda. De varsel som redan hade lagts när Anne\r\nWibble och Bo Lundgren marscherade in i\r\nkanslihuset motsvarade alltså fyra sådana\r\narbetsplatser. Den slakten på industrijobb, den\r\nlavinen, hade vid det tillfället redan satts i gång.</pre><pre>Alltså fanns det för oss när vi tog över verkligt\r\nstarka skäl att försöka återställa detta för att\r\nförändra den tingens ordning som hade lett till\r\ndetta. Det var därför vi började med att avskaffa\r\nförmögenhetsskatten på arbetande kapital i mindre\r\nföretag, som hade funnits tidigare. Det var därför\r\nvi fortsatte med att avskaffa dubbelbeskattningen.\r\nDet var därför vi gjorde förändringar i\r\nkapitalbeskattningen, vilket inte är någon nyhet --\r\ndet tog jag upp redan under arbetet med\r\nskattereformen.</pre><pre>I den utfrågning vi hade innan vi genomförde\r\nskattereformen ställde jag faktiskt en fråga om\r\ndetta till Erik Åsbrink -- Anita Johansson kan gå\r\ntillbaka i protokollen och läsa hans svar. Det\r\nframgår där helt klart att inte ens Erik Åsbrink\r\ntrodde att kapitalbeskattningen skulle komma att\r\nstå sig. Han sade att det var något oerhört känsligt\r\nsom vi skulle komma att följa också i\r\nfortsättningen.</pre><pre>Hade ni fortfarande velat slå vakt om\r\nskattereformen, hade ni också kunnat avstå från\r\ndet ni gör i och med dagens betänkande, nämligen\r\natt ge er på den absoluta grundbulten,\r\nförutsättningen för att det över huvud taget skulle\r\nbli en skattereform, nämligen begränsningen av\r\nmarginalskatten till 50 %. Vi satte den till hälften,\r\ndärför att hälften är hälften. 52 % kan man ändra\r\ntill 53 %. Det finns liksom ingen logisk\r\nargumentation emot en höjning av marginalskatten\r\ntill 53 eller 54 %, om den väl ligger på 52 %, men\r\nhälften är hälften. Därför var det en\r\növerenskommelse mellan våra partier. Den absolut\r\nsista grundbulten ger ni er på i dag.</pre><pre>Anf. 39  ANITA JOHANSSON (s) replik:</pre><pre>Herr talman! Jag sade att det kanske var dumt av\r\nmig att tro att skattereformen skulle hålla. Jag\r\ntrodde att den skulle hålla därför att det fanns en\r\nganska bred parlamentarisk majoritet för den -- vi\r\nsocialdemokrater tillsammans med Folkpartiet. Jag\r\ntrodde därför att skattereformen skulle stå sig ett\r\nantal år. Men inte minst Kjell Johansson har ju varit\r\nmed om att på punkt efter punkt rafsa sönder\r\nskattereformen.</pre><pre>Jag är medveten om att det vid detta tillfälle var\r\nlågkonjunktur i landet och i världen -- Kjell\r\nJohansson talar om 4 000 varslade jobb i sitt eget\r\nlän. Men Folkpartiet och Kjell Johansson hade ju\r\ndå kunnat vara med om att dämpa\r\nlågkonjunkturens effekter genom att bl.a. gå med\r\npå av oss föreslagna investeringar, i stället för att\r\nvara med om att se till att det som nu blir aktieägare\r\noch andra som gynnas.</pre><pre>Att vi nu föreslår en statsskatt på 25 %, med 5 % i\r\nvärnskatt, som det populärt heter, beror ju på att\r\nekonomin är som den är. Vi vill använda dessa\r\npengar för att få folk i sysselsättning. Det är det som\r\när skillnaden mellan Kjell Johansson och mig.</pre><pre>Anf. 40  KJELL JOHANSSON (fp) replik:</pre><pre>Herr talman! Förmögenhetsbeskattningen, som vi\r\nhar ändrat på, ingick över huvud taget inte i\r\nskattereformen.</pre><pre>Jag har nyss relaterat att jag redan under\r\nberedningen av detta ärende tog upp frågan om\r\nkapitalbeskattningen i en utfrågning. Vi hade den\r\nockså uppe i förberedande diskussioner när vi\r\nutarbetade skattereformen.</pre><pre></pre><pre>Men vi insåg att om vi skulle ha drivit frågan att\r\ndubbelbeskattning på aktier skall tas bort, hade det\r\naldrig blivit någon skattereform. Därför hamnade\r\nden frågan utanför. Någon utfästelse om att vi i\r\nFolkpartiet aldrig någonsin skulle kunna tänka oss\r\natt ta upp denna fråga har över huvud taget inte\r\ngjorts.</pre><pre>Egenföretagararbeskattningen har jag redan\r\nberört. Vi var överens om att genomföra den, och\r\ndet är det som nu har skett. Förändringar har inte\r\ngjorts för att ge kapitalägare eller andra förmögna\r\npersoner mera pengar. Vi tror inte att de har några\r\nstora bekymmer i Sverige i dag. Varenda\r\nförändring är gjord för att skapa arbete till alla dem\r\nsom nu går utan jobb i Sverige.</pre><pre>Anf. 41  LARS HEDFORS (s):</pre><pre>Herr talman! Vi diskuterar i dag\r\ninkomstbeskattningen. Det aktuella betänkandet\r\nfrån skatteutskottet behandlar ett antal motioner\r\nom inkomstbeskattningen. Bo Lundgren har valt\r\natt i stället föra en debatt om\r\nföretagsbeskattningen. Ett betänkande i det ämnet\r\nkommer att föreläggas kammaren om drygt en\r\nmånad. Eftersom Bo Lundgren kommer med ett\r\nantal påståenden rakt ut i luften om\r\nföretagsbeskattningen tar jag mig friheten att\r\nkommentera dem.</pre><pre>Socialdemokraternas förslag till\r\nföretagsbeskattning skiljer sig från den moderata\r\npolitiken på tre punkter. Det gäller\r\nbolagsskattesatsen och direktavskrivningar för\r\ninvesteringar. Dessutom önskar vi behålla det s.k.\r\nAnnellavdraget, dvs. att man gör inskränkningar i\r\ndubbelbeskattningen inne i företaget för att\r\npengarna skall stanna i företaget och arbeta där.\r\nVårt förslag gynnar direktinvesteringar.</pre><pre>Det borgerliga förslaget gynnar aktieägarna. Det\r\nfinns inga som helst garantier, Bo Lundgren, för att\r\nförslaget om slopad utdelningsskatt och halverad\r\nreavinstskatt skall leda till några extra jobb. Om\r\nman däremot gör så att skattesänkningarna direkt\r\ngynnar investeringar finns det sådana garantier.</pre><pre>Regeringens förslag gynnar dem som har många\r\naktier. Regeringens förslag gynnar t.ex. de\r\nmångmiljonärer som sitter i regeringen. De får\r\nskattesänkningar på hundratusentals och kanske\r\nt.o.m. miljoner kronor. Regeringens förslag gynnar\r\nverkställande direktören för Hennes  &amp;  Mauritz\r\nsom får en skattesänkning på 40--50 miljoner\r\nkronor. Detta är regeringens politik. Man gynnar\r\nkapitalägarna och klämmer åt de vanliga\r\nlöntagarna genom kraftiga skattehöjningar, precis\r\nsom Anita Johansson har berättat om här tidigare.</pre><pre>Vårt förslag innebär en skattesänkning för\r\nföretagen, företagandet och investeringar på cirka\r\nfem miljarder kronor. Fr.o.m. 1996, vilket Bo\r\nLundgren talar så varmt om, har vi i vår motion\r\nklart och tydligt sagt ifrån att vi vill ha ett system\r\nsom är neutralt i förhållande till regeringens\r\nförslag. Vårt förslag innebär ingen försämring för\r\nföretagandet. Det är en viktig distinktion.</pre><pre>Sedan kom Bo Lundgren in på sin gamla käpphäst\r\nom dubbelbeskattning och frågar varför vi vill ha\r\nkvar dubbelbeskattningen för aktiebolag men inte\r\nför handelsbolag. Frågan är för det första felaktigt\r\nställd. Vi vill inte ha kvar en fullständig\r\ndubbelbeskattning av aktiebolagen. Vi vill behålla\r\nAnnellavdraget som reducerar\r\ndubbelbeskattningen och alltid har gjort det.</pre><pre>När vi en gång i tiden genomförde\r\nskatteöverenskommelsen tillsammans med\r\nFolkpartiet var vi för det andra helt överens om att\r\nbeskattningen av egenföretagare och handelsbolag\r\nskulle ses över när vi fick tid. Vi tillsatte en\r\nutredning. Det kommer nu ett förslag till ändringar\r\nsom berör egenföretagare och handelsbolag. Det är\r\ninte som Kjell Johansson påstår att vi gick emot\r\ndet. Vi ställde upp på den ändringen, eftersom det\r\nhelt enkelt inte fanns något förslag som var bättre.\r\nVi ansåg att det var det bästa tänkbara förslaget för\r\natt egenföretagarna skulle få samma situation som\r\naktiebolagen. Därför ställde vi upp.</pre><pre>Men vi sade också -- i det avseendet var vi oeniga,\r\nBo Lundgren -- att detta förslag är behäftat med\r\nstora brister. Vi var inte ensamma om att tycka det.\r\nPå den punkten fick vi stöd av lagrådet som riktade\r\nmycket kraftig kritik mot utformningen av\r\nförslaget. Vi sade också att vi för allt i världen inte\r\nskall stoppa undan den här frågan. Låt oss se på den\r\nvidare. Låt oss utvärdera den. På den punkten var\r\nvi oense. Den borgerliga majoriteten gick emot oss.\r\nMan ville inte utvärdera effekterna av förslaget om\r\negenföretagarna. Jag skulle vilja fråga Bo\r\nLundgren vad ni vill dölja. Varför är ni så rädda för\r\natt utvärdera denna reform?</pre><pre>Slutligen, Bo Lundgren, i Dagens Nyheter riktar\r\nCarl-Johan Westholm helt förödande kritik mot\r\nregeringens förslag om företagsbeskattning när det\r\ngäller den väsentliga delen om hur man skall ta bort\r\ndubbelbeskattningen. Westholm ställer till hundra\r\nprocent upp på vårt förslag att\r\ndubbelbeskattningen skall slopas inne i företagen.</pre><pre>Anf. 42  Statsrådet BO LUNDGREN (m):</pre><pre>Herr talman! Nu är vi på samma punkt som för en\r\ntid sedan. Nu är Lars Hedfors så nära att bli\r\nkorrigerad av sin partiledning som man kan vara.</pre><pre>Vi vill slopa dubbelbeskattningen inne i bolagen. I\r\nriksdagsdebatten den 16 december i fjol sade jag att\r\nom frågan gäller tekniken skall vi diskutera den.\r\nMen det är inte det som det handlar om. Ni föreslår\r\ninte att man skall slopa dubbelbeskattningen.\r\nAnnellavdraget är ett sätt att från den 1 april i år\r\nlindra dubbelbeskattningseffekten. Det är en\r\nteknik som de som har utrett frågan inte anser är\r\nhållbar.</pre><pre>Den stora frågan är om ni anser att\r\ndubbelbeskattningen skall slopas. Jag måste säga,\r\nLars Hedfors, att jag är övertygad om, vilket jag\r\nockså har förklarat i min svarsartikel till Carl-Johan\r\nWestholm, att tanken på att slopa\r\ndubbelbeskattningen genom avdrag i bolagssektorn\r\ninte fungerar av internationella och andra skäl. Jag\r\nhar inte tid att utveckla skälen här, men jag gör det\r\ngärna i olika sammanhang. Jag har utvecklat dem\r\nför Carl-Johan Westholm och andra. Det blir då en\r\ndiskussion om vilken teknik som är möjlig att\r\nanvända.</pre><pre>Att vår teknik är rimlig framgår väl bl.a. av att den\r\nsocialdemokratiska regeringen i Norge har valt\r\nsamma lindringsteknik. Det har man också gjort i\r\nFinland. I Tyskland använde man en annan teknik\r\nsom man är på väg bort ifrån, eftersom den inte\r\nfungerade bra. Det finns ett antal exempel på att\r\nman har valt samma teknik som vi har gjort. EU-\r\nkommissionens kommittéer rapporterar att det av\r\nolika skäl är en vettig teknik. Det säger man också\r\ni det amerikanska finansdepartementet när man\r\ndiskuterar vilken teknik som skall användas.</pre><pre>Det är nu fråga om två helt skilda saker. Den ena\r\nfrågan är att man diskuterar en teknik för hur man\r\nfullt ut skall slopa dubbelbeskattningen. Jag kan\r\nsätta mig ner när som helst -- jag kan inställa resor\r\noch vad som helst -- om vi skall föra en\r\nteknikdiskussion. Vid en sådan diskussion kan jag\r\noch mina tjänstemän säkert övertyga Lars Hedfors\r\nom att den teknik vi har valt är den enda möjliga.\r\nEn sådan diskussion för jag gärna om Lars Hedfors\r\ngår upp i talarstolen och säger att\r\nsocialdemokraterna numera accepterar att\r\ndubbelbeskattningen är slopad och att man inser att\r\nman inte kan straffbeskatta eller överbeskatta det\r\negna kapitalet i aktiebolag. Vi insåg att man inte\r\nkan göra så med egenföretagare och handelsbolag.\r\nDet har ni accepterat, och det tycker jag är bra.</pre><pre>Inom parentes kan jag bara notera för Lars Hedfors\r\natt lagrådets kritik gällde att det var komplicerat att\r\ninföra samma regler för egenföretagare och\r\naktiebolag. Man föreslog att man inte skulle göra\r\ndet, dvs. att det skulle vara högre skatt för\r\negenföretagare än för aktiebolag. Det vill inte jag\r\nacceptera när det gäller ansamlade vinstmedel i\r\nföretagen. Vilken teknik man än väljer blir det\r\nkrångligt. Det är detta som diskussionen gäller.</pre><pre>Om ni inte vill ha något som är krångligt, då blir det\r\ningen lättnad. Men nu vill ni ha en lättnad, och då\r\nblir det krångligt. Det är mycket att resonera om.</pre><pre>Är vi överens om att ni tycker att handelsbolag,\r\negenföretagare och delägare i aktiebolag skall ha\r\nsamma förhållanden? Det är en sensation! Jag är\r\nberedd att ta till vilken tid som helst för att klara\r\nut med Socialdemokraterna varför vi har valt denna\r\nteknik. Lars Hedfors, resten är onödigt att\r\ndiskutera i denna systemfråga. Men är ni beredda\r\natt acceptera slopad dubbelbeskattning?</pre><pre>Vidare var det en diskussion om skatteförändringar\r\nmer totalt sett. Lars Hedfors erkände att\r\nSocialdemokraterna vill höja bolagsskattesatsen\r\nfrån 28 till 30 %. Reserveringsmöjligheterna skulle\r\negentligen leda till att bolagsskatten sänks till 25 %.\r\nMen de används till en del till att finansiera den\r\nslopade dubbelbeskattningen. Men de\r\nreserveringsminskningarna vill ni skall ligga kvar --\r\näven om ni formellt vill återinföra en\r\ndubbelbeskattning -- med vissa möjliga lindringar.\r\nMen ni föreslår inte lindringar fullt ut i motionen.</pre><pre>Ni föreslår en hundraprocentig SURV-avskattning.\r\nDet är en skattehöjning på ytterligare 1,1 miljard\r\nkronor jämfört med ett oförändrat läge.\r\nFörändringarna i bolagsskatten gav 1,4 miljarder\r\nkronor. Ytterligare 6--7 miljarder kronor finns via\r\nandra förändringar. Sammanlagt är det fråga om\r\n9,2 miljarder kronor. Direktavskrivningen är ett\r\nsätt att försöka flytta fram skatteavdragen några år.\r\nMen den totala effekten blir 0,1 miljard kronor.</pre><pre>Frågan kvarstår: Tror Lars Hedfors att dessa\r\nskattehöjningar för företagen kommer att skapa\r\nnya jobb? Nej, det gör han inte. Han säger ju till\r\nmig att om det blir tillfälliga skattehöjningar skall\r\nde sedan sänkas igen år 1996. Det är ju ett\r\nerkännande av att nuvarande förslag är livsfarliga.\r\nNi höjer skatterna bl.a. genom att höja\r\nbolagsskattesatsen. Innebär höjda skatter för\r\nföretag och företagande, Lars Hedfors, att det kan\r\nskapas nya jobb? Om det inte är så, kommer ni,\r\nsåvitt jag förstår, att revidera era synpunkter i\r\nsamband med valet.</pre><pre>Sedan var det frågan om aktieägarna. Den norska\r\narbetarpartiregeringens arbete syftar inte till att\r\ngynna aktieägare. Tror Lars Hedfors att Gro\r\nHarlem Brundtland och hennes medarbetare har\r\ngenomfört en slopad dubbelbeskattning i Norge för\r\natt de anser att det är särskilt väsentligt för dem som\r\nhar aktier, förmögenheter osv.? De har gjort detta\r\nav samma skäl som vi, dvs. att det är\r\nförutsättningen för att få tillräckligt med kapital för\r\natt skapa nya jobb.</pre><pre>När ni försöker skapa motsättningar mellan\r\nföretagare och anställda, mellan företagare och\r\nföretag, mellan aktieägare och aktiebolag,\r\nförsvårar ni för ungdomar och andra att få jobb i\r\nframtiden. Jag tycker att ni skall hålla er för goda\r\nför att göra så.</pre><pre>Lars Hedfors säger att pengarna skall stanna i\r\nföretagen så att de får möjlighet att bygga ut\r\nverksamheterna. Hur många nya företag skapas om\r\npengarna låses in i de gamla företagen? Det är vad\r\nsom händer vid dubbelbeskattning. Det är de nya\r\nföretagen som måste växa.</pre><pre>Tänk om det hade varit som Lars Hedfors vill ha\r\ndet efter andra världskriget. Hade vi då fått något\r\nIkea eller Tetra Pak? Nej, sannolikt inte. De var\r\nnya företag som växte fram. Det är inte alltid de\r\nexisterande företagen som skall expandera. Det\r\nskall vara nya företag. Därför måste det vara\r\nmöjligt att få kapital till dem.</pre><pre>Herr talman! Det skulle vara intressant att få höra\r\nLars Hedfors än gång till i talarstolen säga det han\r\nsade i sitt förra inlägg. Socialdemokraterna vill\r\nslopa dubbelbeskattningen med hjälp av någon\r\nannan teknik. Om det är så, Lars Hedfors, låt oss\r\ndirekt diskutera frågan. Jag skall nog kunna\r\növertyga Lars Hedfors om att den teknik\r\nSocialdemokraterna förespråkar har många brister.</pre><pre>Anf. 43  LARS HEDFORS (s):</pre><pre>Herr talman! Får jag bara påminna Bo Lundgren\r\nom det historiska faktum att det var under en\r\nsocialdemokratisk regeringsperiod som både Ikea\r\noch Tetra Pak växte sig stora, starka och välmående\r\noch skapade jobb i Sverige. Det var i mycket stor\r\nutsträckning tack vare en socialdemokratisk\r\npolitik.</pre><pre>Det har gått litet troll i ordet dubbelbeskattning.\r\nDet har blivit en moderat symbolfråga.</pre><pre>Dubbebeskattning är inget ovanligt, Bo Lundgren.\r\nDe flesta inkomster i Sverige dubbelbeskattas -- i\r\nnågot fall kanske t.o.m. trippelbeskattas. Nu frågar\r\nBo Lundgren hur vi vill ha det med\r\ndubbelbeskattningen. Det är bara att läsa vad det\r\nstår i vår motion. Vi vill behålla Annellavdraget och\r\npå det sättet reducera dubbelbeskattningen. Vi\r\nsäger t.o.m. uttryckligen att vi kan tänka oss att\r\ndiskutera en förbättring av Annellavdraget. Detta\r\när inga nyheter. Detta är ingen sensation, Bo\r\nLundgren. Det är bara att läsa innantill.</pre><pre>Bo Lundgren försöker att bagatellisera Lagrådets\r\nkritik. Men Lagrådet framförde en fullständigt\r\nförkrossande kritik. Lagrådet sade att detta var på\r\ngränsen till vad som kan tillåtas. Ett litet steg till\r\noch gränsen hade passerats. Därför har vi\r\nsocialdemokrater föreslagit att detta skall\r\nutvärderas. Men det vill ni inte. Varför vill ni inte\r\ndet, Bo Lundgren? Varför är ni rädda för att\r\nutvärdera era reformer? Är det något fel på dem\r\nsom ni vill dölja? Eller vad är det fråga om?</pre><pre>Vidare undrar Bo Lundgren följande. Innebär\r\nhöjda skatter för företag nya jobb? Vem vill föreslå\r\nhöjda skatter för företagen? Vi vill inte höja\r\nskatterna. Vi vill sänka skatterna för företagen och\r\nföretagandet i förhållande till vad regeringen vill\r\ngöra. Men vi vill göra det på ett sådant sätt att det\r\nverkligen blir garantier för att det leder till\r\ninvesteringar. Det blir så om bl.a.\r\ndirektavskrivningar av investeringar tillåts. Det är\r\nskillnaden.</pre><pre>Ni vill gynna dem som redan har. Det är inte heller\r\nnågot nytt. Det är gammal god moderat politik. Ge\r\ndem som har mer, ta från dem som jobbar. Höj\r\ninkomstskatterna för låg- och medelinkomsttagare.\r\nKläm åt dem genom att försämra socialförsäkringar\r\noch att dra in på anslag till kommunerna osv. Ett\r\ntvåtredjedelssamhälle skapas med hjälp av en\r\ntydlig och klar moderat politik.</pre><pre>Anf. 44  Statsrådet BO LUNDGREN (m):</pre><pre>Herr talman! Nej, Lars Hedfors, jag vill inte höja\r\nskatten för låginkomsttagare. Jag vill inte höja\r\nskatten för någon. Det är synd att ni krävde att\r\ngrundavdraget skulle minskas och momsen höjas --\r\nför att nämna några exempel -- för att finansiera de\r\nsänkta arbetsgivaravgifterna. Det är synd att ni\r\nkrävde skattehöjningar. Nu blev det sammantaget\r\nskattesänkningar i hela ekonomin och för alla\r\nhushåll. Så blir det eftersom effekterna av skatterna\r\nbetalas av hushållen.</pre><pre>Ikea och Tetra Pak är intressanta företag. Det var\r\nförst någon gång under slutet av 60-talet som de\r\nlångsiktiga problemen började uppträda i Sverige.\r\nSocialismen och kollektivismen började verkligen\r\nerövra socialdemokratin. Socialdemokratin\r\növergick från en mer pragmatisk rörelse till en\r\nideologiskt medveten maktapparat. Det är därför\r\ndet inte blev några nya Ikea och Tetra Pak. Det är\r\ndet som är felet. Om det hade funnits flera sådana\r\nföretag -- vilket vi vill skapa förutsättningar för --\r\nhade situationen blivit mycket lättare.</pre><pre>Lars Hedfors resonemang om dubbelbeskattning är\r\nkrystat. Egentligen försvarar han\r\ndubbelbeskattning, och säger att det finns\r\ntrippelbeskattning. Men han vill ändå lindra. Men\r\ndå måste dubbelbeskattningen av aktieutdelningar\r\nvara ett problem. Lars Hedfors säger att det måste\r\nfinnas någon lindring, kanske t.o.m. litet mera\r\nlindring. Nu föreslås det gälla endast nya\r\ninvesteringar, inte gamla investeringar. Det skapar\r\nvissa andra problem. Men det kan vi lämna därhän.</pre><pre>Låt oss säga att Stefan Persson hos Hennes  &amp; \r\nMauritz skall satsa nya pengar i ett nytt projekt. Då\r\nsäger ni att det skall råda skattefrihet i bolaget i\r\nstället för skattefrihet för utdelningen. Antingen\r\nskall det ske en beskattning i bolaget -- vilket ni inte\r\nvill -- eller hos ägaren med samma skattesats. Nu\r\nfinns det då 1 miljon kronor att dela ut i framtiden.\r\nMed ert förslag försvinner ingenting i bolaget, men\r\ndäremot ungefär 30 %, 300 000, hos Stefan\r\nPersson. Med min modell försvinner 300 000 i\r\nbolaget och ingenting hos Stefan Persson.\r\nSlutresultatet är detsamma.</pre><pre>Vi kan direkt skrota fördelningsdebatten. Om Lars\r\nHedfors vill att dubbelbeskattning skall lindras för\r\nnågot företag, blir det samma fördelningsmässiga\r\neffekt. Skillnaden är att i Lars Hedfors system låses\r\nkapitalet in på ett annat sätt. Men det går också att\r\nhantera. Men Lars Hedfors vill inte slopa\r\ndubbelbeskattningen fullständigt. Han står här och\r\nvacklar och säger att vi kan ha dubbelbeskattning\r\noch att den är bra men att den har sådana effekter\r\natt vi nog bör lindra den något. Det är just det\r\nregeringen har gjort. Dubbelbeskattningen är\r\nfarlig. Ni vet att det i sak är rätt. Men ni svänger er\r\noch vill ha detta som en valtaktisk fråga.</pre><pre>Slutsatsen är att Socialdemokraterna velar mellan\r\ndet som är riktigt och det som är politisk-taktiskt\r\nbättre.</pre><pre>Den kritik lagrådet riktade gällde\r\nexpansionsmedel, dvs. rätten för egenföretagare att\r\nkunna expandera med lågbeskattade medel. Det är\r\nen mycket viktig reform. Men det fanns flera\r\nförslag, exempelvis ett under Socialdemokraternas\r\ntid i departementet, som också fått kritik. Men om\r\ndet finns någon annan teknik, eller om det finns\r\nnågon förbättring av den teknik som vi har infört är\r\njag självfallet beredd att lyssna till det, eftersom vi\r\ni detta avseende är överens om att egenföretagen\r\nskall få expandera med lågbeskattade medel. Jag är\r\nockså beredd att, om det inte hindrar oss att nå\r\nmålet, också genomföra förbättringar; det är klart.</pre><pre>Men det vore bra om ni socialdemokrater gav ett\r\nklart besked vad gäller dubbelbeskattningen, i\r\nstället för att slingra er så mycket.</pre><pre>Anf. 45  LARS HEDFORS (s):</pre><pre>Herr talman! Om Bo Lundgren är så intresserad av\r\natt lyssna på Socialdemokraternas förslag undrar\r\njag varför ni inte vill vara med om att utvärdera\r\nreformen. Varför kan ni inte systematiskt, kanske\r\nrent av vetenskapligt, utvärdera reformen för att\r\nfinna felen.</pre><pre>Det är helt enkelt inte sant att lagrådet inskränkte\r\nsig till att kritisera förslaget om expensionsmedel.\r\nLagrådet kritiserade faktiskt hela förslaget om\r\negenföretagen. Det dömdes ut i många stora\r\nstycken.</pre><pre>Bo Lundgren säger något som är mycket intressant\r\ni inledningen av sin replik. Han säger att han inte\r\nvill höja skatten för låginkomsttagare. Det är då\r\nytterligt märkligt att ni gör det, om ni inte vill göra\r\ndet. Ni har ju höjt inkomstskatten för en\r\nmetallarbetare med ungefär 6 000 kr per år och för\r\nett sjukvårdsbiträde med ungefär 5 600 kr per år.\r\nTill detta kommer ett antal höjda\r\nkonsumtionsskatter, som drabbar just\r\nlåginkomsttagarna särskilt hårt. Kom inte och säg\r\natt ni inte höjt skatten för låginkomsttagarna!</pre><pre>Bo Lundgren säger också: Det blev ju inte fler\r\nIkea- och Tetra Pak-företag. Visst blev det det. Det\r\nblev massor av nya företag i Sverige under 60- 70-\r\noch 80-talen. Det som nu händer är att företagen i\r\nstor utsträckning går i konkurs under den\r\nborgerliga regeringen. Det försvinner företag och\r\nföretagande.</pre><pre>Bo Lundgren försöker även beslå mig med\r\ndubbeltal genom att hänvisa till att vi\r\nsocialdemokrater faktiskt vill lindra\r\ndubbelbeskattningen genom Annellavdraget. Vi\r\nsocialdemokrater vill inte avskaffa\r\ndubbelbeskattningen, men av ett alldeles speciellt\r\nskäl vill vi lindra den. Vi vill nämligen göra det på\r\nett sådant sätt att nya jobb skapas. I det fallet helgar\r\nfaktiskt ändamålet medlen. Om man kan få\r\ngarantier för att det leder till ökad sysselsättning\r\nsäger vi: ''à la bonheure'', gör det då! Och gör det\r\nmed hjälp av Annellavdraget och med hjälp av en\r\ndirektavskrivning.</pre><pre>Jag reagerar mot ett tidigare inlägg gjort av Bo\r\nLundgren. Han sade att Socialdemokraterna har\r\nlurats av en professor i nationalekonomi när det\r\ngäller förslaget beträffande företagsbeskattningen.\r\nDen professorn, Bo Lundgren, är faktiskt Sveriges\r\nfrämste expert på företagsbeskattning. Han dömer\r\nkapitalt ut det borgerliga förslaget om\r\nföretagsbeskattning, från början till slut. Det borde\r\nvara ett memento för Bo Lundgren.</pre><pre>Anf. 46  Statsrådet BO LUNDGREN (m):</pre><pre>Herr talman! Jag tar upp det sist sagda först. Det är\r\nsjälvklart att Lars Hedfors utnämner den ekonom\r\nsom företräder den uppfattning som Lars Hedfors\r\nvill att han skall företräda som landets främste\r\nföretagsskatteexpert. Men det är han inte. Jag\r\nsäger inte att han inte är en av de främsta\r\nnationalekonomer som hanterar bl.a.\r\nbeskattningsfrågor.</pre><pre>Men vetenskapsmän, ekonomer och andra är ju\r\ninte alltid överens. Ni lutar er då mot en person som\r\npassar in i den tro ni har. Men han är inte den\r\nfrämste, och han är inte den ende. Han är en person\r\nsom anser att den internationella\r\nkapitalmarknaden har fungerat så perfekt att alla\r\nsvenska bolag i princip kan finansieras utomlands.\r\nVar och en inser att det inte är så. Det är inte lätt\r\nför ett mindre företag i exempelvis Värnamo eller\r\nFalkenberg att få finansiering med hjälp av den\r\ntyska börsen. De flesta svenska företag är beroende\r\nav en bra svensk riskkapitalmarknad för att kunna\r\nfå sitt riskkapital.</pre><pre>Om Jan Södersten har rätt skulle man ju kunna\r\ninföra trippelbeskattning och femdubbel\r\nbeskattning, något som jag sade i mitt anförande.\r\nVi skulle kunna ha en nästan konfiskatorisk\r\nbeskattning. Det skulle inte ha någon betydelse.\r\nDet är i och för sig rena orimligheten att tala så. Det\r\ntekniska felet i Jan Söderstens teorier är att den\r\nmodell som han använder sig av för att analysera\r\nförändringar inte utgår från att det finns något som\r\nheter riskersättning. Han tar inte hänsyn till just det\r\nväsentliga med att det finns riskvilligt kapital och\r\nannan sådan kapitalbildning. Det finns ett\r\nriskmoment och det kräver annorlunda\r\nanalysinstrument för att få fram effekterna i\r\nsamhällsekonomin. Så har vi klarat ut den saken en\r\ngång för alla.</pre><pre>Ni ser här hur socialdemokratin faktiskt svänger\r\nsig. Socialdemokraterna gillar företag som ger jobb\r\nbara företagen inte drivs av företagare eller ägs av\r\naktieägare. Företag skall bara finnas i största\r\nallmänhet, och man skall ha garantier för jobb. Det\r\nvar väl de garantierna ni fick av Volvo och Saab när\r\nde byggde sina bilfabriker. Erfarenheterna av er\r\npolitik är ju att det går snett när man vill ha\r\ngarantier, dirigera och styra. Det är bara med en fri\r\nmarknad och bra förutsättningar för investeringar\r\nsom vi får dem -- frivilligt. Man kan då skapa goda\r\nförutsättningar. Det är enda chansen.</pre><pre>Jag kan visst tänka mig att utvärdera vilket förslag\r\nsom helst, även förslaget om egenföretagen. Det\r\nkan vi lämna därhän; det är en teknisk diskussion.\r\nDet viktiga är att vi är överens om att skatten för\r\ndem skall vara 30 %. Men när det gäller\r\naktiebolagen vill Lars Hedfors ha 51 % skatt. Det\r\när det som är det farliga: bristande neutralitet och\r\nenhetlighet.</pre><pre>Lars Hedfors säger att jag har varit med och höjt\r\nskatterna för låginkomsttagarna. Jag tar ansvaret\r\nför dessa förändringar. Jag hade visserligen hellre\r\nsett andra åtgärder, men ni socialdemokrater\r\nkrävde att den arbetsgivaravgiftssänkning som vi\r\nvar överens om till fullo skulle finansieras genom\r\nskattehöjningar. Därigenom har ni större -- i vart\r\nfall lika stort -- ansvar för det som ni nu försöker\r\nlyfta fram i den politiska debatten. Ni säger ju att\r\nindustriarbetarna har fått skattehöjning av det och\r\ndet skälet. Men ni förtiger att det skedde för att\r\nfinansiera den arbetsgivaravgiftssänkning som\r\nockså har genomförts och som ger lägre priser, fler\r\njobb och bättre konkurrenskraft.</pre><pre>Om ni skall räkna med\r\narbetsgivaravgiftssänkningen skall ni också räkna\r\nmed andra skatteförändringar. Göran Persson\r\nerkände ju i mitten av november i fjol att de\r\nberäkningar som redovisades var korrekta. Hans\r\nenda kritik mot regeringens skattesänkningar totalt\r\nsett var att det var för mycket skattesänkningar;\r\nhan vill ju inte ha skattesänkningar. Mona Sahlin\r\nvill däremot att det skall vara häftigt att betala\r\nskatt. Det handlar om den grundläggande\r\ninriktningen. Det vore väl ärligt att räkna med den\r\nskattesänkning som skattehöjningarna\r\nfinansierade. Om vi inte hade sänkt\r\narbetsgivaravgifterna, Lars Hedfors, hade det inte\r\nheller blivit några skattehöjningar för de personer\r\nsom ni tänker på. Dessa skattehöjningar krävde ni\r\nsjälva fullt ut därför att ni inte vara beredda att\r\nspara någonting.</pre><pre>Anf. 47  LARS BÄCKSTRÖM (v):</pre><pre>Herr talman! Vi har nu en delvis ny debattrunda.\r\nJag vill då för Vänsterpartiets del markera några\r\nståndpunkter i denna fråga.</pre><pre>Bo Lundgren tar själv upp att man sänkt\r\narbetsgivaravgifterna för att skydda den svenska\r\nkronan. Sedan föll kronkursen. Då skulle man\r\nkunna ta tillbaka den höjningen. Men det har man\r\ninte gjort.</pre><pre>Regeringen vill i stället gå vidare. Regeringen har\r\nsänkt energiskatten för industrin. Man har de facto\r\ndevalverat. Man har sänkt arbetsgivaravgifterna\r\noch energiskatterna. Därtill kommer detta\r\nbeträffande dubbelbeskattningen. Denna fråga\r\nskulle ha kunnat lösas i ett mått av samförstånd i\r\nriksdagen, om man inte valt konfrontationens väg.\r\nMen den vägen valde regeringen. Då har man\r\nskapat ett mycket dåligt läge för svenskt näringsliv\r\noch en stor osäkerhet -- en osäkerhet som vi ser här\r\ni kammaren i dag, och som är det absolut mest\r\nskadliga i den här frågan. Men regeringen får skylla\r\nsig själv för att den inte försökte skapa enighet och\r\nförankra besluten.</pre><pre>Vi i Vänsterpartiet har sagt att vi accepterar\r\nsystemet med Annellavdrag -- vi vill ha tillbaka det.\r\nDet är ett klart besked. Den s.k.\r\ndubbelbeskattningen är mycket vanlig i\r\ninternationell ekonomi. På de flesta håll har man\r\nockså lindringar. I många länder har man den typ\r\nav lindring som Annellavdraget utgör.</pre><pre>Vi har inte råd att driva den generella\r\nskattesänkningspolitik som regeringen driver. Det\r\nsäger Bo Lundgren själv, i polemik mot\r\nSocialdemokraterna: Jag vill inte finansiera de\r\nsänkta arbetsgivaravgifterna. Det är belysande.\r\nDomen är då ännu större neddragningar. Då blir\r\nhela Sverige det Uddevalla som Bo Lundgren\r\nvarnar för, dvs. där man stänger avdelningar på\r\nsjukhuset och friställer personal, och där Folkets\r\nhus fylls av arbetslösa.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>6 §  Anslag till Kammarkollegiet</pre><pre>Föredrogs</pre><pre>finansutskottets betänkande</pre><pre>1993/94:FiU7 Anslag till Kammarkollegiet (prop.\r\n1993/94:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 9 §.)</pre><pre>7 §  Vissa anslag inom Finansdepartementets\r\nområde</pre><pre>Föredrogs</pre><pre>finansutskottets betänkande</pre><pre>1993/94:FiU8 Vissa anslag inom\r\nFinansdepartementets område (prop. 1993/94:100\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 9 §.)</pre><pre>8 §  Statsbudgeten för budgetåret 1994/95,\r\nJordbruksdepartementet (forts. JoU13)</pre><pre>(forts. från prot. 82)</pre><pre>Anf. 48  CARL OLOV PERSSON (kds):</pre><pre>Herr talman! Jag skall börja med att yrka bifall till\r\nreservationerna 3 och 4 och i övrigt till utskottets\r\nhemställan.</pre><pre>Jag vill vända mig till Socialdemokraterna och\r\nfråga: Varför motarbetar ni jordbrukarna och\r\nsmåföretagarna? Förslagen i er motion är\r\nneddragningar på 700 miljoner plus miljöavgifter\r\npå 400 miljoner, och dessa pengar skall gå direkt till\r\nstatskassan. Det är att ta pengar från jordbruket.\r\nDe avgifter på kadmium, fosfor och kväve som ni\r\nföreslår är ju en provokation mot lantbrukarna.</pre><pre>Ni socialdemokrater talar om skatteväxling för\r\nmiljön och gröna jobb. Det är okej. Men jag ser\r\ninte att något av era förslag skulle skydda miljön.\r\nEftersom pengarna bara används för att förstärka\r\nstatskassan, förstår jag att avsikten inte i första\r\nhand är att skydda miljön, utan just att förstärka\r\nstatskassan. Det är i och för sig ett vällovligt syfte,\r\nmen ni måste vara medvetna om att er politik gör\r\natt åkermarken kommer att växa igen med sly och\r\nskog.</pre><pre>Ni säger i början av er motion: ''Jordbrukets roll i\r\narbetet för det öppna landskapet och för den\r\nbiologiska mångfalden betonas som aldrig\r\ntidigare.'' Ni säger vidare att jordbruket skall ge\r\nmänniskor som inte arbetar inom jordbruket\r\nkvalitet, regional rättvisa, estetiska upplevelser och\r\ngod miljö.</pre><pre>Hur i all sin dar skall ni klara av det, om ni drar in\r\nytterligare 1,1 miljarder från jordbruket och inte\r\nger något tillbaka?</pre><pre>Anf. 49  ARNE JANSSON (nyd):</pre><pre>Herr talman! I regeringens budget konstateras att\r\nkalkning mot försurningen av sjöar, skog och mark\r\nskall fortsätta och tills vidare bekostas av staten.\r\n198 miljoner skattekronor avsätts under nästa\r\nbudgetår. En utredning arbetar med förslag om en\r\nannan finansiering av kalkningen.</pre><pre>Alltmedan detta pågår deponeras ett nästan\r\nlikvärdigt substitut mot försurningen, nämligen\r\naskan, på våra soptippar. Detta slöseri med\r\nresurser och avståndstagande från\r\nkretsloppstänkandet får man bara inte acceptera.</pre><pre>Eldning av fossila bränslen är ett av de största hoten\r\nmot vår miljö. Den svenska energipolitiken syftar\r\ntill att minska användningen av miljöfarliga fossila\r\nbränslen. Vi har nyligen infört miljöskatter på bl.a.\r\nfossila bränslen, för att minska användningen av\r\ndessa. I stället skall biobränslen gynnas.</pre><pre>Papper är att betrakta som ett biobränsle. Om\r\nenergiåtervinning av papper ersätter eldning av\r\nfossila bränslen innebär det en miljöförbättrande\r\nåtgärd och bör därför betraktas som en positiv\r\nåtgärd.</pre><pre>Orsakerna till att papper i dag inte officiellt klassas\r\nsom biobränsle kan vara brist på insikt om hur\r\nindustrin fungerar. En orsak är att papper kan\r\ninnehålla kemikalier som tillkommit vid kokningen\r\neller blekningen. Dessa halter är dock mycket små,\r\nberoende på den miljösatsning som skogsindustrin\r\nhar gjort. En annan orsak är att trycksvärtan\r\ninnehåller vissa olämpliga kemikalier. Dock skall\r\npåpekas att trycksvärta från returpapper oftast\r\nurskiljs och bränns vid framställningen. I praktiken\r\nblir det alltså ingen skillnad.</pre><pre>Aska från trädbränsleeldning läggs i dag på tipp.\r\nOm askan återförs till skogen sluts kretsloppet,\r\nvilket har två viktiga fördelar. De förluster av för\r\nskogen viktiga mineralämnen som uppstår vid uttag\r\nav biomassa elimineras eller reduceras väsentligt.\r\nDärmed reduceras också eventuella risker för\r\nlångsiktigt negativa effekter av ett ökat\r\nbiomassauttag. Dessutom minskas mängden\r\nrestprodukter som behöver deponeras.</pre><pre>Sveriges skogar och sjöar utsätts för försurande\r\nnedfall, som härrör delvis från svensk eldning av\r\nkol och olja inklusive bilism, delvis från utlandet.</pre><pre>Stora pengar läggs på att kalka sjöar för att\r\nmotverka försurningen. Nu planeras omfattande\r\nkalkningsprogram för att skydda skogsmarken.</pre><pre>Aska innehåller ungefär en fjärdedel kalcium, och\r\ndärigenom motverkar aska försurning. Aska räcker\r\ninte för att ersätta hela kalkningsbehovet i Sverige,\r\nmen en del av kalkningen kan ersättas av\r\naskspridning.</pre><pre>Forskning och studier av främst de ekologiska\r\neffekterna av askåterföring men även studier och\r\nutveckling av teknik för behandling och spridning\r\nhar pågått några år. Någon kommersiell process för\r\nbehandling och återföring av trädaska finns\r\ndäremot ännu inte. Det största hindret är\r\nekonomin. Men även organisatoriska svårigheter\r\noch bristande ekologisk kunskap har bidragit.\r\nUtvecklingen har emellertid nått det stadiet att det\r\när både önskvärt och nödvändigt med större\r\npraktisk försöksverksamhet.</pre><pre>Naturvårdsverket har formulerat en policy för\r\nåterföring av trädaska till skogsmark och anser att\r\nstorskaliga, långsiktiga försök bör genomföras.\r\nRisken för ekologiskt negativa effekter är\r\nmarginell, om askan är stabiliserad genom\r\nhärdning eller granulering. Tekniker för\r\nbehandling och stabilisering av aska har kartlagts,\r\noch de mest intressanta teknikerna har\r\nidentifierats, i vissa fall även provats\r\nförsöksmässigt.</pre><pre>Det pågår en försöksverksamhet, som är\r\nkoncentrerad till Kopparbergs och Gävleborgs län.\r\nHuvudprojektföretag finns i Iggesund och Falun.\r\nJag vill att detta skall avgränsas så att de får fullfölja\r\nsina projekt och att den finansiering som är knuten\r\ntill projekten därmed lokaliseras till dessa län och\r\nföretag.</pre><pre>Med detta som bakgrund anser jag att\r\ntillkännagivandet i mom. 33 även borde inkludera\r\nyrkande 3 i motion Jo685. Jag yrkar bifall till detta\r\nförslag.</pre><pre>Anf. 50  MARGARETA WINBERG (s):</pre><pre>Herr talman! Jag skall bemöta två inlägg, ett från i\r\ngår och ett från i dag.</pre><pre>Lennart Brunander påstod i går kväll att jag hade\r\nsagt att regeringens budgetproposition var en\r\nhalvfärdig produkt. Själv tycks dock Lennart\r\nBrunander vara nöjd, eftersom det, som han sade,\r\nkommer särpropositioner senare. Men det var just\r\ndet som jag kritiserade.</pre><pre>De områden som regeringen har underlåtit att ta\r\nupp i budgetpropositionen är trädgård, fiske,\r\njordbruket i norra Sverige, jordbrukarnas\r\nsocialförsäkringssystem, högre utbildning på\r\nhästområdet, ekologisk odling, omställningen och\r\ninfasningen till EU:s regler. Det är alltså sju mycket\r\nviktiga områden som man inte orkar ta upp i\r\nbudgetpropositionen. I pengar representerar de\r\nungefär tre miljarder.</pre><pre>Jag tycker att det är märkligt att Lennart\r\nBrunander kan vara nöjd med en ordning som\r\ninnebär att vi får särpropositioner på så många\r\npolitiskt viktiga sakområden som representerar så\r\nmycket pengar. Det går ju varken att göra en\r\npolitisk bedömning eller att få en ekonomisk\r\nhelhetssyn. Politiken blir uppstyckad,\r\nfragmentiserad. Som jag sade i mitt\r\ninledningsanförande i går blir det mycket svårt att\r\nfå ordning på ekonomin i Sverige om man plockar\r\nin summor då och då; man får ju ingen helhetsbild.</pre><pre>Jag skulle också vilja att Lennart Brunander\r\nbekräftar det som jag inte fick svar på av andra\r\ntalare i går, nämligen att den besparing som\r\njordbruksministern säger sig göra i och med detta\r\nförslag är en chimär.</pre><pre>Jordbruksministern hävdar att han sparar runt 800\r\nmiljoner, tror jag. Men sanningen är i själva verket\r\natt han använder alla pengar som finns, inte bara i\r\nstatsbudgeten. På jordbrukets område är det ju så\r\nvist ordnat att det finns pengar som vi inte ser och\r\ndärför har svårt att hantera.</pre><pre>Men jordbruksministern har haft möjlighet att se\r\ndessa pengar, och han har också tagit fram och\r\nanvänt dem till t.ex. spannmålsexporten och till viss\r\ndel för att finansiera direktbidraget. Detta gör att\r\nden besparing man kan se är chimärisk och inte\r\nverklig.</pre><pre>Jag tycker att det är märkligt att Carl Olov Persson\r\npåstår att vi socialdemokrater skulle ha någonting\r\nemot att det går bra för fria företagare.</pre><pre>Jag vill fråga Carl Olov Persson: Är det bra att\r\nföretag subventioneras så som jordbruket gör i dag,\r\nså att ett överskott uppstår? Det är ett överskott\r\nsom är både kostsamt och på andra vis skadligt, inte\r\nminst för tredje världen.</pre><pre>Anf. 51  LENNART BRUNANDER (c):</pre><pre>Herr talman! Margareta Winberg tog upp en del av\r\nfrågorna som jag talade om i går kväll, men hon tog\r\ninte upp den viktigaste, som jag försökte få en\r\ndiskussion om, nämligen det socialdemokratiska\r\nförslaget om hur ersättningen till jordbruket skall\r\nfungera. Det socialdemokratiska förslaget innebär\r\ni sig en halvering av bondens lön.</pre><pre>Samtidigt påstår socialdemokraterna att de driver\r\nen framåtsyftande jordbrukspolitik som skall skapa\r\nframtidstro, miljöförbättringar och allt möjligt.\r\nMen det säger sig självt att det inte är möjligt att\r\ngöra det med en sådan utgångspunkt.</pre><pre>Jag sade inte alls att jag var nöjd med en\r\nbudgetproposition som inte innehåller alla delar\r\nsom den borde, utan jag sade att det inte är något\r\nnytt. Så har det gått till även när\r\nsocialdemokraterna satt vid makten; det är en\r\nteknik som man har använt. När en utredning pågår\r\nväntar man med att lägga fram propositionen som\r\nberör det ämnet tills utredningen än klar.</pre><pre>Men det innebär inte att man inte tar hänsyn till\r\ndetta i finansplanen. Det finns pengar avsatta för de\r\npropositioner och förslag som man vet att man skall\r\nlägga fram. I vissa fall finns också förra årets anslag\r\nmed i budgetpropositonen som ett slags botten. Det\r\när alltså inte så att det inte tas hänsyn till dessa\r\nförhållanden i den ekonomiska politiken.</pre><pre>Nu föreligger också propositioner på alla de\r\nområden som Margareta Winberg räknade upp. På\r\nså sätt har det hela blivit fullständigt.</pre><pre>Margareta Winberg påstod att en viss besparing är\r\nen chimär. Det är den inte. För bonden är den reell\r\ni högsta grad. De besparingar som görs på\r\nkobidraget får genomslag och påverkar bondens\r\nsituation.</pre><pre>Eftersom vi har ett system med både budgetmedel\r\noch regleringmedel är det summan av dessa två som\r\när de pengar som faktiskt går åt. Genom att\r\nsummera det som gick åt förra året och det som går\r\nåt detta budgetår ser man hur stor besparingen blir.</pre><pre>Inte heller detta är något nytt, Margareta Winberg.\r\nDet var ju faktiskt genom 1990 års beslut som dessa\r\npengar blev synliga i budgetprocessen. Tidigare var\r\nde över huvud taget inte synliga. Då betalades\r\nväldigt mycket via regleringsmedel.</pre><pre>En hel del av dessa frågor, som också var upp till\r\ndiskussion i går kväll, är sådant som jordbruket\r\nförhandlade sig till. När inte regeringen ville gå\r\nmed på att höja priserna på jordbruksprodukter\r\ngjordes i stället en social satsning som utgjorde en\r\ndel av bondens lön och ingick i\r\nregleringsekonomin.</pre><pre>Nu blir allt synligt, vilket i sig är ett bekymmer.\r\nMan måste i stället ta fram budgetmedel för dessa\r\nsaker eller skapa förutsättningar för jordbruken\r\nsjälva att klara av det. Om de skall klara det krävs\r\natt de får en ekonomi som ger förutsättningar för\r\ndet, och det är ju inte vad socialdemokraterna vill\r\nuppnå med sitt förslag.</pre><pre>Anf. 52  MARGARETA WINBERG (s)\r\nreplik:</pre><pre>Herr talman! Att bönderna får en ekonomi så att\r\nde kan klara sig tycks enligt Lennart Brunander\r\nvara helt avhängigt att de får mer subventioner. Det\r\när ju vad den här regeringen i allt större\r\nutsträckning har givit dem.</pre><pre>Lennart Brunander sade att vårt förslag skulle\r\ninnebära en halvering av bondens lön. Men det var\r\nju faktiskt så, Lennart Brunander, att Centern var\r\nmed när vi fastställde den nya politiken. Vi har inte\r\nfullföljt den, allra minst regeringen men inte inte\r\nheller vi socialdemokrater. Men om vi hade gjort\r\ndet, hur mycket mindre hade bondens lön blivit då?\r\nCentern var med på vagnen då, men nu går det helt\r\nplötsligt inte. Nu går det inte att ha ett mindre\r\nbidrag än det som regeringen har hittat på.</pre><pre>Lennart Brunander tog sedan upp att pengarna\r\nfinns i finansplanen och i budgetpropositionen.\r\nMen det är ju just när vi diskuterar de samlade\r\ninkomsterna och utgifterna i januari som vi vill göra\r\nden politiska prioriteringen mellan olika områden.\r\nDet är också då som vi vill se de exakta siffrorna,\r\noch de fanns inte, vare sig i finansplanen eller i\r\nbudgetpropositionen. Det är ju mycket som har\r\nförändrats sedan dess.</pre><pre>Lennart Brunander sade också att bönderna\r\nminsann har fått känna av neddragningarna. Ja, en\r\ngrupp bönder har fått göra det. Lennart Brunander\r\nnämnde själv beslutet om att avskaffa kobidraget.\r\nDet är just mjölkbönderna som har fått känna av\r\nden här neddragningen, och jag tycker att det är bra\r\nom Lennart Brunander vill erkänna det.</pre><pre>Regeringen har ju, som ett led i sin anpassning till\r\nEU i förväg, förskjutit subventionerna från norr till\r\nsöder, från animalier till vegetabilier. Att ta bort\r\nkobidraget är mycket tydligt en del i detta. Man gör\r\ndet för att kunna ersätta kobidraget med ett högre\r\ninlösenpris på spannmål och ett större arealstöd,\r\noch det är sådant som tillfaller\r\nvegetabilieproduktionen.</pre><pre>Anf. 53  LENNART BRUNANDER (c)\r\nreplik:</pre><pre>Herr talman! I finansplanen fanns naturligtvis inga\r\nexakta uppgifter om vad varje sak skulle kosta, men\r\ndet fanns pengar avsatta för de propositioner som\r\nskulle komma. Men, Margareta Winberg, vi är\r\növerens om det lämpliga i att ha med i princip allt i\r\nbudgetpropostitionen. Det är också en målsättning\r\nför det framtida arbetet i riksdagen. Men som jag\r\nsade är detta inget nytt; så betedde sig den\r\nsocialdemokratiska regeringen också. De var precis\r\nlika dåliga på den här punkten.</pre><pre>Kobidraget har ingenting med EU att göra, och det\r\nvet Margareta Winberg mycket väl. Kobidraget är\r\nen skapelse av Mats Hellström från 1989, då\r\nGATT-förhandlingarna startade.</pre><pre>Jordbruket hade förhandlat sig till en höjning av\r\npriserna. Då påstod Mats Hellström att man inte\r\nkunde höja priserna, eftersom GATT-\r\nförhandlingarna pågick. Därför fick vi gå in med\r\nkobidrag i stället. Det skulle sedan tas bort när\r\nGATT-förhandlingarna blev klara. GATT-\r\nförhandlingarna är klara. Då skall bidragen också\r\nbort. Därför skrev vi i utskottsbetänkandet att det\r\när rimligt att man kan höja priserna. Den\r\nmöjligheten skall finnas.</pre><pre>Vi har samtidigt vidtagit en hel del åtgärder för att\r\nminska kostnaderna. Men vi har inte fullt ut kunnat\r\nklara av så mycket kostnadssänkningar att hela\r\nkobidraget kan intecknas.</pre><pre>Margareta Winberg säger att jordbruket har fått\r\nmer subventioner. Det handlar naturligtvis om\r\nvilken vokabulär man vill använda. Den\r\narealersättning, eller vad man nu vill kalla den, som\r\njordbruket får är inte en subvention. Det är en\r\nersättning för ett arbete, precis som vilken annan\r\nersättning för arbete som helst. Det är bara det att\r\nvi har bestämt att detta skall delas upp i\r\narealersättning och pris per kilo i stället för enbart\r\npris per kilo, som det var förut.</pre><pre>Margareta Winberg, man kan titta på den motion\r\nsom ni har väckt och de reservationer som ni har.\r\nEra förslag innebär en halvering av bondens lön. Ni\r\nborde faktiskt skämmas över det. Bonden har i dag\r\ninte så bra betalt och så mycket pengar över att det\r\när möjligt att införa en halvering av lönen utan att\r\ndet får konsekvenser.</pre><pre>Det blir framför allt de unga bönderna -- de som vill\r\nstarta en verksamhet och har stora skulder -- som\r\nblir drabbade. De svaga bönderna klarar inte detta.\r\nDe gamla och stabila kanske kan göra det ett tag,\r\nmen inte länge. De unga kommer att försvinna.</pre><pre>Anf. 54  MARGARETA WINBERG (s)\r\nreplik:</pre><pre>Herr talman! Det är alldeles riktigt, Lennart\r\nBrunander, att det var samma ordning som rådde\r\nnär Socialdemokraterna satt i regeringsställning.\r\nDet står ganska klart uttryckt i\r\nmajoritetsskrivningen, och Socialdemokraterna\r\ningår ju i denna majoritet.</pre><pre>Jag hörde aldrig att oppositionen då klagade på det.\r\nNär vi nu ser detta från oppositionens sida förstår\r\nvi inte att ni inte klagade. Det var lika svårt då. Det\r\när rimligt att en opposition skall kunna förstå vad\r\nden beslutar om. Ni kanske gjorde det när ni var i\r\nopposition, men det tror jag inte</pre><pre>Kobidraget drogs ned innan GATT-avtalet var\r\nklart. Det var inget bra argument.</pre><pre>Lennart Brunander säger att arealbidraget är en\r\nersättning för ett arbete. I så fall är det ganska\r\ndåligt använda pengar. Arealersättningen och\r\ninlösenpriset är en ersättning för ett arbete som\r\nleder till något dåligt. Det leder till överskott. Det\r\nvill ingen i Sverige ha. Överskottet dumpar vi på en\r\nvärldsmarknad. Där leder det till problem. Det är\r\nbättre att satsa de pengarna på någonting annat --\r\nom pengarna finns. Vi har dem inte. Vi vill bl.a.\r\nstoppa in dem i det stora svarta hål som ni och er\r\nregering har lyckats skapa.</pre><pre>Lennart Brunander talar om en halvering av\r\nbondens lön. Jag fick inte svar på frågan om vad\r\nsom hade hänt om vi hade fullföljt den enighet som\r\nvi hade 1990. Hade det då varit en fjärdedel kvar av\r\nbondens lön? Så är det inte. Då sade vi faktiskt att\r\ndet var ett överskott. Det skulle vara en balans\r\nmellan produktion och konsumtion. Det betydde\r\natt ett antal lantbrukare skulle slås ut. Det var en\r\ntuff sanning då, och den är lika verklig och tuff i\r\ndag. Då räknade vi med att det fanns runt 6 000\r\nbönder för många.</pre><pre>Man kan naturligtvis välja att dela på lönen eller att\r\narbeta med någonting annat. Det skall Lennart\r\nBrunander komma ihåg. Då pratade vi inte om\r\nnågon halvering eller någon kvarts lön. Då talade\r\nvi om att bondekåren måste minska.</pre><pre>Anf. 55  LENNART BRUNANDER (c)\r\nreplik:</pre><pre>Herr talman! Jag måste nog korrigera Margareta\r\nWinberg ganska brutalt när det gäller den sista\r\npunkten. Det vi talade om var en omställning av\r\njordbruksproduktionen, inte en nedläggning.</pre><pre>Vi talade om att nyttja de arealer som vi har och\r\nbevara den åkermark och den resurs som finns. Att\r\nvi skulle få en balans på marknaden av\r\nlivsmedelsprodukter är riktigt. Samtidigt fanns det\r\nen vilja att överskotten skulle bestå av spannmål,\r\neftersom det är lättare att hantera än andra stora\r\növerskott. Jag var inte riktigt överens med de\r\növriga. Jag tror att det skulle vara rimligt med en\r\nnågot större satsning på kött, eftersom markerna då\r\nskulle hållas öppna.</pre><pre>Målsättningen med den politiken var ju att det\r\nockså skulle bli en lönsamhet när det blev en\r\nbalans. När detta beslut väl var fattat ändrade sig\r\nden socialdemokratiska regeringen i fråga om\r\nEuropapolitiken och begärde ett medlemskap i\r\nEU. Då ändrades förhållandet. EU ändrade ju sin\r\njordbrukspolitik i denna riktning.</pre><pre>Syftet med de förändringar som har skett -- med att\r\nvi fortsätter med arealersättning -- är att det skall\r\nfinnas ett starkt jordbruk som kan konkurrera vid\r\nett EU-medlemskap. Även om Sverige inte skulle\r\nkomma med i EU tror jag att det är viktigt att\r\ndenna stöttning av jordbruket sker. Om Sverige\r\ninte kommer med drabbas vi av en dumpning av\r\nEU:s livsmedelsprodukter. Det kan bli mycket\r\nbesvärande om vi inte sköter detta på ett riktigt\r\nsätt. Jag tror att stödet till svenskt jordbruk i så fall\r\nblir ännu större. Då finns det behov av stöd i ännu\r\nstörre utsträckning.</pre><pre>Margareta Winberg sade att oppositionen inte\r\nklagade på att allting inte fanns med i de\r\nsocialdemokratiska budgetpropositionerna. Det\r\ngjorde vi kanske, men vi insåg att det fanns\r\nviktigare saker att diskutera, nämligen\r\nsakfrågorna. Det gjorde vi många gånger med inte\r\nså liten framgång. Vi fick igenom en hel del\r\nändringar av de socialdemokratiska förslagen på\r\nden tiden. Vi är dock överens om att det är bättre\r\nju mer som kan komma med i budgeten. Allt skall\r\nhelst finnas med.</pre><pre>Skulle arealersättningen leda till dåliga produkter?\r\nVi producerar inget som är dåligt i Sverige. Det är\r\nbra produkter. Det finns en större produktion än\r\nkonsumtion av spannmål, men det varierar mellan\r\nåren. Det finns behov på världsmarknaden, men vi\r\nhar kanske svårt att avsätta det på rätt sätt där.</pre><pre>Vi vill framför allt få in mer biobränslen och\r\nbiosatsningar i jordbruket, och det är något som\r\nkommer.</pre><pre>Anf. 56  ARNE JANSSON (nyd):</pre><pre>Herr talman! På grund av en felaktig tidtagning\r\nblev jag avbruten mitt i talet, som därmed fick ett\r\nsnöpligt slut. Därför vill jag fullfölja anförandet, så\r\natt det blir ett sammanhang.</pre><pre>Med anknytning till det tidigare anförda är det ett\r\nstort nöje för mig att ett enhälligt utskott har\r\ntillgodosett min motion, så till vida att man anser\r\ndet både vara önskvärt och nödvändigt med en\r\nstörre praktisk försöksverksamhet för att klarlägga\r\nde miljömässiga, tekniska och ekonomiska\r\nförutsättningarna för återföring av vedaska till\r\nskogen.</pre><pre>Det förvånar mig litet att inte utskottet inser och\r\nvärnar om de industrier och organisationer som\r\nredan nu har lagt ner inte oväsentliga summor på\r\nsin forskning och låter dessa i lugn och ro samt med\r\nekonomisk trygghet få fortsätta att utveckla sina\r\nvärdefulla försök.</pre><pre>Noteras skall även att denna verksamhet glädjande\r\nnog inträffar i län som är synnerligen hårt drabbade\r\nav arbetslösheten. Där är varje arbetsskapande\r\nåtgärd för att få fram riktiga jobb en seger.</pre><pre>Om man utesluter en avgränsning skulle det kunna\r\nmedföra att allt fler blandar sig i leken och vill dela\r\npå forskningskakan, vilket kanske inte bidrar till\r\nökad kunskap -- snarare tvärtom. Jag anser att man\r\nskall värna om dessa innovationsföretag och\r\ndärmed klart deklarera att länsstyrelserna i\r\nKopparberg och Gävleborg med sina\r\nhuvudprojektföretag i Iggesund och Falun skall\r\nutses som forskningscentrum för\r\naskåterföringsprojektet och att all finansiering\r\nknuten till detta projekt skall lokaliseras till länen\r\noch företagen.</pre><pre>Mot denna bakgrund anser jag att\r\ntillkännagivandet i mom. 33 även borde inkludera\r\nyrkande 3 i motion Jo685. Nu gör det inte det.\r\nDärför yrkar jag bifall till detta yrkande.</pre><pre>Anf. 57  CARL OLOV PERSSON (kds)\r\nreplik:</pre><pre>Herr talman! Jag vänder mig till Margareta\r\nWinberg. Häromdagen lyssnade jag på en\r\nfackföreningsman som menade att\r\nlivsmedelsindustrin är på väg att slås ut. Det är\r\nkanske avsiktlig socialdemokratisk politik som\r\ndrivs.</pre><pre>Subventioner är så kostsamma, säger Margareta\r\nWinberg. Det kostar för mycket att lyfta ut ett litet\r\növerskott på världsmarknaden. I stället vill man\r\nkanske köpa billigt på världsmarknaden.</pre><pre>Det är en tuff sanering bland lantbrukarna som man\r\när ute efter. Om er politik skulle få genomslag i\r\nSverige, Margareta Winberg, skulle lantbruket\r\ntvingas ta 700 000 hektar mark ur produktion. Det\r\nerkände Margareta Winberg själv för en kort tid\r\nsedan i Ultuna.</pre><pre>Vill Socialdemokraterna ha en svensk\r\nlivsmedelsproduktion? Vill Socialdemokraterna\r\növer huvud taget ha ett öppet landskap?</pre><pre>50 % av priserna i OECD-länderna är\r\nsubventioner. Vi i Sverige kan ju inte ensamma\r\ndriva en politik som skiljer sig från våra viktigaste\r\nkonkurrentländers, och det vet\r\nSocialdemokraterna. Det är faktiskt en politik som\r\nslår ut lantbruket som Socialdemokraterna\r\nförordar.</pre><pre>Anf. 58  MARGARETA WINBERG (s)\r\nreplik:</pre><pre>Herr talman! Jag tycker nog att ni borgerliga kör\r\nhuvudet i sanden. Ni hänvisar till EU och OECD.\r\nDär är det på ett visst sätt och därför måste det vara\r\npå samma sätt i Sverige. Det är dåligt i EU- och\r\nOECD-länderna, och därför måste det vara dåligt\r\nockså hos oss.</pre><pre>Men det är väl ingen vettig människa som säger att\r\ndet är bra med en subventionerad näring som\r\nproducerar för mycket -- i det här fallet gäller det\r\nspannmål som vi inte vill ha. Alla som har litet vett\r\nmåste väl kunna säga att detta inte är bra och att\r\nman måste försöka göra något åt saken. Men ni vill\r\ninte göra något här. I stället går ni på med ännu mer\r\nsubventioner. Därmed blir det ännu större\r\növerskott. Så är det ju i EU. Således måste vi göra\r\nsamma sak.</pre><pre>Carl Olov Persson har ett märkligt resonemang\r\nbl.a. om våra miljöavgifter. I utskottet försöker ju\r\nkds ibland, litet grand åtminstone, tyst och med\r\nsmå ord försvara en del kds-motioner som handlar\r\nom sådant som har en dragning åt ekologin. Men\r\nni har avstyrkt våra förslag om miljöavgifter, om en\r\nextra satsning på ekologiskt jordbruk och om ökat\r\nstöd till landskapsvård. I stället medverkar ni till en\r\npolitik som innebär ett kostsamt överskott som\r\ndumpas till tredje världen, vilken ni i andra\r\nsammanhang brukar känna litet grand för. Ni\r\nstöder de stora kemikaliserade jordbruken.</pre><pre>Man kan helt kort säga att ni säger en sak men att\r\nni alltid röstar tvärtemot.</pre><pre>Anf. 59  CARL OLOV PERSSON (kds)\r\nreplik:</pre><pre>Herr talman! Margareta Winberg säger att vi\r\ndumpar överskott till tredje världen. Då vill jag\r\nerinra om att vi har ett GATT-avtal som så\r\nsmåningom verkar ut i en förbättrad situation när\r\ndet gäller världsmarknaden och tredje världen.</pre><pre>Jag talar nog inte med kluven tunga. Vi måste\r\nverkligen jobba för en bra situation för u-ländernas\r\nbefolkning. Det bästa vi kan göra för dem är att vi\r\nser till att produktionen sker där.</pre><pre>Får jag ge Margareta Winberg ett tips? Fundera\r\nlitet grand över det arealbidrag för vall och\r\nhagmark som vi kristdemokrater litet grand har\r\ntalat om och som skulle kunna medverka till att vi\r\nkan ha ett öppet landskap. Arealbidraget skulle\r\nkunna finansieras genom avgifter på gödning och\r\ngifter. Det här skulle inte ge vare sig statskassan\r\neller bonden inkomster, men det skulle vara ett\r\nstyrmedel när det gäller att behålla det öppna\r\nlandskapet.</pre><pre>Om de 400 miljoner som Socialdemokraterna\r\nförordat hade gått till statskassan skulle vi kanske\r\nha kunnat enas. Det här skulle ge de värden som ni\r\nefterfrågar i er motion: ett öppet landskap,\r\nbiologisk mångfald och estetiska upplevelser för oss\r\nsom bor i staden och som åker ut på landet.</pre><pre>Jag måste tyvärr säga, Margareta Winberg, att ni i\r\npraktisk politik motarbetar det ni säger er värna\r\nom. Socialdemokraterna är ett stort parti. Ni måste\r\ndärför vara mer ansvarsfulla i de här frågorna.</pre><pre>Anf. 60  MARGARETA WINBERG (s)\r\nreplik:</pre><pre>Herr talman! Beträffande det sistnämnda kan sägas\r\natt vi är ansvarsfulla. Vi drar in 1,1 miljarder på\r\njordbrukets område för att på något vis bidra till en\r\nsanering av den ekonomi som ni i regeringsställning\r\nhar förstört.</pre><pre>GATT skall lösa det här med dumpningen av\r\növerskott till tredje världen. Ja, men GATT-avtalet\r\nblev klart strax före jul. Reformperioden börjar\r\n1995 och sträcker sig över sex år. När det gäller u-\r\nländerna är det fråga om en tioårsperiod.</pre><pre>Vi kan gå fortare fram. Genom att undvika ett eget\r\növerskott kan vi bidra till en landsbygdsutveckling i\r\nMoçambique, i Namibia och på andra håll i tredje\r\nvärlden. Men det är just det som ni inte vill göra.\r\nNi värnar mera om subventioner till de svenska\r\njordbrukarna än om strävan att försöka se det hela\r\ni ett globalt perspektiv. Dessutom gäller det att ta\r\nett ansvar för länderna och befolkningen i tredje\r\nvärlden.</pre><pre>Kds har förslag om ett arealbidrag som är bra för\r\ndet öppna landskapet. Det är bl.a. bra för\r\nhagmarkerna, säger Carl Olov Persson. Varför har\r\nni inte fått igenom det förslaget? Det ni nu gör går\r\nju stick i stäv med det som ni tydligen vill göra.</pre><pre>Vårt alternativ till arealersättning -- vi talar om ett\r\ninkomststöd -- är just tänkt att användas på ett\r\nsådant sätt att överskott inte premieras. I stället\r\nskall just det öppna landskapet och mångfalden\r\npremieras. Men det är väl roligare att regera än att\r\ndriva den egna politiken. Man måste förstå saken\r\nså.</pre><pre>Anf. 61  CARL OLOV PERSSON (kds)\r\nreplik:</pre><pre>Herr talman! En debatt om ekonomin -- t.ex. om\r\natt vi har ett behov av att sanera landets ekonomi --\r\nkan vi kanske inte föra i dag. Vi skall ju prata om\r\njordbrukspolitik, Margareta Winberg. Vi kan\r\nkanske inte heller tränga så djupt in i frågan om u-\r\nländernas situation. Däremot kan vi konstatera att\r\nSocialdemokraternas politik bidrar till att vi här\r\nhemma i Sverige får ett igenväxt landskap.</pre><pre>Anf. 62  CHRISTER WINDÉN (nyd):</pre><pre>Herr talman! Jag lyssnade med intresse på\r\nordväxlingen mellan Margareta Winberg och\r\nLennart Brunander. Det gäller också Carl Olov\r\nPersson.</pre><pre>Det är en sak här som är mycket underlig, och det\r\när för övrigt detta som är anledningen till att jag går\r\nupp i debatten återigen. I går sade jag nämligen --\r\nmycket eftertryckligt, tycker jag -- att jag anser att\r\nsubventioner till friska och lönsamma företag är\r\nskadliga. De är direkt hämmande för konstruktivt\r\ntänkande och för en positiv utveckling. De är också\r\nhämmnade när det gäller att få företag att anstränga\r\nsig litet extra för att uppnå kostnadseffektivitet.\r\nDet är just kostnadseffektiviteten som är\r\nnyckelordet när det gäller svenska jordbrukares\r\nmöjligheter att hävda sig i EU-sammanhang.</pre><pre>Jag lyssnade med stort intresse på Margareta\r\nWinberg, som vill minska subventionerna för\r\nsvenskt jordbruk. Jag sympatiserar med\r\ngrundtanken och med ganska mycket av det som\r\nhon nämnde. Men jag har väldigt svårt att förstå\r\nvarför Margareta Winberg väljer att minska\r\ninkomsterna på den sida av bondens verksamhet\r\ndär inkomsterna är relaterade till\r\nproduktionsresultatet. Det är ju just den sidan som\r\nskall uppmuntras.</pre><pre>Den sida som i stället borde angripas är\r\nsubventionerna. I betänkandet talas det om en\r\nmängd subventioner. Jag räknade upp dem i går\r\noch skall inte ta kammarens tid i anspråk en gång\r\ntill i det avseendet. Det är alltså på\r\nsubventionssidan som det finns något att hämta,\r\ndärför att man kan likställa bönderna med andra\r\nsmåföretagare. De skall kunna jobba under vettiga\r\nvillkor. Människors kreativitet och vilja att\r\nanstränga sig skall utnyttjas. Svenskens inneboende\r\nvilja att lyckas skall vi också uppmuntra. Det\r\nbehövs -- förlåt uttrycket -- litet jävlar anamma i\r\narbetslivet över huvud taget.</pre><pre>Jag skulle vilja ställa samma fråga till Lennart\r\nBrunander och kanske också till Carl Olov\r\nPersson -- båda representerar ju regeringen -- som\r\nden fråga som jag i går ställde till Ingvar Eriksson.\r\nI går fick jag ett väldigt flummigt svar. Det blev\r\nbara en massa ord. Ingvar Erikssons svar gällde allt\r\nmöjligt, men inte det jag frågade om. Jag beklagar,\r\nmen den politiska retoriken är ju sådan. Jag fick\r\nalltså inte något trovärdigt svar på min fråga.</pre><pre>Vad var det då jag ville veta? Jo, jag frågade: Är\r\ndet vettigt att man, när nu växtodlingsbönderna får\r\nett rejält lyft, i stället accepterar att de behåller en\r\nmängd snedvridande konkurrensfördelar t.ex.\r\ngenom fortsatt startstöd, stoppstöd, avbytarstöd,\r\nsocialförsäkringsstöd, produktionsanpassningsstöd\r\noch hälsovård -- dvs. den sortens stöd som friska\r\nföretag egentligen inte behöver? Sådant skall de ju\r\nsjälva klara av. Dessutom saknas merparten av de\r\nhär stöden i EU-sammanhang -- i varje fall finns de\r\ninte generellt.</pre><pre>Anf. 63  LENNART BRUNANDER (c):</pre><pre>Herr talman! Jag kan ge Christer Windén rätt i\r\nanalysen av detta. Det som har med arealstöd att\r\ngöra är egentligen inte en subvention till\r\njordbruket. Det är en ersättning för något man\r\nutför.</pre><pre>Däremot är en hel del andra saker mer att betrakta\r\nsom subventioner. Det gällde många av de saker\r\nsom Christer Windén räknade upp. Men då måste\r\nman komma ihåg att under det regleringssystem\r\nsom vi har haft, och som vi 1990 fattade beslut om\r\natt avveckla, byggdes det upp en rad saker som vi\r\nskulle kunna kalla subventioner. Men i själva\r\nverket var de ett led i betalningen till bonden.</pre><pre>På den tiden förhandlade jordbruket och staten om\r\nersättningen. Sedan bestämde man priser. Men när\r\nregeringen inte ville eller vågade höja priserna så\r\nmycket som man hade kommit överens med\r\njordbrukets företrädare om sade man: Vi höjer inte\r\npriserna, vi betalar hälsovård, avbytarverksamhet\r\neller någon av de andra sakerna i stället. Det är\r\nockså en del av bondens framförhandlade lön.</pre><pre>Inriktningen är att få bort detta. Det pågår\r\ndiskussioner om hur man skall göra. Man kan inte\r\ngöra det i ett moment. Man måste göra det på\r\nsådant sätt att bönderna har en rimlig chans att\r\nklara av det och så att de får en rimlig ersättning för\r\natt ta över ansvaret.</pre><pre>Anf. 64  CHRISTER WINDÉN (nyd):</pre><pre>Herr talman! Jag ställde en fråga till Lennart\r\nBrunander. Han svarade med att förklara hur de\r\nhär bidragen har kommit till. Det har ingenting\r\nmed min fråga att göra. Jag noterar än en gång att\r\njag inte fick något trovärdigt svar.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>p7p &gt; 9 §  Vissa utrikeshandelsfrågor</pre><pre>Föredrogs</pre><pre>näringsutskottets betänkande</pre><pre>1993/94:NU14 Vissa utrikeshandelsfrågor (prop.\r\n1993/94:100 delvis).</pre><pre>Anf. 65  SIMON LILIEDAHL (nyd):</pre><pre>Herr talman! Jag har suttit här större delen av\r\nmorgonen och hört på en skattediskussion som jag\r\ntycker var mycket intressant. Den utgör bakgrund\r\ntill det jag skall prata om nu, nämligen hur vi skall\r\nkunna förbättra och öka Sveriges export.</pre><pre>Vi i Ny demokrati instämmer i det Bo Lundgren har\r\nsagt om att sänka skatterna för företagen, de små\r\nsåväl som de stora, vilket ingår i hans skattepaket.\r\nDet är en förutsättning för att vi skall få förnyad fart\r\npå vår export.</pre><pre>Däremot håller vi inte med om det som framkom i\r\ndebatten från socialdemokratins sida. Man hotar\r\nmed att höja skatterna. Vi tror att det blir en\r\nfullständig katastrof för utlandets investeringsvilja\r\ni Sverige. Jag håller inte med om\r\nhistorieskrivningen att under socialdemokraterna\r\nföddes IKEA och Tetrapak. De föddes inte i\r\nSverige. De föddes utomlands.</pre><pre>Det var det som var problemet med 60- och 70-\r\ntalens, delvis också 80-talets, socialdemokratiska\r\npolitik. Man skrämde ut svenska företag ur Sverige,\r\nin i Europa. Det är det vi lider av i dag när vi skall\r\nförsöka öka den svenska exporten. Det finns tyvärr\r\ninte tillräcklig kraft i de svenska företagen längre.\r\nDe har flyttat ut för mycket av sin verksamhet.</pre><pre>Regeringen tycker att det fungerar ganska bra på\r\nexportsidan. Totalt ökade exporten med 7,4 %\r\nunder föregående år. Man siktar på 11 % 1994. Det\r\när alldeles för dåligt. Våra marknadsandelar har\r\nsjunkit. Under den senaste femårsperioden har de\r\ngått ned med nästan 20 % i förhållande till OECD-\r\nkonkurrenterna. Vi måste göra mycket mer för att\r\nvara med i det stora ''race'' som kommer att\r\naccentueras under mitten och slutet av 90-talet.</pre><pre>Jag vill därför aktualisera vissa frågeställningar som\r\njag har förelagt regeringen, utan att få\r\ntillfredsställande svar. Jag har frågat om regeringen\r\nkan tänka sig att ompröva det av riksdagen fattade\r\nbeslutet från våren 1992, att man under en\r\ntreårsperiod skall sänka stödet till Exportrådet.\r\nDet är nu nere i ca 130 miljoner.</pre><pre>Sverige lär vara det enda land i världen som har\r\nsådan exercis. Alla andra satsar stenhårt och ökar\r\nflerfalt. Finland är det mest näraliggande exemplet.\r\nMan säger att vi i Ny demokrati i stället för att\r\nstödja detta skulle se till att dra ned stödet\r\nytterligare. Jag tror att man måste göra allt för att\r\nhjälpa till att få ned arbetslösheten. Då måste man\r\ngasa litet. Jag tror att man skall gasa på exporten.\r\nDet lönar sig.</pre><pre>Jag har frågat vilka initiativ regeringen tar för att\r\nsamla kraft i Exportrådet liksom i alla UD-\r\nrelaterade exportaktiviteter. Vi vill slå ihop\r\nExportrådet med BITS, Swedefund och Swedecorp\r\nför att åstadkomma en verklig kraftsamling, där\r\nman även får in ambassaderna utomlands.\r\nRegeringen säger att man funderar, och ingenting\r\nhänder i vanlig ordning.</pre><pre>Jag kommer nu till mitt huvudämne, hur man skall\r\ngöra en översyn av EKN:s arbetsformer. Där\r\nkommer även in vilka möjligheter exportörer har\r\natt erhålla mjuka lån.</pre><pre>Om man tittar närmare på EKN finner man att det\r\nkostar svenska staten väldigt litet att ge ökade\r\nexportkreditgarantier. Det är inte krediter man ger,\r\nutan på basis av en utlovad garanti går företaget till\r\nbanken och får pengar. Problemet är att EKN är\r\ninriktat på de stora företagen. Ericsson tar t.ex.\r\n40 % av den totala utestående\r\nexportkreditgarantin. Men man vill ha ännu mer.</pre><pre>Det är de stora företagen som drar nytta av detta.\r\nDe små fastnar i en byråkrati som är mycket\r\nbetungande. Hela uppbyggnaden av EKN är\r\nbyråkratisk. Det sitter byråkrater i styrelsen och\r\nbyråkrater är tjäntemän. Man har inga\r\nrepresentanter från svenska företagarvärlden. Det\r\ntycker jag är absolut oacceptabelt. Jag kan inte\r\nbegripa att inte regeringen kan ge nya direktiv åt\r\nEKN.</pre><pre>I direktiven ingår att EKN:s verksamhet skall gå\r\nihop. Det tycker jag är dålig politik när man har\r\n600 000--700 000 arbetslösa i landet. Hur sjutton\r\nkan man ha en organisation som skall drivas så att\r\nden går ihop och så att man skall kunna försöka\r\ntjäna pengar, därför att man skall betala tillbaka\r\ngamla skulder som storföretagen fick i t.ex. Korea?</pre><pre>Jag anser -- det har jag sagt många gånger -- att\r\nregeringen måste sätta sprätt på EKN. Man måste\r\nän en gång byta företagsledning och styrelse. Men\r\ndet är någonting som alltid är svårt när det gäller\r\nden statliga verksamheten. Man anställer chefer,\r\ngeneraldirektörer, på långa förordnanden. Jag tror\r\natt man måste göra som i det privata företaget. Där\r\nväljs en VD på ett år. Sedan prövar man om han\r\nskall få stanna kvar eller inte. Inom svensk\r\nstatsförvaltning måste man införa något liknande,\r\nannars får man inte fart på verksamheten.</pre><pre>Ett sätt som jag har föreslagit för att få fart på EKN\r\när att låta den ingå i Exportrådet som, vilket ni vet,\r\ndrivs till 50 % av staten och till 50 % av den fria\r\nföretagsamheten, representerad av\r\nIndustriförbundet. På så sätt skulle man utan större\r\nproblem få affärsmässighet i EKN. Samtidigt drar\r\nman in även biståndsorganisationerna BITS och\r\nSWEDEFUND i det hela. Då skulle man inte få\r\nökade kostnader, utan tvärtom lägre kostnader\r\ndärför att man får mindre byråkrati. Man skulle\r\ninte behöva ytterligare öka på budgetunderskottet.</pre><pre>Jag tycker att det är en självklarhet att vi måste\r\narbeta på det här sättet.</pre><pre>Man måste kunna matcha de konkurrerande\r\ninstituten. Jag har tidigare givit många exempel på\r\nnär det inte fungerar. Man säger att det finns vissa\r\nmatchningsregler. Men EKN är den mest\r\nkoservativa exportkreditorganisationen i Europa.\r\nAlla andra överträder de givna föreskrifterna, men\r\nde får i alla fall fart på exporten. Vi måste ge de\r\nsvenska företagen möjligheter att matcha utländska\r\nkreditinstitut för att få ner vår arbetslöshet. Det\r\nfinns stora affärer på gång, en affär på 800 miljoner\r\ni Sydamerika, men man vågar inte ta några chanser.</pre><pre>Regeringen måste sätta fart på EKN och få den att\r\nta chanser. Att få bukt med arbetslösheten är en av\r\nde viktigaste grejerna vi har att göra med.</pre><pre>Att det finns någonting som inte står rätt till\r\nframgår att betänkandet från näringsutskottet.\r\nMan säger att utskottet nyligen har föreslagit att\r\nRiksdagens revisorer skall granska EKN:s\r\nbehandlings- och beslutsrutiner. Det tyder på att\r\nman är fullt medveten om att det inte står rätt till.\r\nMen medan gräset växer dör kon. Det är bara att\r\nhoppas att regeringen sätter ''push'' på det hela.\r\nÄven riksdagen kan göra det. Det har ju föreslagits\r\natt Riksdagens revisorer skall granska det hela.</pre><pre>Jag utgår ifrån att det något trötta näringsutskottet\r\nverkligen kan hjälpa den trötta regeringen att se till\r\natt det blir full fart på Sveriges export igen. Som det\r\när i dag fungerar det inte bra.</pre><pre>Anf. 66  ROLF L NILSON (v):</pre><pre>Herr talman! Det är en sak som jag vill instämma i i\r\nSimon Liliedahls anförande. Han sade så träffande:\r\nArbetslösheten är en av de viktigaste grejerna vi\r\nhar att göra med. Sedan är det en annan sak där jag\r\ninte håller med honom. Han sade att det inte någon\r\nfart på exporten. Jag vet inte om Simon Liliedahl\r\nläser tidningar eller om han bara pratar. Man kan\r\nse i det mesta av svensk press att de svenska\r\nexportföretagen säljer som aldrig förr.</pre><pre>Jag har en meningsyttring fogad till betänkandet.\r\nDet gäller exportkrediterna, en gren av\r\nexportkreditverksamheten, nämligen\r\nexportkrediterna till Östeuropa. De allra flesta av\r\nde östeuropeiska länderna ha behov av stora\r\nutländska investeringar på i stort sett alla områden.\r\nMen det är två områden som ligger oss i\r\nVänsterpartiet speciellt varmt om hjärtat. Det är\r\ninvesteringar för att förbättra miljön och ställa om\r\nden gamla produktionen till en mera miljöanpassad\r\noch miljövänlig produktion. Det andra är\r\ninvesteringar i infrastruktur, där det finns stora\r\nbrister. Här behövs internationellt kapital. Här kan\r\nsvensk industri, svenskt kunnande, göra stora\r\n''biståndsinsatser''. Det kräver att staten är med och\r\ndelar riskerna för sådana projekt. Det kan man\r\ngöra genom Exprotkreditnämndens\r\nexportkreditgarantier.</pre><pre>Vi vill att Exportkreditnämnden öppnar\r\nösteuropeiska länder för kreditgivning så att\r\nsvenska företag får möjlighet att göra de insatser\r\nsom jag talade om tidigare. Vi vill att riksdagen\r\nskall ge detta regeringen till känna.</pre><pre>Vi tror däremot inte på användningen av\r\nexportkreditgarantier som ett konjunkturpolitiskt\r\ninstrument, att vi så att säga exporterar\r\narbetslösheten till andra länder genom att\r\nsubventionera exportindustrin. Jag tror att det\r\nlångsiktigt är en dålig politik som kommer att leda\r\ntill motåtgärder från våra konkurrentländer. Det är\r\ndessutom brott mot internationella\r\növerenskommelser. Jag tycker att utskottets\r\nskrivning härvidlag är balanserad, och den\r\ninformation som vi har fått från\r\nExportkreditnämnden är sådan att vi vet att\r\nnämnden är uppmärksam på den kritik som finns\r\noch beredd att vidta åtgärder.</pre><pre>Den andra fråga som jag tänker ta upp gäller en\r\nfolkpartistisk motion, där man kräver förbud mot\r\nimport av vissa varor från Kina. Det bygger på\r\nuppgifter, framför allt från amerikanskat håll men\r\nockså från människorättsorganisationer, om att\r\nKina exporterar varor som är producerade av\r\nfångar i tvångsarbete. Det är internationellt\r\naccepterat att man gör avsteg från\r\nfrihandelsprincipen när sådant sker. Det finns\r\nreglerat i GATT, och i den internationella\r\narbetsorganisationens konvention finns det stöd för\r\ndiskriminering av handel med varor som är\r\nproducerade av fångar i tvångsarbete.</pre><pre>Jag har tidigare tagit upp saken i en fråga till\r\nutrikeshandelsministern och fått en redogörelse för\r\nvad regeringen gör och har gjort på området. Just\r\nnu är en svensk delegation i Kina som tar upp\r\nmänniskorättsfrågor och juridiska frågor över\r\nhuvud taget. Vi hoppas att denna delegation också\r\ntar upp frågan om produktion och handel med\r\nvaror framställda av fångar i tvångsarbete.</pre><pre>Jag tycker att det finns anledning att ge stöd till\r\nKarin Pilsäters motion om åtgärder mot den\r\nkinesiska handeln. Det bör göras så att Sverige\r\nföljer upp besöket i Kina med initiativ till en\r\ninternationell delegation, som närmare och på plats\r\nskall undersöka förekomsten av tvångsarbete och\r\nexport av varor producerade genom tvångsarbete.\r\nEn kartläggning bör också göras av den import som\r\nSverige haft från Kina efter förekomsten av varor\r\nframställda med tvångsarbete. När en sådan\r\nredovisning är gjord bör regeringen ta initiativ,\r\nförelägga resultatet för riksdagen och redovisa de\r\nåtgärder som man är beredd att vidta. Detta bör\r\nriksdagen ge regeringen till känna.</pre><pre>Med detta yrkar jag bifall till meningsyttringen i\r\nmom. 5 och 11.</pre><pre>Anf. 67  SIMON LILIEDAHL (nyd) replik:</pre><pre>Herr talman! Jag vill börja med vad jag glömde att\r\nsäga, nämligen att yrka bifall till de tre\r\nreservationerna 1, 2 och 3 i näringsutskottets\r\nbetänkande 14.</pre><pre>Det var intressant att höra Rolf Nilson. Jag har\r\ntidigare i dag med intresse lyssnat till hans\r\npartikollega Lars Bäckström, som väldigt klokt\r\nsade att man måste göra investeringar och att det är\r\ndet enda sättet att få ner arbetslösheten.</pre><pre>Sedan sade Lars Bäckström att det framför allt är\r\nförsäljning som kan bidra till att få ned\r\narbetslösheten. Detta är också mitt tema som även\r\nRolf L Nilson spinner på. Jag anser att man kraftigt\r\nskall öka satsningarna på Exportkreditnämnden\r\nnär det gäller östgarantier. Vi har tidigare tagit upp\r\natt dessa bör ökas till 4 miljarder.</pre><pre>Exportkreditnämnden är en synnerligen dålig\r\nmarknadsförare, särskilt i fråga om östsidan. Man\r\nhar bara tagit upp en relatavt liten procent av de\r\nramar som är givna. Jag tror att både Rolf L Nilson\r\noch jag skulle välkomna att Exportkreditnämnden\r\ngjorde reklam för speciellt småföretag som vill\r\nkomma in på dessa mycket intressanta\r\nöstmarknader.</pre><pre>Anf. 68  KARIN FALKMER (m):</pre><pre>Herr talman! Om uttrycket ursäktas: Simon\r\nLiliedahl och Ny demokrati befinner sig fullständigt\r\noffside i denna debatt. I dag skriver tidningarna\r\nmed stora rubriker och ekonomer spår en lysande\r\nframtid. Systemskiftet börjar att bära frukt. Den\r\nborgerliga regeringens politik för att återupprätta\r\nSverige som en tillväxt- och företagarnation börjar\r\nnu bära frukt. Svensk exportindustri exporterar\r\nmer än någonsin. Då lägger Simon Liliedahl och Ny\r\ndemokrati fram sina förslag. Jag skall i mitt\r\nanförande vidare fördjupa den debatt med Ny\r\ndemokrati som det här gäller.</pre><pre>Betänkandet handlar om regeringens budgetförslag\r\nnär det gäller exportfrämjande verksamhet och\r\nbl.a. Exportkreditnämndens garantivillkor.</pre><pre>I EKN:s uppdrag ligger att man med\r\nexportkreditgarantier skall kunna underlätta\r\nsvenska företags utlandsengagemang. Garantin är\r\nen försäkring mot eventuella förluster som kan\r\nuppstå i samband med export och investeringar i\r\nandra länder.</pre><pre>Vid garantigivningen skall EKN minimera riskerna\r\nför förluster som, om de uppstår, kommer att\r\ndrabba den svenska statskassan. Här säger Simon\r\nLiliedahl att Ny demokrati vill sätta sprätt på EKN.\r\nDet innebär i förlängningen en skattebelastning på\r\nden svenska statskassan.</pre><pre>Självfallet kan skillnader i policy mellan olika\r\nländers kreditgivningsregler innebära att\r\nkonkurrensen i vissa fall kan snedvridas. För att\r\nkomma till rätta med detta finns det nu en\r\ninternationell strävan mot en ökad likhet, dels inom\r\nOECD, dels inom EU. I detta arbete deltar Sverige\r\nsom pådrivande land.</pre><pre>Inom OECD tillsattes en särskild arbetsgrupp i\r\nnovember 1992 med uppgift att studera rådande\r\npremienivåer, att undersöka eventuella skillnader\r\noch att ta reda på vilka orsakerna är till att\r\npremierna kan skilja sig mellan olika länders\r\nkreditinstitut. Syftet var att finna principer för en\r\nmer likartad premiesättning.</pre><pre>I de rapporter som OECD lämnade i juli 1993\r\nkonstaterades att EKN är billigast när det gäller\r\nmarknader med god kreditvärdighet. I fråga om\r\nländer såsom t.ex. Chile, Thailand och Tjekien\r\nligger EKN väl till.</pre><pre>EKN och de utländska instituten ligger på ungefär\r\nsamma nivå beträffande länder med medelgod\r\nriskbild. Till sådana länder hör Colombia,\r\nVenezuela, Marocko, Turkiet och Indonesien. För\r\nSlovenien, Polen och Slovakien är EKN generellt\r\nbilligare än genomsnittet. När det gäller länder som\r\nplacerats i premieklass 6 hos EKN, t.ex. Brasilien,\r\nArgentina, Rumänien, Bulgarien, Egypten och\r\nFilippinerna är EKN:s premier bland de högre.\r\nMen samtidigt är många utländska institut stängda\r\nför garantigivning för länder där EKN håller öppet.</pre><pre>Av de 18 institut som ingick i OECD-jämförelsen\r\nsom presenterades sommaren 1993 var sju stängda\r\npå Brasilien, sex stängda på Argentina och fem\r\nstängda på Polen, medan EKN hade öppet för\r\ngarantigivning på alla dessa länder.</pre><pre>EKN är ett av de få institut som årligen utvärderar\r\nsina utestående fordringar och som varje år lämnar\r\nen riskmässig resultatredogörelse.</pre><pre>Av detta framgår att EKN relaterar premienivån till\r\nden risk för förluster som man bedömer finns i ett\r\nvisst land. Ny demokrati tycker uppenbarligen att\r\ndetta är felaktigt. Ny demokratis förslag skulle\r\ninnebära att man i stället subventionerar för företag\r\npå dessa marknader. Är detta en rimlig politik?</pre><pre>Olikheter i premienivå kan ha inneburit att order\r\nhar gått till konkurrentföretag i ett land med mer\r\ngenerösa risktagningsregler. Samtidigt har det\r\nlandets skattebetalare fått betala förluster som har\r\nuppkommit till följd av alltför generösa regler.</pre><pre>Det är något anmärkningsvärt att Ny demokrati nu\r\ntydligen önskar en sådan utveckling i Sverige,\r\neftersom Ny demokrati och Simon Liliedahl vill att\r\nriksdagen skall uppmana EKN att ta större risker\r\noch sätta sprätt på sin verksamhet.</pre><pre>En ändring av EKN:s policy skulle möjligen ge en\r\ndel ökade order till svenska exportföretag i något\r\nhögriskland, men samtidigt skulle statskassan --\r\ndvs. landets skattebetalare -- få betala de förluster\r\nsom skulle följa av det ökade risktagandet.</pre><pre>Det som Ny demokrati föreslår är i realiteten att\r\nEKN skall ta större risker med skattebetalarnas\r\npengar. Det är en strategi som rimmar illa med de\r\nlöften om besparingar och skattesänkningar som\r\nNy demokrati gav inför det senaste valet.</pre><pre>Inom OECD är Sverige pådrivande när det gäller\r\natt få till stånd gemensamma riktlinjer och att\r\navlägsna subventioner till följd av orealistiskt låga\r\npremieuttag.</pre><pre>EU förbjuder exportsubventioner och driver hårt\r\natt alla exportpremier skall vara riskanpassade.\r\nTyskland, som är det enda land som under senare\r\når har tillämpat samma garantipremie för alla\r\nexportmarknader, har beslutat att man skall gå över\r\ntill ett system där premierna differentieras efter\r\nlandrisk.</pre><pre>Om Sverige frångick sin nuvarande policy, skulle\r\ntilltron till vårt land få sig en törn. Det skulle kort\r\nsagt vara bakåtvänt att gå tillbaka till en\r\nsubventionsstrategi som alla andra nu är inställda\r\npå att bekämpa.</pre><pre>Det som Ny demokrati föreslår strider mot svensk\r\nutrikespolitik på detta område, och skulle se minst\r\nsagt underligt ut i alla de internationella\r\nsammanhang där Sverige driver på utvecklingen\r\nmot gemensamma riktlinjer för att åstadkomma en\r\nlikartad premiesättning, så att konkurrensen blir så\r\nrättvis som möjligt.</pre><pre>Herr talman! Att kommunistisk diktatur medför\r\nförtryck och brist på mänskliga rättigheter är så\r\nväldokumenterat att situationen i dagens Kina\r\nknappast kan förvåna någon. Förhoppningsvis\r\nsöker sig nu Kina mot en utveckling mot\r\nmarknadsekonomi och demokrati. I takt med\r\ndenna utveckling kommer förståelsen för\r\nvästvärldens syn på mänskliga rättigheter\r\nförhoppningsvis att öka.</pre><pre>Att det kommer att ta åtskillig tid innan arvet efter\r\nkommunismen tvättats bort är något som vi dess\r\nvärre måste räkna med. Respekten för mänskliga\r\nrättigheter har under alltför lång tid förträngts i det\r\nröda Kina.</pre><pre>Rolf L Nilsons önskar att Sverige skall vara mer\r\npådrivande i internationella sammanhang i kritiken\r\nmot Kina i fråga om just mänskliga rättigheter. Det\r\nframgår av den redogörelse som finns i betänkandet\r\natt Rolf L Nilson slår in öppna dörrar. Sveriges\r\nregering har kampen för mänskliga rättigheter högt\r\npå sin agenda i alla internationella sammanhang.</pre><pre>Sanktioner mot Kina eller något annat land som\r\ninte uppfyller normerna på det här området är\r\ndäremot inte något som riksdagen eller regeringen\r\nbör ägna sig åt. Den traditionella svenska\r\nhållningen är att inte införa importförbud eller\r\nekonomiska sanktioner som inte har beslutats av\r\nFN:s säkerhetsråd eller sedan 1993 av EU.</pre><pre>Om vårt land ensidigt skulle införa sanktioner mot\r\nexempelvis Kina skulle det inte på något sätt hjälpa\r\nfångarna i Kina. Den enda effekten skulle bli att\r\nsvenskt näringslivs möjligheter på Kinamarknaden\r\nskulle försämras.</pre><pre>Att skada svenska intressen på detta område kan\r\nväl ändå inte vara en fråga som näringsutskottet\r\nskall ägna sig åt.</pre><pre>Herr talman! Med detta yrkar jag bifall till\r\nhemställan i utskottets betänkande och avslag på\r\nreservationerna.</pre><pre>Anf. 69  ROLF L NILSON (v) replik:</pre><pre>Herr talman! Först kort om östkrediterna. Jag vill\r\ninleda med uppmana Karin Falkmer till litet\r\nödmjukhet. Den våldsamma exportuppgång som vi\r\nnu ser är ju resultatet av att regeringens politik har\r\nmisslyckats. Man lyckades inte hålla kronan fast,\r\nutan den sjönk som en sten. Det är det som\r\nexportindustrin nu tjänar på.</pre><pre>Vi tycker att EKN borde öppna fler länder i\r\nÖsteuropa och mer betona långsiktigheten i\r\nlönsamhetsmålet. Det är ett högrisktagande att\r\ngarantera investeringar i Östeuropa. Men vi bör\r\nändå göra det i högre utsträckning än vad vi nu gör.\r\nVi kan göra det utan att bryta mot internationella\r\nregler.</pre><pre>Det Karin Falkmer sade om Kina var intressant.\r\nRegeringen gör en del bra saker, men den gör för\r\nlitet. Jag skulle med glädje ha sett den svenska\r\nregeringen vara lika kraftfull i agerandet gentemot\r\nKina som USA:s regering är. Det som vi också kan\r\nse i Kina är att en satsning på marknadsekonomi\r\ninte alls automatiskt leder till en demokratisering.\r\nMöjligtvis är detta nytt för Karin Falkmer. Men vi\r\nandra som är litet historiskt bevandrade vet att\r\nmarknadsekonomi och kränkningar av mänskliga\r\nfri- och rättigheter inte är något ovanligt utan\r\nnästan lika vanligt som kränkningar vid tillämpning\r\nav ett planekonomiskt system.</pre><pre>Det Karin Falkmer säger om att gynna svenska\r\nföretag och agera för att de skall hamna i en bättre\r\nposition på den kinesiska marknaden är ett ovärdigt\r\ndubbelspel. Här är faktiskt de mänskliga\r\nrättigheterna av ett långsiktigt större värde och av\r\nstörre principiell betydelse än ett handelspolitiskt\r\nstöd för svenska företag. Man behöver inte ha en\r\nspeciellt långsiktig syn för att inse att svensk\r\nföretagsamhet tjänas betydligt bättre av att\r\nSveriges regering bedriver en politik som ger\r\nuttryck för respekt för den kinesiska befolkningen\r\nän av uttryck för respekt för de makthavare som för\r\ntillfället sitter på stolarna i Peking.</pre><pre>Anf. 70  KARIN FALKMER (m) replik:</pre><pre>Herr talman! Jag förstår att det svider i Rolf L\r\nNilsons röda själ av att uppleva att en borgerlig\r\nregering har vänt en olycklig utveckling i vårt land.\r\nDet är inte bara deprecieringen av kronan som\r\nspelar in för att få fart på svenskt näringsliv. Det är\r\nbara en liten del.</pre><pre>Jag vill här återge en artikel: Systemskiftet börjar\r\nbära frukt. Nu kommer systemskiftet att bära frukt.\r\nEfter de senaste årens kris blir det ekonomisk\r\nskördetid med kraftig tillväxt fram till sekelskiftet.\r\nDet tror Nordbankens ekonomer i nya prognoser.\r\nNu har vi en renoverad ekonomi som kommer att\r\nge tillväxt, som är bland de bästa i västvärlden, tror\r\ndessa ekonomer.</pre><pre>Detta är ett gott betyg för regeringens ekonomiska\r\npolitik, Rolf L Nilson.</pre><pre>Sedan över till Kina och de mänskliga\r\nrättigheterna. Det är för regeringen en högt\r\nprioriterad sak att strida för mänskliga rättigheter\r\nvärlden över, inte minst gäller detta i vår\r\nbiståndspolitik som är ett av kriterierna.</pre><pre>När det gäller marknadsekonomi och det som\r\nhänder i Kina undrar jag om Rolf L Nilson tror att\r\nen förändring kommer från den ena dagen till den\r\nandra. Det tar naturligtvis tid. Förutom att vi\r\nnaturligtvis reagerar i politiska sammanhang,\r\nsåsom regeringen gör när det gäller mänskliga\r\nrättigheter, är det från svensk synpunkt också\r\nvärdefullt att vårt näringsliv kommer in i detta\r\ngigantiska land med så stor kraft som möjligt, så att\r\ndet genom sin närvaro i Kina får förståelse för de\r\nproblem som Rolf L Nilson aktualiserat. Det är ju\r\ngenom att umgås, träffas och utbyta erfarenheter\r\nsom man lär av varandra. Att införa sanktioner\r\nvore fel modell.</pre><pre>Anf. 71  ROLF L NILSON (v) replik:</pre><pre>Herr talman! När det gäller det sistnämnda tror jag\r\nnog ändå mer på den amerikanska linjen än på\r\nKarin Falkmers. Jag tror att det är både\r\nframgångsrikt och nödvändigt att det\r\ninternationella samfundet visar sin avsky för de\r\növergrepp mot mänskliga rättigheter som sker i\r\nKina. Jag medger att detta är en av de åtgärder som\r\nman kanske bör vidta som sista åtgärd, för jag delar\r\nKarin Falkmers uppfattning om handelns och det\r\nekonomiska utbytets positiva betydelse. Men den\r\nsvenska regeringen skall inte utesluta denna\r\nmöjlighet.</pre><pre>Om Karin Falkmer hade läst meningsyttringen\r\nskulle hon ha funnit att jag i dag inte kräver ett\r\nförbud mot handel, utan att jag kräver aktivitet från\r\nregeringen -- en redovisning av sakförhållandena\r\noch förslag mot bakgrund av en sådan redovisning.\r\nDet skulle glädja mig mycket om vi kunde se att det\r\nsker förbättringar och om den svenska\r\ndelegationen hade fått sådana utfästelser att\r\nförbättringar kunde förväntas på området. Det är\r\nändå en liten del av de kränkningar som sker i ett\r\nområde där det finns en total internationell samsyn\r\nnär det gäller denna typ av brott. Man får vidta\r\nmotåtgärder. Det finns sådana markeringar i\r\nGATT, som redovisas i betänkandet, och det finns\r\nockså i ILO-konventionen.</pre><pre>Sedan en litet skämtsam anmärkning här på slutet.\r\nHär ser man vådan av statsägda bankers lovsång till\r\nregeringen. Det får mig nästan att överväga att\r\ninstämma i behovet av privatiseringen av\r\nNordbanken.</pre><pre>För att vara mer allvarlig vill jag hävda att\r\nregeringens politik inte har kunnat förhindra den\r\nuppgång som har uppstått på grund av förändringar\r\ni den internationella konjunkturen och en\r\nmarknadsprissättning av kronan. Jag tror mer på\r\ndetta än på den lovsång till regeringens politik som\r\nKarin Falkmer talar om.</pre><pre>Anf. 72  KARIN FALKMER (m) replik:</pre><pre>Herr talman! Det förvånar mig på intet sätt att Rolf\r\nL Nilson fösöker tona ner regeringens betydelse för\r\nden förändring som vi nu ser mot en ljusning i\r\nsvensk ekonomi och svensk företagsamhet. Ingen\r\nsom lyssnar till företagare och näringsliv kan tvivla\r\npå att det i dag råder en annan optimism och en\r\nannan inställning när det gäller värderingen av\r\nsvenska företagare och svensk företagsamhet.</pre><pre>Det gläder mig att Rolf L Nilson visar en insikt om\r\nhandelns betydelse för utbyte av inte bara\r\nprodukter utan kanske också av tankar, så att man\r\nkan lära av varandra på andra plan. Där har\r\nhandels- liksom kulturutbytet stor betydelse.</pre><pre>När det gäller Rolf L Nilsons kommentarer om\r\nUSA blev jag nästan rörd av att höra honom måla\r\nupp USA i så glittrande färger. Det är inte så himla\r\nvanligt.</pre><pre>Anf. 73  SIMON LILIEDAHL (nyd):</pre><pre>Herr talman! Karin Falkmer blev så upprörd att\r\nhon t.o.m. tappade målföret, när hon\r\nkommenterade mina siffror om exporten. Jag\r\ntycker, liksom vår vän från vänster, Rolf L Nilson,\r\natt har man haft en devalvering på 30 % mot de\r\nflesta valutor -- 55 % mot yenen -- räcker det inte\r\natt ha siktet inställt på 11--15 % för 1994 för att ta\r\ntillbaka de förlorade marknadsandelarna.</pre><pre>Det viktiga är att det inte sker några investeringar.\r\nTrots den ljusa framtidssynen för exporten\r\ninvesterar inte de svenska exportföretagen.\r\nInvesterar de inte, får vi inte heller ned\r\narbetslösheten. Företagen exporterar för dåligt. De\r\nbehöver större hjälp från Exportkreditnämnden.</pre><pre>Karin Falkmer försvarar byråkratin. Det finns\r\nmycket att säga om detta. Jag tycker att hon gör det\r\npå ett så entusiastiskt sätt att jag hemskt gärna hade\r\nsett henne i EKN:s styrelse. Där behövs förnyelse.</pre><pre>Man får inte glömma att det finns en stor självrisk.\r\nEKN tillämpar ett av de högsta procenttalen för\r\nsjälvrisk i de europeiska exportkreditinstituten,\r\nnämligen mellan 5 % och 15 %. Småföretagarna\r\nriskerar att förlora sina pengar, vilket är en garanti\r\nför att de inte vill ge sig in på några större\r\näventyrligheter.</pre><pre>Karin Falkmer värnar om storföretagen. Ericsson\r\nhar 40 % av affärerna med EKN. För en\r\nsmåföretagare betyder det ohyggligt mycket att få\r\nett förhandsbesked om att han har chans att få en\r\nexportkreditgaranti. Med den garantin i handen\r\nkan han gå till banken och låna pengar. Lyckas han\r\nsåsom småföretagare få låna pengar, får han låna\r\ntill 4--5 % högre ränta än storföretagen, typ\r\nEricsson. Denna problematik bör regeringen ge sig\r\ni kast med och hjälpa småföretagen i stället för att\r\nmer eller mindre sitta i storföretagens famn.</pre><pre>När det gäller Kina tror jag inte att man skall\r\nbedriva någon sanktionspolitik. Regeringen har\r\nredan gjort en markering mot Rödkina.\r\nUtrikesministern gjorde i maj-juni förra året en\r\nklar markering mot Kinas brott mot de mänskliga\r\nrättigheterna. Men det räcker inte. Vi kan inte\r\ninföra några sanktioner, eftersom vi har en export\r\ntill Folkrepubliken Kina på 3,5 miljarder kronor. Vi\r\nhar en lika stor export till Republiken Taiwan.\r\nRegeringen måste sätta fart på Folkrepubliken\r\nKina så att den erkänner Republiken Taiwan och\r\nfår med den i FN. Det är fullkomligt oanständigt att\r\nman inte låter Republiken Taiwan komma med i\r\nFN. Där bör regeringen hjälpa till.</pre><pre>Anf. 74  KARIN FALKMER (m):</pre><pre>Herr talman! Jag måste fråga Simon Liliedahl:\r\nVilken subventionspolicy har egentligen Ny\r\ndemokrati? För exakt 45 minuter sedan stod\r\nChrister Windén i talarstolen och sade att han inte\r\nville ha subventioner till friska och sunda företag,\r\neftersom det var förkastligt. Han ville angripa\r\nsubventionerna. Nu gällde den politiken visserligen\r\nbönderna, men har ni en annan subventionspolitik\r\nnär det gäller företag som tar emot\r\nexportkreditgarantier, eftersom ni hävdar att ni vill\r\nsätta sprätt på EKN?</pre><pre>Jag har några frågor, som jag vill att Simon\r\nLiliedahl svarar ja eller nej på.</pre><pre>1. Vill Ny demokrati ha en harmonisering av olika\r\nländers kreditgarantivillkor till förmån för en\r\nrättvis konkurrens? Ja eller nej?</pre><pre>2. Stöder ni Sveriges arbete med att vara\r\npådrivande i denna strävan att avskaffa\r\nsubventionssystemet på det internationella planet?\r\nJa eller nej?</pre><pre>3. Gagnar det enligt er mening Sveriges näringsliv,\r\nom Sveriges trovärdighet i internationellt\r\nsamarbete får fläckar på sig genom att vi inte på\r\nhemmaplan fullföljer den policy som vi bedriver\r\ninternationellt? Ja eller nej?</pre><pre>Anf. 75  SIMON LILIEDAHL (nyd):</pre><pre>Herr talman! Att ge exportkreditgaranti är i princip\r\ninte att ge en subvention. Glöm inte den höga\r\nsjälvrisken i Sverige. Småföretagen vågar inte ge sig\r\nut på hal is, när de skall betala 15 % själva. Det\r\nvisar att det inte är någon subventionspolitik, utan\r\nman får en garanti gentemot politiskt osäkra\r\nländer. Jag kan inte förstå Karin Falkmers\r\nresonemang. Självrisken är för hög och borde\r\nsänkas för att ge småföretagen en bättre chans.</pre><pre>Karin Falkmer har från EKN fått instruktioner om\r\nhur hon skall ställa frågorna beträffande\r\nharmoniseringen och sådana saker. Det går inte att\r\nsvara ja eller nej på hennes frågor. Det vet Karin\r\nFalkmer själv. Vi skall inte ligga i den mest\r\nkonservativa änden, när man ser hur det fungerar\r\nute i Europa. Vi måste ta samma chanser som alla\r\nandra exportkreditinstitut tar och inte vara det\r\nkonservativaste och mest byråkratiska av alla\r\nexportkreditinstitut i Europa.</pre><pre>Anf. 76  KARIN FALKMER (m):</pre><pre>Herr talman! Som alla vet är EKN:s premiesättning\r\nrelaterad till risknivån. Premierna är högre när det\r\ngäller högriskländer. Anledningen till detta är att\r\nman vill begränsa de förluster som Sverige annars\r\nkan drabbas av. Min fråga till Simon Liliedahl är\r\ndärför: Vem får betala de förluster som skulle bli en\r\ndirekt följd om vi följde Ny demokratis policy och\r\nsatte sprätt på EKN?</pre><pre>Anf. 77  SIMON LILIEDAHL (nyd):</pre><pre>Herr talman! Karin Falkmer vet svaret lika bra som\r\njag. EKN satsar sina pengar på de stora företagen,\r\nsom har förlorat många miljarder i Nordkorea.\r\nEKN borde satsa på småföretagen i stället för att\r\nlägga alla pengar i storföretagen. Jobbar man med\r\nmånga småföretag, får man inte de fantastiska\r\nförluster som man nu har gjort.</pre><pre>Anf. 78  KARIN FALKMER (m):</pre><pre>Herr talman! Detta har varit en mycket avslöjande\r\ndebatt. Den har visat att ett parti, som i valrörelsen\r\nreste land och rike runt och lovade\r\nskattesänkningar och besparingar, på detta område\r\noch på andra områden som dyker upp i betänkande\r\nefter betänkande i denna kammare under denna\r\nvår, spär på utgifterna hämningslöst.</pre><pre>Överläggningen var härmed avslutad.</pre><pre>Beslut</pre><pre>SkU20 Skattepolitiken</pre><pre>Mom. 1 (skattepolitikens inriktning m.m.)</pre><pre>1. utskottet</pre><pre>2. res. 1 (s).</pre><pre>3. i motsvarande del</pre><pre>Votering:</pre><pre>167 för utskottet</pre><pre>134 för res. 1</pre><pre>1 avstod</pre><pre>47 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>73 m, 26 fp, 24 c, 24 kds, 18 nyd, 2 -</pre><pre>För res. 1:</pre><pre>125 s, 8 v, 1 -</pre><pre>Avstod:</pre><pre>1 kds</pre><pre>Frånvarande:</pre><pre>13 s, 7 m, 7 fp, 7 c, 1 kds, 5 nyd, 6 v, 1 -</pre><pre>Tuve Skånberg (kds) anmälde att han avsett att\r\nrösta ja men markerats ha avstått från att rösta.</pre><pre>Mom. 2 (grundavdrag, skatteskala)</pre><pre>1. utskottet</pre><pre>2. res. 2 (s)</pre><pre>3. men. i motsvarande del (v)</pre><pre>Förberedande votering:</pre><pre>137 för res. 2</pre><pre>11 för men.</pre><pre>168 avstod</pre><pre>33 frånvarande</pre><pre>Kammaren biträdde res. 2</pre><pre>Huvudvotering:</pre><pre>176 för utskttet</pre><pre>129 för res. 2</pre><pre>9 avstod</pre><pre>35 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 26 c, 25 kds, 20 nyd, 2 -</pre><pre>För res. 2:</pre><pre>128 s, 1 -</pre><pre>Avstod:</pre><pre>9 v</pre><pre>Frånvarande:</pre><pre>10 s, 5 m, 5 fp, 5 c, 1 kds, 3 nyd, 5 v, 1 -</pre><pre>Mom. 10 (bilförmån)</pre><pre>1. utskottet</pre><pre>2. res. 7 (nyd)</pre><pre>Votering:</pre><pre>293 för utskottet</pre><pre>23 för res. 7</pre><pre>1 avstod</pre><pre>32 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>129 s, 74 m, 28 fp, 26 c, 25 kds, 9 v, 2 -</pre><pre>För res. 7:</pre><pre>21 nyd, 1 v, 1 -</pre><pre>Avstod:</pre><pre>1 m</pre><pre>Frånvarande:</pre><pre>9 s, 5 m, 5 fp, 5 c, 1 kds, 2 nyd, 4 v, 1 -</pre><pre>Göran Åstrand (m) anmälde att han avsett att rösta\r\nja men markerats ha avstått från att rösta.</pre><pre>Mom. 11 (lunchförmåner)</pre><pre>1. utskottet</pre><pre>2. res. 8 (nyd)</pre><pre>Votering:</pre><pre>292 för utskottet</pre><pre>23 för res. 8</pre><pre>34 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>128 s, 75 m, 28 fp, 25 c, 25 kds, 9 v, 2 -</pre><pre>För res. 8:</pre><pre>1 s, 21 nyd, 1 -</pre><pre>Frånvarande:</pre><pre>9 s, 5 m, 5 fp, 6 c, 1 kds, 2 nyd, 5 v, 1 -</pre><pre>Mom. 17 (trav- och galopphästar)</pre><pre>1. utskottet</pre><pre>2. res. 12 (nyd)</pre><pre>Votering:</pre><pre>290 för utskottet</pre><pre>22 för res. 12</pre><pre>1 avstod</pre><pre>36 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>129 s, 73 m, 28 fp, 25 c, 25 kds, 8 v, 2 -</pre><pre>För res. 12:</pre><pre>21 nyd, 1 v</pre><pre>Avstod:</pre><pre>1 -</pre><pre>Frånvarande:</pre><pre>9 s, 7 m, 5 fp, 6 c, 1 kds, 2 nyd, 5 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>FiU07 Anslag till Kammarkollegiet</pre><pre>Kammaren biföll utskottets hemställan.</pre><pre>FiU08 Vissa anslag inom Finansdepartementets\r\nområde</pre><pre>Kammaren biföll utskottets hemställan.</pre><pre>JoU13 Statsbudgeten för budgetåret 1994/95\r\n(Jordbruksdepartementet)</pre><pre>Mom. 2, 8, 10 och 11 (Statens jordbruksverk m.m.)</pre><pre>1. utskottet</pre><pre>2. res. 1 i motsvarande del (nyd)</pre><pre>Votering:</pre><pre>293 för utskottet</pre><pre>21 för res. 1</pre><pre>35 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>128 s, 75 m, 28 fp, 26 c, 24 kds, 9 v, 3 -</pre><pre>För res. 1:</pre><pre>21 nyd</pre><pre>Frånvarande:</pre><pre>10 s, 5 m, 5 fp, 5 c, 2 kds, 2 nyd, 5 v, 1 -</pre><pre>Mom. 9 (stöd till skuldsatta jordbrukare)</pre><pre>1. utskottet</pre><pre>2. res. 3 (m, fp, c, kds)</pre><pre>Votering:</pre><pre>163 för utskottet</pre><pre>151 för res. 3</pre><pre>35 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>127 s, 1 m, 1 fp, 2 c, 2 kds, 20 nyd, 9 v, 1 -</pre><pre>För res. 3:</pre><pre>2 s, 74 m, 27 fp, 23 c, 23 kds, 2 -</pre><pre>Frånvarande:</pre><pre>9 s, 5 m, 5 fp, 6 c, 1 kds, 3 nyd, 5 v, 1 -</pre><pre>Stina Elisasson (c), Ingbritt Irhammar (c) och\r\nFanny Rizell (kds) anmälde att de avsett att rösta\r\nnej men markerats ha röstat ja.</pre><pre>Mom. 12 (utformningen av budgetpropositionen\r\nm.m.)</pre><pre>Godkännande av utskottets hemställan med</pre><pre>1. utskottets motivering</pre><pre>2. motiveringen i res. 4 (m, fp, c, kds)</pre><pre>Votering:</pre><pre>164 för utskottet</pre><pre>149 för res. 4</pre><pre>1 avstod</pre><pre>35 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>129 s, 1 fp, 3 kds, 21 nyd, 9 v, 1 -</pre><pre>För res. 4:</pre><pre>75 m, 25 fp, 25 c, 22 kds, 2 -</pre><pre>Avstod:</pre><pre>1 fp</pre><pre>Frånvarande:</pre><pre>9 s, 5 m, 6 fp, 6 c, 1 kds, 2 nyd, 5 v, 1 -</pre><pre>Märtha Gårdestig (kds) och Fanny Rizell (kds)\r\nanmälde att de avsett att rösta nej men markerats\r\nha röstat ja.</pre><pre>Mom. 13 (arealstödet)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>305 för utskottet</pre><pre>11 för men.</pre><pre>33 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>128 s, 75 m, 28 fp, 26 c, 25 kds, 21 nyd, 2 -</pre><pre>För men.:</pre><pre>10 v, 1 -</pre><pre>Frånvarande:</pre><pre>10 s, 5 m, 5 fp, 5 c, 1 kds, 2 nyd, 4 v, 1 -</pre><pre>Mom. 14 och 15 (inkomststöd m.m.)</pre><pre>1. utskottet</pre><pre>2. res. 5 i motsvarande del (s)</pre><pre>Votering:</pre><pre>177 för utskottet</pre><pre>129 för res. 5</pre><pre>9 avstod</pre><pre>34 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 26 c, 25 kds, 21 nyd, 2 -</pre><pre>För res. 5:</pre><pre>128 s, 1 v</pre><pre>Avstod:</pre><pre>8 v, 1 -</pre><pre>Frånvarande:</pre><pre>10 s, 5 m, 5 fp, 5 c, 1 kds, 2 nyd, 5 v, 1 -</pre><pre>Mom. 18 (omställningsåtgärder i jordbruket m.m.)</pre><pre>1. utskottet</pre><pre>2. res. 5 i motsvarande del (s)</pre><pre>Votering:</pre><pre>177 för utskottet</pre><pre>139 för res. 5</pre><pre>33 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 26 c, 25 kds, 21 nyd, 2 -</pre><pre>För res. 5:</pre><pre>129 s, 9 v, 1 -</pre><pre>Frånvarande:</pre><pre>9 s, 5 m, 5 fp, 5 c, 1 kds, 2 nyd, 5 v, 1 -</pre><pre>Mom. 23 (rådgivning och utbildning)</pre><pre>1. utskottet</pre><pre>2. res. 1 i motsvarande del (nyd)</pre><pre>Votering:</pre><pre>292 för utskottet</pre><pre>21 för res. 1</pre><pre>1 avstod</pre><pre>35 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>127 s, 75 m, 28 fp, 26 c, 24 kds, 9 v, 3 -</pre><pre>För res. 1:</pre><pre>21 nyd</pre><pre>Avstod:</pre><pre>1 kds</pre><pre>Frånvarande:</pre><pre>11 s, 5 m, 5 fp, 5 c, 1 kds, 2 nyd, 5 v, 1 -</pre><pre>Mom. 29 (ett samlat utvecklingsprogram för\r\nskogen, m.m.)</pre><pre>1. utskottet</pre><pre>2. res. 6 (s)</pre><pre>Votering:</pre><pre>177 för utskottet</pre><pre>139 för res. 6</pre><pre>33 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 26 c, 25 kds, 21 nyd, 2 -</pre><pre>För res. 6:</pre><pre>129 s, 9 v, 1 -</pre><pre>Frånvarande:</pre><pre>9 s, 5 m, 5 fp, 5 c, 1 kds, 2 nyd, 5 v, 1 -</pre><pre>Mom. 33 (askåterföring m.m.)</pre><pre>Yrkanden:</pre><pre>1. utskottet</pre><pre>2. mot. Jo685 yrk. 3 (nyd)</pre><pre>Votering:</pre><pre>293 för utskottet</pre><pre>21 för mot.</pre><pre>1 avstod</pre><pre>34 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>129 s, 75 m, 28 fp, 25 c, 25 kds, 9 v, 2 -</pre><pre>För mot. Jo685:</pre><pre>20 nyd, 1 -</pre><pre>Avstod:</pre><pre>1 nyd</pre><pre>Frånvarande:</pre><pre>9 s, 5 m, 5 fp, 6 c, 1 kds, 2 nyd, 5 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>NU14 Vissa utrikeshandelsfrågor</pre><pre>Mom. 5 (riktlinjer för exportkreditgarantigivning)</pre><pre>1. utskottet</pre><pre>2. res. 1 (nyd).</pre><pre>3. men. i motsvarande del (v)</pre><pre>Förberedande votering:</pre><pre>29 för res. 1</pre><pre>21 för men.</pre><pre>264 avstod</pre><pre>35 frånvarande</pre><pre>Huvudvotering:</pre><pre>285 för utskottet</pre><pre>22 för res. 1</pre><pre>5 avstod</pre><pre>37 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>122 s, 75 m, 28 fp, 25 c, 25 kds, 8 v, 2 -</pre><pre>För res. 1:</pre><pre>21 nyd, 1 -</pre><pre>Avstod:</pre><pre>5 s</pre><pre>Frånvarande:</pre><pre>11 s, 5 m, 5 fp, 6 c, 1 kds, 2 nyd, 6 v, 1 -</pre><pre>Mom. 7 (Exportkreditnämndens organisation\r\nm.m.)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>292 för utskottet</pre><pre>20 för res. 2</pre><pre>37 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>127 s, 75 m, 27 fp, 26 c, 25 kds, 9 v, 3 -</pre><pre>För res. 2:</pre><pre>20 nyd</pre><pre>Frånvarande:</pre><pre>11 s, 5 m, 6 fp, 5 c, 1 kds, 3 nyd, 5 v, 1 -</pre><pre>Mom. 8 (ramar för exportkreditgarantier)</pre><pre>1. utskottet</pre><pre>2. res. 3 (nyd)</pre><pre>Votering:</pre><pre>292 för utskottet</pre><pre>22 för res. 3</pre><pre>35 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>129 s, 73 m, 28 fp, 26 c, 25 kds, 9 v, 2 -</pre><pre>För res. 3:</pre><pre>21 nyd, 1 -</pre><pre>Frånvarande:</pre><pre>9 s, 7 m, 5 fp, 5 c, 1 kds, 2 nyd, 5 v, 1 -</pre><pre>Mom. 11 (importförbud)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställanmed\r\nacklamation</pre><pre>10 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:177 Utbildning och forskning. Kvalitet och\r\nkonkurrenskraft</pre><pre>1993/94:180 Bolagisering av Vägverkets\r\nproduktion division m.m.</pre><pre>1993/94:192 Rättslig handlingsförmåga för\r\ninstitutioner inom Konferensen om säkerhet och\r\nsamarbete i Europa samt immunitet och privilegier</pre><pre>1993/94:205 Lokal försöksverksamhet med\r\nfinansiell samordning mellan socialförsäkring,\r\nhälso- och sjukård och socialtjänst</pre><pre>1993/94:206 Innovationsstöd</pre><pre>1993/94:211 Handräckning vid EFTA:s\r\növervakningsmyndighets undersökningar hos\r\nföretag i Sverige</pre><pre>1993/94:212 Vissa lagstiftningsfrågor på\r\nenergiområdet</pre><pre>1993/94:219 Handikappombudsman</pre><pre>1993/94:222 Förnyat förslag till lagstiftning om\r\ningripande mot otillbörligt beteende avseende\r\noffentlig upphandling</pre><pre>1993/94:226 Placering av medel som deponerats hos\r\nmyndighet</pre><pre>1993/94:229 Strandskydd</pre><pre>1993/94:239 Fortsatt giltighet av lagen om\r\nförsöksverksamhet med kooperativ hyresrätt</pre><pre>11 §  Anmälan om fråga</pre><pre>Anmäldes att följande fråga framställts</pre><pre>den 29 mars</pre><pre>1993/94:433 av Georg Andersson (s) till\r\narbetsmarknadsministern om EU:s strukturfonder:</pre><pre>I förhandlingarna med EU har fattats\r\növerenskommelse om avgränsning av ett\r\ngeografiskt område benämnt Mål 6, som i\r\nhuvudsak överensstämmer med nuvarande\r\nnationella stödområden. För detta område kan från\r\nEU:s strukturfonder erhållas medel om ca 360\r\nmiljoner kronor/år. De övriga målområdena 2, 3, 4,\r\n5 a och 5 b avser hela landet med undantag för\r\nMål 6-området och kan erhålla ca 2 000 miljoner\r\nkronor från strukturfonderna. Samtliga dessa\r\nbidrag från EU skall ''matchas'' med nationella\r\ntillskott. I proposition 1993/94:140 anförs att\r\nsådana tillskott kommer att ges bl.a. från de nu\r\nföreslagna regionalpolitiska anslagen.</pre><pre>Mot denna bakgrund vill jag ställa följande fråga till\r\narbetsmarknadsminister Börje Hörnlund:</pre><pre>Vilka regionalpolitiska anslag avser regeringen\r\nanvända för att ge nationella tillskott till projekt\r\nsom finansieras med medel från EU:s\r\nstrukturfonder?</pre><pre>12 §  Kammaren åtskildes kl. 14.28.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 5 § anf. 2 (delvis),</pre><pre>av förste vice talmannen därefter t.o.m. anf. 12\r\n(delvis),</pre><pre>av andre vice talmannen därefter t.o.m. anf. 22\r\n(delvis),</pre><pre>av förste vice talmannen därefter t.o.m. 8 § anf. 57\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}