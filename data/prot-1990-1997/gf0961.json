{"dokumentstatus":{"dokument":{"hangar_id":"2387714","dok_id":"GF0961","rm":"1991/92","beteckning":"61","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"61","slutnummer":"0","datum":"1992-02-11 00:00:00","systemdatum":"2005-10-27 13:54:56","publicerad":"1992-02-11 00:00:00","titel":"Riksdagens snabbprotokoll 1991/92:61 Tisdagen den 11 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{0E3FEC45-4AD1-45E4-BD10-22735AB340A7}","dokument_url_text":"http://data.riksdagen.se/dokument/GF0961/text","dokument_url_html":"http://data.riksdagen.se/dokument/GF0961","dokumentstatus_url_xml":"http://data.riksdagen.se/dokumentstatus/GF0961","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:61</div>\r\n<div class=\"sidhuvud_datum\">Tisdagen den 11 februari</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 5 februari.</pre><pre>2 § Svar på fråga  1991/92:339 om svensk praxis\r\nför diplomatiskt erkännande av länder</pre><pre>Anf. 1 Utrikesminister MARGARETA AF\r\nUGGLAS (m):</pre><pre>Fru talman! Hans Göran Franck har frågat mig\r\nvilka kriterier som gäller för svenskt diplomatiskt\r\nerkännande och om någon förändring har skett i vår\r\npraxis.</pre><pre>Svensk politik vad gäller erkännanden av nya stater\r\nföljer de folkrättsliga principer som ett stort antal\r\nländer bekänner sig till. Nu, liksom tidigare, kräver\r\nvi att det finns ett folk, ett territorium samt en\r\nregering som förmår utöva kontroll över territoriet.\r\nBedömningen av huruvida dessa tre kriterier för\r\nerkännande föreligger måste ske med hänsyn till\r\nomständigheterna i det konkreta fallet.</pre><pre>Kriteriet folk är uppfyllt beträffande de stater vi\r\nnyligen erkänt. Kravet på territorium innebär inte\r\natt territoriet måste vara i detalj fixerat genom en\r\ngränsdragning -- Israel invaldes i FN 1949 trots att\r\ngränserna var omstridda. Kravet på kontroll skall\r\nsammanvägas med andra folkrättsliga hänsyn -- en\r\nrätt till självbestämmande kan sålunda kompensera\r\nviss brist på kontroll som är en följd av yttre\r\npåverkan.</pre><pre>Någon plikt att erkänna nya stater finns inte i\r\nfolkrätten. Vid några tillfällen har Sverige av\r\npolitiska skäl valt att avvakta med erkännanden. Så\r\nvar fallet med Nordvietnam, som erkändes år 1969,\r\nDDR, som erkändes år 1972 och Nordkorea, som\r\nerkändes först år 1973.</pre><pre>I övrigt har Sverige undvikit att foga politiska\r\nvillkor eller förutsättningar till de tre juridiska\r\nkriterierna -- och detta trots att sådana villkor varit\r\nfullt möjliga enligt folkrätten.</pre><pre>Den situation vi -- tillsammans med andra\r\nregeringar -- nu står inför präglas av unika\r\nföreteelser som Sovjetunionens upplösning och\r\nJugoslaviens sönderfall, samtidigt som det\r\ninternationella samfundet, inte minst inom EG:s\r\noch ESK:s ramar, utvecklat nya samarbetsformer\r\nför att i de nya staterna säkra en respekt för\r\ngällande internationella regelverk.</pre><pre>De nya staterna förväntas således ansluta sig till de\r\nregler och förpliktelser som Sovjetunionen och\r\nJugoslavien tidigare bekänt sig till, därmed också\r\ntill de normer om mänskliga rättigheter, demokrati\r\noch ekonomisk frihet som Europas stater enats om\r\ni Parisstadgan. Detta synsätt på erkännande av nya\r\nstater blev särskilt tydligt i fallet Slovenien och\r\nKroatien, där EG låtit en särskild\r\nskiljedomskommission granska gjorda åtaganden\r\nom mänskliga rättigheter, minoriteters ställning\r\nm.m. Regeringen finner det angeläget att även den\r\nsvenska erkännandepolitiken utgör en del av dessa\r\nsträvanden för en fungerande rättsordning i\r\nEuropa.</pre><pre>Vi har också beträffande såväl Baltikum som\r\nKroatien varit öppna för att vid bedömningen av\r\nkriteriet kontroll av territorium sammanväga detta\r\nkriterium med andra folkrättsliga överväganden.\r\nEn ny tid kräver nya tänkesätt och nya\r\nhandlingsmodeller.</pre><pre>Hans Göran Franck har särskilt frågat mig om\r\nCambodja. Cambodja vann sin självständighet år\r\n1955 och erkändes av Sverige samma år.\r\nErkännandet har legat fast sedan dess och varit\r\nopåverkat av det förhållandet att Sverige under\r\n1980-talet varken haft förbindelser med\r\nexilkoalitionens Demokratiska Kampuchea eller\r\nmed Phnom Penh-regimen. Detta förklaras av de\r\nkriterier som vi tillämpar vad gäller våra relationer\r\nmed andra länders regeringar. Regeringen i fråga\r\nbör ha rimlig kontroll över sitt lands territorium för\r\natt man skall kunna betrakta den som en verklig\r\nregering och ha förbindelser med den. Varken\r\nDemokratiska Kampucheas eller staten Cambodjas\r\nregering uppfyllde under 1980-talet detta\r\nkriterium.</pre><pre>Denna fråga om förbindelser med en regering är\r\ndock inte relaterad till frågan om erkännande av\r\nstater.</pre><pre>Anf. 2 HANS GÖRAN FRANCK (s):</pre><pre>Fru talman! Jag tackar för svaret. Det är enligt min\r\nmening av stor betydelse att de regler och den\r\npraxis som tillämpas av Sverige när det gäller\r\ndiplomatiska erkännandefrågor upprätthålls med\r\nöppenhet och konsekvens.</pre><pre>För ett land som Sverige, vars utrikespolitiska linje\r\när alliansfrihet i fred syftande till neutralitet i krig,\r\när dessa frågor ömtåliga och grannlaga. Det gäller\r\nför Sverige att upprätthålla respekt och aktning för\r\nvår hållning och att vi inte blir involverade i\r\nonödiga tvister på grund av förhastade\r\nställningstaganden.</pre><pre>Den här frågan har ju, som utrikesministern\r\nberörde något, varit föremål för svar i kammaren\r\nnär det gäller Nordkorea. Då sades det att vi utöver\r\ndessa kriterier skall klarlägga att ett erkännande\r\ninte är uttryck för vare sig politiska sympatier eller\r\nantipatier.</pre><pre>Den känsliga fråga som det har uppstått\r\ndiskusioner kring är bl.a. erkännandet av Kroatien,\r\ndär det vid tidpunkten för erkännandet pågick\r\nallvarliga strider. Men till detta kommer att det\r\nförelåg ganska bestämda rekommendationer från\r\nFN-håll om att man vid denna tidpunkt inte skulle\r\nförsvåra fredsansträngningarna. Sverige följde i\r\ndetta fall mer de ståndpunkter som förekom inom\r\nEG. Jag tycker att det i viss mån var olyckligt att\r\nman inte var mer lyhörd gentemot FN.</pre><pre>Slutligen har jag en fråga till utrikesministern om\r\nCambodja. Vad är det nu som utgör hinder för ett\r\nerkännande av staten Cambodja?</pre><pre>Anf. 3 Utrikesminister MARGARETHA AF\r\nUGGLAS (m):</pre><pre>Fru talman! Jag delar Hans Göran Francks\r\nuppfattning att det är värdefullt att dessa frågor kan\r\nredovisas klart och öppet och att vi har en\r\ndiskussion om dem. Därför var det bra att jag fick\r\nmöjlighet att svara på denna fråga för att klart\r\nkunna redovisa att de grundläggande kriterierna\r\nför erkännande ligger fast. Men det som har skett\r\noch som jag tar upp i svaret är att vi befinner oss i en\r\nny situation med Sovjetunionens och Jugoslaviens\r\nupplösning plus det mycket värdefulla att vi har\r\nbyggt upp ett regelverk inom Europa. Och vi har\r\nalla möjligheter att infoga och inlemma de nya\r\nstaterna i detta regelverk. Jag tycker att det är ett\r\nframsteg i Europa och internationellt att man nu\r\nerkänner denna typ av regelverk.</pre><pre>Hans Göran Franck ställde en konkret fråga om\r\nCambodja. Sverige har aldrig averkänt staten, men\r\nunder en tid under 1980-talet förekom det inte\r\nnågra diplomatiska förbindelser. Sverige\r\ngenomförde i december via ambassaden i Bangkok\r\nett ackrediteringsbesök i Cambodja, och ett brev\r\nundertecknat av statsministern har gjort att\r\nambassadör Ternström i Bangkok nu är\r\nsidoackrediterad till Phnom Pehn. Sverige har på\r\ndetta sätt tagit ett initiativ som inte alla länder har\r\ngjort. Schweiz och Nederländerna har gjort på\r\ndetta sätt, men övriga nordiska länder har avvaktat.</pre><pre>Anf. 4 HANS GÖRAN FRANCK (s):</pre><pre>Fru talman! I anslutning till det svaret vill jag ställa\r\nföljande fråga till utrikesministern. Vad anser\r\nutrikesministern att nästa steg kan bli när det gäller\r\nförhållandet till Cambodja? Är det möjligt att vi får\r\nen beskickning där, och öppnar detta möjligheter\r\ntill bistånd?</pre><pre>Jag delar utrikesministerns uppfattning att en ny tid\r\nkräver nya tänkesätt och nya handlingsmodeller.\r\nDet är alldeles givet. Men å andra sidan kanske det\r\ninte är så preciserat i svaret vad utrikesministern\r\nhar i tankarna. Jag är ändå tillfredsställd med att de\r\ntre kriterierna fortfarande gäller.</pre><pre>Men vi skall också komma ihåg, som\r\nutrikesministern säger i sitt svar, att vi av och till av\r\npolitiska skäl har intagit andra ståndpunkter. Jag\r\ntycker att det är viktigt att man, som jag sade i mitt\r\nförsta anförande, försöker att vara så konsekvent\r\nsom möjligt och inte intar politiska ståndpunkter\r\nsom kan rubba tilltron till vår utrikespolitik.</pre><pre>Anf. 5 Utrikesminister MARGARETHA pAFs\r\nUGGLAS (m):</pre><pre>Fru talman! Visst skall vi sträva efter att vara så\r\nkonsekventa som möjligt. Samtidigt tror jag att vi\r\nnu måste erkänna att vi i Europa i och med\r\nParisöverenskommelsen och ESK:s framväxt har\r\nen ny situation, där man även efterfrågar att stater\r\ni Europa som vill få komma med i det europeiska\r\nsamarbetet skall acceptera regler och normer vad\r\ngäller mänskliga rättigheter och hänsyn till\r\nminoriteter. Detta ser jag som ett framsteg för oss\r\nalla.</pre><pre>Anf. 6 HANS GÖRAN FRANCK (s):</pre><pre>Fru talman! På den punkten kan jag instämma med\r\nutrikesministern. Men när det inom Europa och\r\nockså inom EG var delade meningar om detta,\r\nlyssnade man mer på vad de dominerande länderna\r\ninom EG sade än på uppfattningar som kom från\r\nFN-håll genom generalsekreteraren och genom\r\nCyrus Vance.</pre><pre>Jag tycker visserligen att det är viktigt att Sverige\r\nbeaktar vad som sägs inom EG, men på grund av\r\nvår utrikespolitiska huvudlinje är ändå FN det för\r\noss avgörande organet, inte minst med hänsyn till\r\natt erkännandefrågorna är globala.</pre><pre>Anf. 7 Utrikesminister MARGARETHA pAFs\r\nUGGLAS (m):</pre><pre>Fru talman! Ja, FN är kolossalt viktigt för oss. Nu\r\nvar det inte något FN-beslut i frågan, utan det var\r\nprecis som Hans Göran Franck säger fråga om en\r\noro som uttalades av den specielle emissarien. Jag\r\ntycker att det finns anledning att konstatera att\r\ndenna oro så här långt inte besannats. Även om\r\ndagens rapporter är dystra har vi nu i det\r\nsönderfallande Jugoslavien haft den hittills längsta\r\nvapenvilan. Denna oro har alltså så här långt inte\r\nbekräftats. Det var ju olika åsikter om hur detta\r\nerkännande skulle inverka på den jugoslaviska\r\nsituationen.</pre><pre>Anf. 8 HANS GÖRAN FRANCK (s):</pre><pre>Fru talman! Jag vill bara avsluta med att säga att\r\ndet är mycket viktigt att vi intar en strikt men\r\nsamtidigt förhållandevis generös hållning i dessa\r\nfrågor. Jag hoppas när det gäller Cambodja att\r\nförbindelserna med det landet snabbt skall kunna\r\nutvecklas i en riktning som verkligen kan gynna\r\nfreden och samförståndet där och att Sverige verkar\r\nför att också andra länder följer efter.</pre><pre>Överläggningen var härmed avslutad.</pre><pre>3 § Svar på fråga  1991/92:368 om\r\nskogsteknikerutbildningen</pre><pre>Anf. 9 Jordbruksminister KARL ERIK\r\nOLSSON (c):</pre><pre>Fru talman! Ulf Melin har frågat mig vilka åtgärder\r\njag avser att vidta för att tillgodose skogsnäringens\r\nbehov av skogstekniker i södra Sverige.</pre><pre>Som Ulf Melin har angett i sin fråga har regeringen\r\ni årets budgetproposition föreslagit att\r\nLantbruksuniversitetet skall spara 30 milj.kr. nästa\r\nbudgetår. Det framgår av budgetpropositionen att\r\ndet är Lantbruksuniversitetet självt som beslutar\r\nom hur besparingar skall göras. Bakgrunden till\r\ndetta är att varken riksdagen eller regeringen\r\ndetaljstyr Lantbruksuniversitetets\r\nresursanvändning eller lokaliseringen av\r\nverksamheterna. Detta har nyligen slagits fast av\r\nriksdagen.</pre><pre>Inom Lantbruksuniversitetet pågår sedan ett par år\r\nen total översyn av skogsutbildningarnas innehåll\r\noch omfattning. Som ett led i denna översyn har\r\nskogsbruket lämnat uppgifter om sina önskemål för\r\nframtiden. Detta arbete är ett av underlagen i\r\nLantbruksuniversitetets planering av\r\nbesparingsarbetet. Inom ramen för denna\r\nplanering har universitetets styrelse nyligen\r\nbeslutat att skogsteknikerutbildningen i Värnamo\r\nskall läggas ned i slutet av nästa år. Styrelsen har\r\nsamtidigt beslutat att skogsfakulteten i den översyn\r\nsom pågår av utbildningarna särskilt skall beakta\r\nbehovet av kunskaper om de sydsvenska skogliga\r\nförhållandena. Arbetet, som skall bedrivas i en\r\nsärskild grupp, skall vara klart i ett första steg i\r\nsommar och slutligt sommaren 1993.</pre><pre>Skogsproduktionen i södra Sverige är betydande,\r\noch det är min mening att de framtida\r\nskogsutbildningarna måste beakta detta\r\nförhållande. Det är alltså viktigt att\r\nskogsutbildningarna uppfyller de krav som\r\nframtiden ställer. Jag kommer därför att noga följa\r\narbetet med översynen.</pre><pre>Anf. 10 ULF MELIN (m):</pre><pre>Fru talman! Jag vill tacka jordbruksministern för\r\nsvaret på min fråga. Jag hade väl i stort sett\r\nförväntat mig det svar som jag nyss har fått, men\r\njag kan konstatera att det beslut som SLU har fattat\r\när djupt olyckligt. Det innebär att man inte\r\nkommer att ha någon högre skogsutbildning i södra\r\nSverige, utan att denna kommer att koncentreras\r\ntill Mellansverige och norra Sverige. Samtidigt vet\r\nvi att 20 % av skogen finns i Götaland och att 30 %\r\nav tillväxten och 40 % av skogsbruksvärdet finns\r\ndär. Dessutom finns 40 % av arbetstillfällena i\r\nsödra Sverige.</pre><pre>I den besparing som jordbruksministern anger\r\ningår att man skall ta hänsyn till marknadens krav.\r\nJag tycker att SLU på en punkt, men bara på en\r\nenda, tar hänsyn till marknadens krav, och det är\r\nbeträffande utbildningens dimensionering. Vi är\r\növerens om att den är för stor. Men man tar inte\r\nhänsyn till marknadens krav när det gäller\r\nlokaliseringen vid fattandet av detta beslut, och i\r\ndet avseendet har marknaden också, med rätta,\r\nreagerat.</pre><pre>Jag tycker att vi här i riksdagen ibland har väl stora\r\ntextmassor, men i det här fallet hade det varit bra\r\nom man i propositionen hade lagt till två rader, där\r\nman hade talat om vad man menar med att en\r\nneddragning av utbildningen skall göras. Det hade\r\nvarit rimligt att se på dimensioneringen på de andra\r\nutbildningsorterna och även att se på innehållet i\r\nutbildningen innan man fattar detta beslut. Det är\r\nen uppenbar risk att vi kommer att förlora\r\nkompetens i denna typ av utbildningar. Man har\r\nolika struktur både när det gäller ägandet och när\r\ndet gäller skogen. Jag undrar vilken strategi\r\njordbruksministern har för framtiden.</pre><pre>Anf. 11 Jordbruksminister KARL ERIK\r\nOLSSON (c):</pre><pre>Fru talman! Jag vill uppmärksamma Ulf Melin på\r\natt jag avslutade mitt svar med att säga att\r\nskogsproduktionen är betydande. Jag tror att vi är\r\nganska överens om de procenttal som Ulf Melin\r\nnämnde. Min ståndpunkt är den att detta måste\r\nbeaktas, men därmed kan jag inte gå in och\r\ndetaljreglera förhållandena.</pre><pre>Jag vill påpeka att samtidigt som SLU:s styrelse tog\r\ndet här beslutet uppdrog den åt den\r\nskogsvetenskapliga fakulteten att i den förestående\r\növersynen av de skogliga utbildningarna särskilt\r\nbeakta behovet av kunskap om de sydsvenska\r\nskogliga förhållandena.</pre><pre>Rektorsämbetet kommer att på förslag av\r\nkollegienämnden inrätta en särskild arbetsgrupp\r\nför översyn av de skogliga utbildningarna och\r\nkommer även ganska snart att besluta om direktiv\r\nför denna arbetsgrupp. Arbetsgruppen har två\r\nutgångspunkter, dels dimensioneringen, dels att det\r\nskall finnas bara två eftergymnasiala utbildningar.\r\nDen ena skall omfatta två och ett halvt till tre år,\r\noch i den skall man utbildas till s.k. skogsingenjör.\r\nDen andra blir den vanliga jägmästarutbildningen.</pre><pre>Huvudstrukturen i dessa utbildningar skall vara\r\nklar den 1 juli i år, och hela översynen skall vara\r\nfärdig ungefär ett år senare. Det pågår alltså ett\r\narbete, och i det uppdraget ligger också att se över\r\ndet som gäller södra Sverige.</pre><pre>Anf. 12 ULF MELIN (m):</pre><pre>Fru talman! Jag tycker ändå att man då går den\r\nomvända vägen.</pre><pre>Vi vet om att det har genomförts en del\r\nutredningar. En har nyligen presenterats. Bl.a. har\r\nman sett över utbildningens innehåll. Vi är överens\r\nom att utbildningen behöver förlängas, samtidigt\r\nsom t.ex. skogsmästarutbildning tas bort.</pre><pre>Innan den högre skogliga utbildningen tas bort i\r\nsödra Sverige, borde man vänta på resultaten av\r\nutredningarna. Jag tycker att det här är olyckligt.\r\nStrukturen är så pass olika. Kompetensen kommer\r\natt tappas, och det kommer att bli svårare att\r\nrekrytera elever.</pre><pre>Jag är övertygad om att jordbruksministern innerst\r\ninne tycker precis som jag att beslutet är djupt\r\nolyckligt. Jag har också noterat att\r\njordbruksministern tidigare, innan beslutet\r\nfattades, har gjort en del uttalanden i tidningar där\r\nhan talade om vikten av forskning och utbildning i\r\nsödra Sverige. Jag hoppas verkligen att beslutet\r\nskall omprövas.</pre><pre>Anf. 13 Jordbruksminister KARL ERIK\r\nOLSSON (c):</pre><pre>Fru talman! Såvitt jag har förstått bygger SLU:s\r\nförslag om att lägga ner utbildningen i Värnamo på\r\natt lokalerna i Värnamo, som är hyrda, är dåliga.\r\nDet går snabbt att avyttra dem och spara pengar.</pre><pre>Det är möjligt att det är nödvändigt med en\r\nnärmare bedömning innan den långsiktiga\r\nutbildningen ''fördelas'' över landet. Det arbetet\r\nskall göras av den arbetsgrupp jag nämnde tidigare.</pre><pre>I går kom ett brev till regeringskansliet från\r\nlänsstyrelsen i Jönköpings län. Länsstyrelsen ber\r\natt regeringen skall ompröva SLU:s styrelses\r\nbeslut.</pre><pre>Anf. 14 ULF MELIN (m):</pre><pre>Fru talman! Ja, det är alldeles riktigt att lokalerna\r\när dåliga i Värnamo. Jag har själv besökt dem -- jag\r\nkommer från orten. Men den primära frågan är inte\r\nom utbildningen finns i Värnamo eller i Växjö. Det\r\nprimära är att den finns i södra Sverige.</pre><pre>Jag är orolig för att dessa beslut gör att utbildningen\r\nkommer att tas bort. Ser på man hela\r\ndimensioneringen, finner man att utbildningen hela\r\ntiden har flyttats från södra Sverige till\r\nMellansverige och norra Sverige, samtidigt som\r\nbetydelsen av skogsnäringen har förskjutits från\r\nnorra Sverige och Mellansverige till södra Sverige.\r\nJag tycker att det är ologiskt att det då inte finns\r\nnågon utbildning i södra Sverige.</pre><pre>Det är oerhört viktigt att jordbruksministern ser\r\növer frågan och arbetar för att utbildningen även\r\nskall finnas i södra Sverige. I dag satsas det på\r\nforskning och utbildning i Mellansverige och norra\r\nSverige -- som är gigantiskt -- men ingenting i södra\r\nSverige. Kompetensen i södra Sverige kommer att\r\ntappas, och det är mycket allvarligt.</pre><pre>Anf. 15 Jordbruksminister KARL ERIK\r\nOLSSON (c):</pre><pre>Fru talman! Jag tror att det är viktigt att vi står fast\r\nvid bedömningen att myndigheter och universitet\r\nskall ha en betydande rätt att själva fatta beslut.\r\nDet är också positivt om verksamheter kan\r\nförläggas till de glest befolkade delarna i norra\r\nSverige.</pre><pre>Jag är införstådd med situationen på\r\nskogsproduktionens område och med\r\nskogsnäringens krav på en rimlig propotionalitet\r\nmellan skogsproduktion och utbildning.\r\nFörhållandena i skogsproduktionen är olika i norra\r\noch södra Sverige. Det var därför som jag redan i\r\nmitt första inlägg underströk att frågan är av sådan\r\nbetydelse att den måste beaktas i det långsiktiga\r\nperspektivet.</pre><pre>Anf. 16 ULF MELIN (m):</pre><pre>Fru talman! SLU:s styrelse har gjort det enkelt för\r\nsig. Man har tittat på vem som äger lokalerna.\r\nByggnadsstyrelsen äger lokalerna i\r\nSkinnskatteberg och Bispgården, men däremot inte\r\ni Värnamo. Det är alltså enkelt att lägga ner\r\nutbildningen i södra Sverige.</pre><pre>Men jag tycker att man måste se litet längre än vad\r\nsom har gjorts i detta fall. Precis som\r\njordbruksministern säger stämmer inte\r\nproportionerna överens. Ökningen sker i södra\r\nSverige -- inte i norra Sverige. Men när det gäller\r\nforskning och utbildning satsas det mer på\r\nMellansverige och norra Sverige. Det här måste vi\r\nvända på. Förutom att näringarna är olika är också\r\nägarformerna olika. I södra Sverige finns små\r\nprivata skogsjordbruk. I norra Sverige är det\r\ntvärtom. Det är just därför som kompetens\r\nurholkas. Det är nödvändigt med olika inriktning\r\npå utbildningarna.</pre><pre>Överläggningen var härmed avslutad.</pre><pre></pre><pre>4 § Svar på fråga  1991/92:372 om\r\ndjurskyddslagstiftningen</pre><pre>Anf. 17 Jordbruksminister KARL ERIK\r\nOLSSON (c):</pre><pre>Fru talman! Siw Persson har frågat mig om\r\nregeringen avser att se över lagstiftningen så att\r\ndjur som utsätts för djurplågeri ''har en rimlig chans\r\nvid juridisk prövning''.</pre><pre>Mitt svar på Siw Perssons fråga är ja.</pre><pre>När riksdagen våren 1990 fattade beslut om\r\nåtgärder för att förstärka djurskyddstillsynen,\r\nbeslutades samtidigt att tillsynen skulle utvärderas\r\ninom två år. Statens jordbruksverk har till\r\nregeringen den 31 januari i år redovisat en\r\nutvärdering. I jordbruksverkets uppdrag ingick\r\nockså bl.a. att särskilt belysa tillämpningen av\r\ndjurskyddslagens bestämmelser om förbud att ha\r\nhand om djur och omhändertagande av djur.</pre><pre>Jordbruksverkets rapport bereds för närvarande\r\ninom jordbruksdepartementet, och regeringen har\r\nför avsikt att i vår återkomma till riksdagen med en\r\nredovisning och utvärdering av den lokala\r\ndjurskyddstillsynens utformning och innehåll.\r\nRegeringen kommer även att lämna förslag till de\r\neventuella ytterligare åtgärder som krävs för en\r\neffektiv djurskyddstillsyn och för att förebygga\r\nvanvård av djur.</pre><pre>Anf. 18 SIW PERSSON (fp):</pre><pre>Fru talman! Jag vill tacka statsrådet för svaret.</pre><pre>Det är viktigt att en utvärdering görs av\r\ndjurskyddslagstiftningen. Det är också brådskande\r\natt en översyn och utvärdering görs, annars får\r\ndjurskyddslagstiftningen snart öknamnet\r\n''djurskymfslagstiftningen''.</pre><pre>I dag händer det ofta att kammarrätten undanröjer\r\nlänsstyrelsens beslut. Låt mig ta ett av många\r\nbedrövliga exempel från Malmöhus län -- som är\r\nmitt hemlän. Exemplet gäller hela tiden samma\r\nperson.</pre><pre>1988 meddelade länsstyrelsen förbud att hålla\r\nhusdjur. Kammarrätten inhiberade beslutet och\r\nupphävde det. 1989 meddelade länsstyrelsen\r\nföreskrifter vid vite om begränsningar av hållande\r\nav djur. Kammarrätten återförvisade ärendet. 1989\r\ndömdes djurägaren för djurplågeri vid Lunds\r\ntingsrätt -- det är ovanligt att tingsrätter tar ställning\r\ni sådana frågor. Senare under 1989 meddelade\r\nlänsstyrelsen nytt förbud. 1990 meddelade\r\nkammarrätten att länsstyrelsens förbud är alltför\r\nlångtgående. Hösten 1991 ingrep återigen miljö-\r\noch hälsoskyddsnämnden -- som har varit med hela\r\ntiden -- att man skall kunna omhänderta djur.</pre><pre>Så bollas då ett ärende fram och tillbaka under flera\r\når. Så får det naturligtvis inte gå till.</pre><pre>Jag ser därför fram emot att man från\r\njordbruksdepartementets sida kommer med en\r\nrapport som innebär åtgärder som ger våra djur en\r\nrimlig chans till en dräglig tillvaro och om det går\r\nsnett en rimlig chans till en juridisk prövning.</pre><pre>Anf. 19 Jordbruksminister KARL ERIK\r\nOLSSON (c):</pre><pre>Fru talman! Jag tror inte att Siw Persson och jag\r\nhar olika uppfattning i själva sakförhållandet.</pre><pre>Kammarrättens utslag grundar sig egentligen på\r\nförarbetena till den tidigare jordbrukslagen -- inte\r\ntill den nuvarande jordbrukslagen -- som man\r\nhänvisar till i den senaste djurskyddslagen. Det är\r\nen hänvisning till att det kan vara av betydelse för\r\nden som har haft vanvårdade djur att han eller hon\r\nfår fortsätta att hålla djuren eftersom det är\r\nangeläget ur försörjningssynpunkt.</pre><pre>På grund av några prejudicerande fall har det varit\r\nsvårt att förbjuda djurägare i dessa sammanhang att\r\nha djur. Det är min bedömning att detta inte har\r\nvarit bra. Med anledning av den rapport som vi nu\r\nhar fått in, måste vi pröva ärendet och se över vilka\r\neventuella ändringar som måste göras.</pre><pre>Anf. 20 SIW PERSSON (fp):</pre><pre>Fru talman! Jag är övertygad om att\r\njordbruksministern skall se över frågan.</pre><pre>Men om man kan få näringsförbud vid misshandel\r\nav dött material, måste man naturligtvis också få\r\nnäringsförbud när man handskas med levande\r\nmaterial, dvs. djur.</pre><pre>Anf. 21 Jordbruksminister KARL ERIK\r\nOLSSON (c):</pre><pre>Fru talman! För att ytterligare en gång reda ut\r\ndetta: Det kan naturligtvis i ett enstaka fall vara\r\nnågonting som ligger vid sidan om den normala\r\nhanteringen som är anledningen till att djurplågeri\r\noch vanvård förekommer. Men det får inte vara så\r\natt man inte med bestämdhet och på lång sikt kan\r\nförbjuda djurägare att ha hand om djur. Jag tror att\r\ndet är nödvändigt att man ser över dessa\r\nbestämmelser.</pre><pre>Anf. 22 SIW PERSSON (fp):</pre><pre>Fru talman! Jag tror att vi är överens i sak. Låt mig\r\ntill sist bara säga att det naturligtvis skall vara regel\r\natt den som missköter djur inte skall få handskas\r\nmed djur. Det skall inte vara ett undantag, som det\r\när i dag.</pre><pre>Överläggningen var härmed avslutad.</pre><pre>5 § Svar på fråga  1991/92:374 om djurhållning\r\noch landskapsvård</pre><pre>Anf. 23 Jordbruksminister KARL ERIK\r\nOLSSON (c):</pre><pre>Fru talman! Jan-Olof Franzén har frågat mig vilka\r\nåtgärder jag är beredd att vidta för att bibehålla\r\nnötköttsproduktionen och därmed det öppna\r\nlandskapet.</pre><pre>Som en del i den livsmedelspolitiska reformen\r\nbeslutades att landskapsvårdsersättning skall\r\nkunna lämnas areal som är värd att bevara från\r\nnatur- och kulturmiljövårdssynpunkt. Ersättning\r\nskall främst lämnas till aktiva jordbrukare med\r\ndjurhållning och betesdrift. Totalt skall 550 milj.kr.\r\nunder perioden 1990/91--1992/93 betalas ut till\r\nlantbrukarna för den landskapsvårdande insats som\r\nde gör.</pre><pre>För landskapsvårdande insatser anvisas även 40\r\nmilj.kr. per år för bevarande av mer specifika\r\nbiotoper, s.k. NOLA-bidrag.</pre><pre>Både landskapsvårdsersättningen och NOLA-\r\nbidraget betalas ut per hektar, men i avtalen\r\nspecifieras vilka djurslag och vilket antal djur som\r\nskall hållas på de arealer för vilka ersättning utgår.\r\nIndirekt fungerar dessa ersättningar så att en\r\ndjurproduktion kan bibehållas på den avtalade\r\narealen.</pre><pre>Statens naturvårdsverk, jordbruksverket och\r\nriksantikvarieämbetet har i uppdrag att följa\r\nmiljöeffekterna av den nya livsmedelspolitiken. I\r\ndetta uppdrag ingår att utvärdera\r\nlandskapsvårdsersättningen och om den får avsedd\r\neffekt. Samråd i dessa frågor sker fortlöpande med\r\nen särskilt bildad referensgrupp inom\r\nregeringskansliet. Därutöver har även\r\nomställningskommissionen som en av sina\r\nuppgifter att göra en avstämning avseende mål och\r\nmedel för att bevara ett öppet och levande\r\nkulturlandskap samt att pröva frågan om\r\narealersättning som en metod för att bevara öppet\r\nlandskap.</pre><pre>Den livsmedelspolitiska reformen syftar till att\r\navskaffa alla interna regleringar, och regeringens\r\nståndpunkt är att även alla branschstöd skall\r\navskaffas. I framtiden, liksom i dag, skall\r\nlantbrukarna kunna få ersättning för den\r\nlandskapsvårdande insats som de gör.</pre><pre>Jan-Olof Franzén tar upp frågan om ett särskilt\r\ndjurbidrag till am- och dikor. Jag upplever det som\r\nett problem att de kompensationsbelopp till\r\njordbruket i form av direktbidrag som utgår i stället\r\nför en gränsskyddshöjning inte kan användas för\r\nstöd till produktion av exempelvis am- och dikor,\r\nsom ju inte har något särskilt gränsskydd. Jag är\r\näven medveten om att lönsamheten inom am- och\r\ndikoproduktionen är låg.</pre><pre>Anf. 24 JAN-OLOF FRANZÉN (m):</pre><pre>Fru talman! Herr statsråd, jag vill tacka för svaret.\r\nJag är fullt medveten om att landskapsvårdande\r\nåtgärder har vidtagits men är likväl av den\r\nuppfattningen att endast djurhållning kan hålla\r\nlandskapet öppet. Som statsrådet vet är det inte\r\nbara mjölkkor som håller det vacka\r\nmosaiklandskapet öppet, utan även våra dikor.</pre><pre>Jag vill fråga statsrådet om han är beredd att\r\növerväga någon form av bidrag för dikor liknande\r\ndet som i dag utgår för mjölkkor.</pre><pre>Anf. 25 Jordbruksminister KARL ERIK\r\nOLSSON (c):</pre><pre>Fru talman! Det har varit låg lönsamhet i amko-\r\noch dikoproduktionen samtidigt som vi i samband\r\nmed beslutet om ny jordbrukspolitik har velat\r\nbefrämja en övergång från mjölkproduktion till\r\nköttproduktion, eftersom det fanns en\r\növerproduktion på mjölksidan och ett underskott\r\npå nötköttssidan. Vi har i jordbruksdepartementet\r\nsett att det rådande förhållandet inte är det allra\r\nbästa.</pre><pre>Som jag nämnde är det inte möjligt att inom ramen\r\nför de djurbidrag som har gått ut betala någonting\r\nför djur som inte kan åsättas ett bestämt\r\ngränsskydd. Dessa bidrag skall ses som en del av\r\npriset och har kommit till som en ersättning för en\r\ninte utförd gränsskyddshöjning. Därför kommer de\r\nockså jordbrukarna till del för slaktdjuren. Trots\r\ndetta har lönsamheten varit låg.</pre><pre>Det är alltså inte möjligt att inom detta system\r\ntillföra medel till denna produktion. Vi har i\r\njordbruksdepartementet också övervägt och\r\növerväger för närvarande om det finns andra\r\nmöjligheter att åstadkomma en bättre balans i detta\r\nsammanhang.</pre><pre>Anf. 26 JAN-OLOF FRANZÉN (m):</pre><pre>Fru talman! Finns det inte någon möjlighet för\r\nstatsrådet att överväga att ta av bidrag som utgår\r\nför landskapsvårdande åtgärder och överföra\r\npengar till verksamheten med dikor?</pre><pre>Anf. 27 Jordbruksminister KARL ERIK\r\nOLSSON (c):</pre><pre>Fru talman! Det är i och för sig möjligt för\r\nregeringen att föreslå vilka bidrag som helst om\r\nriksdagen vill besluta om dem. Det krävs pengar till\r\nalla typer av bidrag. Jag tror att Jan-Olof Franzén\r\noch jag är överens om att det inte är särskilt lätt att\r\ninföra nya bidrag.</pre><pre>Jag vill också peka på att de 550 miljonerna i\r\nlandskapsvårdsstöd som jag nämnde i mitt svar som\r\nutgår under tre år t.o.m. 1992/93, är bestämda för\r\ndet ändamålet och utgår egentligen för denna typ\r\nav marker. Därefter skall man utvärdera det stödet.\r\nHur det kan utformas i en framtid är för tidigt för\r\nmig att uttala mig om i dag.</pre><pre>Överläggningen var härmed avslutad.</pre><pre>6 § Svar på fråga  1991/92:363 om Radio Islams\r\nsändningar</pre><pre>Anf. 28 Statsrådet REIDUNN LAURÉN</pre><pre>(-):</pre><pre>Fru talman! Gudrun Schyman har frågat\r\ninvandrarministern om hon är beredd att ta några\r\ninitiativ för att få Radio Islams sändningar prövade\r\nenligt bestämmelserna om hets mot folkgrupp.\r\nFördelningen av arbetet inom regeringen är sådan\r\natt det är jag som skall svara på frågan.</pre><pre>Det ankommer i princip på de brottsbekämpande\r\nmyndigheterna att ingripa mot brottslig\r\nverksamhet. När det gäller yttrandefriheten i radio\r\när det en uppgift för justitiekanslern att göra detta.\r\nDet har från justitiekanslern upplysts att det har\r\nkommit in anmälningar avseende de sändningar\r\nsom Gudrun Schyman hänvisar till.</pre><pre>Regeringen har formellt en möjlighet att anmäla\r\nyttrande i radioprogram till åtal för\r\nyttrandefrihetsbrott. Motsvarande möjlighet finns\r\nbeträffande tryckta skrifter. Regeringen har dock\r\naldrig utnyttjat sina möjligheter att göra en sådan\r\nanmälan till justitiekanslern.</pre><pre>Detta innebär inte att regeringen alltid skulle avstå\r\nfrån att använda den möjlighet som nu finns att\r\npåtala tryckfrihets- och yttrandefrihetsbrott. När\r\ndet gäller det fall som Gudrun Schyman tar upp är\r\ndet naturligt att avvakta den prövning som görs hos\r\nJK.</pre><pre>Jag vill framhålla att vi alla bör känna ansvar för att\r\nvi i vårt land kan leva sida vid sida oavsett kultur\r\neller livsåskådning. Brottet hets mot folkgrupp är\r\nalltså en företeelse som rör oss alla och inte bara\r\ndem som utpekas. Yttranden som ger uttryck för\r\nrasism och främlingsfientlighet skall aldrig\r\ntolereras.</pre><pre>Jag hyser en stor förhoppning om att vi snart skall\r\nkomma till en punkt där sådana tendenser träder\r\ntillbaka genom att vi fortsätter att hålla en öppen\r\ndebatt med hjälp av fakta och argument.</pre><pre>Anf. 29 GUDRUN SCHYMAN (v):</pre><pre>Fru talman! Jag skall be att få tacka statsrådet för\r\nsvaret. Jag kan konstatera att vi i väldigt långa\r\nstycken är överens, framför allt om det sista som\r\nnämndes i svaret, att vi skall komma till rätta med\r\ndet här genom en öppen och fri debatt. Samtidigt\r\nfinns naturligtvis gränser för vad som får sägas.</pre><pre>Jag skall återge litet av vad som sades i dessa\r\nsändningar. Man sade bl.a. så här: Det är judarna\r\nsom ligger bakom det rasistiska våldet i Sverige.\r\nDen judiska maffian skapar de här stämningarna\r\ngenom massmedia. De styr och äger. Sionisterna\r\nvill styra och dirigera kaos och våld mot vissa\r\nfolkgrupper, medan den judiska maffian är helt fri\r\noch trygg och kan fortsätta med den ekonomiska\r\noch politiska ockupationen av landet Sverige.</pre><pre>Det är många och långa sändningar. Det här har\r\nvarit uppe till diskussion tidigare. Ahmed Rami har\r\nblivit fälld en gång tidigare, han har suttit i fängelse,\r\nkommit ut och nu återupptagit sina sändningar,\r\nmed i princip samma innehåll. Nu vet jag att det har\r\nblivit anmält till JK, precis som statsrådet\r\nredogjorde för i svaret. Det var det inte den dag jag\r\nskrev min fråga. Jag tycker att det är bra att det har\r\nblivit anmält.</pre><pre>Den fråga som jag skulle vilja ställa till statsrådet\r\när: Vad skulle regeringen göra ifall det inte hade\r\nanmälts, och hur länge väntar regeringen på en\r\nanmälan från allmänheten? När är det regeringens\r\nansvar att gripa in och få en prövning till stånd? Om\r\ningen anmälning hade kommit den 10 februari eller\r\ntill i dag, skulle regeringen ha sett annorlunda på\r\nfrågan? Det här är någonting som har pågått\r\ntidigare och pågår fortfarande, och jag skulle gärna\r\nvilja ha någon åsiktsriktning angiven från\r\nstatsrådet.</pre><pre>Anf. 30 Statsrådet REIDUNN LAURÉN</pre><pre>(-):</pre><pre>Fru talman! Det här är en hypotetisk fråga som jag\r\ntvekar något att svara på. Men jag kan i alla fall\r\nberätta litet grand om bakgrunden till\r\nbestämmelsen. Före 1978 var chefen för\r\njustitiedepartementet den som skulle kontrollera\r\natt tryckfrihetsgränserna övervakades. Men år 1978\r\ngjordes en lagändring. Då bestämdes att\r\njustitiekanslern skulle övervaka detta. Man\r\nanförde att principiella skäl talade mot att\r\njustitieministern skulle utöva denna tillsyn. Att\r\nregering sedan fick möjlighet att anmäla till\r\njustitiekanslern om åtal motiverades bl.a. av att det\r\nskapades en konstitutionell kontroll av tillsynen av\r\ntryckfrihetsförordningens efterlevnad.</pre><pre>Vad jag vill komma fram till är att det alltså i första\r\nhand är justitiekanslern som har ansvaret för att\r\nyttrandefriheten inte missbrukas. Varken den här\r\nregeringen eller tidigare regeringar har funnit\r\nanledning att göra en anmälan till justitiekanslern,\r\ndärför att vaksamheten har varit stor från\r\njustitiekanslerns sida. Att jag nu skulle säga att det\r\nskall gå en viss tid eller att något spektakulärt skall\r\ninträffa för att regeringen skall ingripa är\r\nnaturligtvis litet tveksamt. Jag utgår från att\r\njustitiekanslern sköter sin uppgift. Men som jag\r\nsade i mitt frågesvar innebär det inte att man alltid\r\nskall avstå från att göra det, utan det får faktiskt bli\r\nen prövning från fall till fall.</pre><pre>Anf. 31 GUDRUN SCHYMAN (v):</pre><pre>Fru talman! De sändningar som jag citerade ur var\r\nfrån den 31 januari. Den 4 februari gjordes den\r\nförsta anmälan tror jag, så det är inte så många\r\ndagar där emellan. Men i det klimat som råder i\r\nsamhället med rasistiska tendenser och\r\nfrämlingsfientlighet, som vi har talat om många\r\ngånger här i riksdagen och som vi alla är lika\r\nupprörda över, krävs en ökad vaksamhet också på\r\ndet faktum att i hetsen mot folkgrupper,\r\nutlänningar och svarthåriga ingår en ökad hets mot\r\nden judiska befolkningen i Sverige. Detta är\r\nmycket allvarligt. Inte vet jag om det är\r\njustitiekanslern som skall ha radioapparaten på\r\nlitet oftare, men vem har egentligen ansvaret?</pre><pre>Anf. 32 Statsrådet REIDUNN LAURÉN</pre><pre>(-):</pre><pre>Fru talman! Ansvaret enligt lagen har alltså\r\njustitiekanslern. Men det hindrar inte att\r\nregeringen naturligtvis har ett bakomliggande\r\nansvar. Det är som jag sade att man faktiskt får\r\npröva från fall till fall.</pre><pre>Det är riktigt, som Gudrun Schyman säger, att man\r\nnaturligtvis måste ta hänsyn till den stämning som\r\nråder när sådana här uttalanden görs. Det innebär\r\natt det naturligtvis krävs en ökad vaksamhet både\r\nfrån justitiekanslerns och från regeringens sida.</pre><pre>Anf. 33 GUDRUN SCHYMAN (v):</pre><pre>Fru talman! Nu har vi som tur är en vaksam\r\nallmänhet i Sverige som också gjort denna\r\nanmälan. Jag vet inte om det för för långt utanför\r\nden här frågan, men jag skulle ändå vilja fråga hur\r\nstatsrådet ser på det faktum att dessa\r\nradiosändningar har återupptagits i princip på\r\nsamma sätt som tidigare, fastän Ahmed Rami\r\ntidigare blivit fälld för hets mot folkgrupp. Jag vet\r\natt det har funnits en diskussion om huruvida man\r\nkan ändra lagen på något sätt för att garantera att\r\ninte sådant kan upprepas. Jag tänker på den tid som\r\nman är avstängd efter en dom och liknande\r\nresonemang som har förevarit.</pre><pre>Anf. 34 Statsrådet REIDUNN LAURÉN</pre><pre>(-):</pre><pre>Fru talman! Nu har han faktiskt rätt att återuppta\r\nsina sändningar enligt gällande lag. Man skall ändå\r\ninte utgå från att den som blir fälld för ett sådant\r\nbrott fortsätter oförväget på samma sätt, utan han\r\nändrar sig naturligtvis. Fortsätter han får man\r\nnaturligtvis se till att stoppa det på ett sätt som står\r\ntill buds.</pre><pre>Anf. 35 GUDRUN SCHYMAN (v):</pre><pre>Fru talman! I det här fallet är det väl så att\r\npersonen fortsätter på samma sätt som tidigare.\r\nDet är väldigt upprörande och alarmerande.</pre><pre>Jag förstår att statsrådet inte kan gå längre i\r\nhypotetiska resonemang, men jag hoppas att vi\r\ngemensamt med ett stort allvar bevakar hur dessa\r\nfrågor utvecklar sig. Vi får väl avvakta den\r\nutredning som justitiekanslern gör. Men jag hoppas\r\nockså på mycket aktiva ministrar i det här fallet.</pre><pre>Anf. 36 Statsrådet REIDUNN LAURÉN</pre><pre>(-):</pre><pre>Fru talman! Jag vill avslutningsvis försäkra Gudrun\r\nSchyman om att vi har samma grundinställning i\r\ndenna fråga och att vi är mycket vaksamma.</pre><pre>Överläggningen var härmed avslutad.</pre><pre>7 § Svar på fråga  1991/92:373 om hyresgästers\r\nrätt att slippa betala för kabel-TV</pre><pre>Anf. 37 Statsrådet REIDUNN LAURÉN</pre><pre>(-):</pre><pre>Fru talman! Håkan Holmberg har frågat statsrådet\r\nLundgren vilka förslag regeringen är beredd att\r\nförelägga riksdagen för att förhindra att\r\nbostadsrättsföreningar tvingar sådana medlemmar\r\nsom inte önskar kabel-TV att ändå betala avgift för\r\ndet.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>En bostadsrättsförening fattar själv beslut om hur\r\nföreningens fastighet skall utrustas m.m. Detta\r\ngäller också frågan om fastigheten skall anslutas till\r\nkabel-TV. Beslut om hur fastigheten skall utrustas\r\nfattas på vanligt demokratiskt sätt av styrelsen eller\r\nföreningsstämman. Det kan ibland leda till beslut\r\nsom inte alla föreningsmedlemmar gillar.</pre><pre>Jag ser inte något skäl att ändra på dessa regler.</pre><pre>Anf. 38 HÅKAN HOLMBERG (fp):</pre><pre>Fru talman! Jag får tacka för svaret på den fråga\r\nsom jag egentligen ställt till statsrådet Lundgren,\r\nsom jag har uppfattat är den som har ansvar för\r\nbostadsfrågorna. Det här är en fråga som handlar\r\nom problem i bostadsrättsföreningar. Jag är ändå\r\ntacksam för svaret, men jag är inte helt nöjd. Rent\r\nformellt är det naturligtvis rätt att svara på det sätt\r\nsom statsrådet Laurén har gjort.</pre><pre>Men låt oss ändå försöka tänka oss litet grand in i\r\nen sådan situation som tyvärr ibland kan\r\nuppkomma, att äldre människor som decennier har\r\nbott i en bostadsförening plötsligt ställs inför ett\r\nmajoritetsbeslut som i vissa fall har utformats på ett\r\nsätt som kan uppfattas som djupt personligt\r\nkränkande och som dessutom får ekonomiska\r\nkonsekvenser. Samtidigt vet man att man i\r\ngrannföreningen har kunnat lösa precis samma\r\nproblem på ett mycket enklare och behändigare\r\nsätt utan att någon konflikt uppstår. Få människor\r\nskulle väl tycka att den som inte har bil skulle få\r\nhyran för en parkeringsplats debiterad på\r\nmånadshyran. Men den som inte har TV -- det finns\r\nockså sådana som över huvud taget inte har någon\r\nTV, och man har rätt att inte ha TV i Sverige -- kan\r\nibland råka ut för att belastas med en avgift för\r\nkabel-TV. Jag tycker ändå att det här är ett\r\nprincipiellt problem. Även om det givetvis inte\r\ngäller så rysligt många människor, är det av\r\nintresse.</pre><pre>Jag vill efterlysa en principiell uppfattning från\r\nregeringens och statsrådets sida: Är det ändå inte\r\nproblematiskt att den frihet, som givetvis skall\r\nfinnas för en bostadsrättsförening att besluta om\r\nsådana här frågor, ibland kan leda till beslut som\r\nstrider mot människors rättskänsla, inte bara när\r\ndet gäller rättskänslan hos dem som själva berörs,\r\nutan det går t.o.m. att i namninsamlingar ute på\r\nstan få hur många som helst att skriva på till förmån\r\nför den som känner sig kränkt? Borde det inte vara\r\nså att man har ambitionen att på något sätt\r\nförhindra att enskilda människor kommer i kläm på\r\ndet här sättet?</pre><pre></pre><pre>Anf. 39 Statsrådet REIDUNN LARUÉN</pre><pre>(-):</pre><pre>Fru talman! Vid väsentliga förändringar som gäller\r\nföreningen och dess fastighet skall det beslutas om\r\ndessa på en föreningsstämma. Motsatsen gäller att\r\nstyrelsen får besluta om förändringar som inte är\r\nväsentliga. För att skydda bostadsrättshavarna\r\nfinns det ju dessutom krav på enighet eller\r\nkvalificerad majoritet när det gäller det antal\r\nsituationer som finns uppräknade i\r\nbostadsrättslagen, vilket Håkan Holmberg säkert\r\när medveten om.</pre><pre>Vidare har man i en bostadsrättsförening möjlighet\r\natt i stadgarna ta in ytterligare bestämmelser om\r\nkrav på majoritet när det gäller vissa frågor. Men\r\ndetta är i botten en föreningsfråga som skall\r\nhanteras som en sådan, vilket innebär att det krävs\r\nmajoritetsbeslut med kvalificerad eller enkel\r\nmajoritet när det gäller frågor av den här typen.\r\nDet kan då naturligtvis finnas en minoritet som har\r\nen annan uppfattning.</pre><pre>Jag anser att man lagstiftningsvägen inte skall gå\r\nlängre än man redan har gjort, utan det är upp till\r\nföreningarna att i sina stadgar föreskriva om\r\nkvalificerad majoritet om frågan anses vara\r\nväsentlig för föreningen.</pre><pre>Anf. 40 HÅKAN HOLMBERG (fp):</pre><pre>Fru talman! Det vore givetvis önskvärt. Om detta\r\nhade varit ytterligt ovanligt, hade jag inte brytt mig\r\nom att ställa frågan. Men man läser då och då om\r\nden här typen av problem, som uppenbarligen\r\nförekommer ganska ofta. Dessutom är detta en typ\r\nav situation som i framtiden kan tänkas öka i antal,\r\nt.ex. om det blir möjligt att installera någon form\r\nav avancerad datakommunikationsutrustning som\r\nman fick ha tillgång till i bostäderna, vilket kanske\r\nskulle medföra ytterligare avgifter. Det kan då\r\nfinnas flera skäl att stå utanför för den som inte vill\r\nansluta sig och betala de rätt stora pengar det kan\r\nbli fråga om.</pre><pre>Jag har inte bostadsrättslagen aktuell för\r\nögonblicket, men eftersom det i den räknas upp ett\r\nantal situationer, skulle man väl rent principiellt\r\nkunna tänka sig att se över frågan med tanke på den\r\nnya typ av problem som har uppstått och som inte\r\nfanns när lagen infördes.</pre><pre>Anf. 41 Statsrådet REIDUNN LAURÉN</pre><pre>(-):</pre><pre>Fru talman! Man kan jämföra anslutning till kabel-\r\nTV med installation av centralantenn o.d.\r\nMedlemmarna måste ju gå med på installationen\r\nom det har fattats ett sådant beslut i föreningen.\r\nDet finns också annan utrustning av fastigheten\r\nsom medlemmarna får acceptera, men som de inte\r\ndirekt har valt att vara med på, eftersom det rör sig\r\nom den totala utrustningen för fastigheten.</pre><pre>Jag vill återkomma till det som jag tidigare sade, att\r\nom man anser detta vara en så väsentlig fråga att\r\ndet skall krävas kvalificerad majoritet, måste man\r\ninföra en sådan bestämmelse i föreningens stadgar.\r\nPersonligen ser jag inte den här frågan som så\r\nväsentlig att den kräver en lagändring.</pre><pre>Anf. 42 HÅKAN HOLMBERG (fp):</pre><pre>Fru talman! Man skall kanske inte betrakta något\r\nsom väsentligt eller inte efter hur ofta någon\r\ndrabbas eller hur många människor det är som\r\ndrabbas, utan det skall man göra utifrån hur de som\r\nfaktiskt drabbas -- även om de är få -- upplever den\r\nsituation som kan uppstå. Det är naturligtvis\r\nskillnad när det gäller installationer av\r\ncentralantenn och centralvärme, sådant som de\r\nflesta tar för givet.</pre><pre>Även att ansluta en fastighet till ett kabel-TV-nät\r\nkan betraktas som ett sätt att långsiktigt bidra till\r\nfastighetens värdestegring och till underhållet av\r\nhuset, men situationen blir annorlunda om man\r\ndärutöver ålägger människor att betala en\r\nmånadsavgift eller kvartalsavgift, trots att de i en\r\ndel fall inte ens har TV, vilket ju lär förekomma.</pre><pre>Den allmänna slutsatsen som kan dras är att det är\r\nfel att föreställa sig att det alltid är stat, politiker,\r\nriksdag och regering som kan gå den enskildes\r\nrättigheter för när, för det kan även förekomma i\r\nandra sammanhang genom formellt demokratiska\r\nbeslut fattade i sådana små organisationer som en\r\nbostadsrättsförening. Jag vill anbefalla en viss\r\nvaksamhet framöver på den här punkten.</pre><pre>Överläggningen var härmed avslutad.</pre><pre>8 § Svar på fråga  1991/92:337 om arrendators\r\nreparationskostnader för bostad</pre><pre>Anf. 43 Statsrådet BO LUNDGREN (m):</pre><pre>Fru talman! Carl Fredrik Graf har frågat mig om\r\narrendators rätt till kostnadsavdrag för\r\nreparationer avseende den bostadsbyggnad som\r\narrendatorn bebor. Han anser det märkligt att\r\ndessa kostnader inte är avdragsgilla.</pre><pre>Carl Fredrik Graf säger i sin fråga att\r\nriksskatteverket gett ut anvisningar på detta\r\nområde. Såvitt jag vet har inte riksskatteverket gett\r\nut vare sig några föreskrifter eller anvisningar som\r\ndirekt berör denna fråga. Men jag antar att Graf\r\nsyftar på ett brevsvar som riksskatteverket lämnat\r\npå en fråga från Lantbrukarnas riksförbund. Svaret\r\ngår i stora drag ut på att arrendekostnaden är\r\navdragsgill i näringsverksamheten, men att den del\r\nsom belöper på mangårdsbyggnaden är en privat,\r\ninte avdragsgill, levnadskostnad.</pre><pre>I inkomstslaget näringsverksamhet medges avdrag\r\nför de kostnader som normalt kan påräknas i den\r\nbedrivna verksamheten för reparation och\r\nunderhåll. Detta gäller för såväl den som äger en\r\nnäringsfastighet som för en arrendator som\r\nbedriver näringsverksamhet på den fastighet han\r\narrenderar. Fastighetsägarens egen privatbostad\r\ningår inte i hans näringsverksamhet, och de\r\nkostnader som belöper på denna får han\r\nföljaktligen inte avdrag för i näringsverksamheten.\r\nSom riksskatteverket nämnt kan inte heller\r\narrendatorn i sin näringsverksamhet få avdrag för\r\nden del av sådana kostnader som belöper på hans\r\nbostad. Om arrendatorn enligt avtal skall svara för\r\nkostnaderna för bostadsdelen på en\r\njordbruksfastighet, bör detta emellertid självfallet\r\npåverka arrendeavgiftens storlek.</pre><pre>Jag finner därför mot denna bakgrund inte\r\nanledning att ifrågasätta den tolkning av gällande\r\nregler som riksskatteverket har gjort.</pre><pre>Beskattningen av arrendator i inkomstslaget\r\nnäringsverksamhet har ett nära samband med\r\nfastighetsägarens beskattning. Avdragsrätten för\r\nkostnader för underhåll av mangårdsbyggnader på\r\njordbruksfastigheter har också aktualiserats i annat\r\nsammanhang. Frågan övervägs för närvarande i\r\nfinansdepartementet.</pre><pre>Anf. 44 CARL FREDRIK GRAF (m):</pre><pre>Fru talman! Jag ber att få tacka statsrådet för\r\nsvaret. Det märkliga i detta sammanhang är kanske\r\natt arrendatorerna inte har uppmärksammats på att\r\ndet förhöll sig på det här sättet. De lantbrukare som\r\näger sina fastigheter har ju i god tid fått klart för sig\r\nvilka regler som gäller, men detta har kommit som\r\nen överraskning för de flesta arrendatorer. Man\r\nkan alltså vända sig emot den sena informationen.</pre><pre>Bo Lundgren sade att om arrendatorn enligt avtal\r\när skyldig att svara för kostnaderna även för\r\nbostadsdelen, vilket arrendatorn är i nästan\r\nsamtliga fall, skall detta påverka arrendeavgiften.\r\nOch då kommer man tillbaka till problemet, dvs.\r\natt de som är berörda -- det gäller redan ingångna\r\navtal -- har inte varit medvetna om att dessa regler\r\nskulle tillämpas på det här viset. RSV borde ha\r\növervägt någon form av övergångsbestämmelse\r\nsom skulle gälla för de aktuella fallen.</pre><pre>Det vore intressant om statsrådet ville utveckla litet\r\ngrand vad som övervägs inom finansdepartementet\r\nnär det gäller jordbruksfastigheter. Övervägs det\r\nnågonting som avser detta, eller överväger man\r\nmöjligen de taxeringsvärden som på sina håll har\r\nblivit ganska höga?</pre><pre>Anf. 45 Statsrådet BO LUNDGREN (m):</pre><pre>Fru talman! När det gäller sen information har väl\r\nskattefrågan i sig under lång tid varit ganska\r\nklarlagd i detta avseende. Det har avlämnats ett\r\nutredningsbetänkande och en proposition till\r\nriksdagen, så att framförhållningstiden har varit\r\nganska väl tilltagen. Eftersom det finns samband\r\nmellan den tidigare avdragsrätten för arrendator\r\noch avdragsrätten för ägare, tycker jag nog att detta\r\nhar hanterats på ett riktigt sätt när det gäller\r\ninformationen.</pre><pre>Man kan också notera att i samband med att\r\navdragsrätten har försvunnit, har även\r\nförmånsbeskattningen tagits bort. Vi har inte\r\nlängre den förmånsbeskattning som tidigare fanns\r\ninom jordbruket och som var på ett förhållandevis\r\nhögt belopp. Man kan ju diskutera på ett annat sätt\r\nmed utgångspunkt i arrendeavgiften när avtalet\r\nskall förnyas.</pre><pre>Beträffande framtiden finns det en utredning som\r\nför närvarande arbetar med frågan om avdragsrätt\r\nnär det gäller vissa mangårdsbyggnader, sådana\r\nsom är kulturminnevärda. Där blir naturligtvis\r\nfrågan om avdragsrätten aktuell, som då får ses i ett\r\nbredare sammanhang. Därmed kommer också\r\nfrågan om avdragsrätt för arrendatorer upp. Var\r\nman så småningom slutsatsmässigt landar kan jag\r\nför närvarande inte kommentera.</pre><pre>Anf. 46 CARL FREDRIK GRAF (m):</pre><pre>Fru talman! Enligt de informationer som jag har\r\nfått har inte arrendators speciella ställning tagits\r\nupp i samband med skattereformen. Man har tagit\r\nför givet att de gamla reglerna skulle gälla -- i annat\r\nfall hade jag förmodligen inte heller ställt frågan.</pre><pre>Det finns också en skillnad mellan arrendatorer och\r\njordägare, nämligen att om en arrendator lägger\r\nned kostnader i någon annans fastighet, kan han\r\ninte tillgodogöra sig denna kostnad på samma sätt\r\nnär det blir aktuellt att sälja fastigheten. Det är\r\nockså av detta skäl som det hela blir problematiskt.</pre><pre>Anf. 47 Statsrådet BO LUNDGREN (m):</pre><pre>Fru talman! Det är just av den anledningen som\r\nman bör föra diskussionen med utgångspunkt\r\niavgiften.</pre><pre>Överläggningen var härmed avslutad.</pre><pre>9 § Svar på fråga  1991/92:360 om tillstånd för\r\nbanker att förvärva organisationsaktier i\r\nförsäkringsbolag</pre><pre>Anf. 48 Statsrådet BO LUNDGREN (m):</pre><pre>Fru talman! Jan Bergqvist har frågat mig på vilka\r\ngrunder regeringen ger tillstånd för banker att\r\nförvärva organisationsaktier i försäkringsbolag.\r\nFrågan har ställts mot bakgrund av regeringens\r\nbeslut den 16 januari i år, att ge S-E-Banken\r\ntillstånd att förvärva 4,9 % av aktierna i Skandia.</pre><pre>Den 1 augusti förra året vidgades bankernas rätt att\r\nförvärva aktier i två hänseenden.</pre><pre>För det första blev det tillåtet att inom en ram på\r\n30 % av bankens kapitalbas förvärva aktier i\r\nplaceringssyfte. Det totala engagemanget i ett\r\nenskilt företag får uppgå till högst 1,5 % av\r\nkapitalbasen. För sådana förvärv krävs inte något\r\ntillstånd.</pre><pre>För det andra fick banker möjlighet att, efter\r\ntillstånd av regeringen eller finansinspektionen,\r\nförvärva organisationsaktier i försäkringsbolag.\r\nFör tillstånd krävs bl.a. att förvärvet ingår som ett\r\nled i organisationen av verksamheten.</pre><pre>I förarbetena till lagstiftningen ges exempel på vad\r\nsom bör läggas till grund för tillståndsprövningen\r\n(prop. 1990/91:154 s. 94). Det förutsätts att det\r\nligger organisatoriska motiv och en långsiktig\r\naffärsstrategi bakom förvärvet. I princip är inte\r\nförvärvets storlek bestämmande för\r\ntillståndsprövningen. Det är emellertid naturligt att\r\nju större andel av aktierna som förvärvas, desto\r\nstarkare blir presumtionen för att det är ett\r\norganisatoriskt förvärv. Ju mindre andel som\r\nförvärvas, desto mer krävs av banken i fråga om\r\nredovisning av omständigheter som innebär att\r\nförvärvet kan anses vara betingat av\r\norganisatoriska skäl. Sådana omständigheter kan\r\nvara olika typer av samarbetsavtal eller avtal som\r\nger banken större inflytande än vad storleken på\r\naktieinnehavet utvisar.</pre><pre>Men förarbetena är som sagt exemplifierande; det\r\nuppställs alltså inget krav på att ett samarbetsavtal\r\nskall ha kommit till stånd när ärendet prövas. Enligt\r\nregeringens mening är det inte heller rimligt att\r\ngenerellt tillämpa ett sådant krav. Förvärvet måste\r\nemellertid utgöra ett led i organisationen av\r\nverksamheten. En uppgift om detta bör godtas, så\r\nlänge som planerna på ett samarbete inte framstår\r\nsom orealistiska.</pre><pre>Detta synsätt låg till grund för regeringens beslut i\r\ndet S-E-Banksärende Jan Bergqvist hänvisar till.</pre><pre>Anf. 49 JAN BERGQVIST (s):</pre><pre>Fru talman! Jag ber att få tacka biträdande\r\nfinansministern för svaret. Bo Lundgren ger en rätt\r\nså lång redovisning, och det borde ju passa mig bra.</pre><pre>Jag vill emellertid efterlysa mera konkreta och\r\nklara besked: Vilka är de förutsättningar som måste\r\nvara uppfyllda för att en bank skall få tillstånd att\r\nköpa organisationsaktier i ett försäkringsbolag?\r\nOm en bank köper en sådan liten andel som 5 %,\r\nkan ju det knappast vara en tillräcklig grund för att\r\nuppfylla vad lagen föreskriver, utan det måste ju\r\ndärutöver finnas handfasta planer på samarbete.</pre><pre>I motiven till den nuvarande lagen finns det också\r\nklart angivet att ju mindre andel av aktierna som\r\nförvärvas, desto högre krav ställs på bevisning av de\r\norganisatoriska skälen. Bevisning, Bo Lundgren, är\r\nett ganska starkt krav.</pre><pre>Bo Lundgren har bl.a. i Dagens Nyheter fått skarp\r\nkritik för att han har gett vad de kallar ett\r\n''besynnerligt tillstånd'' och för att han har gjort ''en\r\nminst sagt ansträngd lagtolkning''. Då tycker man\r\nju att Bo Lundgren här för riksdagen borde\r\nanstränga sig extra för att skapa klarhet kring detta.\r\nTa nu chansen, Bo Lundgren, och gör detta! Ange\r\nhär vilka som är de minimikrav som man måste\r\nställa på samarbetet i sådana här fall.</pre><pre>Anf. 50 Statsrådet BO LUNDGREN (m):</pre><pre>Fru talman! För det första är det fråga om en\r\nprövning i varje enskilt fall. Det tror jag att vi är\r\növerens om.</pre><pre>För det andra är det helt klart att lagstiftningen\r\nanger ramar som regeringen skall använda sig av för\r\natt avgöra när man kan ge tillstånd till förvärv av\r\norganisationsaktier.</pre><pre>Det är möjligen så att Jan Bergqvist och jag skiljer\r\noss åt vad beträffar hur vi ser på ramarna. I den\r\nfråga Jan Bergqvist har ställt till mig skriver han att\r\nförvärv av organisationsaktier, när detta ingår som\r\nett led i organisationen av verksamheten,\r\nförutsätter ett samarbete mellan banken och\r\nförsäkringsbolaget. Enligt min uppfattning är det\r\nviktigt att syftet med förvärvet måste vara att det är\r\nett led i organisationen av företaget. Ingen säger att\r\ndet skall vara ett etablerat samarbetsavtal, och\r\ningen säger att det måste vara något som just nu\r\nexisterar. Det måste däremot vara uppenbart att\r\ndet är fråga om ett förvärv i organisatoriskt syfte.\r\nMöjligen skiljer vi oss åt i detta avseende. Det är\r\nsjälvklart att enbart ett köp av aktier på några få\r\nprocent inte är tillräckligt för att uppfylla de krav\r\nsom ställs.</pre><pre>Det är omöjligt för mig att här gå in på de närmare\r\nomständigheterna i det fall Jan Bergqvist\r\nexemplifierar med; det tror jag inte heller att han\r\nbegär. Det finns en del affärsmässiga uppgifter som\r\nvi från finansdepartementet naturligtvis inte kan\r\nlämna ut. Men bedömningen har givetvis varit att\r\ndetta inte på något vis är fråga om placeringsaktier.\r\nDetta är fråga om aktier som har förvärvats i en\r\nplan som de facto syftar till ett organisatoriskt\r\nsamarbete. Det är också detta som har varit\r\ngrunden för regeringens beslut i den här frågan.</pre><pre>Anf. 51 JAN BERGQVIST (s):</pre><pre>Fru talman! Det är riktigt att den här diskussionen\r\nhandlar om hur vi tillämpar gällande lagstiftning.\r\nMan kan sedan ha olika syn på hur lagarna skall se\r\nut i framtiden. Nu har vi emellertid en lagstiftning.\r\nDet finns vissa förarbeten som anger hur den skall\r\ntolkas, och det är detta vi diskuterar.</pre><pre>Bo Lundgren svarade inte direkt på vilka krav som\r\nskall vara uppfyllda för att ett sådant här tillstånd\r\nskall ges, utan han talade mer om vilka krav som\r\nman inte behöver ställa innan man ger klartecken.</pre><pre>Bo Lundgren nämnde att det i finansdepartementet\r\nfinns ett hemligstämplat papper som Skandia har\r\nlämnat honom. Detta papper har varken\r\nfinansinspektionen eller riksbanken fått se.\r\nRiksbanken har begärt att få ta del av denna\r\nhandling, men Bo Lundgren ruvar som en hök på\r\ndet, och vecka efter vecka går utan att riksbanken\r\nfår ta del av det. Varför blockerar biträdande\r\nfinansministern riksbankens insyn?</pre><pre>Anf. 52 Statsrådet BO LUNDGREN (m):</pre><pre>Fru talman! Jag har mycket svårt att förstå den\r\nbeskrivning Jan Bergqvist ger. Den skrivelse som\r\ninkom från riksbanken föredrogs för mig i går\r\neftermiddag. Det är alldeles uppenbart att det inte\r\när möjligt att nu fatta beslut; det rör sig om en dag --\r\nknappt -- som har förflutit sedan dess. Beträffande\r\nriksbankens framställning gäller det att se i vad mån\r\ndet är möjligt att lämna ut delar av eller hela de\r\nhandlingar som finns. Den prövningen får\r\nnaturligtvis göras av regeringen mot bakgrund av\r\ngällande sekretesslagstiftning. Detta är en\r\nsjälvklarhet.</pre><pre>När det gäller den fråga Jan Bergqvist faktiskt har\r\nställt, har jag redovisat de grunder som regeringen\r\nanser skall finnas för ett beviljande av tillstånd till\r\nförvärv av organisationsaktier. Självfallet kommer\r\nregeringen, som jag sade, att också ge ett svar på\r\nriksbankens framställning.</pre><pre>Anf. 53 JAN BERGQVIST (s):</pre><pre>Fru talman! Det är självklart att det praktiska\r\nsamarbetet måste genomföras efter förvärvet, men\r\ninnan tillståndet beviljas måste det ju ändå finnas\r\nen rejäl krok att haka upp det samarbetet på. Jag\r\ntycker att biträdande finansministern är väldigt vag\r\ni sin formulering när han säger att man bör godta\r\nuppgifter om samarbete om planerna inte framstår\r\nsom orealistiska. Det är väldigt otydligt vad som\r\nmenas med detta.</pre><pre>Jag är förvånad över att Bo Lundgren över huvud\r\ntaget kan ifrågasätta att riksbanken bör få ta del av\r\nhandlingen. Riksbanken har ju att ta ställning när\r\ndet kommer andra ansökningar från banker som\r\nvill köpa försäkringsbolag, och man måste ju då\r\nveta vilka villkor som gällde för S-E-Banken för att\r\nman skall kunna behandla de andra bankerna på ett\r\nlikvärdigt sätt.</pre><pre>Anf. 54 Statsrådet BO LUNDGREN (m):</pre><pre>Fru talman! I det förevarande fallet yttrade sig\r\nfinansinspektionen för och tillstyrkte förvärv av\r\norganisationsaktier som riksbanken avstyrkte.\r\nEfter det har ytterligare uppgifter lämnats till\r\nfinansdepartementet. Riksbanken har begärt att få\r\nta del av de ytterligare uppgifter som har lämnats.\r\nEftersom dessa uppgifter är sekretessbelagda är det\r\nalldeles uppenbart att regeringen, med hänsyn till\r\nden part som berörs, också måste göra en\r\nbedömning av om det är möjligt att lämna ut\r\nhandlingarna till riksbanken. Det vore uppenbart\r\nfel av regeringen att inte pröva denna fråga. Den\r\nprövningen pågår för närvarande.</pre><pre>Anf. 55 JAN BERGQVIST (s):</pre><pre>Fru talman! Jag instämmer med Bo Lundgren om\r\natt det är självklart att man måste hantera en sådan\r\nhär framställning i vederbörliga former, och det\r\nfinns vissa regler för hur detta skall gå till. Men det\r\när utomordentligt förvånande att regeringen\r\nbehöver ta så lång tid på sig för att fundera över\r\nvilket utslag det skall bli. Det är ju alldeles\r\nuppenbart att man inte kan blockera riksbanken\r\nfrån insyn. Riksbanken hade ju att pröva och avge\r\nyttrande om S-E-Bankens ansökan, och det\r\nnormala hade varit att dessa uppgifter från början\r\nhade funnits i det grundmaterial som riksbanken\r\nhade att ta ställning till. Man kan naturligtvis\r\nfundera över varför det inte var möjligt för S-E-\r\nBanken att då plocka fram det materialet. Det är\r\nhur som helst en självklarhet att riksbanken måste\r\nkunna få ta del av de s.k. samarbetsplaner som\r\nenligt tidningsuppgifter skall ha redovisats.</pre><pre></pre><pre>Anf. 56 Statsrådet BO LUNDGREN (m):</pre><pre>Fru talman! Det är förvånansvärt att Jan Bergqvist\r\ndrar upp den här debatten. Han frågade i ett\r\ntidigare inlägg varför regeringen förhalar detta\r\nvecka efter vecka. Jag noterade ju att ärendet\r\nföredrogs för mig i går, dvs. att frågan har varit\r\nunder beredning under i princip en dag. Det är\r\nalltså inte fråga om ''vecka efter vecka''. Vi\r\nkommer att göra en snabb bedömning av\r\nmöjligheten att lämna ut material till riksbanken.\r\nDet är väl uppenbart -- även för Jan Bergqvist -- att\r\nregeringen, i den mån det är fråga om uppgifter\r\nsom skall vara sekretessbelagda, måste ta hänsyn\r\ntill gällande sekretesslagstiftning. Vi avser bereda\r\ndenna fråga tillsammans med\r\njustitiedepartementet.</pre><pre>Anf. 57 JAN BERGQVIST (s):</pre><pre>Fru talman! Det var ett par veckor sedan som\r\nriksbanken gjorde en framställning för att få ta del\r\nav materialet. Det naturliga är ju att riksbanken\r\nutan större omgångar, men givetvis med\r\niakttagande av de formella regler som gäller, får ta\r\ndel av sådant material. Det är ganska självklart att\r\ndetta är uppgifter som från början, om de förelåg\r\ndå, borde ha funnits med i ansökan och att\r\nriksbanken då borde ha fått ta del av dem.</pre><pre>Det är därför ytterligt förvånande att det skall\r\nbehöva ta så lång tid och att Bo Lundgren, trots att\r\nhan talar om att han har satt sig in i frågan, ännu\r\ninte vet hur han skall ställa sig i frågan. Det är enligt\r\nmin uppfattning mycket märkligt. Detta är ett\r\npapper som, om det hade varit möjligt, borde ha\r\nfunnits med i finansinspektionens behandling av\r\ndenna fråga och inför riksbankens yttrande i\r\nfrågan.</pre><pre>Anf. 58 Statsrådet BO LUNDGREN (m):</pre><pre>Fru talman! Jan Bergqvist har frågat mig vilka\r\ngrunder som gäller för regeringens\r\ntillståndsgivande till banker som har för avsikt att\r\nförvärva organisationsaktier i försäkringsbolag. Jag\r\nhar svarat på den frågan.</pre><pre>Jag har också svarat på Jan Bergqvists fråga\r\nangående riksbankens möjligheter att få ut\r\nhandlingar. Jag konstaterar att det här rör sig om\r\nuppgifter som är sekretessbelagda i\r\nfinansdepartementet. Frågan är om dessa uppgifter\r\nändå skall lämnas ut. Den frågan är inte utredd,\r\nutan den måste beredas av finansdepartementet i\r\nsamråd med justitiedepartementet för att vi skall\r\nkunna garantera att sekretesslagens krav i detta\r\nsammanhang uppfylls. Det är förvånande om Jan\r\nBergqvist inte delar den uppfattningen.</pre><pre>Anf. 59 JAN BERGQVIST (s):</pre><pre>Fru talman! Jag delar verkligen inte uppfattningen\r\natt man måste vara så omständlig. Däremot finns\r\ndet vissa regler som måste respekteras när det gäller\r\nden formella hanteringen. Om verkligheten är den\r\natt detta är ett papper som egentligen borde ha\r\nfunnits med i ansökan när riksbanken yttrade sig i\r\nden här frågan, finns det ingen anledning att\r\nriksbanken inte skall få ta del av det, eftersom\r\nriksbanken ju måste se till att den gör likartade\r\nbedömningar vad gäller andra banker.</pre><pre>Jag läste i Dagens Nyheter en kommentar till Bo\r\nLundgrens inlägg i tidningen. Man skrev då\r\nföljande: Undantag kan medges om bankens\r\naktieinnehav är ett led i organisationen av\r\nverksamheten, vilket måste innebära att de två\r\nbolagen samarbetar. Är det kravet uppfyllt när\r\nförsäkringsbolaget inte ens känner till den\r\nsamarbetsplan banken presenterar som motiv för\r\nsin ansökan? Lagens förarbeten utgår ifrån att det\r\nfinns två bolag, en bank och ett försäkringsbolag,\r\nsom önskar samarbeta. Bo Lundgrens lagtolkning\r\nverkar minst sagt ansträngd.</pre><pre>Mot den bakgrunden hade vi enligt min mening\r\nkunnat vänta oss klarare besked om vilka\r\nminimikrav som skall ställas i sådana här\r\nsammanhang.</pre><pre>Anf. 60 Statsrådet BO LUNDGREN (m):</pre><pre>Fru talman! Jan Bergqvist har fått besked om de\r\nkrav regeringen menar skall ställas i det här\r\nsammanhanget. Sedan är det fråga om en prövning\r\ni varje enskilt fall, och det är ju uppenbart för Jan\r\nBergqvist att jag inte i detta sammanhang avser\r\nredovisa varje moment, där en del uppgifter är\r\nsekretessbelagda, beträffande prövningen av detta\r\nenskilda ärende.</pre><pre>Anf. 61 JAN BERGQVIST (s):</pre><pre>Fru talman! Jag har respekt för det sista som Bo\r\nLundgren sade; det är inte det det handlar om.\r\nDäremot borde det vara möjligt att tydliggöra vilka\r\nminimikrav som bör vara uppfyllda i fråga om\r\nsamarbetet i samband med att en bank tar över\r\norganisationsaktier med en förhållandevis liten\r\nandel av aktiekapitalet.</pre><pre>Anf. 62 Statsrådet BO LUNDGREN (m):</pre><pre>Fru talman! Jag har också sagt att man i ett sådant\r\nfall likväl måste kunna visa att man har\r\norganisatoriska avsikter med förvärvet. Det är en\r\nsjälvklarhet. Den bedömning regeringen har att\r\ngöra är om banken kan anses ha visat detta.</pre><pre>Anf. 63 JAN BERGQVIST (s):</pre><pre>Fru talman! När statsrådet i sitt tal konkret går in\r\npå den här frågan, säger statsrådet bara att man gör\r\nbedömningen att dessa planer som har undanhållits\r\nbåde finansinspektionen och riksbanken inte är\r\norealistiska. Jag tycker att det är alldeles för vagt\r\natt redovisa en praxis på det sättet. Det är en\r\nöppning av praxis jämfört med lagstiftningens\r\nmotiv och förarbeten.</pre><pre>Anf. 64 Statsrådet BO LUNDGREN (m):</pre><pre>Fru talman! Det framkommer således att det är\r\nhelt uppenbart att Jan Bergqvist och jag har olika\r\nsyn på praxis.</pre><pre>Anf. 65 JAN BERGQVIST (s):</pre><pre>Fru talman! Det är möjligt, Bo Lundgren, att vi\r\nkan ha olika syn på hur praxis bör vara utformad.\r\nOavsett vilken syn vi har på praxis, kvarstår att det\r\nmåste vara möjligt för statsrådet att kunna ge\r\nklarare besked om vilka minimikrav som bör ställas\r\npå samarbetet i fall där en bank endast övertar en\r\nliten del av det sammanlagda aktiekapitalet.</pre><pre>Överläggningen var härmed avslutad.</pre><pre>10 § Svar på fråga  1991/92:343 om\r\nTjernobylolyckan</pre><pre>Anf. 66 Miljöminister OLOF JOHANSSON\r\n(c):</pre><pre>Fru talman! Margareta Winberg har frågat mig\r\nvilka åtgärder regeringen ämnar vidta med\r\nanledning av uppgifter om Tjernobylolyckan som\r\npresenterats av den ryska professorn Vladimir\r\nTjernousenko.</pre><pre>De uppgifter som Margareta Winberg refererar till\r\nhar tidigare förts fram av Vladimir Tjernousenko.\r\nBl.a. redovisade han liknande information strax\r\ninnan resultatet från den stora internationella\r\nundersökningen av Tjernobylolyckans effekter i\r\nRyssland, Vitryssland och Ukraina presenterades\r\nhos IAEA i Wien i slutet av maj 1991.</pre><pre>IAEA medverkade som en bland många\r\ninternationella och nationella organisationer i\r\nundersökningen men arbetet samordnades och\r\nredovisades genom en särskild internationell\r\nrådgivande kommitté ledd av föreståndaren för\r\nstrålskyddsforskningsstiftelsen i Hiroshima, Dr\r\nShigematsu.</pre><pre>Sedan undersökningsresultaten presenterades har\r\nkritik riktats mot att undersökningen bl.a. inte\r\nomfattat de människor som hade utrymts eller som\r\nav andra skäl tidigare hade lämnat drabbade\r\nområden.</pre><pre>Inte heller den räddningspersonal som efter\r\nolyckan utsattes för mycket höga stråldoser eller\r\nden saneringspersonal, sammanlagt mer än 600 000\r\nmänniskor, som i perioder arbetade inom de\r\nradioaktivt kontaminerade områdena omfattades\r\nav undersökningen. Drygt 200 000 av dessa\r\nmänniskor skall enligt officiella redovisningar ha\r\narbetat i den havererade reaktorns närområde\r\nunder det första året. Någon redovisning av\r\nhälsotillståndet för dessa har emellertid hittills inte\r\nlämnats av myndigheterna i berörda republiker.</pre><pre>Det finns därför i dag ingen tillgänglig redovisning\r\nsom talar emot de slutsatser som\r\nundersökningskommittén drog och som\r\npresenterades förra våren. Något nytt underlag\r\nsom i sak skulle förändra de bedömningar som de\r\nolika expertgrupperna gjorde har heller inte\r\npresenterats. Detta har också bekräftats av svenska\r\nstrålskyddsexperter som har varit på plats i flera av\r\nde drabbade områdena och som medverkar i de\r\ninternationella hjälpprogram som pågår.</pre><pre>Jag vill emellertid understryka att vi ännu inte har\r\nkunskap om de totala effekterna av\r\nTjernobylolyckan och att vi med stor sannolikhet\r\näven framdeles kommer att få ta del av ytterligare\r\ninformation av det slag som professor\r\nTjernousenko redovisat.</pre><pre>Regeringen har dock inte funnit anledning att nu\r\nvidta några särskilda åtgärder med anledning av de\r\nuppgifter som Margareta Winberg refererar till\r\nutöver vad som redan görs genom vår medverkan\r\ni olika internationella hjälpprogram. Jag vill i det\r\nsammanhanget också peka på de insatser som görs\r\nfrån svensk sida för att förbättra kärnsäkerhets- och\r\nstrålskyddsläget i Östeuropa.</pre><pre>Anf. 67 MARGARETA WINBERG (s):</pre><pre>Fru talman! Tack för svaret.</pre><pre>Jag kom i kontakt med denna fråga i höstas i\r\nsamband med att en konferens, Moreliasymposiet,\r\nhade ägt rum i Mexiko. På detta symposium\r\nberättade doktor Tjernousenko om dessa saker,\r\nsom åtminstone för mig var helt nya. Jag utgick\r\nifrån att han talade sant och tyckte att han kom med\r\nganska uppseendeväckande fakta.</pre><pre>Han berättade att redan 1982 hade det varit ett\r\nhaveri i Tjernobyl. Men då blåste vinden österut,\r\nSibirien drabbades och det hela kom inte fram till\r\nvärldsopinionen. År 1986 när vinden så att säga\r\nhade vänt och blåste västerut, fick vi avfall över\r\nSverige. Då fick vi reda på det hela. Han sade också\r\natt den radioaktiva strålningen var 80 % och inte\r\n3 % som de officiella siffrorna redovisade. Han\r\nvarnade Gorbatjov, men trots varningen skickade\r\nman in folk som skulle städa upp. Städningen\r\ngenomfördes utan skyddskläder och utan teknisk\r\napparatur. Man skyfflade ned avfallet med spadar i\r\nden s.k. sarkofagen. De lokala gruvarbetarna som\r\nskötte städningen kollapsade inom en timme.\r\nAndra som kom dit svimmade vid blotta tanken på\r\nvilket jobb de skulle utföra. Detta skeende hade\r\nfilmats och redovisades på konferensen.</pre><pre>Många siffror -- vilka också finns redovisade i\r\nsvaret -- visar på en helt annan omfattning av\r\nkatastrofen än vad vi har hört tidigare. Statsrådet\r\nsäger att man inte avser att vidta några andra\r\nåtgärder. Skulle man ändå inte kunna tänka sig att\r\nSverige tog ett initiativ via IAEA? Den här\r\nforskaren har kommit med ganska\r\nanmärkningsvärda synpunkter. Kan man inte få nya\r\nuppgifter genom IAEA?</pre><pre>Anf. 68 Miljöminister OLOF JOHANSSON\r\n(c):</pre><pre>Fru talman! IAEA:s roll skall naturligtvis granskas\r\ninom IAEA. Jag utesluter inte att vi från svensk\r\nsida i rätt forum inom IAEA kan ta upp den här\r\ndiskussionen. Från svensk sida har vi ingen\r\nanledning att nöja oss med något annat än\r\nsanningen, hela sanningen och ingenting annat än\r\nsanningen. Tyvärr är det inte möjligt att få hela\r\nsanningen omedelbart. Det här är en process som\r\npågår. Den livsfarliga strålningen finns kvar i det\r\nkontaminerade området och påverkar människor\r\nsom finns kvar eller utför restaureringsarbete där.</pre><pre>IAEA har som bekant en dubbelroll. Jag antar att\r\nvi båda har kritiserat den. Att säga sanningen om\r\nTjernobyl är inte liktydigt med att främja\r\nutvecklingen av kärnkraften. Därför är det viktigt\r\natt det finns internationella expertorgan som har en\r\nannan infallsvinkel. Det finns sådana med\r\nfristående forskare från en rad FN-organ. Jag skulle\r\nkunna räkna upp dem alla, men jag skall i stället ta\r\nnågra exempel -- WHO, FN:s strålvetenskapliga\r\nkommitté, FN:s ekonomiska kommission för\r\nEuropa, ILO och Världsmeteorologiska\r\norganisationen WMO. De finns med i en\r\nexpertgrupp som har haft möjligheter att granska\r\ndetta. Trots detta har man inte fått en helhetsbild.\r\nDet är det jag försökte beskriva i frågesvaret.</pre><pre>Jag skall besöka strålskyddsinstitutet på torsdag\r\neftermiddag. Jag tänker då ställa frågor till\r\ninstitutet. Jag utesluter inte att vi kan ta upp frågan\r\ni IAEA. Men IAEA har i sin dubbla funktion inte\r\nriktigt den trovärdighet som organisationen borde\r\nha.</pre><pre>Anf. 69 MARGARETA WINBERG (s):</pre><pre>Fru talman! Jag är också medveten om detta. Det\r\nslog mig när vi fick dessa rapporter i FN i New\r\nYork. Samtidigt var IAEA:s chef där och\r\nredovisade årsrapporten. Jag talade naturligtvis\r\nmed honom om detta, han avfärdade detta som om\r\ninte nonsens så näst intill. I detta sammanhang höll\r\nhan sitt tal i FN där han beskrev de långtgående\r\ntankarna på hur man skall sprida den fredliga\r\nkärnkraftsteknologin ut i världen, inte minst till u-\r\nländerna.</pre><pre>Jag tycker att det vore mycket bra om statsrådet\r\nville ta upp den här frågan. I svaret finns redovisat\r\nvilka människor det här rör. Det gäller människor\r\nsom hade utrymts eller av andra skäl lämnat\r\nområdet, räddningspersonal, saneringspersonal\r\nm.fl. Det måste finnas en mängd människor som\r\ninte omfattas av den officiella undersökningen. Det\r\nmåste också -- vilket jag antar att vi är överens om --\r\npå något sätt gå att få fram hälsotillstånd, dödstal\r\nosv. för dessa stora grupper.</pre><pre>Anf. 70 Miljöminister OLOF JOHANSSON\r\n(c):</pre><pre>Fru talman! Det har skett många förändringar i det\r\nberörda området. Ukraina är t.ex. en särskild stat.\r\nVi hoppas naturligtvis att det skall finnas en\r\nöppenhet när det gäller att informera världen. Det\r\när en del av förutsättningarna för att få bistånd, och\r\ndet är de fullt medvetna om.</pre><pre>Att man efter reaktorhaveriet i Tjernobyl år 1986\r\növer huvud taget har släppt ut information av det\r\nhär slaget till en internationell publik var egentligen\r\ndet första testet på glasnost. Men det innebär inte\r\natt det var hög kvalitet på all information som kom\r\neller att informationen var fullständig. Så långt får\r\nman inte tro att Glasnost hade kommit redan i det\r\nförsta barnstadiet. Här finns säkert mycket mera att\r\nta reda på och få fram. Det är inte detta som jag\r\nsäger att vi inte kan ta tag i nu. Det gäller direkta\r\nåtgärder i förhållande till Ukraina.</pre><pre>Anf. 71 MARGARETA WINBERG (s):</pre><pre>Fru talman! Jordbruksutskottet var i Ukraina drygt\r\nett år efter Tjernobylolyckan. Vi besökte bl.a.\r\nKijev. Vi ställde frågor. Man beskrev för oss att\r\nman hade utrymt ett område med en radie av tre\r\nmil från Tjernobyl. Man sade emellertid -- och det\r\nvisar på den attityd man hade då -- att människorna\r\negentligen skulle kunna flytta tillbaka, men\r\neftersom de är så rädda får de väl bo någon\r\nannanstans. Detta kan man ställa mot det tal som\r\nUkrainas delegat höll i FN nu i höst, där han\r\nredovisade mycket stor ängslan för vad som skulle\r\nkomma fram, inte genom de officiella rapporterna\r\nutan av de uppgifter som han tydligen förstod fanns\r\nsom ytterligare påspädning till det som hade\r\nredovisats för världen.</pre><pre>Anf. 72 Miljöminister OLOF JOHANSSON\r\n(c):</pre><pre>Fru talman! Jag tror inte att vi har några delade\r\nmeningar i den här frågan. Det viktiga är som sagt\r\natt sanningen kommer fram. Man måste emellertid\r\nanvända olika internationella kanaler i samarbete\r\nmed de nya staterna i området för att se till att\r\ninformationen kommer fram. Man måste också\r\nfölja det här löpande. Någon sanning vid ett\r\nspeciellt ögonblick finns inte -- tyvärr, kan man\r\ntillägga.</pre><pre>Anf. 73 MARGARETA WINBERG (s):</pre><pre>Fru talman! Jag tackar för dessa förtydliganden och\r\nhoppas att miljöministern fortsätter att arbeta för\r\nden här saken. Jag vill avslutningsvis åberopa vad\r\nprofessorn sade. Han sade att Tjernobylolyckan\r\neliminerade det sista hoppet om en praktisk\r\nanvändning av kärnkraften och att det är det\r\nfarligaste hotet mot världens miljö.</pre><pre>Överläggningen var härmed avslutad.</pre><pre>11 § Svar på fråga  1991/92:361 om skolans\r\nbehandling av EG-frågan</pre><pre>Anf. 74 Statsrådet BEATRICE ASK (m):</pre><pre>Fru talman! Björn Samuelson har frågat mig vilka\r\nåtgärder jag tänker vidta för att underlätta en\r\nallsidig behandling av EG-frågan i våra skolor. Han\r\nställer frågan utifrån tidningsuppgifter om att det\r\nmesta av det material som finns i skolorna starkt\r\ntalar för medlemskap i EG.</pre><pre>När Björn Samuelson säger att skolans\r\nundervisning skall präglas av objektivitet och\r\nallsidig belysning av olika åsikter, citerar han\r\nläroplanens Mål och riktlinjer. Dessa är bindande\r\nför lärarna, som alltså i sin undervisning skall ge en\r\nallsidig bild, oavsett hur i ett givet fall själva\r\nunderlaget för undervisningen ser ut. Använder\r\nman ett material från den ena sidan, skall detta\r\nredovisas och balanseras av underlag från den\r\nandra sidan. Ansvaret ligger här på skolan för att --\r\noch nu är det min tur att åberopa läroplanen --\r\nhjälpa eleverna till att utveckla ett självständigt och\r\nkritiskt betraktelsesätt.</pre><pre>Nu skall vi kanske inte heller ta alla artiklar i\r\nLärarnas Tidning som sanningsvittnen. Men även\r\nom det är så att det existerar fler läromedel med en\r\npositiv EG-syn, är det varken möjligt eller önskvärt\r\natt regeringen söker reglera detta. Något sådant\r\nskulle också vara att förutsätta att lärarna inte\r\nklarar av den uppgift läroplanen ger dem. Den\r\ntilltron till lärarna har jag att jag tror att de klarar\r\nav den uppgiften.</pre><pre>Anf. 75 BJÖRN SAMUELSON (v):</pre><pre>Fru talman! Jag ber att få tacka Beatrice Ask för\r\nsvaret.</pre><pre>Jag menar naturligtvis inte att vi skall anordna\r\nbokbål med SA material i EG-frågan. Det vore mig\r\nfrämmande. Jag har också en tilltro till lärarna, och\r\njag tror nog att de har en förmåga att balansera\r\nmaterial. Men nu har de själva från lärarfackens\r\nsida sagt att de saknar motviktsmaterial och\r\nmaterial som är balanserande i denna fråga.</pre><pre>Den här frågan är inte vilken liten struntfråga som\r\nhelst. Det handlar här om vilket politiskt inflytande\r\neleverna kommer att ha i framtiden. Det handlar\r\nom att de skall leva i ett framtida Sverige som från\r\npolitiska aspekter är annorlunda än i dag. Det\r\nhandlar om förändrade politiska beslutsprocesser\r\nsom kommer att påverka deras dagliga liv i\r\nframtiden. Riksdagen har beslutat att vi skall söka\r\nmedlemskap i EG. Därför tycker jag att det\r\nankommer på oss som utbildningspolitiker att se till\r\natt det finns balanserande material.</pre><pre>f300 &gt;  Ulf Dinkelspiel har ju i riksdagen utlovat att det\r\nskall komma medel också till motsidan när det\r\ngäller EG-frågan. Jag tycker att det är underligt\r\natt Beatrice Ask svarar på det sätt som hon gör.\r\nTalar ni inte med varandra i regeringen, eller hur\r\när det fatt? Lärarfacken går ut och efterlyser detta\r\nmaterial. Det är vårt ansvar att se till att det kan\r\ntas fram. Menar Beatrice Ask att lärarna inte vet\r\nvad de talar om?</pre><pre>Om man talar med lärarna ute i skolorna, som jag\r\nhar gjort efter att ha ställt den här frågan,\r\nförstärks den här bilden. De efterlyser alltså\r\nmaterial som gör att de kan, precis som Beatrice\r\nAsk säger, hjälpa till och utveckla ett självständigt\r\noch kritiskt betraktelsesätt i den här frågan. Den\r\nhär frågan är viktig. Man kan inte svara platt intet\r\ni det här fallet.</pre><pre>Anf. 76 Statsrådet BEATRICE ASK (m):</pre><pre>Fru talman! Jag tror att det stora problemet ur\r\nallsidighetssynpunkt är att det inte finns så många\r\nsom är negativa i EG-frågan i dag. Det gör att det\r\nfinns en slagsida när det gäller materialet.</pre><pre>Skolsverige har faktiskt försökt att göra en del för\r\natt motverka detta. SÖ har gett ut servicematerial\r\ni samhällskunskap som handlar om att undervisa\r\nom EG. Det är ett mycket belysande material,\r\näven om den här frågan hela tiden förändras. På\r\nett eller annat sätt blir innehållet litet otidsenligt,\r\nmen formen och arbetet fungerar ändå om man\r\nvill använda det.</pre><pre>Det finns gratismaterial från UD att få i de här\r\nfrågorna. Det är mycket sakligt. De lärare jag har\r\ntalat med efter att ha fått Björn Samuelsons fråga\r\ntycker att det kanske är litet svårt att använda\r\nt.o.m. på gymnasiet.</pre><pre>Det finns material att köpa i EG-frågan, och där\r\nkan man påstå att man strävar efter så stor\r\nobjektivitet som möjligt. Men ekonomin ute på\r\nskolorna är ju sådan att man drar sig för att köpa\r\nprogrammet. Men med hjälp av dagstidningar och\r\nTV-program går det att ge en allsidig\r\nundervisning. Jag tror att detta också är i\r\ndrivkraften för de flesta lärare.</pre><pre>Jag vet inte riktigt vad Björn Samuelson tycker att\r\nregeringen skall göra i den här frågan. Det är\r\nriktigt att vi nu närmar oss en folkomröstning i\r\nEG-frågan. Då är det naturligt att olika\r\norganisationer och andra får visst stöd för att\r\nkunna ta fram informationsmaterial. Men jag\r\ninbillar mig att Björn Samuelson har litet mer\r\nbråttom än så. Jag kan konstatera att det trots allt\r\nfinns ganska mycket att tillgå om man vill leva upp\r\ntill läroplanens ambitioner. Jag tycker inte att det\r\när ett inte-svar från mig som skolminister.</pre><pre>Anf. 77 BJÖRN SAMUELSON (v):</pre><pre>Fru talman! Den här frågan är mycket viktig. Då\r\ntycker jag att det faller på vårt ansvar som\r\nutbildningspolitiker att se till att det inte saknas\r\nmedel när det gäller möjligheten att belysa den\r\nhär frågan ur alla möjliga aspekter och synvinklar.\r\nDet är ju problemet här. Det finns kapitalstarka\r\ngrupper som är företrädare för och som vill tala\r\nför att vi så snabbt som möjligt skall gå in som\r\nmedlemmar i EG. Sedan finns det svagare\r\ngrupper som tycker att detta borde vi nog ta en\r\nfunderare på och det nog inte är något vidare att\r\nbli medlem i EG. Då har jag som\r\nutbildningspolitiker ett demokratiskt ansvar\r\ngentemot skolan att se till att man åtminstone inte\r\nkan skylla på att det saknas resurser i den här\r\nfrågan.</pre><pre>Det finns ju särskilda anslag. Regeringen delar ut\r\nsärskilda anslag ibland via civildepartementet till\r\nvissa åtgärder inom skolans område. Det finns ju\r\nsärskilda öronmärkta anslag. Jag tycker då att det\r\när mycket märkligt att det inte skall finnas\r\nsärskilda anslag till skolan för information om\r\nEG-problematiken.</pre><pre>Anf. 78 Statsrådet BEATRICE ASK (m):</pre><pre>Fru talman! Man skulle kunna ha särskilda stöd\r\nför information i en mängd mycket centrala\r\nfrågor. Jag delar uppfattningen att EG-frågan är\r\nsynnerligen aktuell och viktig. Men hela\r\nOrganisationssverige har bidrag och stöd. De\r\npolitiska partierna, föreningslivet i alla dess delar,\r\nfackföreningsrörelsen osv. har inte mycket snålt\r\ntilltagna resurser. Det är fullt möjligt för den som\r\nså önskar att ta fram material och arbeta med\r\ninformation i skolorna. Alla har väl tyvärr inte\r\nvarit riktigt så pigga och alerta när det gäller att ta\r\nfram material som en del, som Björn Samuelson\r\nkallar kapitalstarka, har varit. Det kan\r\nnaturligtvis bero på att det är roligare och mer\r\nengagerande att arbeta om man tror på en sak, än\r\nom man bara är emot den. Detta kan kanske\r\nförklara den här slagsidan.</pre><pre>Men det är ingen ursäkt från skolans synvinkel att\r\ndet är så här. Kunniga lärare, och det är de allra\r\nflesta lärare som vi har i dag, klarar mycket väl av\r\natt ge en allsidig undervisning i den här frågan\r\nmed befintligt material.</pre><pre>Anf. 79 BJÖRN SAMUELSON (v):</pre><pre>Fru talman! När det gäller detta med att det\r\nskulle vara roligare att arbeta med någonting som\r\nman är för än att arbeta med någonting som man\r\när emot, kan jag säga att det beror på ens eget\r\nengagemang. Jag kan garantera Beatrice Ask att\r\nvi hade mycket roligt och tyckte det var mycket\r\nintressant att arbeta inom linje 3 när det gällde\r\nkärnkraftsomröstningen. Det kan hon skriva upp.</pre><pre>Men det jag föreslår nu, att riksdagen och\r\nutbildningspolitiker går ut och tar ansvar, är inte\r\nnågot nytt. För bara ett eller två år sedan kom det\r\nett anslag om internationalisering av bl.a. den\r\nhögre utbildningen men även det lägre\r\nskolväsendet. Då sade riksdagen, att här måste\r\nman nog ha litet mer pengar till den\r\ninternationalisering som annars skulle komma att\r\nsättas på undantag. Man anslog då tre eller fyra\r\nmiljoner kronor, tror jag, som korrektiva medel\r\ntill denna internationalisering som annars kanske\r\nbara skulle rikta sig mot västvärlden. I den frågan\r\nvar vi överens. Även moderaterna och deras\r\nföreträdare i utbildningspolitiken tyckte att detta\r\nvar bra.</pre><pre>Anf. 80 Statsrådet BEATRICE ASK (m):</pre><pre>Fru talman! Nu kommer vi in på en principfråga\r\nsom är ganska intressant. Jag är övertygad om att\r\nmoderata samlingspartiet är med, och jag är\r\nockså övertygad om att alla kommer att vara med,\r\nnär det gäller att ta fram medel för att få en bra\r\ndiskussion inför en EG-omröstning. Men vi har\r\nunder en lång följd av år arbetat med skolorna på\r\ndet sättet att vi har haft projektstöd, riktade\r\nstatsbidrag osv., där vi har försökt att styra\r\nskolans utveckling genom centrala instanser.</pre><pre>Nu har riksdagen, före mitt tillträde, bytt modell\r\noch försöker bygga på det lokala ansvaret och\r\ntilltron till dem som arbetar ute i skolorna. För\r\nmig är det mycket logiskt att i det sammanhanget\r\nhävda och peka på vad läroplanen säger om\r\nallsidig undervisning. Jag utgår faktiskt ifrån att\r\nde lärare som har ansvaret för att fullfölja detta\r\nklarar av sin uppgift. Då är inte den första\r\nåtgärden som jag kan komma på att vi skall hitta\r\nytterligare ett specialstöd. Det handlar snarare\r\nom att se till att skolan totalt sett har en\r\nnågorlunda vettig budget.</pre><pre>Anf. 81 BJÖRN SAMUELSON (v):</pre><pre>Fru talman! Detta med vettig budget kan vi\r\nåterkomma till i debatten i morgon.</pre><pre>Jag tycker att detta är en viktig fråga och att det\r\när motiverat att regering och riksdag öronmärker\r\npengar till skolan i denna mycket viktiga fråga\r\nframöver. Det är kanske inte i första hand jag och\r\nBeatrice Ask som kommer att leva ute i det nya\r\nEuropa som det talas om, utan det är just de\r\nelever som i dag går i skolan. Jag är övertygad om\r\natt de kommer att möta en förändrad miljö.\r\nKommer det i samband med folkomröstningen att\r\nöronmärkas pengar till skolan för att informera\r\nom EG-frågan och medlemskapet? Hur det nu\r\nblir i unionen eller hur det kommer att se ut\r\nframöver vet vi ju inte riktigt. Kommer skolan att\r\nkunna få en del av dessa pengar för att kunna\r\nförbättra undervisningen om EG? Det är en rak\r\nfråga.</pre><pre>Anf. 82 Statsrådet BEATRICE ASK (m):</pre><pre>Fru talman! Vi har ännu inte diskuterat detaljer\r\nför detta eller summor. Men det är alldeles\r\nsjälvklart att skolan måste vara en av de viktigaste\r\ninstanserna för den typen av stöd av det enkla\r\nskälet att det är i skolan vi når alla.</pre><pre>Anf. 83 BJÖRN SAMUELSON (v):</pre><pre>Fru talman! Om regeringen inte har diskuterat\r\ndetta riktigt färdigt ännu skall jag väcka en\r\nmotion vid första lämpliga tillfälle. Det kan väl bli\r\nvid någon tilläggsbudget. Då kan skolan få de här\r\nmedlen framöver. Jag tror att många\r\nutbildningspolitiker i den här kammaren kommer\r\natt ställa upp på ett sådant krav.</pre><pre>Det krävs litet annorlunda material när man\r\nvänder sig till olika ålderskategorier. Just därför\r\ntycker jag att det är lämpligt att skolan får\r\nsärskilda medel för den här frågan. Det är ju\r\nunder tidsperioden framöver, fram till ungefär\r\n1994, som det är aktuellt med dessa öronmärkta\r\nmedel.</pre><pre>Vi skall inte vara så försiktiga och vara rädda för\r\natt säga: Detta är viktigt, och det här vill vi ge\r\nmedel till så att ni kan belysa detta på ett allsidigt\r\nsätt. Det är inte att styra skolan. Skolan har\r\nfortfarande rätten att säga: Nej tack, vi vill inte.\r\nVi vill använda SAF:s material.</pre><pre>Överläggningen var härmed avslutad.</pre><pre>12 § Svar på fråga  1991/92:333 om den\r\npsykiatriska vården</pre><pre>Anf. 84 Statsrådet BO KÖNBERG (fp):</pre><pre>Fru talman! Göthe Knutson har frågat mig vilka\r\nåtgärder som jag avser att vidta för att skapa en\r\ntydlig skillnad mellan sluten psykiatrisk vård och\r\nden öppna vården.</pre><pre>Lagen om beredande av sluten psykiatrisk vård i\r\nvissa fall (LSPV) ersattes av ny lagstiftning den 1\r\njanuari i år. Reglerna för den psykiatriska\r\ntvångsvården har numera delats upp på två lagar,\r\nnämligen lagen om psykiatrisk tvångsvård med\r\nallmän reglering av tvångsvård åt vissa allvarligt\r\npsykiskt störda (1991:1128) och lagen om\r\nrättspsykiatrisk vård med särskild reglering av\r\ntvångsvård åt vissa lagöverträdare (1991:1129).</pre><pre>I lagen om rättspsykiatrisk vård har särskild\r\nhänsyn tagits till samhällsskyddet. Detta sker\r\ngenom att domstol, om det finns risk att den\r\ndömde på nytt begår brott av allvarligt slag, kan\r\nbesluta om särskild utskrivningsprövning när den\r\ndömer någon till rättspsykiatrisk vård. En person\r\nsom har dömts till rättspsykiatrisk vård med\r\nsärskild utskrivningsprövning får skrivas ut eller\r\nges permission endast efter beslut av allmän\r\nförvaltningsdomstol. Om rätten har beslutat att\r\nen patient skall skrivas ut eller få permission får\r\ndetta överklagas av åklagaren.</pre><pre>Vidare kan den dömdes vistelse utanför\r\nvårdinrättningen förenas med särskilda villkor.\r\nDet kan gälla t.ex. skyldighet att underkasta sig\r\nmedicinering, att hålla kontakt med en viss\r\nperson, förbud att använda berusningsmedel samt\r\nförbud att ta kontakt med vissa personer eller att\r\nvistas på vissa platser.</pre><pre>Den rättspsykiatriska vården ges på\r\nsjukvårdsinrättningar som drivs av\r\nsjukvårdshuvudmännen. Det är således dessa\r\nhuvudmän som har det yttersta ansvaret för att\r\nsäkerheten är tillfredsställande och att rymningar\r\ndärmed förhindras. Sjukvårdshuvudmännen har\r\nregionala enheter som är anpassade för särskilt\r\nvårdkrävande patienter. Dessa enheter kan vara\r\nlämpliga vid vård av patienter som är särskilt\r\nrymningsbenägna.</pre><pre>Den nya lagstiftningen har bara gällt under en\r\ndryg månad, vilket innebär att det är för tidigt att\r\nuttala sig om effekterna. Socialstyrelsen har dock\r\nförstärkt sin tillsyn över den psykiatriska\r\ntvångsvården. Enligt min mening får resultatet av\r\nstyrelsens arbete utgöra underlag för att bedöma\r\nom de vidtagna åtgärderna är tillräckliga. Jag vill\r\nockså nämna att det vid lagstiftningens tillkomst\r\nförutsattes att en utvärdering kommer till stånd.\r\nAvsikten är att ett uppdrag skall lämnas till\r\nsocialstyrelsen för att få en god grund för\r\nbedömning av den nya lagstiftningen.</pre><pre>Anf. 85 GÖTHE KNUTSON (m):</pre><pre>Fru talman! Jag tackar för detta, som jag tycker,\r\nutförliga svar. Jag skall genast be att få ställa\r\nytterligare en fråga till sjukvårdsministern,\r\nnämligen när han är beredd att ge detta nya\r\nuppdrag till socialstyrelsen. Jag frågar med\r\nanledning av de händelser som inträffar och som\r\ninte bara handlar om utskrivningar utan framför\r\nallt om det jag har frågat om, nämligen när man\r\nskall stänga, och helst låsa, svängdörrarna på de\r\nmentalsjukhus där det uppenbarligen\r\nförekommer alltför många rymningar för att det\r\nskall vara acceptabelt.</pre><pre>Min fråga föranleddes av en rymmare som för\r\nsjätte gången på tre år avvek. Han har gjort sig\r\nskyldig till mord på två ungdomar. Han flyttades\r\nmärkligt nog efter femte rymningen till ett boende\r\ni en s.k. rehabiliteringsstuga vid Östra klinikerna i\r\nVänersborg. Väl kommen till den här sista slussen\r\nvar det bara att promenera ut. Inte bara polisen i\r\ndet distriktet utan även i andra distrikt är mycket\r\ntrötta på dessa ständigt återkommande larm.\r\nPolisen har som bekant annat att göra och borde\r\nfå koncentrera sig på det. Detta är enligt min\r\nuppfattning mycket släpphänt.</pre><pre>Sedan vill jag också ta upp ett annat fall som\r\nredovisas i tidningen Expressen den 28 januari i\r\når, alltså sedan den nya lagen trätt i kraft. Jag kan\r\ninledningsvis konstatera att en 33-årig man var\r\ndömd till sluten psykiatrisk vård och rymde från\r\nSäters sjukhus fasta paviljong. Efter tre veckor\r\nslog han ihjäl sin hustru. I dag är han på fri fot,\r\noch man kan inte göra någonting åt honom. Vad\r\nhar sjukvårdsministern för råd att ge\r\nhuvudmännen för denna vård?</pre><pre>Anf. 86 Statsrådet BO KÖNBERG (fp):</pre><pre>Fru talman! Jag har under min tid i\r\nsamhällsarbetet och även som flitig tidningsläsare\r\ninte stött på några mentalsjukhus med\r\nsvängdörrar, men det är möjligt att det finns några\r\nsådana. Det är i botten fråga om en mycket svår\r\navvägning mellan å ena sidan samhällsskyddet,\r\nden självklara rätten för ett samhälle att skydda\r\nsig mot individer som är farliga oavsett om de\r\nbedöms som psykiskt sjuka eller inte, och å andra\r\nsidan önskemålet att kunna bota eller rehabilitera\r\nmänniskor så att de kan komma ut i samhället.\r\nDet är den svåra avvägningen som varje civiliserat\r\nsamhälle måste göra.</pre><pre>Vi har, som jag redovisade i mitt svar till Göthe\r\nKnutson, nyligen ändrat lagstiftningen i Sverige\r\nför att i vissa delar skärpa samhällsskyddet. Jag\r\nförmodar att Göthe Knutson delar min\r\nuppfattning att de gångna 40 dagar som\r\nlagstiftningen varit i kraft är i kortaste laget för att\r\ngöra en bedömning av om de nuvarande reglerna\r\när tillräckliga eller inte. Jag redovisade i mitt svar\r\natt vi kommer att återkomma till frågan, men vi\r\nhar inom regeringen ännu inte tagit ställning till\r\nexakt när det kommer att ske. Som jag nämnde i\r\nmitt svar har det hela tiden förutsatts att en\r\nutvärdering skulle kunna äga rum.</pre><pre>Vad gäller rymningen från Säter tänker jag inte\r\nkommentera den -- bl.a. därför att jag inte känner\r\ntill den.</pre><pre>Anf. 87 GÖTHE KNUTSON (m):</pre><pre>Fru talman! Jag tackar för det kompletterande\r\nsvaret. Denna rymning från Säter finns redovisad\r\ni Expressen den 28 januari i år, och den upptar\r\nhela första sidan. Här återkommer detta som vi\r\nhar hört så många gånger från domare, nämligen\r\natt det såsom lagen är skriven inte fanns något\r\nannat att göra än att släppa vederbörande på fri\r\nfot. Nu har prövningen i utskrivningsnämnderna\r\nupphört, och i stället är det länsrätten och\r\nkammarrätten som har ansvaret. Man hamnar då\r\ni den situation som nu föreligger i det här fallet\r\nmed Säter.</pre><pre>Vederbörande har efter att ha mördat sin hustru\r\noch stuckit ifrån den s.k. vården varit på fri fot,\r\noch det är han uppenbarligen också i dag. Han har\r\nmisshandlat och mordhotat personer, gjort sig\r\nskyldig till rån osv. samt handlat med knark.\r\nPolisen har sedan fått problem att hitta en anstalt\r\ndär han tas emot. Man har t.ex. åkt taxi 17 mil\r\nfrån en ort till en annan. Efter att ha varit intagen\r\npå den psykmottagningen är han ute på fri fot\r\nigen. Vad säger statsrådet om detta?</pre><pre>Anf. 88 Statsrådet BO KÖNBERG (fp):</pre><pre>Fru talman! Det är frestande att kommentera just\r\ndetta, men jag skall låta bli att göra det. Jag kan\r\nbara konstatera att de regelsystem vi har innebär\r\natt sjukhushuvudmännen skall ansvara för\r\nvården.</pre><pre>I samband med den rättspsykiatriska vården har\r\nregeringen som uppgift att efter hörande av\r\npolismyndigheter och åklagarmyndigheter\r\ngodkänna denna typ av inrättningar runt om i\r\nSverige. Regeringen har under de senaste\r\nveckorna godkänt ett stort antal inrättningar som\r\nhuvudmännen ansökt om tillstånd för, och jag\r\nräknar med att regeringen under de närmaste\r\nveckorna kommer att godkänna fler. Att det\r\nskulle vara ett vanligt inslag i vården att åka 17 mil\r\noch inte hitta någon inrättning där man kan ta\r\nhand om de personer som bör omhändertas\r\ntvivlar jag tills vidare på.</pre><pre>Anf. 89 GÖTHE KNUTSON (m):</pre><pre>Fru talman! Detta är alldeles säkert inte något\r\nisolerat fall. Jag har läst innantill i en tidning som\r\nbrukar vara mycket trovärdig. Jag vet att man\r\nkontrollerar fakta innan man sätter sådana här\r\nganska uppseendeväckande beskrivningar på\r\npränt. Där står: ''Men nu är 33-åringen åter en fri\r\nman. I går tog han in på ett hotell som socialen\r\nbetalade.</pre><pre>De personer som varit utsatta för mannens\r\nförföljelser är förtvivlade.</pre><pre>-- Jag vet inte vad jag ska ta mig till. Han har inte\r\nens dragit sig för att ge sig på min 80-åriga mor,\r\nförklarade en av dem gråtande i går.''</pre><pre>Rikspolischefen har uttalat sig med anledning av\r\ndetta och kanske flera andra fall och sagt att det\r\nmåste bli en ändring. Här går han utanför det\r\nområde som sjukvårdsministern har att svara för.\r\nHan kräver nämligen, precis som vi moderater,\r\natt man bör överväga att låta vederbörande krypa\r\nin i fängelse. Man fäller alltså en dom, och när\r\nvederbörande av domstol anses frisk, får han\r\navtjäna straffet i fängelse.</pre><pre></pre><pre>Anf. 90 Statsrådet BO KÖNBERG (fp):</pre><pre>Fru talman! Jag kan förstå den tankegång som här\r\nframförts av rikspolischefen och som nu också\r\nframförs, om jag förstod saken rätt, av moderata\r\nsamlingspartiet. Samtidigt vill jag inför den\r\nframtida debatten om dessa frågor, som naturligtvis\r\ninte är avslutad i och med ändringen av den här\r\nlagstiftningen, peka på att det är något\r\nmotsägelsefullt att först bestämma att en människa\r\nskall omhändertas för vård beroende på att han\r\neller hon inte varit ansvarig för sina handlingar för\r\natt sedan när vederbörande anses frisk komma på\r\natt vederbörande skall ta ansvar för sina\r\nhandlingar. Det är bra om man fortsätter den\r\ndebatten även inom moderata samlingspartiet.</pre><pre>Anf. 91 GÖTHE KNUTSON (m):</pre><pre>Fru talman! Kriterierna för när någon skall\r\növerföras till sluten psykiatrisk vård har stramats\r\nupp. Det skall bli betydligt färre sådana fall. Det\r\ntyder på att det inte är alldeles givet och framgår\r\ninte klart av kriterierna vem som skall förklaras\r\nsåsom varande psykiskt sjuk eller i abnormt\r\ntillstånd vid våldshandlingen. Här finns något\r\nvarierande skalor och begrepp.</pre><pre>Jag skall inte pressa statsrådet, som är ansvarig för\r\nsjukvården, när det gäller frågan om vederbörande\r\nskall avtjäna fängelsestraff, men det handlar också\r\nom det vi kallar för omgivningsskyddet. Om\r\nnågon -- och detta är det pinsamma -- har mördat\r\nnågon, varit en våldsverkare, och bedömts som\r\nsjuk vid tillfället, kan vederbörande bli\r\nfriskförklarad efter några få månader och få röra sig\r\nfritt i samhället och göra om detsamma. Då kan\r\nman fråga sig om det inte vore bättre att man låste\r\nin honom -- det är ofta en man -- och bokstavligen\r\nkastade nycklarna. Men jag vill inte uttrycka mig så\r\nabrupt.</pre><pre>Anf. 92 Statsrådet BO KÖNBERG (fp):</pre><pre>Fru talman! Det gläder mig att Göthe Knutson inte\r\nanslöt sig till uppfattningen att vi skulle låsa in vissa\r\npersoner i Sverige som begått allvarliga brott och\r\nkasta nycklarna.</pre><pre>Anf. 93 GÖTHE KNUTSON (m):</pre><pre>Fru talman! Det är alltid roligt att göra någon glad,\r\nmen detta är en mycket allvarlig fråga för väldigt\r\nmånga, och även för dem inom psykvården. Polisen\r\nhar, som jag inledningsvis sade, tröttnat på att jaga\r\nrymlingar som bildligt talat kan gå ut genom\r\nsvängdörrar.</pre><pre>Nu tackar jag statsrådet för att han givit så många\r\nsvar.</pre><pre>Anf. 94 Statsrådet BO KÖNBERG (fp):</pre><pre>Fru talman! Jag vill inför frågeställaren och\r\nkammaren summera de svar som jag givit.</pre><pre>Det handlar för det första om en mycket svår\r\navvägning som måste göras mellan å ena sidan\r\nskyddet av medborgare och samhället i övrigt och å\r\nandra sidan den enskildes möjlighet till\r\nrehabilitering. För det andra har vi vid årsskiftet\r\ngenomfört en förändring av lagstiftningen som\r\nstärker samhällsskyddet. För det tredje skall vi se\r\ntill att pröva om denna lagstiftning är tillräcklig.</pre><pre>Överläggningen var härmed avslutad.</pre><pre>13 § Svar på frågorna 1991/92:362 och 366 om\r\nersättningen vid graviditet</pre><pre>Anf. 95 Statsrådet BO KÖNBERG (fp):</pre><pre>Fru talman! Gudrun Schyman har frågat\r\nsocialministern om han avser att vidta några\r\nåtgärder för att förändra reglerna för ersättning vid\r\ngraviditet, t.ex. i riktning mot större valfrihet vid\r\nuttag av havandeskapspenning. Ines Uusmann har\r\nfrågat socialministern om han avser att agera för att\r\nstävja arbetsgivares missbruk av möjligheten att\r\nvägra betala ut sjuklön till en anställd i samband\r\nmed graviditet. Arbetet inom regeringen är så\r\nfördelat att det är jag som skall svara på frågorna.\r\nJag besvarar dem i ett sammanhang.</pre><pre>Enligt bestämmelser i lagen (1962:381) om allmän\r\nförsäkring (3 kap. 9 §) har en försäkrad kvinna rätt\r\ntill havandeskapspenning om havandeskapet har\r\nsatt ned hennes förmåga att utföra uppgifterna i sitt\r\nförvärvsarbete med minst en fjärdedel och hon inte\r\nkan omplaceras till ett mindre ansträngande arbete.\r\nOm kvinnan däremot under graviditeten drabbas\r\nav sjukdom som sätter ned hennes arbetsförmåga\r\nskall hon ha ersättning i form av sjuklön enligt\r\nlagen (1991:1047) om sjuklön eller sjukpenning\r\nenligt lagen om allmän försäkring. Någon\r\nförändring i det här avseendet har inte avsetts\r\ngenom införandet av sjuklönebestämmelserna den\r\n1 januari i år. Om en kvinna som är sjuk blir vägrad\r\nsjuklön under graviditet kan hon vända sig till\r\nförsäkringskassan och begära ersättning enligt den\r\ns.k. sjuklönegarantin. Finner kassan att sjuklön\r\nborde ha utbetalats är kvinnan berättigad till\r\nersättning direkt från kassan och arbetsgivaren kan\r\nav kassan krävas på ersättning för det utbetalda\r\nbeloppet.</pre><pre>Frågan om rätten till sjukpenning i samband med\r\ngraviditet är komplicerad. Detta gäller framför allt\r\ngränsdragningen mellan situationer då\r\nhavandeskapspenning är den rätta\r\nersättningsformen och situationer när ersättningen\r\ni stället bör utbetalas i form av sjukpenning. Frågan\r\nhar aktualiserats hos socialdepartementet vid flera\r\ntillfällen. Jag vill dock betona att ersättning bör\r\nutbetalas till kvinnor som inte kan förvärvsarbeta\r\npå grund av nedsatt arbetsförmåga i samband med\r\ngraviditet. En annan fråga är givetvis i vilken grad\r\narbetsförmågan är nedsatt. Den frågan bör lösas i\r\nenlighet med den praxis som gäller på\r\nsjukförsäkringsområdet.</pre><pre>Anf. 96 GUDRUN SCHYMAN (v):</pre><pre>Fru talman! Jag skall be att få tacka för svaret. Jag\r\ntycker det var onödigt långt. Av effektivitetsskäl\r\nskulle det kanske ha kunnat skurits ned till en\r\nmening. Svaret hade kunnat vara: Nej, jag tänker\r\ninte göra någonting. De regler som gäller vet vi ju\r\nom, så svaret verkar litet onödigt.</pre><pre>Jag tycker det är tråkigt att regeringen inte tänker\r\ngöra någonting. Jag vet om att reglerna inte har\r\nändrats i och med införandet av\r\narbetsgivarinträdet, och det gör det ännu mer\r\nkomplicerat. Det har redan tidigare varit\r\nkomplicerat.</pre><pre>Eftersom så många kvinnor har nedsatt\r\narbetsförmåga på grund av besvär under\r\ngraviditeten har många kvinnor fått tjata sig till en\r\nsjukskrivning. Man har inte velat ta ut den\r\nföräldraförsäkring man har rätt till innan barnets\r\nfödelse, utan den ledigheten vill man skjuta fram.\r\nInte minst nu när det ser ut som det gör och det inte\r\nfinns barnomsorg för barn under ett och ett halvt\r\nårs ålder behöver man den tiden efter det att barnet\r\nfötts. Det har då utvecklats en praxis som inte alls\r\när särskilt bra. Många kvinnor har tyckt att det varit\r\nen pinsam situation att försöka tjata sig till en\r\nsjukskrivning.</pre><pre>Nu finns detta fortfarande kvar, och till det läggs att\r\narbetsgivaren kan säga nej. Läkaren säger att det\r\ninte är något sjukdomstillstånd, och arbetsgivaren\r\nkan säga att det är självförvållat, och det kan man\r\nnaturligtvis i viss mån säga att det är. Men kvinnan\r\nhar svårt att fullfölja arbetsuppgifterna.</pre><pre>Det jag velat peka på i min fråga är möjligheterna\r\natt underlätta för kvinnan i den här situationen. Vi\r\ni vänsterpartiet har i en motion väckt under den\r\nallmänna motionstiden lagt fram ett förslag om en\r\nobligatorisk havandeskapspenning. Det är ett\r\nförslag som tidigare har framförts redan 1988 till\r\ndepartementet av Svensk förening för gynekologi\r\noch obstetrik för att komma runt den ofta mycket\r\nförnedrande situationen för kvinnor, nämligen att\r\nbehöva tjata sig till ett läkarintyg, kanske övertala\r\nläkaren, och sedan övertyga en arbetsgivare.\r\nSlutligen måste de kanske överklaga ärendet och\r\ndriva det vidare, och det i samband med\r\ngraviditeten.</pre><pre>Det här är ingen bra situation. Jag hade förväntat\r\nmig ett mycket mer positivt svar än bara: Nej, vi\r\ntänker ingenting göra. Jag tycker nog att statsrådet\r\nskall överväga svaret. Inte längden, utan\r\ninnehållet.</pre><pre>Anf. 97 INES UUSMANN (s):</pre><pre>Fru talman! Också jag vill tacka för svaret.</pre><pre>Det har skapats nya problem i och med införandet\r\nav sjuklönesystemet. Tidigare spelade det för\r\narbetsgivaren ingen roll om kvinnan fick\r\nhavandeskapspenning eller var sjukskriven.\r\nArbetsgivaren tog inte pengarna ur egen kassa. Det\r\när en nyhet.</pre><pre>I och för sig kan man förstå att en arbetsgivare gör\r\nvissa försök att komma undan genom att säga: Skall\r\ndet vara någon ledighet, får det väl vara ledighet\r\nmed havandeskapspenning. Han sparar ju några\r\nkronor om försäkringskassan betalar. Jag ser det\r\nsom ett stort problem framöver om inte alla --\r\npolitiker, socialdepartementet,\r\nriksförsäkringsverket och försäkringskassorna,\r\nsom är de myndigheter vi har -- ger mycket tydliga\r\nsignaler till arbetsgivarna att den enskilde aldrig får\r\ndrabbas eller komma i kläm.</pre><pre>Jag är medveten om att man med en lagstiftning\r\ninte kan komma åt alla enskilda fall, men man\r\nmåste ha en praxis, vilket också nämns i svaret.\r\nSignalerna måste vara mycket tydliga från\r\nförsäkringskassan. Men för att försäkringskassan\r\nskall ta upp den här frågan är det viktigt att man\r\nockså från socialdepartementet uppmärksammar\r\ndetta. I det läge vi nu befinner oss med\r\nlågkonjunktur och arbetslöshet är den enskilde\r\nanställde mycket svagare i förhållande till\r\narbetsgivaren än i ett annat konjunkturläge. Det är\r\ndå dubbelt viktigt att vi ger de rätta signalerna. Jag\r\nvill därför fråga statsrådet vad man på\r\ndepartementet kommer att göra för att ge denna\r\ntrygghet åt kvinnorna.</pre><pre>Anf. 98 Statsrådet BO KÖNBERG (fp):</pre><pre>Fru talman! Den reform som genomfördes för sex\r\nsju veckor sedan, den 1 januari, innebär att\r\narbetsgivarna svarar för utbetalningen av ersättning\r\nde två första veckorna och som kopplades till en\r\nsänkning av arbetsgivaravgiften som skall motsvara\r\nden genomsnittliga kostnaden, är en mycket stor\r\nreform. Vi har i Sverige ca 10 miljoner sjukfall om\r\nåret. Det är alldeles uppenbart att det innebär en\r\nstor förändring om många av dessa fall förs över\r\nfrån försäkringskassorna, som har handlagt sådana\r\nfall i decennier, till arbetsgivarna. Det är en ordning\r\nsom i och för sig finns på flera håll i Europa, men vi\r\när i Sverige ovana vid den. Vi skall därför inte vara\r\nförvånade om det blir fel här och var. Det kan\r\nnaturligtvis också missbrukas -- som allt annat här i\r\nlivet -- i detta fall av arbetsgivaren. Den viktiga\r\nsignalen är att någon förändring i vad gäller\r\nexempelvis reglerna för havandeskapspenning och\r\nsjukpenning inte har avsetts, vilket har bekräftats\r\nav bl.a. Gudrun Schyman i hennes inlägg alldeles\r\nnyss.</pre><pre>Sedan får jag väl be Gudrun Schyman om ursäkt för\r\natt svaret var i längsta laget. Jag ber kammaren om\r\nen viss tillgift på den punkten, med tanke på att mitt\r\nnästa svar, till Birgitta Dahl, är desto kortare och\r\natt genomsnittslängden därför kanske uppfyller\r\nGudrun Schymans krav.</pre><pre>Det är naturligtvis rimligt att man informerar allt\r\nvad man kan om det här, och det har\r\nriksförsäkringsverket gjort. Det behövs säkert\r\nmycket mer information; alla vi som har sysslat med\r\ninformation vet att det är en svår uppgift att nå\r\nhundratusentals arbetsgivare när det har hänt\r\nnågonting nytt. Det kommer säkert att dyka upp en\r\ndel fall som är av samma art som det fall som har\r\nbeskrivits i massmedia.</pre><pre>Det viktiga är att vi samtidigt sänder signalen att\r\nden enskildes rättigheter inte har påverkats. Efter\r\nett antal fall -- jag hoppas att det blir så få som\r\nmöjligt -- kommer väl den signalen att gå fram,\r\nt.o.m. till den siste arbetsgivaren. Låt oss hoppas\r\natt massmedia och politiker av olika slag är\r\nuppmärksamma på eventuellt missbruk som\r\nkommer att ske i början -- med många miljoner fall\r\nfår man räkna med att det sker -- och att det leder\r\nfram till att det är alldeles klart att den gamla\r\npraxisen gäller.</pre><pre>Anf. 99 GUDRUN SCHYMAN (v):</pre><pre>Fru talman! Det är inte alls så att jag vänder mig\r\nprincipiellt mot långa svar, statsrådet, utan det gör\r\njag bara när de är innehållslösa.</pre><pre>Jag är medveten om att den här förändringen inte\r\ninnebär någon förändring av den enskildes rätt.\r\nMen det blir ett annat prövningsförfarande i och\r\nmed att också arbetsgivaren kommer in. Det\r\nkommer säkert att bli prövningar i en hel del fall,\r\ninte bara vad gäller sjukskrivningar vid graviditet.\r\nRiksförsäkringsverket säger ju att man tror att\r\nmånga företagare nu vill testa reglerna för\r\nsjukskrivningen och att det då blir en hel del trassel.\r\nAtt det blir mer komplicerat för den enskilde kan\r\nman nog förvänta sig.</pre><pre>Den situation som jag tar upp, med de gravida\r\nkvinnorna, har varit besvärlig redan tidigare. Det\r\nhar riktats mycket kritik, och det har utvecklats en\r\npraxis vad gäller sjukskrivningar som inte har varit\r\nbra. En del har varit frikostiga, andra inte. En del\r\nkvinnor har blivit sjukskrivna, andra har fått tjata,\r\nböna och be. Det är en dålig praxis som har\r\nutvecklats, och den kommer nog att förstärkas nu,\r\neftersom det handlar om relationen till dels\r\nläkaren, dels arbetsgivaren och dels\r\nförsäkringskassan. Det vore alltså läge att nu ändra\r\npå detta redan dåliga tillstånd.</pre><pre>Anf. 100 INES UUSMANN (s):</pre><pre>Fru talman! Jag är i och för sig nöjd när statsrådet\r\nsäger att han är överens med mig om att det här inte\r\nskall innebära någon förändring för den enskilda\r\npersonen, men jag tror också att det är mycket\r\nviktigt att statsrådet och tjänstemän på\r\nsocialdepartementet kan trycka på i olika\r\nsammanhang, av den anledningen att sådana här\r\nfrågor annars mycket sällan får genomslag i media.\r\nDet är inte bara många arbetsgivare utan också\r\nmånga enskilda tjänstemän på försäkringskassorna\r\nsom skall nås av information. Jag står bakom\r\nsjuklönesystemet, men nu handlar det om att den\r\nenskilde inte skall drabbas av missbruk som kan\r\nåstadkommas.</pre><pre>Anf. 101 Statsrådet BO KÖNBERG (fp):</pre><pre>Fru talman! Till Gudrun Schyman vill jag bara säga\r\natt det får vara en fråga om tycke och smak\r\nhuruvida svaret är innehållslöst eller inte. Jag\r\ntycker att jag där beskriver precis hur läget är för\r\nnärvarande. Om man är tillräckligt väl påläst, som\r\njag förstår att Gudrun Schyman är, är det möjligt\r\natt man kan uppfatta svaret som för långt.</pre><pre>Ines Uusmann och jag har uppenbarligen samma\r\nuppfattning, nämligen att det är angeläget att alla\r\nsom har möjligt att påverka det hela, inkl.\r\nsjukvårdsministrar, talar om vad som gäller. Jag har\r\nförsökt göra det, bl.a. i det svar som jag nyss gav.</pre><pre>Anf. 102 GUDRUN SCHYMAN (v):</pre><pre>Fru talman! Jag skulle vilja testa detta förslag, som\r\njag vet har förts fram till socialdepartementet, om\r\natt man i stället för att hålla på med sjukskrivningar\r\noch möjlighet att ta ut föräldraförsäkringen två\r\nmånader före förlossningen, går in för en lösning\r\nmed att uttänja rätten till havandeskapsersättning,\r\nsom i dag utnyttjas mycket restriktivt. Man skulle\r\nkunna tänka sig att införa ett sådant obligatorium,\r\nsom inte kan missbrukas -- det kan inte skjutas till\r\nefter förlossningen. Jag tror inte att det skulle kosta\r\nmer, därför att den grupp kvinnor som det handlar\r\nom är i dag sjukskrivna, genom ett krångligt\r\nförfarande. Om detta byttes mot en obligatorisk\r\nhavandeskapspenning, två månader före\r\nförlossningen, kunde det vara en elegant lösning.\r\nJag vill bara ha en kommentar.</pre><pre></pre><pre>Anf. 103 Statsrådet BO KÖNBERG (fp):</pre><pre>Fru talman! Jag skall försöka ge en kommentar. Jag\r\nmisstänker att Gudrun Schyman inte menar det hon\r\nsäger när hon talar om obligatorisk sjukpenning.\r\nHon menar förmodligen att man har en rätt att få\r\nut den, inte att man är tvungen att ta ut den. Om\r\njag tolkar det så som jag gissar att hon avser, är det\r\nen av de saker som jag tycker att man kan överväga\r\nnär man diskuterar den här frågan. Men jag ger\r\ninga som helst löften om att det blir något sådant,\r\ndå det, som jag antyder i svaret, har dykt upp flera\r\nsynpunkter på hur detta skall hanteras. En av\r\nsynpunkterna är det förslag som Gudrun Schyman\r\nhar framfört, möjligen t.o.m. i en motion.</pre><pre>Anf. 104 GUDRUN SCHYMAN (v):</pre><pre>Fru talman! Ja, jag menar naturligtvis att man skall\r\nha rätt att ta ut havandeskapspenning, inte\r\nskyldighet. Det är alldeles riktigt att förslaget har\r\nframförts under den allmänna motionstiden, så det\r\nblir tillfälle för statsrådet att ordentligt sätta sig in i\r\nfrågan och återkomma med ett positivt svar.</pre><pre>Överläggningen var härmed avslutad.</pre><pre>14 § Svar på fråga  1991/92:367 om förslaget om\r\ntvå karensdagar</pre><pre>Anf. 105 Statsrådet BO KÖNBERG (fp):</pre><pre>Fru talman! Birgitta Dahl har frågat mig om\r\nregeringen är beredd att dra tillbaka förslaget om\r\ntvå karensdagar.</pre><pre>Svaret på frågan är: Nej.</pre><pre>Anf. 106 BIRGITTA DAHL (s):</pre><pre>Fru talman! Jag tackar för svaret.</pre><pre>Jag är inte nöjd, och mitt missnöje gäller inte\r\nvolymen utan innehållet. Om statsrådets svar hade\r\nvarit ja, hade jag haft anledning att tacka på hela\r\nsvenska folkets vägnar. Nu har jag anledning att\r\nställa ett antal frågor.</pre><pre>Det här förslaget har kritiserats hårt, och rättvist,\r\nbåde därför att det är orättfärdigt och därför att det\r\när illa underbyggt. Man kan fråga sig varför\r\nregeringen vågar ta strid om en sådan fråga --\r\nskälen måste vara mycket starka. Är skälen\r\nstatsfinansiella? Är det här nödvändigt att göra för\r\ntäcka ett oundvikligt underskott? Ja, det skälet blir\r\nmindre och mindre giltigt allteftersom kritiken mot\r\nberäkningsunderlaget ökar. Både myndigheter och\r\norganisationer anser att besparingseffekten blir\r\nhögst hälften av vad regeringen har räknat med,\r\nförutsatt att den vinst som uppstår med\r\nkarensdagar verkligen dras in till statskassan.</pre><pre>Då är min första fråga: Hur skall regeringen täcka\r\ndet underskott som uppstår om kritiken visar sig\r\nvara befogad? Den andra frågan är om skälet är att\r\nregeringen vill vara arbetsgivarna till lags. Det\r\nskälet har också minskat i giltighet, efter SAF:s\r\ninhopp -- förvisso inte med ädla motiv, utan\r\nsannolikt betingat av att man upptäckte att\r\nåtminstone delar av regeringen övervägde att dra in\r\npengarna.</pre><pre>Med anledning av det vill jag ställa ytterligare ett\r\npar frågor, vilka förstärks av att det ryktas att\r\nregeringen är oenig i frågan. Avser regeringen\r\nverkligen att höja arbetsgivaravgiften, och i så fall\r\nmed hur mycket? Är det så mycket att man\r\nverkligen drar in lika mycket till statskassan som\r\nman tjänar på karensdagarna?</pre><pre>Anf. 107 Statsrådet BO KÖNBERG (fp):</pre><pre>Fru talman! Jag var inte helt säker på att Birgitta\r\nDahl skulle bli nöjd med mitt svar, men jag försökte\r\nge det så tydligt och klart som möjligt. Det är inte\r\nså att det förslag om två karensdagar som skall\r\nersätta det nuvarande systemet med nedsatt\r\nersättning med 25 % de tre första dagarna är\r\norättfärdigt, och det är inte heller illa underbyggt.\r\nBirgitta Dahl förmodade att vi skulle ha mycket\r\nstarka skäl för att lägga fram ett förslag som det står\r\nstrid om, och det är klart att vi har starka skäl.</pre><pre>Ett skäl är det statsfinansiella läget, som i huvudsak\r\nberor på det som vi ärvde efter den regering som\r\nBirgitta Dahl ingick i. Det har att göra med att se\r\ntill att få en fortsatt utveckling mot färre\r\nsjukskrivningar och på det viset befrämja en\r\narbetslinje inom den delen av socialförsäkringarna,\r\nprecis som man gör inom andra områden. Vi räknar\r\ninte med att hälften faller bort -- jag har inte sett\r\nnågra trovärdiga skäl som talar för detta.</pre><pre>Vi är inte ett filialkontor till någon\r\nintresseorganisation i Sverige, inte heller till de\r\nsvenska arbetsgivarna. Jag kan möjligen förstå att\r\nBirgitta Dahl tror att sådana kopplingar är\r\nsjälvklara, med tanke på hennes partis relationer\r\ntill Landsorganisationen, men för oss är det inte så.</pre><pre>Den sista frågan blev jag något förbryllad över, dvs.\r\nom regeringen avser att höja arbetsgivaravgiften\r\nmed det som motsvarar lättnaden för arbetsgivarna\r\ni skyldigheten att betala sjukpenning. Det finns på\r\nden punkten en klar markering i den\r\nbudgetproposition som avlämnades till riksdagen i\r\nbörjan på januari, och där finns inga skilda\r\nmeningar, såvitt jag känner till.</pre><pre>Anf. 108 BIRGITTA DAHL (s):</pre><pre>Fru talman! För det första: Kan jag inte få ett klart\r\nja eller nej på den sista frågan?</pre><pre>För det andra: Vi anser att beräkningsunderlaget är\r\nytterligt skakigt, och det är många -- inte bara\r\nytterst hedervärda organisationer, utan också\r\nmyndigheter -- som har underkänt regeringens\r\nberäkningar. Vi har begärt, och utgår från att vi får,\r\nen offentlig utfrågning här i riksdagen för att\r\nklarlägga fakta i det här fallet.</pre><pre>Skälet är inte alls att underskott i statskassan skall\r\ntäckas, som man kunde ha undvikit, utan det\r\nhandlar om de underskott som uppstod när man\r\nsänkte skatterna för kapitalägare och\r\nhöginkomsttagare utan att ha någon täckning för\r\nden stora skattesänkningen på över 10 miljarder\r\nkronor. Det är en något pervers fördelningspolitik.\r\nJag skulle vilja fråga: Hur skall ni bära er åt för att\r\ntäcka det underskottet, om det skulle gå så lyckligt\r\natt riksdagen inte godkänner regeringens förslag på\r\nden här punkten?</pre><pre>Anf. 109 Statsrådet BO KÖNBERG (fp):</pre><pre>Fru talman! Jag tyckte att jag svarade mycket klart\r\npå den sista av de tre eller fyra frågor som Birgitta\r\nDahl har framställt under debatten. Jag skall göra\r\nett försök till, och jag tror att hon skall bli nöjd.</pre><pre>Regeringen har i budgetpropositionen, som\r\navlämnades till riksdagen för en månad sedan,\r\ndeklarerat samma sak som jag har deklarerat ett\r\nantal gånger under hösten, nämligen att vi avser att\r\nåterta de delar av den sänkta arbetsgivaravgiften\r\nper den 1 januari i år, som motsvaras av den\r\nlindring i skyldigheten att betala sjuklön som\r\nmotsvaras av två karensdagar. Jag vet inte om jag\r\nkan göra svaret klarare än så. Om Birgitta Dahl har\r\nnågra förslag till hur svaret skall bli klarare är hon\r\nvälkommen att ge dem.</pre><pre>Sedan återkommer Birgitta Dahl till frågan om\r\nunderlaget på den här punkten. Självfallet kommer\r\nvi att redovisa detta underlag. Vad det handlar om\r\när att regeringen har förklarat att den avser att\r\nföreslå riksdagen att besluta om två karensdagar i\r\nsjukförsäkringssystemet från den 1 januari 1993. Vi\r\nkommer naturligtvis att redovisa alla beräkningar i\r\nsamband med att vi kommer till riksdagen med vårt\r\nförslag. Om det blir en hearing kommer vi\r\nsjälvfallet att försöka hjälpa till på alla sätt för att\r\nge svar på de frågor som kan vara intressanta för\r\nBirgitta Dahl.</pre><pre>Till sist vill jag bara säga att vi ärvde en ekonomi\r\nsom Birgitta Dahl var medansvarig för och som\r\ninnebar att Sveriges BNP i fjol sjönk.</pre><pre>Anf. 110 BIRGITTA DAHL (s):</pre><pre>Fru talman! Regeringen började med att\r\nofinansierat sänka skatterna med mer än dubbelt av\r\ndet belopp som regeringen i sina mest orealistiska\r\nglädjekalkyler räknade med att ta in på att införa\r\ntvå karensdagar. Jag frågar: Är det verkligen\r\nansvarsfullt att handla på det sättet i regeringen?\r\nHur skall ni bära er åt om era beräkningar inte visar\r\nsig stämma eller om era förslag inte går igenom?\r\nOch hur kan ni försvara en sådan politik?</pre><pre>Fru talman! Den 14 januari höll Bo Könbergs\r\ndepartementschef och partiledare ett tal för\r\nsocialförvaltningen i Stockholm, där han sade så\r\nhär:</pre><pre>''I allmänna ordalag är det lätt att ropa på\r\nnedskärningar för att få utrymme för\r\nskattesänkningar -- men när man konkretiserar\r\nhandlingsmöjligheterna tystnar skallen.</pre><pre>-- -- -- .</pre><pre>Skall vi sänka ersättningen i sjukförsäkringen? Nej,\r\näven två karensdagar är för mycket!''</pre><pre>Håller Bo Könberg med Bengt Westerberg?</pre><pre>Anf. 111 Statsrådet BO KÖNBERG (fp):</pre><pre>Fru talman! Jag lyssnade, som vanligt, med intresse\r\npå Birgitta Dahl -- jag lyssnar på alla\r\nriksdagsledamöter när de talar. Jag är mycket\r\nförbryllad över det citat hon läste upp, då det\r\nhandlade om påstående att min nära kollega och\r\ndepartementschef Bengt Westerberg skulle ha en\r\nannan uppfattning i frågan om karensdagar än den\r\nsom regeringen hade förelagt riksdagen några\r\ndagar tidigare. Birgitta Dahl kan lugnt utgå från att\r\ndet referatet eller citatet självfallet inte är korrekt.</pre><pre>Skattesänkningarna är en del av regeringens\r\nekonomiska politik för att komma ur det\r\nekonomiska läge som Birgitta Dahl och andra\r\nsocialdemokrater lämnade efter sig, för att göra\r\nflera förändringar i det svenska systemet, bl.a. se\r\ntill att skatter, typ förmögenhetsskatter på\r\narbetande kapital och småföretag, tas bort, i akt\r\noch mening att vi skall få mera tillväxt i Sverige,\r\nvilket ökar välståndet och ger ökade möjligheter att\r\nfå en bättre välfärd.</pre><pre>Anf. 112 BIRGITTA DAHL (s):</pre><pre>Fru talman! Min mamma använde när vi var små\r\nett uttryck som var mycket bra och som jag\r\npåmindes om när jag såg Bo Könberg stå här och\r\nbreda ut sig. Hon tittade oss i ögonen när hon hade\r\nanledning att göra det och sade: Nu svänger du dig\r\nallt, lilla vän. Det har jag anledning att säga till Bo\r\nKönberg nu.</pre><pre>Jag har inte fått svar på några av mina frågor. Var\r\nvidare försiktig med att ifrågasätta Bengt\r\nWesterberg! Det som jag här har i min hand är ett\r\ntryckt dokument, anförande av Bengt Westerberg\r\nvid konferens vid Stockholms socialförvaltning den\r\n14 januari 1992. Jag tycker att ni får göra upp det\r\nhär i familjen, men det är inte första gången som\r\nBengt Westerberg går ut i anföranden och talar ett\r\nannat språk än regeringen.</pre><pre>Jag tycker att det ligger en moral i att leva som man\r\nlär. Det räcker faktiskt inte med att hålla sådana här\r\nvackra tal, utan man skall leva som man lär. I livet\r\nhar såväl Bengt Westerberg som Bo Könberg lagt\r\nfram förslag som strider mot all rättfärdighet i vårt\r\nsamhälle.</pre><pre>Anf. 113 Statsrådet BO KÖNBERG (fp):</pre><pre>Fru talman! Trots att jag har hört Birgitta Dahl\r\ntidigare genom åren är jag litet förvånad över att\r\nhon nu påstår att hon inte har fått svar på sina\r\nfrågor. Hon har börjat med att ställa en fråga om\r\nhuruvida regeringen tänker ta tillbaka förslaget.\r\nJag har svarat nej. Hon har frågat hur vi ser på\r\nkalkylerna. Jag har svarat med att säga hur vi ser på\r\ndem. Hon har frågat om vi skall höja\r\narbetsgivaravgifterna, och jag har två gånger talat\r\nom att vi tänker göra det, osv. Sedan är hon ändå\r\nberedd att ta till det enkla knepet att säga att hon\r\ninte har fått svar på sina frågor.</pre><pre>Jag har ingen som helst närmare kännedom om\r\nBirgitta Dahls mamma. Dock verkar det som om\r\nhennes förmaningsord inte har gett någon vidare\r\neffekt på hennes dotter.</pre><pre>Anf. 114 BIRGITTA DAHL (s):</pre><pre>Fru talman! Jag skall erkänna att jag på två frågor\r\nhar fått svar. Regeringen tänker fullfölja sitt förslag\r\ni förhoppning om att det skall gå igenom i\r\nriksdagen, och regeringen tänker dra in till\r\nstatskassan den del av arbetsgivaravgiften som blir\r\növer om man inför karensdagar. Men på alla andra\r\nfrågor saknas det svar, inkl. på frågan hur ni skall\r\nbära er åt för att täcka det hål som uppstår i\r\nbudgeten om det visar sig, vilket de flesta tror, att\r\nera kalkyler inte stämmer eller -- vilket vore\r\nbättre -- om ni inte får igenom förslaget om\r\nkarensdagar. Kan ni t.ex. faktiskt tänka er att i\r\nstället ändra på er skattepolitik, så att den fördelar\r\nbördorna mera rättvist?</pre><pre>Anf. 115 Statsrådet BO KÖNBERG (fp):</pre><pre>Fru talman! Nu konstaterar Birgitta Dahl att hon\r\nhar fått svar på sina konkreta frågor. Däremot\r\nfortsätter hon att klaga över att hon inte har fått\r\nsvar på sina hypotetiska frågor, och det kommer\r\nhon inte heller att få.</pre><pre>Anf. 116 BIRGITTA DAHL (s):</pre><pre>Fru talman! Det kommer att visa sig att de frågor\r\nsom Bo Könberg kallar hypotetiska i högsta grad\r\nhandlar om verkligheten. Om man kostar på sig\r\nutgifter som man inte kan betala -- och det gjorde\r\nni när ni sänkte skatterna för kapitalägarna och\r\nhöginkomsttagarna utan att ha täckning för det --\r\nbrukar man bli ställd till svars för det. Då brukar\r\nman bli tvungen att betala tillbaka pengarna eller\r\nlämna tillbaka varan. Hur skulle det vara att dra\r\ntillbaks skattesänkningarna för kapitalägarna och\r\nhöginkomsttagarna för att få ordning på budgeten?</pre><pre>Anf. 117 Statsrådet BO KÖNBERG (fp):</pre><pre>Fru talman! Förmodligen för sista gången i dag:\r\nRegeringen har föreslagit riksdagen och fått\r\nigenom förslag om att sänka tillväxthämmande\r\nskatter. Skälet till detta, Birgitta Dahl, är inte alls\r\ndet som Birgitta Dahl säger sig tro -- jag är inte\r\nsäker på att hon verkligen tror på det -- dvs. någon\r\nallmän önskan att försöka gynna några som är rika\r\npå bekostnad av många som är fattiga, utan skälet\r\när att vi är övertygade om att den typen av\r\nskattesänkningar kommer att öka tillväxten i\r\nSverige. Vi skulle då inte behöva återigen få\r\nuppleva år som det gångna, när Sveriges BNP sjönk\r\nmed kanske 15--20 miljarder. Även Birgitta Dahl\r\nborde inse vad utebliven tillväxt kommer att\r\ninnebära för det svenska välståndet och därmed för\r\nden svenska välfärden.</pre><pre>Vi har diskuterat denna fråga i höstas i denna sal,\r\noch den gången noterade jag att påpekanden av den\r\nhär arten inte gjorde något som helst intryck på\r\nBirgitta Dahl, och de tycks ha misslyckats också i\r\ndag.</pre><pre>Anf. 118 BIRGITTA DAHL (s):</pre><pre>Fru talman! Det är alldeles korrekt att Bo\r\nKönbergs försök till bevis inte är övertygande. Vi\r\ntror inte att sänkta skatter för kapitalägare och\r\nhöginkomsttagare skapar jobb och tillväxt. Det\r\nskulle däremot en annan politik än den ni föreslår\r\ngöra, t.ex. när det gäller bostadsbyggande och\r\ninfrastrukturinvesteringar -- allt sådant som ni har\r\nåstadkommit tvärstopp i och som skulle kunna\r\ninnebära nyttiga och nödvändiga insatser och\r\nsamtidigt skapa jobb. Det har ni inte gjort. Sådana\r\ninsatser har ni stoppat, men ni väljer att sänka\r\nskatterna för grupper som inte med sina\r\nskattesänkningar bidrar till tillväxten. Sedan begär\r\nni att sjuka och människor med tunga och riskfyllda\r\narbeten skall betala notan.</pre><pre>Anf. 119 Statsrådet BO KÖNBERG (fp):</pre><pre>Fru talman! Låt mig bara påminna Birgitta Dahl\r\noch lyssnande riksdagsmän om att vad gäller\r\nexempelvis frågan om att ta bort skatten på\r\narbetande kapital i företag har f.d. vänsterpartiet\r\nkommunisterna, nu vänsterpartiet, numera ungefär\r\nsamma uppfattning som regeringen, medan Birgitta\r\nDahl envisas med att framställa detta som en\r\nreform för de rika. Men detta kan väl vara\r\nintressant för ett seminarium på den vänstra kanten\r\nav det svenska politiska fältet.</pre><pre>Anf. 120 BIRGITTA DAHL (s):</pre><pre>Fru talman! Det var ett utomordentligt märkligt\r\npåpekande. Jag tycker inte att detta är något som\r\nfolkpartiet liberalerna eller den borgerliga\r\nregeringen har anledning att känna någon särskild\r\nglädje över eller heder av.</pre><pre>Anf. 121 Statsrådet BO KÖNBERG (fp):</pre><pre>Fru talman! Avsikten med påpekandet var närmast\r\natt konstatera att den svart-vita syn på arbete och\r\nkapital och på rika och fattiga som Birgitta Dahl nu\r\nkolporterar ut i stora mängder till svenska folket\r\nanses i vissa delar litet obsolet även inom det parti\r\nsom tidigare stod till vänster om Birgitta Dahl.</pre><pre>Anf. 122 BIRGITTA DAHL (s):</pre><pre>Fru talman! Vi berömmer oss av att vara\r\npragmatiker och reformister och av att se förnuftigt\r\npå saker och ting. Vi ser att regeringens politik inte\r\nleder till vare sig arbete, tillväxt eller rättvisa.</pre><pre>Överläggningen var härmed avslutad.</pre><pre>15 § Anmälan om interpellation</pre><pre>Anmäldes att följande interpellation framställts</pre><pre>den 10 februari</pre><pre>1991/92:102 av Sigge Godin (fp) till finansministern\r\nom folkbokföringen:</pre><pre>Den 1 juli 1991 övertog Riksskatteverket\r\nfolkbokföringen från svenska kyrkan. Trots mycket\r\nstor tveksamhet så drevs reformen igenom och\r\nföljden har blivit att registren redan från starten\r\nhamnat på efterkälken. Förseningar uppstår på\r\ngrund av personalsituationen samt upprepade\r\nproblem med inkörningsrutiner i datoriseringen.</pre><pre>Vid skattemyndigheten i Sundsvall var\r\neftersläpningen i rapporteringen till församlingarna\r\ndrygt två månader i slutet av januari 1992. Inga\r\nändringar hade rapporterats till församlingarna\r\nsedan den 16 november 1991. Dessa kraftiga\r\nförseningar innebär att barn som enligt\r\nfolkbokföringen inte är födda döps samt att\r\npersoner som officiellt lever begravs. Det trassliga\r\nsystemet innebär också att begravningar skjuts på\r\nframtiden, anhöriga och kyrkobetjäning får inte\r\nlängre komma överens om när förrättningar skall\r\nske. Det är en oacceptabel situation som snarast\r\nmåste åtgärdas.</pre><pre>Detta innebär att församlingarna tvingas att behålla\r\nkyrkböckerna trots att de och personakterna skulle\r\nvara inlämnade till lokala skattemyndigheten den 1\r\njanuari 1992. Representanter för präster och\r\nhandläggare av kyrkobokföringsfrågor kräver att\r\nkyrkböckerna skall få ligga kvar i församlingarna\r\ntill dess ett väl fungerande kyrkobokföringsregister\r\nupprättats.</pre><pre>Med hänvisning till ovanstående vill jag ställa\r\nföljande frågor till statsrådet:</pre><pre>1.  Vilka åtgärder ämnar regeringen vidta för att\r\nfolkbokföringen skall fungera?</pre><pre>2.  Är regeringen beredd att överväga en\r\nlagstiftning som medverkar till att svenska kyrkans\r\nförsamlingar får ett kyrkobokföringsregister som är\r\nett väl fungerande medlemsregister för kyrkans\r\nbehov?</pre><pre>3.  Är regeringen beredd att tillåta svenska kyrkans\r\nförsamlingar att behålla kyrkböckerna fram till dess\r\natt svenska kyrkan får ett tillfredsställande\r\nmedlemsregister?</pre><pre>16 § Kammaren åtskildes kl. 16.22.</pre><pre>Förhandlingarna leddes av talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}