{"dokumentstatus":{"dokument":{"hangar_id":"2349277","dok_id":"GH0911","rm":"1993/94","beteckning":"11","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"11","slutnummer":"0","datum":"1993-10-20 00:00:00","systemdatum":"2005-10-27 13:36:07","publicerad":"1993-10-20 00:00:00","titel":"Riksdagens snabbprotokoll 1993/94:11 Onsdagen den 20 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{3E18832E-CF16-4E6F-A881-919A8278CACF}","dokument_url_text":"http://data.riksdagen.se/dokument/GH0911/text","dokument_url_html":"http://data.riksdagen.se/dokument/GH0911","dokumentstatus_url_xml":"http://data.riksdagen.se/dokumentstatus/GH0911","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:11</div>\r\n<div class=\"sidhuvud_datum\">Onsdagen den 20 oktober</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 14 oktober.</pre><pre>2 §  Anmälan om ny vice ordförande i\r\nsocialförsäkringsutskottet</pre><pre>Talmannen anmälde att socialförsäkringsutskottet\r\nden 19 oktober utsettBirgitta Dahl (s) till ny vice\r\nordförande efter Doris Håvik.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:63 och 83 till näringsutskottet</pre><pre>Redogörelse</pre><pre>1993/94:RR1 till finansutskottet</pre><pre>4 §  Bordläggningsdebatt</pre><pre>Anmäldes proposition 1993/94:25 Inriktning av den\r\nekonomiska politiken.</pre><pre>Anf. 1  Finansminister ANNE WIBBLE\r\n(fp):</pre><pre>Fru talman! Jag vill inleda med en utblick över\r\ngränserna, eftersom den handlingsfrihet som vi har\r\ni vårt land i så hög grad påverkas av utvecklingen i\r\nvår omvärld, särskilt i Europa.</pre><pre>Två stora frågor har på senare tid dominerat det\r\nekonomiska samarbetet inom EG, dels den svaga\r\nutvecklingen av tillväxt och sysselsättning, dels\r\nvägen till en ekonomisk och monetär union.</pre><pre>De europeiska länderna undergår i dag en svår och\r\nutdragen anpassningsprocess, som beror både på\r\nlågkonjunktur och på strukturella, långsiktiga\r\nproblem. En stabilisering av Europakonjunkturen\r\nsker förmodligen andra halvåret i år, och nästa år\r\nväntas en viss uppgång. Men många av de\r\nstrukturella problemen väntar ännu på sin lösning.\r\nSedan det europeiska valutasamarbetet i praktiken\r\nhar brutit samman och valutorna flyter, råder en\r\nosäkerhet om den exakta utformningen av vägen\r\ntill en monetär union. Målet ligger fast, men det\r\nförefaller i dag svårare att uppnå.</pre><pre>Många europeiska länder har alltså allvarliga\r\nekonomiska problem, men det är ändå positivt att\r\nalla är så medvetna om att dessa problem kan och\r\nmåste lösas gemensamt mellan länderna. Fortsatt\r\nliberalisering av världshandeln och stopp för alla\r\ntendenser till protektionism är ett måste. Här är\r\nSverige starkt pådrivande. Utan en GATT-\r\növerenskommelse i december riskeras nog EG:s\r\nförhandlingsförmåga, och därmed skulle Sveriges\r\nmedlemskapsdiskussioner kunna försenas.\r\nFrihandeln är också mycket viktig för utvecklingen\r\ni de öst- och centraleuropeiska länderna, som\r\nkämpar med de astronomiska problem som\r\nkommunismen efterlämnade.</pre><pre>Målet för det europeiska tillväxtinitiativet är jobb,\r\njobb och åter jobb -- riktiga jobb. Ingen europeisk\r\nregering eller ekonomi kan ensam häva sig ur\r\nproblemen. De flesta länder har så stora\r\nfinanspolitiska obalanser att kortsiktiga\r\nkonsumtionsstimulanser i ett land skulle få direkt\r\nnegativa effekter. Gemensamma tag kan å andra\r\nsidan ge dubbel utdelning: styrkan i tillväxtåtgärder\r\npå europeisk nivå blir, om de samordnas väl, större\r\nän summan av de enskilda ländernas satsningar.\r\nDet råder betydande samstämmighet om att den\r\nhöga arbetslösheten och den låga tillväxten måste\r\nangripas inom ramen för en strategi med sunda\r\noffentliga finanser och låg inflation. I Europa såväl\r\nsom i Sverige gäller just detta att sunda\r\nstatsfinanser ger utrymme för den effektivaste\r\nstimulansen, nämligen lägre räntor.</pre><pre>Man måste konstatera att det även utanför Europa\r\nfinns orosmoln i form av svag, om ens någon,\r\ntillväxt i Japan. Men det finns också glädjeämnen;\r\nen stabil, om än långsam, återhämtning i den\r\namerikanska ekonomin.</pre><pre>Fru talman! I Sverige plågas vi i dag av två stora\r\nproblem: arbetslösheten och budgetunderskottet.\r\nFör ett halvår sedan skulle jag också ha lagt till ett\r\ntredje: finanskrisen. De fallande räntorna och\r\nutvecklingen i övrigt har emellertid bidragit till att\r\nmarknaden för fastigheter har stabiliserats och\r\nprisfallet planat ut något. Därmed har också läget\r\nför kreditinstituten, särskilt bankerna, förbättrats.</pre><pre>Arbetslöshet och budgetunderskott skulle kunna\r\nväxa oss över huvudet. Men de problemen går att\r\nlösa. Den svenska ekonomin har hittills i år\r\nutvecklats svagt, men nu syns tydliga tecken på en\r\nåterhämtning. Nästa år väntas BNP växa med nära\r\n2 %, och för 1995 kan tillväxten bli nära 3 %.</pre><pre>Arbetslösheten är det värsta problemet. Den\r\norsakar utslagning och sociala problem. Den kan\r\nleda till ett hårt samhälle med grogrund för\r\nfrämlingsfientlighet och bristande solidaritet\r\nmellan människor. Det är svårt att komma ur ett\r\nsådant samhälle om man en gång har fastnat. Vi är\r\ninte där ännu, men det är ganska bråttom. Det är\r\nfaktiskt inte AMS-jobb som är framtiden, utan\r\nriktiga jobb inom produktionen.</pre><pre>Budgetunderskottet innebär ju att statsskulden\r\nväxer snabbt, och när statsskulden växer går mer\r\noch mer av skatterna till räntebetalningar i stället\r\nför till utbildning, sjukvård eller äldreomsorg. Vi\r\nskulle vältra över skulden på våra barn och\r\nbarnbarn om vi inget gjorde. Detta vore orättvist.</pre><pre>Man bör veta att den kanske viktigaste orsaken till\r\ndessa obalanser är baksmällan efter 80-talets låne-\r\noch spekulationskarusell. Priserna på tillgångar har\r\nsjunkit, och lånen har överstigit tillgångarnas\r\nvärde. Både företag och hushåll har därför varit\r\ntvungna att använda en stor del av inkomsterna till\r\nskuldsanering; att betala räntor på lån och betala\r\ntillbaka lån.</pre><pre>Den proposition som jag presenterar i dag kan\r\nsammanfattas i fyra delar, som alla angriper dessa\r\nproblem. Förslagen skall öka den ekonomiska\r\naktiviteten och ge företag och marknadsaktörer\r\nden extra knuff över tröskeln som krävs för att de\r\nskall våga satsa framåt, våga expandera och våga\r\nnyanställa fler människor.</pre><pre>För det första: Förhandlingarna med EG sker nu i\r\nett snabbare tempo, med sikte på medlemskap den\r\n1 januari 1995. Detta är mycket viktigt för att locka\r\nhit och hålla kvar investeringar, både svenska och\r\nutländska. Medlemskapet gör Sverige attraktivt för\r\nföretag och investeringar, och det är investeringar i\r\nföretag som skapar jobb och välfärd.</pre><pre>För det andra: Saneringsprogrammet för de\r\noffentliga finanserna fullföljs. Statens lånebehov\r\nskall minska och statsskulden stabiliseras. I\r\npropositionen konkretiseras stora delar av det\r\nförsta steget i det femåriga program som riksdagen\r\nantog i juni. Det skulle normalt ske först i nästa års\r\nbudgetproposition, men det är viktigt att göra det\r\nnu för att skapa säkerhet.</pre><pre>Programmet innehåller besparingar i fråga om bl.a.\r\ntandvård och läkemedel. Vi föreslår en ny,\r\nobligatorisk arbetslöshetsförsäkring med höjda\r\negenavgifter, som minskar anspråken på\r\narbetsmarknadsfonden och statens lånebehov med\r\nmer än 6 miljarder kronor. På några års sikt\r\nminskar också utgifterna genom att den rundgång\r\nsom finns i dag mellan a-kassa och åtgärder\r\nbromsas.</pre><pre>Förslag om minskade utgifter inom\r\nlönegarantisystemet kommer också att läggas fram.\r\nStatsfinanserna förstärks dessutom genom att\r\nmiljö- och punktskatter indexeras. Det ökar\r\ninkomsterna under saneringsperioden fram till 1998\r\nmed ca 7,5 miljarder kronor. Nära två tredjedelar\r\nav dessa skatter har en klar miljöprofil. Då har jag\r\nändå inte räknat tobaksskatten som miljöskatt,\r\nvilket säkert många ledamöter i denna kammare\r\nskulle göra. Miljöprofilen har en dubbel fördel,\r\neftersom både den ekonomiska och den ekologiska\r\nskulden minskar.</pre><pre>För det tredje förbättras villkoren för de mindre\r\noch medelstora företagen ytterligare genom\r\nförslagen. Detta sker genom lägre skatt för\r\negenföretagare, genom anpassning av arbetsrätten\r\ntill den verklighet som de mindre och medelstora\r\nföretagen möter och genom förbättringar i\r\ntillgången på privat riskkapital, främst genom\r\nkvittningsrätt och slopad dubbelbeskattning.</pre><pre>Den ekonomiska bedömningen visar att\r\nlönsamheten inom näringslivet nu ökar ganska\r\nordentligt och att den ligger kvar på en hög nivå\r\nframöver. En sådan lönsamhetsökning är helt\r\nnödvändig för att få expansion i näringslivet -- man\r\nkan nämligen inte ha framgångsrika företag som\r\ninvesterar och ger jobb om man inte accepterar och\r\nt.o.m. gillar framgångsrika företagare.</pre><pre>För det fjärde införs ett generellt anställningssstöd,\r\nGAS, för att förkorta den tid som normalt förflyter\r\nmellan produktionsökning och nya jobb. Under år\r\n1994 kommer de som nyanställer och ökar sin\r\nsysselsättning jämfört med nivån i september i år att\r\nfå en rabatt med 15 procentenheter på\r\narbetsgivaravgifterna.</pre><pre>Jag har tidigare varit skeptisk till sådana stödformer\r\nmen har ändrat mig. Läget på arbetsmarknaden är\r\nnu så allvarligt att även något ovanliga metoder\r\nmåste prövas. Och läget i ekonomin är faktiskt nu\r\nprecis det rätta. Det generella anställningsstödet,\r\nGAS, hade inte fungerat under nedgångsfasen för\r\nett halvt eller ett år sedan, och det skulle vara\r\nmeningslöst i en uppgång med full fart -- om ett\r\neller två år. Men just nu ser vi en begynnande\r\nuppgång med ökad produktion och ökad\r\norderingång. Det syns inte minst i den extremt stora\r\növertiden. Vanligen tar det upp till ett år innan\r\növertid omvandlas till nya jobb -- med detta\r\ngenerella anställningsstöd bör den tiden kunna\r\nförkortas rejält så att jobben tidigareläggs.\r\nSubventionen blir ju störst om de nya jobben\r\nkommer redan i höst eller i början av nästa år.</pre><pre>Förslaget om GAS kan ses som ett tillfälligt\r\nkomplement till de arbetsmarknadspolitiska\r\nmedlen och ett ovanligt lönsamt sådant för\r\nsamhället, eftersom subventionen bara är en dryg\r\ntiondel av lönekostnaden -- att jämföras med t.ex.\r\nungdomspraktik eller ALU, där subventionen är\r\n100 % eller näst intill. GAS kommer att öka\r\nrörligheten på arbetsmarknaden och stärka de\r\narbetslösas situation, särskilt i kombination med\r\nförändringarna i arbetsrätten. Hela\r\narbetsmarknaden blir mer flexibel, och det bidrar\r\ntill att snabbare få fram de nya jobben.</pre><pre>Jag tror inte att de här åtgärderna var för sig är\r\nnågon mirakelmedicin som löser alla problem, och\r\nman kan inte välja ett av förslagen och strunta i\r\nresten. Däremot är jag helt övertygad om att detta\r\nsammantaget och i kombination med de\r\nstrukturella reformer som redan har gjorts kan ge\r\njust den där extra knuffen som behövs för att\r\nekonomin snabbare skall komma in i en god cirkel.</pre><pre>Fru talman! Förtroende har både en ekonomisk och\r\nen psykologisk dimension. Från ekonomisk\r\nutgångspunkt förstärks förtroendet genom att\r\nåterhämtningen nu blir allt tydligare. Den starka\r\nökningen av exporten -- exportvärdet har ökat med\r\n16 % i år -- ger spridningseffekter till resten av\r\nekonomin. Under den senaste\r\ntremånadersperioden har orderingången ökat med\r\nungefär 5 % på exportmarknaden och med 3 % på\r\nhemmamarknaden. Konsumtionen väntas nu sluta\r\nfalla, till stor del därför att hushållens\r\nskuldkonsolidering -- avbetalning på lån och\r\nsådant -- har gått ovanligt snabbt.\r\nIndustriproduktionen har faktiskt ökat varje\r\nmånad hela året, och industrins orderstock var i\r\naugusti ungefär 13 % högre än för ett år sedan.\r\nAntalet varsel på arbetsmarknaden och antalet\r\nkonkurser är klart mindre än för ett år sedan.</pre><pre>Till detta hör också att inflationen är fortsatt\r\nmycket låg. Trots deprecieringen av den svenska\r\nkronan ökar konsumentpriserna med bara ca 4,5 %\r\ni år och med blygsamma 2,5 % nästa år. Den\r\nunderliggande inflationen är ännu lägre -- kring\r\n1,5 % båda åren. Räntorna har, som alla vet,\r\nsjunkit rejält. Sedan våren 1992 har den korta\r\nräntan sjunkit med ungefär 4,5 procentenheter och\r\nden långa med ungefär 2.</pre><pre>De offentliga finanserna uppvisar också en\r\nförbättring från ett mycket stort underskott i år på\r\nnästan 210 miljarder kronor. Förstärkningen nästa\r\når är nära 25 miljarder kronor, och underskottet\r\nminskar ytterligare 1995. Förbättringen är faktiskt\r\nstörre för staten, men det motverkas av att AP-\r\nfondens överskott minskar och av att\r\nkommunsektorn har underskott.\r\nBudgetunderskottet beräknas för innevarande\r\nbudgetår också till ungefär 210 miljarder kronor\r\noch statens lånebehov till knappt 270 miljarder\r\nkronor, dvs. samma siffror som jag redovisade för\r\nnågra veckor sedan. Lånebehovet är fortsatt\r\nmycket stort, och förtroendet för svensk ekonomi\r\nkräver att alla medverkar till att reducera detta\r\nlånebehov. Förtroendet kräver att såväl investerare\r\nsom företag och konsumenter kan lita på att\r\nunderskottet arbetas bort.</pre><pre>Förtroendet kan också ökas genom att klarhet\r\nskapas om framtiden, bl.a. genom att politikerna\r\ntalar om vad de ämnar göra, även om beskeden inte\r\nalltid är så lättsmälta. När det gäller att ge även\r\nobehagliga besked är Socialdemokraterna oerhört\r\nundanglidande. Bengt Westerberg kallade i\r\npartiledardebatten detta för bisatspolitik: Behovet\r\nav kärva tag för att klara statsfinanserna förnekas\r\nförvisso inte, men de nämns först i bisatser och i\r\nmycket oprecisa ordalag. Regeringens konkreta\r\nbesparingsförslag har med få undantag avvisats.\r\nDetta undanglidande från de svåra besluten skapar\r\ntyvärr en osäkerhet som i slutändan drabbar -- inte\r\nregeringen utan de arbetslösa!</pre><pre>Fru talman! Avslutningsvis skulle jag vilja\r\nåterkomma till arbetsmarknadens flexibilitet. I hela\r\nEuropa pågår nu en diskussion om hur våra\r\nekonomier skall kunna göras bättre på att skapa\r\nnya jobb. I Sverige har vi det faktiskt bättre\r\nförspänt än i de flesta andra länder därför att\r\nlångtidsarbetslösheten ännu inte har bitit sig fast.\r\nDen genomsnittliga arbetslöshetstiden är faktiskt\r\ninte högre än under 1984. På kontinenten däremot\r\nhar nästan hälften av alla arbetslösa varit utan jobb\r\ni mer än ett år. Dit vill inte vi komma.</pre><pre>I går inleddes EG-kommissionens stora\r\njobbkonferens. En av de faktorer som\r\nkommissionären för arbetsmarknadsfrågor\r\nframhävde var behovet av att minska regleringarna\r\npå arbetsmarknaden. Han efterlyste vad han\r\nkallade en ny solidaritet mellan dem som har arbete\r\noch dem som inte har det. Regler och löneprinciper\r\nfår då inte bara gynna dem som redan har ett jobb\r\nutan måste anpassas så att den som inget har får\r\nökade chanser. För mig är detta den absolut\r\nviktigaste fördelningspolitiska frågan under hela\r\n90-talet. Det är en av de tre faktorer som den\r\nsvenska regeringen särskilt har pekat på i vårt\r\nbidrag till Delors vitbok om tillväxt och\r\nsysselsättning.</pre><pre>För att den svenska ekonomin skall kunna generera\r\nalla de nya jobb som krävs under 90-talet måste\r\nförvisso villkoren för företag och företagare vara\r\ngoda, konkurrens finnas i rejäla doser och dynamik\r\noch utveckling prägla alla verksamheter. Men detta\r\nräcker ändå inte om inte arbetsmarknaden är\r\nflexibel, rörlig och har viss lönespridning.</pre><pre>Sverige möter redan i dag ökande konkurrens från\r\nAsien och från de länder i Öst- och Centraleuropa\r\nsom har frigjort sig från kommunismen.\r\nMänniskorna där har god utbildning men låga\r\nlöner. Vissa jobb kommer att flytta dit. Därför\r\nmåste vi i Sverige skaffa oss tillräcklig\r\nutvecklingskraft -- inte statisk konkurrenskraft\r\ngenom en undervärderad valuta utan dynamisk\r\nutvecklingsförmåga så att nya idéer och kreativa\r\nprocesser kan komma i gång och byggas på.\r\nForskning och utbildning som höjer människors\r\nkompetens är centralt men också en öppenhet och\r\nfrihet från gamla regler och tankar om hur\r\nproduktion skall organiseras.</pre><pre>Jag har ingen färdig lösning på detta. Men ett av de\r\nområden som hittills har varit tabubelagt i Sverige,\r\nnämligen lönebildningen och lönespridningen,\r\nmåste kunna diskuteras. Ungdomslöner är en\r\nsådan fråga. Frågan om högre lön efter lång\r\nutbildning är en annan. Om fler människor skall\r\nkunna lockas till mer utbildning måste det nog\r\nfinnas en belöning i form av bättre lön. Jag tror att\r\nmånga med mig tycker att det är ganska rättvist att\r\nden som kan mer också får mer betalt. Och för att\r\ninte ungdomar och andra skall fastna i låglönejobb,\r\ningångsjobb, måste vidareutbildning och\r\nvuxenutbildning uppmuntras ordentligt.</pre><pre>Regler som hämmar rörligheten på\r\narbetsmarknaden måste ses över. Den som\r\nfunderar på att byta jobb måste våga göra det, så\r\natt fler av dem som står utanför får en chans att\r\nkomma in på arbetsmarknaden.\r\nArbetslöshetsförsäkringen måste utformas så att\r\nrundgång motverkas, eftersom all erfarenhet tyder\r\npå att aktiviteten, energin, för att ordna jobb ökar\r\ndramatiskt, både för den enskilde och på\r\narbetsförmedlingen, när det finns risk för\r\nutförsäkring. De nya regler som vi föreslår innebär\r\natt långtidsarbetslösheten på det viset motverkas.</pre><pre>Fru talman! Vi satsar i Sverige mycket stora belopp\r\npå den mera traditionella\r\narbetsmarknadspolitiken. Detta är nödvändigt,\r\nmen det är ändå inte AMS, AMU eller ALU som\r\nskall trygga framtiden för dem som har haft oturen\r\natt bli arbetslösa. Det är riktiga jobb som behövs.\r\nMed dagens proposition blir grunden fastare för en\r\nsådan utveckling. Målet är att kunna halvera\r\narbetslösheten under 90-talet. Det går att göra det.</pre><pre>(Applåder)</pre><pre>Anf. 2  GÖRAN PERSSON (s):</pre><pre>Fru talman! Vid sju tillfällen under de senaste två\r\nåren har finansministern inför denna kammare\r\nredovisat sin syn på det ekonomiska läget. Vid\r\nsamtliga dessa tillfällen har Anne Wibble tvingats\r\nrevidera sina prognoser för den svenska ekonomin.\r\nGång efter gång har hon tvingats konstatera att\r\nverkligheten har varit dystrare än hennes alltför\r\nljusa prognoser har visat.</pre><pre>I dag är det dags igen. Den här gången är det\r\nprognoserna från i våras som skall begravas. Nu\r\nligger det återigen nya siffror på riksdagens bord.</pre><pre>Tillväxten för 1993 blir sålunda inte minus 1,4 %,\r\nsom finansministern trodde i januari. Den blir\r\nheller inte minus 1,7 %, som hon trodde i april. Nu\r\när dagsnoteringen att ekonomin krymper med\r\n2,8 %.</pre><pre>Ett sådant dåligt BNP-resultat har ingen\r\nfinansminister före Anne Wibble kommit i\r\nnärheten av.</pre><pre>Jag kan också nämna arbetslösheten. Den öppna\r\narbetslösheten kommer i år inte att uppgå till\r\n200 000 personer, som Anne Wibble trodde i\r\njanuari förra året. Den kommer heller inte att\r\nuppgå till 297 000 personer, som hon hoppades i\r\nvåras. Nu räknar hon med att arbetslösheten blir\r\n8 %, dvs. att 345 000 svenskar kommer att vara\r\nöppet arbetslösa under detta år. Till detta skall\r\nläggas drygt 300 000 personer som finns i\r\narbetsmarknadspolitiska åtgärder.</pre><pre>Den kanske största prognosmissen gäller faktiskt\r\nnågonting annat, åtminstone om man mäter med\r\nregeringens egna mått. I den första\r\nregeringsförklaring som Carl Bildt läste upp från\r\nden här talarstolen hösten 1991 stod följande att\r\nläsa: ''de offentliga utgifterna -- -- -- skall minska\r\nsom andel av landets samlade produktion. Därmed\r\nskapas utrymme för att inom ramen för en stram\r\nfinanspolitik sänka skattetrycket och därmed\r\nåtervinna utvecklingskraften i ekonomin.''</pre><pre>Det var ord och inga visor. Det var precis detta som\r\nModerata samlingspartiet hade sagt i årtionden.\r\nHär skulle minsann regeras. Anne Wibble blev den\r\nsom fick sköta det regerandet. Men hur blev det\r\nmed de stolta orden om minskade offentliga\r\nutgifter som skulle finansiera skattesänkningar och\r\nbana väg för ökad tillväxt? Hur blev det med\r\nutgifterna, tillväxten och skatterna? I dag vet vi\r\nsvaret.</pre><pre>Utgiftskvoten, dvs. de offentliga utgifternas andel\r\nav bruttonationalprodukten, blir inte lägre än de\r\n63 % som man talade om 1991. Inte heller blir\r\nutgiftskvoten lägre än de 64 % som regeringen\r\ntrodde att den skulle bli i sin första finansplan. Inte\r\nheller blir den 71 %, som man trodde i april. I\r\ndagens proposition anger man i stället att\r\nutgiftskvoten ökar till smått ofattbara 74,5 % av\r\nbruttonationalprodukten.</pre><pre>De offentliga utgifterna kommer att uppgå till drygt\r\n1 000 miljarder kronor. Sverige har därmed den\r\nhögsta offentliga utgiftsandelen av samtliga\r\nOECD-länder. Bara sedan 1991 har de offentliga\r\nutgifterna ökat med 150 miljarder kronor. Aldrig\r\ntidigare i Sveriges historia har någon finansminister\r\nredovisat en sådan siffra -- aldrig Gunnar Sträng,\r\naldrig Kjell-Olof Feldt, inte ens Ingemar Mundebo.</pre><pre>Hur hänger detta ihop, när regeringen har\r\npresenterat det ena sparpaketet efter det andra?\r\nHur kan utgifterna trots detta fortsätta att öka,\r\ndessutom med en moderatledd regering?</pre><pre>Svaret är lika enkelt som det har varit förödande för\r\nmänniskors välfärd och trygghet. Den nuvarande\r\nregeringen har inte förstått vad de grundläggande\r\nobalanserna i den svenska ekonomin beror på.\r\nRegeringen, med Anne Wibble i spetsen, vägrar att\r\nförstå att roten till den ekonomiska krisen är den\r\nlåga efterfrågan i den inhemska ekonomin. Det är\r\nden som gör att produktionen faller och\r\nsysselsättningen minskar.</pre><pre>Arbetslösheten ökar kraftigt, och med den ökar de\r\noffentliga utgifterna för bl.a. kontantstöd.\r\nSamtidigt viker de offentliga inkomsterna till följd\r\nav den låga aktiviteten i ekonomin och den höga\r\narbetslösheten. Därmed ökar också\r\nbudgetunderskottet, vilket i sin tur gör att\r\nstatsskulden växer och att räntebördan blir allt\r\ntyngre. Så ser sambanden ut.</pre><pre>Det här ekonomiska förloppet är unikt. Aldrig\r\nnågonsin tidigare har Sverige befunnit sig i den här\r\nsituationen, men den svenska ekonomin uppvisar\r\npåfallande likheter med den finska. Där liksom här\r\nförmår inte exporten, som nu växer i vårt land,\r\nhejda BNP-fallet då den inhemska efterfrågan --\r\nnär det gäller kommuner, detaljhandeln,\r\ntransporter, byggandet och allt som tillhör den\r\nsektorn -- faller som sten.</pre><pre>Arbetslösheten fortsätter därför att öka också nästa\r\når, liksom budgetunderskottet och\r\nupplåningsbehovet.</pre><pre>Initierade bedömare menar att den svenska\r\nekonomin befinner sig i samma läge som den finska\r\nekonomin gjorde för ett år sedan. Vi har ännu inte\r\nsjunkit lika djupt som Finland, men för varje dag\r\nsom går pressas Sverige allt djupare ner i\r\ndepressionsspiralen. Finlands väg tycks vara vår.\r\nDet är däri den djupa tragiken och den oerhörda\r\nfaran ligger i den utveckling som vi nu ser framför\r\noss.</pre><pre>Så här är det, Anne Wibble. Saneringsplaner i all\r\nära, men om man inte har insett de grundläggande\r\nsambanden -- att om ekonomin krymper och\r\nproduktionen viker, om sysselsättningen faller och\r\narbetslösheten ökar exploderar de offentliga\r\nutgifterna -- så blir även Carl Bildt, biträdd av Anne\r\nWibble, världsmästare i offentliga utgifter, hur illa\r\nni två än tycker om den offentliga sektorn. Det är\r\nresultatet av politiken.</pre><pre>Vilken slutsats drar då regeringen av att man inte\r\nhar lyckats leva upp till sin egen ambition att\r\nminska de offentliga utgifterna och öka tillväxten?\r\nHar man insett att det därför inte går att sänka\r\nskatterna? Svaret är som ni alla vet -- nej. Om bara\r\nnågra veckor kommer regeringen att föreslå\r\nriskdagen att ytterligare skattesänkningar skall\r\ngenomföras. Men de förslagen förstärker\r\norättvisorna i vårt samhälle. Den rättvisa\r\nfördelningen sätts på undantag.</pre><pre>Folkpartisten Anne Wibble, som var en varm\r\ntillskyndare av skattereformen, medverkar nu till\r\natt riva upp en av skattereformens hörnpelare -- att\r\ndet skall vara balans mellan skatt på arbete och\r\nskatt på kapital. Nu är det inte första gången detta\r\nsker under den här regeringens mandatperiod.\r\nPolitiken har genomgående varit inriktad på att\r\nsänka skatten på kapital men att höja den på\r\narbete. Det kan var och en konstatera genom att\r\ntitta i sin egen plånbok och göra en kalkyl för det\r\negna hushållet.</pre><pre>Regeringens skattepolitik är inte bara orättvis och\r\ninkonsekvent i förhållande till skattereformens\r\nprinciper. Den är också ekonomiskt ohållbar.\r\nNågonstans utmed den enda vägen glömde\r\nregeringen nämligen bort sina egna ord från\r\nrivstarten hösten 1991. Kom ihåg vad man sade:\r\nFörst lägre andel offentliga utgifter, därefter sänkta\r\nskatter.</pre><pre>Nu blir det inte så. Det blir i stället precis tvärtom.\r\nDet blir som en annan ledamot av denna kammare,\r\nherr Lars Tobisson, en gång förutspådde. Han sade\r\natt vi först skall sänka skatterna och sedan skall vi\r\nse vad vi skall spara. Var det verkligen så\r\ncenterpartister och folkpartister ville ha det när de\r\ngick med i den här regeringen?</pre><pre>Fru talman! Vi har nu hört finansministerns\r\nanförande. Jag har under några sena kvällstimmar\r\ni går och en stund på morgonen i dag haft tillfälle\r\natt läsa hennes ekonomisk-politiska proposition.\r\nDet är en proposition som beskriver de många\r\nprognosmissar som jag nyss har pekat på. Efter\r\ndetta måste jag ställa en fråga till var och en som\r\nlyssnar på den här debatten: Är det verkligen någon\r\nsom tar Anne Wibble på allvar längre? Tror någon\r\npå vad hon säger? Hon står nu för sjunde gången\r\npå två år i den här talarstolen och hävdar att\r\nsysselsättningen, budgeten och statsfinanserna är\r\nunder kontroll.</pre><pre>Jag tror faktiskt att de allra flesta hör att det ekar\r\ntomt när finansministern förkunnar sitt budskap.</pre><pre>Den proposition som presenteras i dag innehåller\r\ninte ett enda förslag som bryter den ekonomiska\r\nnedgången. Det är sannerligen en dyster läsning.\r\nTrots att konkurrensläget för exportindustrin har\r\nförbättrats avsevärt fortsätter fallet utför för den\r\nsvenska ekonomin. Tillväxten, arbetslösheten,\r\nstatsfinanserna -- de viktigaste kurvorna i vår\r\nekonomi pekar fortfarande åt fel håll.</pre><pre>Jag påstår inte att allt det här är regeringens fel. Det\r\nvore inte seriöst. Men jag påstår att regeringens\r\npolitik har fördjupat och förvärrat krisen. Jag\r\npåstår dessutom att regeringens attityd och hållning\r\nhar legat den i fatet, då man har utformat den\r\nekonomiska politiken.</pre><pre>Vi minns t.ex. talet om den enda vägen. Vi kommer\r\nihåg självsäkerhet, trots misstag. Vi har inte glömt\r\nden nedlåtande attityden gentemot oss i\r\nopposition. Men låt oss trots det försöka att gå\r\nvidare.</pre><pre>Så här i efterhand vore det t.ex. ganska klädsamt\r\nom finansministern åtminstone på en enda punkt\r\nkunde erkänna att regeringen har haft fel och att vi\r\nsocialdemokrater har haft rätt.</pre><pre>Redan i vårt ekonomisk-politiska program och i vår\r\nmotion i januari 1992 varnade vi för en politik som\r\nskulle minska den inhemska efterfrågan och\r\ndärmed hämma tillväxten och öka arbetslösheten.\r\nVi skrev följande: ''I nuvarande svaga\r\nkonjunkturläge, med dålig tillväxt och stigande\r\narbetslöshet, finns det heller inga\r\nstabiliseringspolitiska skäl att ytterligare strama åt\r\nekonomin. Regeringens förslag att genomföra en\r\nytterligare åtstramning av efterfrågan leder bara till\r\nännu lägre produktion de närmaste åren och ännu\r\nhögre arbetslöshet.''</pre><pre>Detta skrev vi i januari 1992. Vi blev hånade. Inte\r\nminst min företrädare Allan Larsson fick löpa\r\ngatlopp för den typen av förutsägelser. På varenda\r\npunkt som vi har kritiserat regeringen på kan vi\r\nmed facit i hand konstatera att vi har fått rätt.</pre><pre>Dess värre insåg inte regeringen vilka dramatiska\r\nkonsekvenser åtstramningspolitiken skulle få för\r\ntillväxten och sysselsättningen. I motion efter\r\nmotion har vi pekat på den inhemska efterfrågans\r\nfall och dess betydelse för den ekonomiska krisen.</pre><pre>Regeringen har fortsatt sin enda väg -- dag efter\r\ndag, arbetslös för arbetslös. Inget fick regeringen\r\natt ändra vägval. Mot bakgrund av att regeringen\r\nkonsekvent har vägrat att lyssna till varningarna för\r\nåtstramningspolitikens förödande konsekvenser\r\nfaller ansvaret mycket tungt för depressionen på\r\nregeringen och på dess finansminister Anne\r\nWibble. Efterkrigstidens största politiska\r\nmisslyckande i Sverige och att massarbetslösheten\r\nhar fått fäste är numera, tyvärr, ett faktum.</pre><pre>Fru talman! Sverige behöver en annan politik. Vi\r\nbehöver samlas kring en ny politik som för oss ur\r\nden ekonomiska krisen. Inget är viktigare än detta.\r\nDet vi har sett från regeringens sida i dag motsvarar\r\ninte kraven på en sådan ny politik. Propositionen är\r\nen besvikelse.</pre><pre>Vi socialdemokrater är trots det beredda att ta vårt\r\nansvar och i samverkan med er andra vara med och\r\nforma ett Sverige där alla och envar känner\r\ntrygghet, frihet och delaktighet. Det är det som\r\npolitiken, också den ekonomiska, nu måste handla\r\nom. Utan den typen av grund i moral och etik och\r\ni rättvis fördelning går det aldrig att kräva stora\r\nuppoffringar av ett folk och en nation. Det är\r\nsådant vi har framför oss. Mot den bakgrunden är\r\nde år vi har bakom oss en belastning. Förtroendet\r\nför politiken och politikerna har brutits. Därför\r\nmåste vi starta igen. Vi måste samlas och sluta upp\r\nomkring en politik som utgår ifrån full\r\nsysselsättning och rättvis fördelning.</pre><pre>(Applåder)</pre><pre>Anf. 3  DAN ERIKSSON i Stockholm (nyd):</pre><pre>Fru talman! I dag lånar varje invånare i Sverige mer\r\nän 2 500 kr i månaden. Vår samlade statsskuld är\r\növer 1 000 miljader. På några få år kommer den att\r\nskena i väg och bli 2 000 miljarder. Det är en\r\nfördubbling. Budgetåret 1997/98 kommer vi\r\nfortfarande att gå med en förlust i landets\r\nstatsfinanser på 70 miljarder. Detta föranleder tre\r\nfrågor till statsministern.</pre><pre>När kommer vi att få en budget i balans? Hur länge\r\nkommer det att dröja innan vi kan klara ett\r\nbudgetår utan att låna? Finns det några planer på\r\natt betala tillbaka statsskulden, eller skall allt\r\nskyfflas över på kommande generationer?</pre><pre>I mitt stilla sinner dyker också frågan upp hur vi\r\nskall klara att möta nästa lågkonjunktur med\r\ndubbelt så stor statsskuld som nu. Vad händer om\r\nräntorna inte blir så låga som Finansdepartementet\r\nförutspår? Vad händer om tillväxten inte blir så\r\nkraftig som man nu tror? Hur stor är beredskapen\r\nför att prognoserna inte håller? Hittills har inte alla\r\nprognoser från Finansdepartementet stämt, det vet\r\nvi ju.</pre><pre>Om räntan är 10 % år 1998 kommer så gott som\r\nhälften av statens inkomster att gå till ränteutgifter.\r\nJag tror inte att det blir så, men jag vågar inte heller\r\nta gift på att det inte blir så. Vi måste ha en\r\nmarginal, annars kommer vi att ha kniven på\r\nstrupen.</pre><pre>Om beräkningarna på Finansdepartementet inte\r\nhåller blir det inte mycket välstånd kvar att fördela.\r\nDå spelar det inte så stor roll hur rättvist vi än\r\nfördelar bördorna. I ett sådant läge kommer det att\r\nbli ohyggligt kännbart särskilt för de svagaste\r\ngrupperna -- hur vi än bär oss åt.</pre><pre>Vi har lika litet rätt att lämna över en stor statsskuld\r\ntill kommande generationer som vi har att lämna\r\növer ett dåligt miljöarv. Räntebördan kommer att\r\nbegränsa kommande generationers möjligheter till\r\nen god levnadsstandard och handlingsmöjligheter i\r\növrigt. Vi bakbinder nu händerna på kommande\r\ngenerationer.</pre><pre>Ränteutgifterna ökar i takt med statsskulden. När\r\nränteutgifterna ökar blir det allt mindre över till\r\nskola, sjukvård, äldreomsorg och allt annat som vi\r\nvärnar om. Förr motiverades ofta ett högt\r\nskattetryck med att man fick mycket för pengarna.\r\nI framtiden kan vi tvingas säga: Tyvärr får vi inte\r\nså mycket för pengarna trots högt skattetryck. Det\r\nmesta går åt till att betala räntor. Domen som\r\nframtida generationer kommer att ge kommer att\r\nbli hård -- var så säker.</pre><pre>I valrörelsen blev vi i Ny Demokrati närmast\r\nidiotförklarade när vi talade om vår ekonomiska\r\npolitik och de besparingar på 196 miljarder kronor\r\npå sex år som vi föreslog. Det visade sig att vi hade\r\nfel eftersom det egentligen behövs ännu mera.</pre><pre>Problemet nu är att vi inte kan dra åt för hårt. Vi\r\nmåste gasa, annars tar vi oss inte ur det här.</pre><pre>Varför gör då inte regeringen mer åt problemen?\r\nEn viktig orsak är att varje regeringsparti värnar\r\nom sina respektive hjärtefrågor och att det är svårt\r\natt komma vidare i saneringsprocessen i svensk\r\nekonomi. Man sitter fast och hoppas att det hela\r\nskall lösa sig på något sätt.</pre><pre>Den senaste tiden har vi i alla fall sett en del\r\nljusglimtar i slutet av tunnel i form av att\r\nexportindustrin går bra. Det finns andra tecken\r\nockså. Tyvärr räcker det inte för att AB Sverige\r\nskall komma på fötter. Det finns en mycket stor\r\nrasrisk i tunneln, och det är nu bråttom för oss att\r\nta itu med det hela. Konjunkturinstitutet säger i sin\r\nsenaste prognos att produktions- och\r\nimporttillväxten i OECD-området visserligen har\r\nvarit svag de senaste åren, men orsakerna till den\r\nsvenska krisen måste till största delen sökas i\r\ninhemska förhållanden. Vi kan inte peta i\r\nsystemen. De måste göras om i grunden.</pre><pre>Vad skall vi då göra? Jag tror att vi alla måste se på\r\nproblemen med nya ögon och anstränga oss mer än\r\nnågonsin att söka samförstånd. Det går inte att\r\nspara sig ur krisen, men vi måste spara där det går.\r\nVi är rörande överens om att vi inte kan klara av\r\nproblemen utan att komma till rätta med\r\narbetslösheten -- det är en förutsättning. Vi är\r\nockså överens om att det är viktigt med lägre\r\nräntor. Lägre räntor möjliggörs av en starkare\r\nkronkurs. En starkare kronkurs får vi av att föra en\r\ntydlig och trovärdig politik där saneringen av\r\nsvensk ekonomi är klart uttalad och där man ser\r\nvägs ände vad gäller budgetunderskottet.</pre><pre>Vi pratar mycket om högt sparande och låg\r\nkonsumtion och vilka problem som följer av att\r\nkonsumtionen minskar i omfattning. En stor del av\r\nförmågan att lösa de problemen, liksom på många\r\nandra, finns här i riksdagen och på\r\nregeringskansliet. Det är härifrån osäkerheten\r\nkommer. Det måste till klara regler om vad som\r\nskall gälla i framtiden. Det är osäkerheten som\r\nskapar oro. Då bli folk försiktiga. Det handlar om\r\nframtidstro och förtroende. Gott ledarskap borde\r\nvara adelsmärket för regering och riksdag.</pre><pre>Bengt Westerberg sade i partiledardebatten: ''Den\r\nstörsta utmaning som vi står inför under de\r\nkommande åren är naturligtvis att klara ekonomin\r\noch arbetslösheten. Den utmaningen ställer -- det\r\när jag övertygad om -- helt nya krav på oss politiker\r\nbåde när det gäller politiskt nytänkande och när det\r\ngäller politisk stil -- -- --.''</pre><pre>Längre fram i sitt anförande berättar Bengt\r\nWesterberg om en krönika av Sigfrid Leijonhufvud,\r\ndär den gode Sigfrids ''poäng är att den tillspetsade\r\nretorik som vi politiker tror behövs för att vi skall\r\nvinna val i själva verket kan medverka till att\r\nSverige förlorar investeringar och därmed tillväxt\r\noch jobb.'' Bengt Westerberg säger också att han\r\nblir starkt berörd av Sigfrids resonemang och\r\nkonstaterar att ''som ansvariga politiker måste vi\r\nvara beredda att samverka för Sveriges bästa, inte\r\nägna oss åt innehållslös retorik.''</pre><pre>Jag säger bravo! Jag håller med! Men låt inte detta\r\nstanna vid fagert tal, utan låt oss för en gångs skull\r\ngöra något bra tillsammans.</pre><pre>När jag kom hit till riksdagen trodde jag att man här\r\nvar bra på att söka lösningar som det gick att få\r\nmajoritet för. Nu hoppas jag att det skall bli bättre.\r\nVi är fler partier i riksdagen än någonsin. Då ökar\r\nockså kraven på god kommunikation mellan\r\npartierna och att vi anstränger oss mera.</pre><pre>Vad finns det för möjligheter till samverkan? När\r\nman hörde Ingvar Carlsson i partiledardebatten\r\nmärktes det att det redan är val på gång. Det tutade\r\nordentligt i stridstrumpeten. Göran Persson då? Jag\r\nkänner inte Göran Persson, men han verkar rätt\r\ntrevlig. Jag lyssnade med intresse när han sade att\r\nSocialdemokraterna inbjuder alla goda krafter att\r\nsamverka om att föra Sverige ur den ekonomiska\r\nkrisen. Vidare talade Göran Persson om\r\nbyggsatsningar. Det lät intressant. Mycket talar för\r\natt den ROT-satsning som kommit till stånd blir en\r\nflopp. Jag vill gärna diskutera detta med Göran\r\nPersson. Vad sägs om lunch någon dag?</pre><pre>I fråga om förståelse för nödvändiga åtgärder tror\r\njag att Göran Persson får svårt med rörelsen. Vad\r\nblir det av Socialdemokraternas intresse för\r\nföretagen? Tveksamt. Med tanke på hur\r\nSocialdemokraterna har voterat under\r\nmandatperioden och hur nära det är till nästa val,\r\ntror jag att sannolikheten för ett bra samarbete är\r\nliten. Hur Folkpartiet och Socialdemokraterna\r\neventeullt skall kunna forma en gemensam politik\r\nsom är bra för Sverige efter nästa val har jag också\r\nsvårt att förstå. Jag känner en ganska stor oro.</pre><pre>Återstår då Vänsterpartiet och Ny demokrati.\r\nJohan Lönnroth får snart tillfälle att tala om hur det\r\när ställt i Vänsterpartiet. Jag skall inte föregå\r\nhonom. Men jag tror att situationen kommer att bli\r\nganska svår.</pre><pre>Hur är det med oss i Ny demokrati? Vi ställer upp\r\npå förhandlingar med givande och tagande. Det har\r\nvi alltid gjort. De gånger vi har förhandlat med\r\nföreträdare för regeringen har det också gått bra.\r\nJag tänker på riskkapitalbolagen, fri radio,\r\nhusläkare m.m.</pre><pre>Vi i Ny demokrati sitter i riksdagen för att kunna\r\nförändra. Vår uppgift är att hushålla och göra det\r\nbästa möjliga av folks pengar. Det bästa vi kan göra\r\när att skapa riktiga arbeten. Där har vi många idéer.\r\nJag kommer tillbaka till detta litet längre fram.</pre><pre>Vi i Ny demokrati kan inte automatiskt lägga oss\r\nplatt på rygg och släppa igenom allt som regeringen\r\nföreslår. Det vore orimligt att begära. När vi går\r\nemot, säger man: Titta, titta, vad som händer när\r\nNy demokrati går emot regeringen! Vi säger att om\r\nvi hade fått tillfälle att talas vid tidigare och\r\nresonera, skulle möjligheterna till samförstånd\r\nvarit mycket större.</pre><pre>Partiöverläggningar borde vara en självklarhet,\r\nmen det är de inte i Sverige 1993. Tiden med trams\r\noch där man har vägrat att prata med varandra är\r\noch har varit genant. Vi gör det svårare för oss än\r\nnödvändigt.</pre><pre>Vad man bör göra är att komma överens om en linje\r\ndär det blir fart på de välståndsskapande krafterna,\r\ndvs. en bra jordmån för företag att verka i. En del\r\nhar också gjorts av regeringen. Men varför har det\r\ntagit sådan tid? Vi politiker kan inte skapa välfärd,\r\nmen vi kan se till att skapa förutsättningar för det.</pre><pre>Vi lever i en värld där kapitalet blir mer och mer\r\nlättflyktigt. Investerare ser till att placera sitt\r\nkapital där det ger bäst avkastning i förhållande till\r\nrisktagandet. Finns det bra regler för investeringar,\r\nblir det många investeringar. Finns det sämre\r\nregler, flyttar kapitalet utomlands. Blir det\r\ninvesteringar här, blir det fler arbetstillfällen.\r\nUteblivna investeringar medför uteblivna jobb.</pre><pre>Hur illa man än tycker om kapitalägare, klarar de\r\nsig alltid. De ser till att placera kapitalet där de får\r\nbäst utväxling på pengarna. För vanligt folk,\r\ndäremot, står det hela och faller med fler eller färre\r\njobb beroende på var investeringarna hamnar.</pre><pre>Tjänstemomsen är ett gissel, som förutom att den\r\ngynnar den svarta sektorn också på ett alldeles\r\nfantastiskt sätt motverkar privatisering av den\r\noffentliga sektorn. Byggmomsen ingår där.\r\nByggandet bedöms minska nästa år med över 60 %\r\ni nyproduktion och med 30 % när det gäller\r\nombyggnader.</pre><pre>Ny demokrati föreslår att tjänstemomsen inklusive\r\nbyggmomsen sänks till 12 %. Det vore en produktiv\r\nåtgärd, som skulle ge jobb. De dynamiska\r\nåtgärderna blir antagligen rätt stora, men vi i Ny\r\ndemokrati finansierar dem ändå fullt ut. Det finns\r\nmånga hål i budgeten där man kan stoppa in de\r\ndynamiska effekter som blir följden. Ny demokrati\r\nräknar med att denna åtgärd kostar ca 12,5\r\nmiljarder kronor.</pre><pre>Detta är en betydligt bättre åtgärd än att hälla\r\npengar över AMS, därför att det här ger riktiga\r\njobb. Åtgärden är också bättre än den konstgjorda\r\nandning som GAS är, dvs. tidsbegränsat generellt\r\nanställningsstöd. GAS gynnar företag som redan\r\nexpanderar, exempelvis exportindustrin som i dag\r\ngår oerhört bra.</pre><pre>Ny demokrati säger: Ändra LAS är bättre än GAS!\r\nFör att kunna ta fram riktiga jobb måste företag få\r\nrealistiska förutsättningar. Det är svagt av en\r\nborgerlig regering att inte kunna åstadkomma\r\nstörre förändringar av LAS, när regeringen vet att\r\ndet i riksdagen finns en politisk majoritet för det.</pre><pre>Ny demokrati vill gå hårt fram och skära i\r\norganisationsstöd, partistöd -- till exempelvis oss\r\nsjälva -- presstöd, biståndspolitik och\r\nflyktingpolitik. Det finns många fler förslag. Den\r\nsom vill kan rekvirera vår budgetmotion från vårt\r\nkansli. Den ger faktiskt en ganska intressant\r\nläsning.</pre><pre>Som vanligt när det gäller flyktingpolitiken, är det\r\ninte flyktingarna som det är fel på utan politikerna\r\nsom beslutar om en närmast korkad och inhuman\r\npolitik, som dessutom kostar mycket pengar.</pre><pre>Sammanfattningsvis: Det viktigaste är samförstånd\r\noch klokt ledarskap. Det behövs för att vi skall\r\nkunna ta oss ur krisen. Det är alltså en\r\nförutsättning. Allihop måste vi bjuda till och göra\r\nvårt yttersta. Folk måste kunna känna sig trygga när\r\ndet gäller vad som kommer att gälla i framtiden.\r\nMin uppmaning är: Mindre retorik och mer av\r\nkraftfulla beslut som skapar riktiga jobb! Alla idéer\r\nmåste prövas. Låt oss sätta oss ner och jobba med\r\ndetta, därför att det är ganska bråttom!</pre><pre>Applåder)</pre><pre>Anf. 4  JOHAN LÖNNROTH (v):</pre><pre>Fru talman! En facklig företrädare på det\r\npetrokemiska företaget Neste Polyeten i\r\nStenungsund berättade för mig häromdagen att\r\nföretagsledningen nyligen skrivit upp prognosen för\r\nårets vinst från 0 till 310 miljoner kronor, vilket\r\nmotsvarar ungefär 350 000 kr per anställd.\r\nFörsäljningen, som i huvudsak består av export till\r\nTyskland, går strålande, och övertidsuttaget slår\r\nalla rekord. Trots detta, varslar nu företaget 25\r\nanställda om uppsägning.</pre><pre>Man kan hitta en rad andra exempel inom\r\nexportindustrin på denna kombination av en starkt\r\nstigande vinst och ett övertidsuttag med oförändrad\r\neller t.o.m. reducerad personalstyrka. Ägarna kan\r\nse fram emot ökande utdelningar och lägre skatt.\r\nDe anställda, som får gå, får minskat\r\narbetslöshetsunderstöd. Kommunerna där dessa\r\nmänniskor bor får därmed minskade\r\nskatteinkomster och på sikt ökade utgifter för\r\nsocialbidrag.</pre><pre>I regeringens förslag till riktlinjer för den\r\nekonomiska politiken sägs: ''Det gynnsamma\r\nkostnadsläget gör det möjligt för svenska företag\r\natt öka produktionen genom ökade\r\nmarknadsandelar både på export- och\r\nhemmamarknaderna.'' Att kostnadsläget gör detta\r\nmöjligt, det stämmer. Men precis som efter\r\ndevalveringen 1982 använder de flesta företag\r\nfördelen med den låga kronkursen till att öka sina\r\nvinster. Deras ägare behöver inte vare sig\r\nnyinvestera eller nyanställa. Varför skulle man göra\r\ndet när man kan leva gott på den manna som ramlar\r\nner från himlen i form av devalveringsvinster och\r\nskattesänkningar?</pre><pre>Det är sant att många företag, särskilt små och\r\nmellanstora företag med inriktning på\r\nhemmamarknaden, i dag behöver mer pengar för\r\natt kunna sysselsätta fler människor. Men\r\nregeringens förslag till skattesänkningar innebär att\r\nman urskillningslöst smetar ut de knappa pengar\r\nstaten har -- eller snarare kanske jag skall säga: som\r\nstaten inte har -- över alla. Särskilt gynnas de\r\nföretag som delar ut vinsterna till aktieägarna i\r\nstället för att investera vinsterna i produktionen.\r\nResultatet blir att alla de företag som verkligen\r\nbehöver stödet ändå inte får tillräckligt med\r\nresurser för att kunna överleva.</pre><pre>Det finns en ljuspunkt, nämligen GAS, stödet till\r\nföretag som nyanställer. GAS är bättre än JAS! Det\r\nskulle man kunna säga.</pre><pre>Det var kanske tur den här gången att regeringen\r\ninte läser Vänsterpartiets motioner och inte vet\r\nvilka av våra förslag som avslagits. Annars hade\r\nman upptäckt att vi i Vänsterpartiet hade just ett\r\nsådant förslag i våra motioner i våras. Då hade\r\nförslaget kanske inte fungerat som Folkpartiets\r\nalibi för att ställa upp på moderaternas politik i\r\növrigt. Men vi avstår gärna från upphovsrätten.\r\nIdén har för övrigt lanserats av Gösta Rehn för\r\nlänge sedan. Vi får hoppas att förslaget kommer i\r\ntid så att företaget Neste Polyeten och andra\r\nföretag som är i full färd med att avskeda folk\r\nhinner ändra sig.</pre><pre>Regeringen vill se det stora övertidsuttaget som\r\ntecken på att högkonjunkturen är nära, men det\r\nkonkreta resultatet av övertiden är att färre\r\nmänniskor jobbar mer och att fler blir arbetslösa.</pre><pre>Det går att sammantaget arbeta mer och samtidigt\r\nfördela arbetstiden jämnare, så att fler får arbete\r\ninom en växande arbetstidsmängd. Man borde\r\nomedelbart sänka taket för tillåtet övertidsuttag.\r\nDet borde inte utgöra ett hinder att Vänsterpartiet\r\nganska länge drivit också denna fråga.</pre><pre>Äntligen verkar det som att insikten om att det\r\nlångsiktigt är nödvändigt att fördela arbetstiden\r\njämnare ökar. Vuxna svenskar förvärvsarbetar\r\nredan genomsnittligt mindre än sex timmar om\r\ndagen. Det visar att sextimmarsdagen är en fråga\r\nom omfördelning, snarare än en fråga om totalt\r\nkortad arbetstid. Vi har inom Vänsterpartiet stora\r\nförhoppningar om att den frågan på allvar återigen\r\nskall vakna till liv. Vi vet att det inom\r\nfackföreningsrörelsen pågår diskussioner om att ta\r\nett första steg år 1995.</pre><pre>Omfördelning av arbetstider kräver omfördelning\r\nav inkomster. Svenska folket lever inte över sina\r\ntillgångar, tvärtom produceras i Sverige i år mer än\r\nvad som förbrukas av varor och tjänster; detta trots\r\natt vi producerar långt under vad som skulle vara\r\nmöjligt om alla resurser används.</pre><pre>Det privata sparandeöverskottet blir i år ungefär\r\nlika stort som det offentliga sparandeunderskottet.\r\nDet är således i grunden en fördelningsfråga, dvs.\r\natt flytta pengar från höginkomsttagares och\r\nbörsklippares passiva sparande till\r\nlåginkomsttagares och producerande företags\r\neffektiva efterfrågan.</pre><pre>Regeringen tycks snarare vägledas av den omvända\r\ndoktrinen: Till den som har skall varda givet. Jag\r\nhörde ekonomen Pia Nilsson på radion i morse.\r\nHon påpekade att de egenavgifter till den\r\nobligatoriska arbetslöshetsförsäkringen som nu\r\nföreslås av regeringen fungerar så att\r\nlåginkomsttagare betalar mer av sin inkomst än\r\nhöginkomsttagare. Höginkomsttagare slipper\r\nnämligen betala avgift för inkomster över ca\r\n250 000 kr om året. Jag antar att regeringen också\r\ntänker låta avgiften vara avdragsgill i\r\ndeklarationen, vilket betyder att de som tjänar mer\r\nän det beopp som anges som brytpunkt, nämligen\r\nungefär 200 000 kr, också får en extrarabatt på\r\navgiften.</pre><pre>Regeringen vill framställa det här förslaget om\r\negenavgifter som en del av programmet för att\r\nsanera de offentliga finanserna. Men, precis som\r\nnågon tidigare sade: En kråka är en kråka, även om\r\nman försöker kalla den för en kanariefågel.\r\nEgenavgifterna tas ur samma kaka som skatterna.\r\nRegeringsförslaget innebär att den del av\r\narbetslöshetens kostnader som i dag bärs av\r\nskattebetalarna gemensamt, och med\r\narbetsgivaravgifter som tas ut på hela lönesumman,\r\nminskar. Effekten blir inte en sanering av de\r\noffentliga finanserna, utan det blir en omfördelning\r\ni fel riktning. Det är mer rättvist att göra som\r\nVänsterpartiet föreslår, nämligen att höja skatten\r\nför höginkomsttagare.</pre><pre>I mitt nästa inlägg ämnar jag komma tillbaka till\r\nSocialdemokratins inställning till bl.a. de här\r\negenavgifterna. Det är en mycket viktig och\r\nintressant fråga.</pre><pre>Regeringen skriver i propositionen att en bra\r\nbarnomsorg, en skola med hög kvalitet och en\r\neffektiv sjuk- och äldreomsorg främjar näringslivet.\r\nJag undrar vad mina f.d. kolleger bland\r\nkommunpolitikerna i Göteborg tänker när de får ta\r\ndel av detta. Regeringens partikamrater planerar\r\ndär femtonprocentiga sparbeting för att operera\r\nbort ett underskott som man tror i år blir i\r\nstorleksordningen 1 miljard kronor. Detta\r\nunderskott är till mycket stor del förorsakat av\r\nindragning av statliga pengar.</pre><pre>Den moderate kommunstyrelseordföranden Jonny\r\nMagnusson har använt oehört starka ord för att\r\nbeskriva den enormt svåra sociala situation som\r\nfinns i Göteborg.</pre><pre></pre><pre>Jag tror att Göteborg hör till de allra mest drabbade\r\nkommunerna. Men det finns också andra\r\nkommuner som är i en liknande situation.</pre><pre>Gudrun Schyman sade i partiledardebatten att\r\npolitik är att välja, och det gäller i högsta grad\r\nfrågan om den kommunala ekonomin. I dagens\r\nlågkonjunktur kan både privat och offentlig\r\nkonsumtion öka genom effektivare användande av\r\nproduktionsförmågan. Men långsiktigt måste vi\r\npolitiker tydligt våga säga att det är viktigare med\r\ntid och omtanke för barnen på dagis och för gamla\r\npå sjukhemmet än med ny bil eller fler kanaler på\r\nTV.</pre><pre>Vi måste också noga tänka igenom vad förslagen till\r\nändringar i socialförsäkringssystemen får för\r\nkonsekvenser för kommunerna. En partikamrat till\r\nmig som är kommunalpolitiker i Finspång har\r\nräknat på vad de kortare ersättningsperioderna i\r\nförslaget om obligatorisk arbetslöshetsförsäkring\r\nleder till för kommunen. Upp till ca 1 000 personer\r\nkan bli utförsäkrade där redan nästa höst, vilket\r\nkan leda till ökade kommunala utgifter för\r\nsocialbidrag på kanske 20--30 miljoner kronor. Det\r\när en oerhört tung utgift för en kommun med\r\nungefär 23 000 invånare.</pre><pre>De olika förslagens följder för miljön måste också\r\nnoga studeras. Det är ett steg i rätt riktning att\r\nregeringen nu föreslår att man realsäkrar energi-,\r\nmiljö-, tobaks-, och alkoholskatter. Men om\r\nmiljöskulden skall minskas, som finansministern\r\nhär nyss sade, och avvecklingen av kärnkraften\r\nskall klaras krävs faktiskt mer.</pre><pre>Det som hänt de senaste dagarna med stillastående\r\nreaktorer visar att behovet av investeringar i\r\nförnybara energikällor är akut. För att dessa\r\ninvesteringar skall komma till stånd krävs det att\r\npriset på miljön inte bara följer inflationen utan\r\nökar snabbare än priserna i genomsnitt. Jag vill veta\r\nvar regeringen står i dessa frågor. Hur skall man\r\nklara av att reducera miljöskulden?</pre><pre>Om man skall anstränga sig att hitta positiva ting i\r\npropositionen, och i finansministerns tal här i dag,\r\nkan man notera att det nu talas mer om\r\nsamordnade åtgärder mot arbetslösheten i Europa.\r\nMan anar en mer kritiskt hållning till\r\nMaastrichtavtalets ensidiga inriktning på\r\ninflationsbekämpning. Men fortfarande är\r\nregeringens beskrivning av vad ett svenskt\r\nmedlemskap i den Europeiska unionen innebär en\r\nblomstermålning.</pre><pre>Konjunkturinstitutet anser i sin höstrapport att\r\norsakerna till den svenska krisen till största delen\r\nmåste sökas här hemma. De skriver att länder med\r\nväxelkursanknytning till EG-valutan -- exempelvis\r\nSverige -- tvangs hålla en betydligt högre räntenivå\r\nän vad som varit motiverat med hänsyn till den\r\nsvaga inhemska efterfrågeutvecklingen.</pre><pre>Jag vill fråga finansministern: Har regeringen tagit\r\ntill sig denna i sak mycket hårda kritik mot den\r\nförda politiken? Varför fortsätter ni att motivera er\r\npassiva politik mot arbetslösheten med EG-\r\nanpassningen? Jag skall komma tillbaka till denna\r\nfråga i ett senare inlägg.</pre><pre>Vänsterpartiet anser att Sveriges ekonomi mår\r\nbättre utanför än innanför den Europeiska\r\nunionen. Men vi anser inte att det är någon dans på\r\nrosor för Sverige att stå utanför. Det är inte heller\r\nnågon enkel uppgift att ta sig fram längs den smala\r\nstigen mellan arbetslöshetsavgrunden och\r\nunderskottsträsket. Det finns ett sug efter enkla\r\nsvar på svåra frågor. Men det finns ingen\r\npatentlösning på Sveriges djupa och långsiktiga\r\nstrukturella problem.</pre><pre>Statsskulden är förfärande stor. Den är nu större än\r\n100 000 kronor per invånare, och bara räntorna på\r\nden kostar oss var och en i genomsnitt 10 000\r\nkronor om året. Det är inte vänsterpolitik att\r\nstrunta i dessa underskott, om nu någon till\r\näventyrs skulle tro det.</pre><pre>Under Ronald Reagan som president omvandlades\r\nUSA från världens största fordringsägare till\r\nvärldens största gäldenär. Antonia Axelsson\r\nJohnsson var den som talade varmast för\r\nofinansierade skattesänkningar på Folkpartiets\r\nlandsmöte. Det är ingen slump att det är så.\r\nÖverklassen har alltid tjänat mest på stora\r\noffentliga skulder. Den kan öka både förmögenhet\r\noch makt när den har stora fordringar och\r\nräntekrav på staten.</pre><pre>Enligt regeringens egna gissningar ligger den öppna\r\narbetslösheten kvar på 8 % år 1995. Det kommer\r\ndå att ha gått fyra år med denna arbetslöshetsnivå.\r\nVi vet utifrån erfarenheten i andra länder att vi då\r\nfår en armé av främst unga människor som inte\r\nkänner sig behövda, som aldrig har haft ett fast\r\njobb och som har litet hopp om att någonsin få ett.</pre><pre>Finansministern talade här nyss vältaligt om den\r\nsituation som vi kan hamna i. Men det verkar inte\r\nsom att hon inser att vi faktiskt redan 1995 kommer\r\natt ha fastnat i massarbetslösheten. Om vi fortsätter\r\nlängs regeringens s.k. enda väg har vi redan då\r\nhamnat i tvåtredjedelssamhällets, eller om det nu\r\när trefjärdedelssamhällets, förgårdar.</pre><pre>Överklass och välbeställd medelklass kommer att\r\nha fått det bättre ren materiellt, särskilt om man\r\njämför sig med underklassen. Men de som har det\r\nbra i dag kommer också att allt tydligare få känna\r\nav de egna nackdelarna: ökande gatuvåld och\r\nbrottslighet, glassplitter på villamuren, tredubbla\r\nlås på dörrarna.</pre><pre>Högerpolitik kan inte klara både full sysselsättning\r\noch sanerade statsfinanser. Det grundläggande\r\nvillkoret för detta heter solidaritet, att de som har\r\ndet hyggligt inser att solidaritet och rättvisa i\r\nlängden är bra också för dem själva, även om det\r\npå kort sikt innebär att de får finna sig i högre skatt\r\noch lägre inkomster. Det handlar inte om\r\nvälgörenhet, utan om självinsikt och\r\nverklighetsförankring.</pre><pre>Herr talman! Statsministern sade i\r\npartiledardebatten att han var marxist i den\r\nmeningen att han liksom Marx insåg att det behövs\r\nkapital för att åstadkomma jobb. Det var första\r\ngången på mycket länge som jag hört en borgerlig\r\npolitiker visa någon insikt i vad Marx verkligen\r\nsade. Den vanligaste missuppfattningen är att Marx\r\ninte skulle ha förstått vinstens roll som drivkraft för\r\nkapitalismen.</pre><pre>Jag hoppas att statsministern, och gärna också\r\nfinansministern, studerar vidare och inser att Marx\r\nockså hade rätt i annat: kapitalägande ger makt,\r\noch den maktlöse tar inget ansvar. Därför är ökad\r\ndemokrati i produktionen, att de arbetande\r\nmänniskorna får mer att säga till om på sina\r\narbetsplatser, ett grundläggande villkor för att det\r\nstora flertalet skall ta ansvar för landets ekonomi.</pre><pre>Anf. 5  Finansminister ANNE WIBBLE\r\n(fp):</pre><pre>Herr talman! Får jag först passa på att tacka de\r\nnärvarande debattörerna för uppvaktningen vid det\r\nförra debattillfället, när jag inte hade möjlighet att\r\nvara med. Jag skall erkänna att jag ännu inte har\r\nhunnit studera de skrifter som begåvades mig och\r\ninte heller de övriga ting som fanns med.</pre><pre>Låt mig börja med att hälsa Göran Persson\r\nvälkommen till den ekonomiska debatten. Jag\r\ntycker möjligen att det var väldigt många ord som\r\nsades, men det var kemiskt rent från förslag och\r\nsynpunkter på politikens innehåll. Låt mig\r\nåterkomma till detta.</pre><pre>Jag vill kommentera några, som jag utgår från,\r\nmissuppfattningar om läget i den svenska\r\nekonomin som framkom i Göran Perssons\r\nanförande. Där fanns en uppseendeväckande brist\r\npå förståelse för varför problemen i dag är stora i\r\nSverige. Vad beror den låga inhemska efterfrågan\r\npå? Det måste man ha klart för sig innan man vet\r\nhur man skall korrigera.</pre><pre>Vad det handlar om framgår av propositionen, men\r\njag kan säga det en gång till. Det är baksmälla efter\r\n80-talets lånekarusell. Det är inte som i Finland,\r\nGöran Persson, där konsumtionsminskning har\r\nföljt av nedgång i hushållens köpkraft.\r\nInkomsterna har sjunkit där, och då har människor\r\ninte haft råd att köpa och konsumera.</pre><pre>I Sverige har inkomsterna konstant fortsatt att\r\nstiga. Trots den dåliga produktionsutvecklingen har\r\ninkomsterna stigit. Men människor och företag har\r\nkänt ett behov av att använda pengarna till att\r\nbetala tillbaka på de skulder och lån som man\r\nskaffade sig under 80-talet, och därför har\r\nkonsumtionen gått ner. Det är viktigt att förstå det\r\nförloppet. Annars hamnar man mycket lätt i den\r\nfelaktiga politik som Socialdemokraterna hittills\r\nhar förespråkat, nämligen momssänkningar och\r\nandra konstigheter.</pre><pre>Det lät på Göran Perssons anförande som om han\r\ntror att Sverige är en isolerad ö i världen.\r\nOmvärlden existerar inte. Det verkade som om vi\r\nkan göra i stort sett vad vi vill. Jag hoppas att det\r\när en ofrivillig missuppfattning från Göran Persson.</pre><pre>De rörliga växelkurserna, som också är ett faktum\r\ni dag, förekom inte heller i hans anförande. Jag vill\r\ngärna be Göran Persson att där lyssna på sin egen\r\npartiledare som har förklarat att inget land i dag\r\nkan föra en egen keynesiansk politik.</pre><pre>Det krävs kapital för investeringar och jobb, som\r\nflera har sagt här. Detta kapital måste Sverige locka\r\ntill sig och behålla i internationell konkurrens.\r\nDetta kapital är mycket rörligt i dag. Då måste vi\r\nockså se till att vi har sådana skatteregler och övriga\r\nregler att företagen vill investera här så att kapitalet\r\nförökar sig här i Sverige och ger investeringar, jobb\r\noch en bas för framtida välfärd. Jag kan påminna\r\nGöran Persson om att en socialdemokratisk\r\nregering i Norge också har avskaffat\r\ndubbelbeskattningen.</pre><pre>Låt mig återkomma till den mest\r\nuppseendeväckande bristen i Göran Perssons\r\nanförande, nämligen att han vill ha en ny politik.\r\nVilken politik? Det fanns ju ingen substans i detta.\r\nPå denna punkt uppvisar tyvärr Göran Persson en\r\nbeklämmande likhet med Allan Larsson. Det enda\r\nde gör är att säga: Vänta, vi skall säga något sedan.</pre><pre>Hela förra våren hette det att de\r\nsocialdemokratiska besparingsförslagen skulle\r\nkomma sedan, om en vecka, en månad eller två.\r\nNär de väl kom var det mest skattehöjningar. Man\r\nskulle betala två gånger för sjuk-, arbetsskade- och\r\narbetslöshetsförsäkringarna. På hösten vid\r\npartikongressen glömde man i det längsta ordet\r\nbesparing över huvud taget.</pre><pre>Nu har jag sett i tidningsartiklar att Göran Persson\r\nsäger att förslagen kommer i januari. Den här typen\r\nav undanglidande och hemlighetspolitik är faktiskt\r\ninte förtroendeskapande. Jag hade hoppats på ett\r\nnytänkande när Allan Larsson byttes ut mot Göran\r\nPersson. Det kan möjligen finnas ett litet utrymme\r\nför detta i de replikmöjligheter som finns.\r\nRegeringen har presenterat en hel proposition som\r\nbygger på den strategi som är känd sedan tidigare.\r\nDet kan inte vara någon nyhet.</pre><pre>Låt mig säga till Dan Eriksson i Stockholm att jag\r\nkanske inte tycker att Dan Eriksson och\r\nnydemokraterna är de rätta att prata om behovet av\r\nen bra politisk stil. Jag hade hoppats på något mera\r\ninnehåll i detta anförande också.</pre><pre>Johan Lönnroth tog upp några frågor. En av dem\r\när mycket allvarlig, nämligen påståendet om att\r\nregeringen motiverar en passiv arbetslöshetspolitik\r\nmed EG-anpassning. Detta är alldeles totalt fel.\r\nDet vet Johan Lönnroth. Den anpassning vi\r\ngenomför i den svenska ekonomin gör vi för att vi\r\nvill ha en bra bas för fortsatt välstånd. Det har\r\ningenting att göra med krav utifrån. Det samarbete\r\nsom Sverige deltar i tillsammans med andra EFTA-\r\nländer och EG-länderna är en mycket väsentlig\r\nhjälp för att åstadkomma en förstärkning av den\r\nsvenska ekonomin framöver. Men för att\r\nåstadkomma detta behövs det ytterligare understöd\r\nav det internationella samarbetet.</pre><pre>Herr talman! Låt mig ställa en fråga till Göran\r\nPersson: Vilken politik är det egentligen\r\nsocialdemokraterna förespråkar?</pre><pre>(Applåder)</pre><pre>Anf. 6  GÖRAN PERSSON (s):</pre><pre>Herr talman! Finansministern är inte så litet fräck.\r\nDet är regeringens politik vi diskuterar i dag.\r\nDebatten är begärd av finansministern mot\r\nbakgrund av att regeringen lägger fram en\r\nproposition. Nu skall vi studera den och reagera på\r\nden. Om 14 dagar har vi vår presskonferens då vi\r\npresenterar våra förslag med anledning av\r\npropositionen. Så ligger det till.</pre><pre>Där kommer vi att redovisa samma principiella\r\nskillnad mot regeringen som hittills har gällt,\r\nnämligen vår syn på den inhemska efterfrågan. Den\r\nbehöver stimuleras. Anne Wibble har valt att\r\nstrama åt den. Det är en politik som har resulterat\r\ni att vi ovanpå den internationella lågkonjukturen\r\nhar fått en depression i Sverige med 30 000\r\nkonkurser i små och medelstora företag.</pre><pre>Vi har en principiellt annorlunda syn på detta än\r\nvad regeringen har. Den är känd. Den\r\npresenterades av Allan Larsson. Jag tänker\r\nfortsätta med samma principiella resonemang som\r\nhan har dragit upp.</pre><pre>Anne Wibble har vid varje tillfälle när vi har haft\r\nde här debatterna -- jag har läst bakåt i\r\nriksdagsprotokollen -- sagt att Allan Larsson och\r\nsocialdemokraterna saknar politik. Om ni som\r\nföljer den här debatten läser protokollet kan ni med\r\nfacit i hand se att Allan Larsson faktiskt fått rätt vid\r\nvarje tillfälle i sina förutsägelser. Om regeringen\r\nhade följt vår politik i januari 1992 hade säkert\r\n100 000--200 000 människor färre varit arbetslösa i\r\nvårt land i dag. Så ligger det till. Detta måste sägas.</pre><pre>Sedan tycker jag också att Anne Wibble borde\r\nutveckla sin syn på Folkpartiets paradfråga i\r\nvalrörelsen, nämligen eget rum på långvården. Vad\r\nblev det av den? Vi har sett en politik där\r\nkommunerna fått kraftigt minskade resurser. Nästa\r\når skall 28 000 människor till försvinna från\r\nkommunal verksamhet enligt propositionen.</pre><pre>Samtidigt har vi kunnat läsa om hur människor\r\nvanvårdas. Skräckreportagen i tidningarna har\r\nvarit legio den senaste tiden. När man vänder sig till\r\nfinansministern och frågar varför, säger hon att\r\npengarna är slut och att vi måste spara. Samtidigt\r\nlägger man fram förslag om skattesänkningar för\r\ndem som redan har. Nästa vecka kommer stora\r\nskattesänkningar för dem som har förmögenheter i\r\naktier. Hur tror fru Wibble att man skall kunna\r\nsamla en nation till en ansvarsfull rekonstruktion av\r\nekonomin om man ser att ett budskap från\r\nvalrörelsen hanteras på detta sätt i praktisk politisk\r\nhandling?</pre><pre>Det är rimligt, fru Wibble, att etik och moral\r\nomfattar även Folkpartiet och ert sätt att hantera\r\nbudskapet från valrörelsens hektiska dagar i\r\nregeringsperiodens grå slit. Om detta inte\r\növerensstämmer faller fundamentet för politiken.\r\nMan kommer aldrig att få människor att ställa upp\r\npå hårda besparingar och nerdragningar. Svara på\r\nhur detta hänger ihop! Jag tror att det är väldigt\r\nmånga som är intresserade av den upplysningen.</pre><pre>(Applåder)</pre><pre>Anf. 7  DAN ERIKSSON i Stockholm (nyd):</pre><pre>Herr talman! Politik är fantastiskt. Jag fick inga\r\nsvar. Vill finansministern söka lösningar eller\r\nlåsningar? Jag bara undrar. Jag tycker att\r\nfinansministern borde visa litet mer ödmjukhet. Vi\r\nhar faktiskt fått rätt i de stora frågorna. Det som går\r\nbra för exportföretagen sker trots den förda\r\npolitiken, inte tack vare den. Jag ställer frågorna\r\nom igen.</pre><pre>När får vi en budget i balans? När slipper vi låna\r\nunder ett budgetår för att klara våra utgifter? Finns\r\ndet några planer på att betala tillbaka statsskulden,\r\neller skall vi bara skyffla över den?</pre><pre>Fusket i den svarta sektorn omsätter massvis med\r\npengar. Det är vi överens om. Det talas om summor\r\nuppåt 100 miljarder. Fusket har blivit ett\r\nkonkurrensmedel. Företag som sköter sig får det\r\nallt kärvare. När tänker finansministern göra något\r\nåt den svarta sektorn, och då menar jag med\r\nstorsläggan? Vad säger finansministern om sänkt\r\nbygg- och tjänstemoms?</pre><pre>Sedan har jag två frågor till Göran Persson. Jag\r\nhåller med finansministern om att det är litet oklart\r\nvad Göran Persson vill göra. Man skulle kunns säga\r\natt han kritiserar hårt men ligger lågt. Vad tänker\r\nsocialdemokraterna göra mer än att höja skatter?</pre><pre>Under en tvåårsperiod har 60 % av de byggarbetare\r\nsom blivit arbetslösa varit under 30 år. Den\r\ngenomsnittliga byggnadsarbetaren har därigenom\r\nblivit fem år äldre.</pre><pre>Detta bäddar för en mycket svår\r\ngenerationsväxling i byggbranschen. Byggfacken är\r\nsäkert mycket nöjda, men det vore intressant att\r\nhöra vad Göran Persson säger om det.</pre><pre>Anf. 8  JOHAN LÖNNROTH (v):</pre><pre>Herr talman! Jag tycker inte att det är fräckt av\r\nfinansministern att begära tydligare besked från\r\nGöran Persson. Detta går ju ut i olika media, och\r\ndet är viktigt att allmänheten och väljarna i nästa\r\nval får reda på var de olika partierna står.</pre><pre>Göran Persson gjorde en imponerande avsågning\r\nav regeringens politik, men jag är inte helt säker på\r\natt det räcker i längden. Det är riktigt, Göran\r\nPersson, att ni har fått rätt. Om man spelar på alla\r\nhästarna får man rätt.</pre><pre>Göran Persson försvarade i sitt första inlägg\r\nskattereformen. Vi har sedan lång tid tillbaka\r\nhävdat att den skattereform som genomfördes av er\r\noch av Folkpartiet 1990 och 1991 gav för stora\r\nskattesänkningar för höginkomsttagarna. Vi anser\r\natt det nu är dags att riva upp reformen, inte för att\r\ngå tillbaka till det skattesystem som vi hade på 80-\r\ntalet, utan för att återställa progressiviteten i\r\nskatteskalan till en rimlig nivå.</pre><pre>Konkret föreslår vi en höjning av statsskatten. Vi\r\nhar kallat det en solidaritetsskatt, och man kan\r\nockså kalla det en värnskatt. Skattehöjningen\r\nskulle vara 5 % på inkomster över 200 000 kr om\r\nåret och 10 % på inkomster över 250 000 kr om\r\nåret. Vi har också föreslagit ett sänkt inkomsttak i\r\nsjukersättningen. Det har vi föreslagit i stället för\r\nandra förslag som slår mycket hårdare mot\r\nlåginkomsttagarna.</pre><pre>Göran Persson lovade i förra veckans debatt att\r\nman noga skall granska Vänsterpartiets förslag. Jag\r\nhar förståelse för att ni inte ännu har hunnit granska\r\nvåra förslag, men jag förväntar mig att vi skall få en\r\nbra diskussion om hur dessa olika förslag slår\r\nfördelningspolitiskt.</pre><pre>Jag vill inte ha politiska gräl med socialdemokratin.\r\nJag och hela mitt parti hoppas innerligt att vi efter\r\nnästa val skall få en ny regering, där Göran Persson\r\när finansminister. Det är därför som jag hävdar att\r\ndet nu brinner i knutarna för oss när det gäller att\r\nfå fram en gemensam vänsterinriktad politik, som\r\nverkligen visar hur man skall lösa arbetslöshetens\r\noch de stora underskottens problem.</pre><pre>Dan Eriksson i Stockholm talade om att äta lunch\r\nmed Göran Persson, och det skulle också jag gärna\r\ngöra, men kanske är det ännu litet för känsligt. Jag\r\nhar hört att socialdemokraterna på den gamla tiden\r\nbrukade kalla samtalen med oss för seminarier, och\r\ngärna det. Vi kan ha ett seminarium tillsammans,\r\nGöran Persson, där vi diskuterar hur det konkreta\r\nvänsteralternativet till regeringens politik skall se\r\nut.</pre><pre>Anf. 9  Finansminister ANNE WIBBLE\r\n(fp):</pre><pre>Herr talman! Jag börjar bakifrån. Johan Lönnroth\r\ntalade om fördelningspolitik. Det handlar i dag inte\r\nom att fördela om inkomster, utan det handlar om\r\natt skapa eller inte skapa jobb. Däri ligger\r\nfördelningsfrågan, och jag menar att\r\nVänsterpartiets politik vore en helt galen\r\nutgångspunkt.</pre><pre>Dan Eriksson i Stockholm ställde några frågor. Han\r\nundrade: När är budgeten i balans? -- Mot slutet av\r\n90-talet. Vidare: När skall vi betala tillbaka\r\nstatsskulden? -- Den skall icke betalas tillbaka. Det\r\nvore ganska dumt. Statsskulden skall stabiliseras,\r\ninte gå ned till noll. -- Tjänstemomsen utreds.</pre><pre>Låt mig också ta upp det som Göran Persson\r\nnämnde. Han har nu hållit två långa anföranden i\r\ntvå debatter om den ekonomiska politiken. Det\r\nförsta hölls under den allmänpolitiska debatten i\r\nförra veckan. Icke vid något tillfälle har Göran\r\nPersson sagt ett enda ord om vad det är för politik\r\nsom han själv vill föra. Nu får vi höra att ett sådant\r\nbesked kanske kommer om 14 dagar. Det är\r\nåtminstone bättre än att vänta till januari. Jag får\r\nväl tåla mig några veckor.</pre><pre>Låt mig vidare påpeka att påståendet från Göran\r\nPersson och en del andra socialdemokrater att\r\nregeringen för en ensidig åtstramningspolitik är och\r\nförblir felaktigt. Det blir inte mera rätt av att\r\nupprepas. Vi har nu en internationell värld med\r\nrörliga växelkurser. Vi har faktiskt både\r\nfinanspolitik, penningpolitik och växelkurspolitik.\r\nPolitikens effekter avgörs inte av finanspolitiken\r\nallena. Även om det var så, undrar jag om någon\r\nskulle säga att den är åtstramande med de\r\nunderskott som vi har.</pre><pre>Dessutom har penningpolitiken på grund av\r\nsaneringsprogram för att minska de finanspolitiska\r\nunderskotten kunnat ge en väsentlig lättnad för den\r\nsvenska ekonomin. Den minskning av räntor och\r\nväxelkursförändringar som har skett sedan litet\r\ndrygt ett år, alltså efter förra höstens kris, har\r\ninneburit en stimulans för den svenska ekonomin\r\npå ungefär 3,5--4,0 %.</pre><pre>Ädelreformen har, Göran Persson, utvärderats och\r\nbefunnits innebära väsentliga förbättringar för\r\nmånga gamla människor. Jag tycker att den\r\nmotsatsställning som Göran Persson utgår från\r\nmellan kapital för investeringar och jobb respektive\r\npengar till kommunerna för gamla och sjuka är\r\nantingen bara demagogi eller en total brist på\r\nuppfattning om hur man skall bära sig åt för att få\r\nfram de pengar som behövs för att satsa på\r\ninvesteringar och jobb.</pre><pre>Även socialdemokraterna påstår sig vilja ha pengar\r\ntill investeringar och jobb. Ni vill ta pengar från\r\nAP-fonden. Varför ger ni inte dem till\r\nkommunerna för att hjälpa gamla och sjuka? Ni\r\nförstår hur det ligger till, men låtsas som om läget\r\nvore annorlunda. Detta är oärligt.</pre><pre>(Applåder)</pre><pre>Anf. 10  GÖRAN PERSSON (s):</pre><pre>Herr talman! Jag befinner mig i det något märkliga\r\nläget att jag skall svara på frågor från\r\nVänsterpartiet och Ny demokrati och dessutom\r\nfrån regeringen. Det är en debatt om regerings\r\npolitik som vi nu för. Jag har inte ens replikrätt\r\ngentemot Vänsterpartiet och Ny demokrati, utan\r\njag måste koncentrera mig på Anne Wibble. Det\r\nvore rimligt att också vänsterpartisten gjorde det.</pre><pre>Till Anne Wibble vill jag säga att vår ekonomiska\r\npolitik finns redovisad i skrifter och i motioner för\r\nden som vill läsa och ta till sig den. Fru Wibble har\r\ninte utmärkts av ett öppet sinnelag, utan snarast av\r\nen rigiditet när det gäller synpunkter från andra än\r\nden innersta egna kretsen. Jag har förstått att Allan\r\nLarsson ibland hade svårt att nå Anne Wibble. Vår\r\npolitik finns alltså redovisad i skrift att läsa och ta\r\ntill sig, och den bygger på en i förhållande till\r\nregeringspolitiken principiellt och fundamentalt\r\nskild syn på den ekonomiska politikens utveckling.</pre><pre>Vi vill inte fortsätta åtstramningen av den inhemska\r\nefterfrågan. Vi har tidigt sagt att den inhemska\r\nefterfrågan i stället borde ha stimulerats. Om så\r\nhade skett, skulle situationen ha varit dramatiskt\r\nannorlunda. Detta är inte bara vår beskrivning av\r\nläget, fru Wibble. Följer ni den diskussion som\r\npågår bland allt fler ekonomer vet ni att\r\nsocialdemokraterna i dag får uppslutning kring sin\r\nbedömning. Fru Wibble överges nu av dem som\r\nförut var hennes stödtrupper.</pre><pre>Överge normpolitiken, fru Wibble, och ni kommer\r\natt närma er den typ av generellt sysselsättningsstöd\r\nsom ni inför i dagens proposition, en alltmer\r\nkeynesiansk ansats, där man försöker att motverka\r\nkonjunktursvängningen.</pre><pre>Så ligger det till, och däri ligger ert intellektuella\r\nhaveri, som tyvärr har kostat så oerhört stor skada\r\noch så oerhört många arbetslösa i vårt land.</pre><pre>Det är inte demagogi, Anne Wibble, att koppla\r\nstora skattesänkningar för dem som redan har till\r\nsituationen i kommuner och landsting. Det är inte\r\ndemagogi att peka på att regeringen med\r\nhänvisning till det statsfinansiella läget gör kraftiga\r\nneddragningar med 28 000 färre anställda i\r\nkommuner och landsting, huvudsakligen inom\r\nvården.</pre><pre>Det är inte demagogi att koppla detta till att ni\r\nsamtidigt anser er ha råd att ge skattesänkningar i\r\nmiljardklassen till dem som har aktier och andra\r\nförmögenheter. Det är den typen av koppling som\r\nallt fler medborgare i vårt land gör, och ni måste\r\nförklara hur det hänger ihop. Klarar man inte den\r\nsaken, då brister fundamentet i samhället,\r\nnämligen detta att bördorna måste bäras rättvist.</pre><pre>Bären varandras bördor, det är inget dåligt uttryck.\r\nDäri ligger moralen sammanfattad, och där\r\nangriper jag regeringen hårdast.</pre><pre>Sedan återkommer vi, precis som jag sade förut,\r\nom 14 dagar med reaktion på den här\r\npropositionen. Men den håller sig till den\r\nprincipiella uppläggning vi hela tiden hållit fast vid,\r\nden skilda syn vi har gentemot regeringen på hur\r\nden ekonomiska politiken skall läggas upp.</pre><pre>Allt fler sluter i dag upp bakom\r\nSocialdemokraternas vilja att stimulera den\r\ninhemska efterfrågan, för att undvika fler\r\narbetslösa och ytterligare konkurser, det som har\r\nblivit Anne Wibbles signum.</pre><pre>(Applåder)</pre><pre>Anf. 11  DAN ERIKSSON i Stockholm\r\n(nyd):</pre><pre>Herr talman! Ett svar slank ur finansministern till\r\nslut, och det är tacknämligt. Jag konstaterar att\r\nfinansministern inte vet när vi får en budget i\r\nbalans, kanske i slutet av 90-talet.\r\nFinansdepartementet gör en bedömning av hur\r\nhögt ränteläget kommer att vara 1998 men har inte\r\ngjort en bedömning av när budgeten kommer att\r\nvara i balans.</pre><pre>Mot den bakgrunden är det inte så konstigt att\r\nmarknaden värderar kronan lågt. Man måste jobba\r\nmed mål, och ett viktigt, för oss, kan vara: När\r\nkommer budgeten i balans?</pre><pre>Statsskulden skall av allt att döma skyfflas över på\r\nkommande generationer, och för samtal med Ny\r\ndemokrati uppfattar jag att dörren är ganska\r\nstängd. Man vill i stället att vi skall lägga oss platt\r\npå rygg och säga ja till alla regeringsförslag. Avstå\r\ngår också bra, har vi förstått.</pre><pre>Jag kan säga direkt att vi inte kommer att lägga oss.\r\nOch kom inte och skäll på oss, om det kärvar! Vi\r\nvill försöka lösa problemen med er i regeringen,\r\nmen ni vill inte tala med oss.</pre><pre>På min fråga om svarta sektorn blev det inget svar.</pre><pre>Än en gång: Det som behövs i det här svåra läget\r\när, tror jag, partiledaröverläggningar i syfte att få\r\nen majoritet för huvuddragen i kommande budget\r\noch för åtgärder som skapar klarhet och stabilitet.</pre><pre>Situationen är annorlunda och allvarlig och kräver\r\ndärför mer av de inblandade än vanligtvis. Alla\r\npartier måste vara beredda att i alla fall tillfälligt\r\ngöra avkall på hjärtefrågor för att vi kraftfullt skall\r\nkunna vända trenden med arbetslöshet och\r\nunderskott i finanserna.</pre><pre>Vi vet att folk ute i landet vill att vi skall sluta\r\nkäbbla och i stället komma överens. Nu måste vi\r\nsom är politiker visa att vi klarar det. Vi i Ny\r\ndemokrati är beredda att göra vårt yttersta, men jag\r\nkan inte tolka finansministern på annat sätt än att\r\nregeringen inte är beredd att göra sitt yttersta.</pre><pre>(Applåder)</pre><pre>And. 12  JOHAN LÖNNROTH (v):</pre><pre>Herr talman! Jag skall börja med att lugna Göran\r\nPersson. Jag skall ägna detta sista inlägg helt och\r\nhållet åt finansministern. Skillnaden är bara att när\r\ndet gäller den borgerliga politiken kan jag ändå läsa\r\nmig till det mesta i propositionen, medan däremot\r\nden socialdemokratiska politiken är för mig på\r\nmånga punkter något dunkel.</pre><pre>Finansministern ansåg inte att regeringen\r\nmotiverar passiviteten i\r\narbetslöshetsbekämpningen med EG-\r\nanpassningen. Bakgrunden till påståendet var att\r\njag såg Anne Wibble i en debatt med Stig Malm\r\navvisa kravet på mer kraftfulla åtgärder mot\r\narbetslösheten med argumentet att vi inte kan\r\n''pula i vår egen lilla ankdamm''.</pre><pre>Med det menade finansministern, tror jag, att vi\r\ninte kan göra så mycket annat än vad storebröderna\r\ni EG gör. Jag försökte föreställa mig en bild: I den\r\nstora ankdammen matar man bara de stora och feta\r\nfåglarna, och då måste vi göra detsamma i vår lilla.</pre><pre>Nu sade finansministern det här innan hon fyllde 50\r\når. Jag har länge haft den erfarenheten att kvinnor\r\növer 50 inte bara blir vackrare utan också framför\r\nallt klokare än när de var yngre. Dagens tal var\r\nbättre än det där med ankdammen.</pre><pre>Det verkar som om finansministern nu inser att\r\narbetslösheten är ett mycket större problem än\r\ninflationen och att 80-talets högerpolitik faktiskt\r\nockså har misslyckats. Det går att bekämpa\r\narbetslösheten i Sverige, och det går att samarbeta\r\nmed andra länder, och det kan göras helt\r\noberoende av om Sverige blir medlem eller inte i\r\nden Europeiska Unionen.</pre><pre>Finansministern sade att vi måste stoppa alla\r\nformer av protektionism. Ja, Sverige har redan nu\r\nett väl utvecklat frihandelsavtal med EG. De\r\npågående förhandlingarna har visat att\r\nmedlemskapet i den Europeiska Unionen betyder\r\nhögre industritullar, dyrare kläder och en mer\r\nkrånglig jordbrukspolitik. Ett av de effektivaste\r\nsätten, om regeringen verkligen menar allvar med\r\natt alla former av protektionism skall bekämpas, är\r\nfaktiskt att hålla Sverige utanför den Europeiska\r\nUnionen.</pre><pre>Regering och riksdagsmajoritet har beslutat minska\r\nu-landsbiståndet och skärpa flyktingpolitiken. EU-\r\nmedlemskapet kostar Sveriges skattebetalare\r\nungefär 10 miljarder netto. Mer än hälften av de\r\npengarna går till jordbruksstöd. Är verkligen detta\r\nväl använda pengar? Finns det verkligen inte mer\r\neffektiva sätt att använda pengar än att bidra till att\r\nge, för att ta ett litet exempel, 15 miljoner kronor\r\nom året i jordbruksstöd till hertigen av Schleswig-\r\nHolstein?</pre><pre>Det behövs nu, precis som Göran Persson säger,\r\nexpansion av den inhemska efterfrågan, och\r\narbetslöshetsbekämpningen måste sättas före allt\r\nannat. Det går att göra nu och starta omedelbart.\r\nFinansministern och hela hennes regering måste\r\ninse att detta är sant.</pre><pre>Anf.13  Finansminister ANNE WIBBLE\r\n(fp):</pre><pre>Herr talman! Det har förekommit några\r\nkommentarer om vem som skall prata med vem.\r\nJag tycker att det är självklart att de diskussioner\r\nsom förs skall föras mellan alla inblandade partier\r\ni riksdagen. Ett lämpligt forum är naturligtvis den\r\nprövning av regeringsförslag som alltid sker i\r\nriksdagens utskott. Låt mig ändå påpeka att jag tror\r\natt förtroendet för Sveriges utveckling skulle vinna\r\npå mera samarbete men då om en bra politik.</pre><pre>Dagens debatt har inte skapat några tydliga besked\r\nom Socialdemokraterna har en bra eller dålig\r\npolitik, eftersom det inte har getts några besked\r\nalls. Det senaste beskedet var att en finanspolitisk\r\nstimulans av inhemsk efterfrågan var det viktiga.\r\nT.o.m. bisatsen om saneringen av de offentliga\r\nfinanserna hade numera försvunnit, vilket jag utgår\r\nfrån var ett förbiseende.</pre><pre>Faktum är nu att den ekonomiska återhämtningen\r\nsynes vara på ganska god väg. Efter flera års\r\nkrympning av ekonomin och återbetalning av de\r\nlån som togs under socialdemokratisk regeringstid\r\nfinns det nu tecken på en begynnande optimism och\r\nuppgång. Det tar dock tid och kommer att kräva\r\nganska svåra beslut för att ekonomin skall växa till\r\nsig och ge människor den säkerhet och trygghet som\r\nde har rätt till och de nya jobb som de har rätt till,\r\nmen vi vet att det ger resultat.</pre><pre>De förändringar i socialförsäkringar och andra\r\nregler, inte minst pensionssystemet, som vi förutser\r\nframöver har ingalunda bara som syfte att spara\r\npengar och minska underskott. Ett väldigt viktigt\r\nmål med systemförändringarna från regeringens\r\nsida är att svaret på frågan om pengarna räcker, när\r\nvi blir gamla eller sjuka eller arbetslösa, måste vara\r\nett entydigt ja.</pre><pre>Jag menar att det är viktigt för ett välfärdsland att\r\nmänniskor skall kunna lita på försäkringssystemet.\r\nDet skulle, tror jag, skapa en ökad trygghet om\r\nockså Socialdemokraterna kunde tala om vad de\r\navser med de här olika systemen.</pre><pre>Vi kan konstatera nu, herr talman, att många\r\nföretag, framför allt de mindre och medelstora, i\r\ndag ser mera positivt än på länge på framtiden. Det\r\nberor naturligtvis på att produktionen ökar.\r\nOrderingången ökar, och företagen upplever\r\npositiva förändringar i fråga om skatteregler,\r\narbetslöshetsförsäkring och arbetsrättsliga regler.\r\nDetta ökar dynamiken och utvecklingskraften i\r\nekonomin.</pre><pre>Många ser, möjligen i motsats till Göran Persson,\r\natt investeringar också ger nya jobb.</pre><pre>Det är viktigt att ta tillfället i akt och seriöst och\r\npositivt överväga det anställningsstöd som\r\nregeringen i dag föreslår -- GAS -- därför att det\r\ninnebär att expansionen i företagen blir billigare.\r\nRegeringen uppmuntrar företagen att nyanställa nu\r\ni stället för att vänta till senare, och vi uppmuntrar\r\nomvandling från övertid. Det bidrar till att skapa de\r\nriktiga jobben nu.</pre><pre>Under 90-talet, herr talman, är utmaningen att\r\nkunna halvera arbetslösheten och öka\r\nsysselsättningen rejält. Detta kommer vi att lyckas\r\nmed. Men jag tror att det är nödvändigt med litet\r\ntydligare besked från alla partier i riksdagen.</pre><pre>(Applåder)</pre><pre>Överläggningen var härmed avslutad.</pre><pre>Propositionen bordlades.</pre><pre>Meddelande om samlad votering</pre><pre>Förste vice talmannen meddelade att\r\nkonstitutionsutskottets betänkanden KU1, KU2,\r\nKU3 och KU4 samt justitieutskottets betänkande\r\nJuU1 skulle avgöras i ett sammanhang efter\r\navslutad debatt.</pre><pre>5 §  Olaga våldsskildring m.m.</pre><pre>Föredrogs</pre><pre>konstitutionsutskottets betänkande</pre><pre>1993/94:KU1 Olaga våldsskildring m.m.</pre><pre>Förste vice talmannen konstaterade att ingen talare\r\nönskade ordet.</pre><pre>(Beslut fattades efter 9 §.)</pre><pre>6 §  Vissa yttrandefrihetsfrågor</pre><pre>Föredrogs</pre><pre>konstitutionsutskottets betänkande</pre><pre>1993/94:KU2 Vissa yttrandefrihetsfrågor.</pre><pre>Anf. 14  HANS GÖRAN FRANCK (s):</pre><pre>Herr talman! 1991 beslutade riksdagen i stor\r\nenighet att annonser i den reklamfinansierade\r\nmarkbundna TV-kanalen inte skulle få syfta till att\r\nvinna stöd för politiska eller religiösa åsikter eller\r\nåsikter i intressefrågor på arbetsmarknaden. En\r\nföreskrift om detta togs in i 10 § radiolagen.</pre><pre>Sverige var i och med det unikt i detta avseende. I\r\nett flertal länder i Europa gäller särskilda\r\nrestriktioner, främst för politisk TV-reklam. Så är\r\nfallet i exempelvis Danmark, Norge, Frankrike,\r\nIrland, Schweiz, Storbritannien och Österrike.</pre><pre>Anledningen till förbudet mot åsiktsreklam var\r\nfarhågor för att den offentliga debatten i ökad\r\nutsträckning skulle komma att styras av\r\nekonomiska intressen och av aktörer med god\r\nekonomi som hade bättre möjligheter än andra att\r\nköpa sändningstid. Någon genmälesrätt i\r\nreklamsammanhang skulle knappast vara tänkbar\r\nom man hade åsiktsreklam -- i varje fall inte i form\r\nav en betald annons.</pre><pre>Det som riksdagen i stor enighet beslutade i\r\nenlighet med hemställan i KU:s betänkande\r\n1990/91:39 vad gäller åsiktsreklam i den\r\nmarkbundna kanalen gäller inte för kabel- och\r\nsatellitsändningar av TV-program. Här har dess\r\nvärre riksdagsmajoriteten ändrat åsikt. Inga\r\nrestriktioner för åsiktsreklam föreslås heller gälla\r\nför den kommersiella radion. Därmed är fältet\r\nupprivet och åsiktsreklam till stor del accepterad.\r\nMöjligheter öppnas för starka grupper och\r\norganisationer med god ekonomi att bedriva\r\nopinionsbildning och propaganda i etermedierna --\r\nen utväg som inte står till buds för ekonomiskt\r\nsvagare grupper.</pre><pre>Den offentliga debatten kommer i större\r\nutsträckning att styras av olika aktörers möjlighet\r\natt köpa sändningstid. Marknadsföringslagen\r\ninnehåller heller inga regler vad gäller\r\nåsiktsreklam. En allsidig debatt kommer att\r\nförsvåras. Detta är till skada för yttrandefriheten i\r\nvårt samhälle och ytterst till skada för demokratin.</pre><pre>I reservation 2 till betänkande 1993/94:KU2\r\nframhåller vi socialdemokrater att det samlade\r\nresultatet av denna ordning blir att medierna i ökad\r\ngrad kommer under kontroll av opinionsbildare\r\nsom förfogar just över de ekonomiska resurserna.</pre><pre>Vi anser att detta skadar yttrandefriheten. Enligt\r\nvår mening måste i stället det synsätt som kom till\r\nuttryck i utskottets tidigare uttalande om\r\nåsiktsreklam i den nya marksända TV-kanalen\r\ngälla för såväl ljudradio som television och oavsett\r\npå vilket sätt programmen sänds. Åsiktsreklam bör\r\nsåledes vara förbjuden i alla radio- och TV-\r\nprogram.</pre><pre>Jag yrkar därför bifall till reservation 2 till\r\nbetänkandet, och i övrigt till utskottets utlåtande.</pre><pre>Anf. 15  HARRIET COLLIANDER (nyd):</pre><pre>Herr talman! Till betänkande 1993/94:KU2 har Ny\r\ndemokrati tre reservationer. De behandlar\r\nyttrandefrihetsgrundlagens reklamregel, rätt till\r\ngenmäle i massmedierna och jury i tryckfrihets- och\r\nyttrandefrihetsmål.</pre><pre>Jag börjar med frågan om reklamregeln i\r\nyttrandefrihetsgrundlagen. I lagens första kapitel\r\n12 § andra stycket ges möjlighet att genom vanlig\r\nlag utfärda generellt reklamförbud. Vi anser att\r\ndenna möjlighet att förbjuda reklam är en faktisk\r\nbegränsning av den fria opinionsbildningen,\r\nyttrandefriheten och informationsfriheten. Det kan\r\ninte accepteras i en demokrati som Sverige.</pre><pre>Det är därför dags för riksdagen att också för\r\nreklamen acceptera regeringsformens\r\ngrundläggande principer om yttrandefrihet och\r\ninformationsfrihet, liksom FN:s konvention om de\r\nmänskliga rättigheterna och Europakonventionen\r\nangående skydd för de mänskliga rättigheterna och\r\ngrundläggande friheterna.</pre><pre>I regeringsförklaringen utlovades att\r\nEuropakonventionen skall införlivas med svensk\r\nlag. Varför skall man då dröja med ändringen i\r\nyttrandefrihetsgrundlagen? Någon utredning\r\nbehövs inte.</pre><pre>Riksdagen har i år äntligen infört\r\nreklamfinansierad radio. Riksdagen borde\r\nsamtidigt ha avskaffat den lagparagraf som gör det\r\nmöjligt att med ett enda penndrag tysta alla fria\r\nradiostationer. Lagparagrafen gör yttrandefriheten\r\nillusorisk, och det kan Ny demokrati inte acceptera.</pre><pre>Jag övergår nu till frågan om genmälesrätten. Ny\r\ndemokrati har motionerat om att stärka\r\nmedborgarnas rätt att själva komma till tals i det\r\nmedium där felaktigheter har lämnats. Det handlar\r\nalltså om att stärka medborgarnas rätt till genmäle\r\noch beriktigande.</pre><pre>I dag finns den rätten inskriven i avtalet mellan\r\nSveriges Radio och staten. Motsvarande rätt finns\r\ninte för den nya lokalradion. I satellit-TV-lagen,\r\nsom antogs i år, har EG-direktivet för TV-\r\nsändningar införlivats. Artikel 23 föreskriver bl.a.\r\natt alla fysiska och juridiska personer vilkas\r\nlegitima intressen har skadats av påståenden och\r\nfelaktiga faktum i ett TV-program ska ha rätt till\r\ngenmäle -- ''right of reply'' -- eller motsvarande\r\nåtgärd.</pre><pre>Lagrådet menade att andemeningen i direktivet är\r\natt genmälet förutsätts ske i TV-program och\r\nifrågasatte om inte yttrandefrihetsgrundlagen\r\nborde ändras så att detta kunde föreskrivas. Nu\r\nvalde riksdagen formen beriktigande, utan krav på\r\ni vilket medium beriktigandet skulle ske.\r\nFelaktigheter i TV kan alltså beriktigas på\r\nundangömd plats i en tidning. En sådan här ordning\r\nhar knappast stöd i det folkliga rättsmedvetandet.</pre><pre>Beträffande tidningarna har pressen inrättat en\r\nopinionsnämnd och också skrivit etiska regler som\r\npressen bör leva efter. Ny demokrati anser att\r\npressens opinionsnämnd inte tillgodoser\r\nmedborgarnas intressen på ett fullgott sätt.</pre><pre>Ny demokrati vill alltså förstärka genmälesrätten\r\npå så sätt att den enskilde ges rätt att, i det medium\r\ndär felaktigheten har framsagts eller publicerats,\r\nsjälv få komma till tals och rätta felaktiga fakta om\r\nsin person eller händelse där vederbörande har\r\ndeltagit. Vi anser att en förstärkt rätt till genmäle\r\noch beriktigande också skulle ha en hälsosam effekt\r\npå journalistiken. Den medborgare som skadas\r\nskall ha rätt till reparation av skadan. En sådan\r\nvetskap lär generellt höja den etiska nivån inom\r\njournalistkåren.</pre><pre>Ny demokrati anser alltså att det är dags att utreda\r\nförutsättningarna för en förstärkt och utvidgad\r\ngenmälesrätt.</pre><pre>Slutligen några ord om jurysystemet i yttrande- och\r\ntryckfrihetsmål. Juryn är politiskt tillsatt och det\r\nkan innebära komplikationer. Belysande är fallet\r\ndär det socialdemokratiska förlaget Tiden friades\r\nav en tryckfrihetsjury bestående av övervägande\r\nsocialdemokratiska jurymedlemmar.\r\nEuropakommissionen har kritiserat det svenska\r\njurysystemet, och det svenska sättet att utse jury är\r\ninte förenligt med Europakonventionens artikel 6\r\ndär det föreskrivs att alla har rätt att få sin rätt\r\nprövad av en opartisk domstol. Det är alltså dags\r\natt göra om bestämmelserna för hur man utser jury.</pre><pre>Herr talman! Med hänsyn till kammarens\r\narbetsbelastning yrkar jag endast bifall till\r\nreservation 1 beträffande\r\nyttrandefrihetsgrundlagens reklamregel och\r\nreservation 3 beträffande rätt till genmäle i\r\nmassmedierna.</pre><pre>Anf. 16  HANS GÖRAN FRANCK (s)\r\nreplik:</pre><pre>Herr talman! Harriet Colliander gör gällande inte\r\nbara att vår ståndpunkt skulle strida mot\r\nEuropakonventionen utan också mot FN-\r\nkonventionen. Det skulle vara av intresse att veta\r\nvilken bestämmelse i dessa konventioner hon\r\nåberopar. Innebörden i vad hon säger skulle också\r\nvara att de länder jag räknade upp, Danmark,\r\nNorge, Frankrike m.fl., också skulle ha\r\nbestämmelser som strider mot konventionerna. Så\r\när inte fallet. Anmärkningar mot de länderna har\r\ninte gjorts.</pre><pre>Anf. 17  EVA ZETTERBERG (v):</pre><pre>Herr talman! Det är sedan länge straffbart i vårt\r\nland att sprida tryckta skrifter som innehåller hets\r\nmot folkgrupp. Begreppet hets mot folkgrupp\r\nomfattar i straffrättslig mening hets med anspelning\r\npå ras, hudfärg, nationellt eller etniskt ursprung\r\neller trosbekännelse. Däremot omfattas inte hets\r\nsom har någon anspelning på homosexualitet.</pre><pre>Vänsterpartiet, och likaså Centerpartiet, har\r\nframfört att hets mot folkgrupp, i detta fall mot\r\nhomosexuella, är lika allvarligt som hets på grund\r\nav etniskt ursprung eller ras. Vi menar därför att en\r\nkriminalisering av hets mot homosexuella skall\r\ninföras både i brottsbalken och tryckfrihetslagen.\r\nDet är ett väsentligt krav.</pre><pre>I utskottets bedömning har man anfört att detta\r\nskulle kunna användas mot homosexuella och att\r\ndet skulle leda till ännu större svårigheter för\r\npersoner som är homosexuella. Jag har svårt att\r\nförstå den invändningen. Detta är ett krav som\r\nsedan länge har framförts just av homosexuella,\r\nsom ser detta som ett skydd för rättigheten att\r\nfungera på det sätt man själv vill i sexuellt\r\navseende.</pre><pre>När man i diskussionen jämför med hets mot andra\r\nfolkgrupper framförs ofta att det förekommer både\r\nfysiskt och psykiskt våld mot t.ex människor av\r\nannan ras i vårt land och att så inte skulle vara fallet\r\nnär det gäller homosexuella. Det stämmer inte. Det\r\nökade våldet som vi ser på gator och torg, som\r\nriktar sig mot människor av annat ursprung i vårt\r\nland, riktar sig också mot människor som är\r\nhomosexuella. Vi har haft ett flertal sådana\r\nhändelser i vårt land, som klart och tydligt har\r\nriktat sig mot homosexuella. Det är oroande. Jag\r\nhoppas att justitieministern kommer att ta tag i det\r\nproblemet, och att det också sker på andra sätt. Det\r\nskulle vara ett stöd i kampen mot fördomar och ett\r\nstöd för rätten till homosexuell läggning om\r\nmotionen från Vänsterpartiet bifölls. Den gäller\r\nalltså en utvidgning av förbudet mot hets mot\r\nfolkgrupp i brottsbalken och\r\ntryckfrihetsförordningen till att också omfatta hets\r\nmot homosexuella.</pre><pre>Herr talman! Jag vill yrka bifall till Vänsterpartiets\r\nmeningsyttring på detta område. Jag skulle också\r\nvara intresserad av att få någon kommentar från\r\nandra partier, exempelvis Centerpartiet som också\r\nhar lagt fram en motion på detta område, om man\r\ninte tänker yrka bifall till det egna förslaget.</pre><pre>Anf. 18  HANS GÖRAN FRANCK (s)\r\nreplik:</pre><pre>Herr talman! Jag vill också gärna yttra mig i denna\r\nfråga, eftersom socialdemokraterna har anslutit sig\r\ntill utskottsbetänkandet på denna punkt. Det råder\r\ninget tvivel om att de homosexuella, både i vårt\r\nland och i många andra länder, befinner sig i en\r\nmycket utsatt situation. Det finns all anledning att\r\nverka för opinionsmässigt att sådana här tendenser\r\nbekämpas.</pre><pre>Det förslag som ligger på bordet gäller att de\r\nhomosexuella skulle utgöra en etnisk folkgrupp.\r\nDen aktuella bestämmelsen i brottsbalken tar fasta\r\npå folkgrupper. Jag har svårt att se att man skulle\r\nkunna beteckna de homosexuella som en\r\nfolkgrupp. Om man vill ha skydd mot hets, förtal\r\neller missaktning av homosexuella bör det ske i en\r\nannan ordning. Man kan också åberopa den\r\nbestämmelse om förtal som finns i brottsbalken.\r\nJag har också fått den uppfattningen att de\r\nhomosexuella inte vill bli betraktade som en\r\nspeciell grupp. Det gör att den regel som man vill\r\nanvända sig av, nämligen den om hets mot\r\nfolkgrupp, inte är lämplig. Jag menar därför att de\r\nsom har synpunkter på detta -- det har jag själv\r\nockså -- bör återkomma med förslag som kan\r\nbeaktas på ett annat sätt än det nu liggande.</pre><pre>Anf. 19  EVA ZETTERBERG (v) replik:</pre><pre>Herr talman! Till Hans Göran Franck vill jag bara\r\nframföra att förslaget inte innebär att homosexuella\r\nskall betraktas som en folkgrupp jämställd med\r\ngrupper med gemensamt rasursprung. Vad det är\r\nfråga om är att jämställa den hets som förekommer.\r\nPå samma sätt som den kan rikta sig till personer av\r\nannat ursprung kan den också rikta sig till en person\r\nsom har en homosexuell läggning. Av den\r\nanledningen menar vi att förbudet bör föras in både\r\ni brottsbalken och i tryckfrihetsförordningen.</pre><pre>Naturligtvis finns det olika uppfattningar inom\r\nolika homosexuella grupper. Men jag har uppfattat\r\natt det för många har varit ett mycket starkt\r\nönskemål att få det utvidgade skydd som det här\r\nförslaget skulle innebära.</pre><pre>Anf. 20  HANS GÖRAN FRANCK (s)\r\nreplik:</pre><pre>Herr talman! I det senaste inlägget undviker Eva\r\nZetterberg att tala om bestämmelsen hets mot\r\nfolkgrupp. Vad hon är ute efter är att man i laglig\r\nordning skall kunna beivra hets eller förtal mot\r\nhomosexuella. Men då tycker jag att bestämmelsen\r\nhets mot folkgrupp inte skall sväva ut hur mycket\r\nsom helst. Då måste man komma med ett förslag\r\ntill kriminalisering i annan ordning.</pre><pre>Anf. 21  HENRIK S JÄRREL (m):</pre><pre>Herr talman! Det vi nu har att behandla är vissa\r\nyttrandefrihetsfrågor som har uppkommit i\r\nanledning av den allmänna motionstiden 1992/93.\r\nDet handlar om ett antal motionsyrkanden.</pre><pre>Här har av Hans Göran Franck framhållits att\r\nsocialdemokraterna har en reservation till detta\r\nbetänkande som går ut på att man vill förbjuda i\r\nprincip all åsiktsreklam i radio- och TV-program.\r\nDet har nu inte utskottets majoritet funnit\r\nanledning att stödja. Det beror just på att det\r\nförekommer åsiktsreklamförbud och reklamförbud\r\ninom public service-verksamheten, dvs. inom\r\nSveriges Radios ram. I radio- och TV-program som\r\nsänds av något av Sveriges Radios programbolag\r\nfår varken åsiktsreklam eller annan form av reklam\r\nförekomma.</pre><pre>Däremot föreligger inte något liknande förbud i\r\nsatellitsända TV- och radioprogram. Orsaken till\r\ndet är delvis att de frifinansierade radio- och TV-\r\nföretagen skall ha möjligheten att kunna finansiera\r\nsin verksamhet med reklam, alldeles oberoende av\r\nom den är av åsiktskaraktär eller annan karaktär.</pre><pre>Särskilt mycket åsiktsreklam har hittills inte\r\nförekommit. Det har förekommit viss reklam. Ett\r\npar politiska partier har visserligen sänt vissa\r\nåsiktsbudskap i TV 3 och i TV 5 Nordic. Det är\r\nriktigt. Men i någon större omfattning har detta inte\r\nägt rum.</pre><pre>Vidare kan man fråga sig om det är på det sätt som\r\nHans Göran Franck hävdar, nämligen att\r\nåsiktsreklam av princip inte bör förekomma i\r\netersända eller satellitsända radio- och TV-\r\nprogram. Hur skall vi hantera tidningarna i\r\nmotsvarande mån? I tidningarna är det tillåtet att\r\nköpa utrymme för olika former av reklam. Det gör\r\nmånga olika grupper i vårt samhälle. Det är också\r\nen form av åsiktsreklam, ett köpt annonsutrymme.\r\nMan kan fråga sig hur konsekvensen blir om man\r\nskulle förbjuda åsiktsreklam även i tryckta medier.</pre><pre>Sedan kan jag hålla med Hans Göran Franck om att\r\ndet i etersänd public service-verksamhet vore\r\nolyckligt att släppa in reklam av vilket slag den än\r\nmå vara. Vi har som sagt bestämmelser som\r\nreglerar det förbudet i Sveriges Radios\r\nprogrambolag. Det tror jag är till fyllest.</pre><pre>Ny demokrati har också ett antal reservationer till\r\ndet här betänkandet. Den första tar sikte på\r\nyttrandefrihetsgrundlagens reklamregel. Det är väl\r\ningen hemlighet att vi i Moderata samlingspartiet\r\nvar mycket tveksamma till att införa den generella\r\nbestämmelsen om möjlighet att införa\r\nreklamförbud genom vanlig lagstiftning.</pre><pre>Men jag vill samtidigt till Harriet Colliander säga\r\natt förutsättningen för att vi över huvud taget --\r\nefter många års utredande inom de politiska\r\npartierna -- skulle få en ny grundlag som reglerade\r\njust yttrandefrihetsfrågorna inom eterburna, eller\r\nskall vi säga elektroniska medier var just att vi fick\r\nen någorlunda stor samstämmighet mellan de i\r\növerenskommelsen deltagande partierna. Bland\r\ndem fanns också Moderaterna.</pre><pre>När detta förslag diskuterades och antogs i\r\nriksdagen anmälde vi stor tveksamhet. Men vi\r\ntyckte ändå att det var värt priset att acceptera\r\ndetta tills vidare för att över huvud taget få denna\r\ngrundlag, som är ett steg i rätt riktning. Men vi är\r\ninte i alla stycken nöjda.</pre><pre>Jag kan väl tillåta mig att inför kammaren kort\r\nredogöra för att vi från moderat sida faktiskt också\r\nhar skrivit ett särskilt yttrande med anledning av\r\njust yttrandefrihetsgrundlagens reklamregel. Där\r\nsäger vi att utvecklingen sannolikt går därhän, dels\r\npå grund av de vidgade europeiska\r\nintegrationssträvandena, dels med anledning av att\r\nSverige sannolikt står inför ett införlivande av\r\nEuroparådskonventionen med svensk rätt. Detta\r\nleder sannolikt fram till att vi får en liberalare syn\r\nockså på möjligheten att sända reklam rent\r\ngenerellt i medier. Då skulle den här regeln så\r\nsmåningom köksvägen, om uttrycket tillåts, bli\r\növerspelad av de nu nämnda skälen.</pre><pre>Harriet Colliander och Ny demokrati har också en\r\nreservation som rör rätten till genmäle. Där har\r\nutskottets majoritet stannat för ett avstyrkande av\r\ndet enkla skälet att den fråga som rör\r\ngenmälesrätten är föremål för överväganden hos\r\nRadiolagsutredningen. Det finns ingen anledning\r\natt föregripa utredningen innan vi ser vad den kan\r\nkomma fram till. Därför har utskottet avstyrkt\r\ndenna begäran.</pre><pre>Ny demokratis tredje och sista reservation är den\r\nsom gäller jury i tryckfrihets- och\r\nyttrandefrihetsmål. Där har Harriet Colliander och\r\nNy demokrati sagt att man avstår från att yrka bifall\r\ntill densamma. Jag kanske inte närmare behöver\r\nkommentera den reservationen, herr talman.</pre><pre>Anf. 22  HANS GÖRAN FRANCK (s)\r\nreplik:</pre><pre>Herr talman! Henrik S Järrel berörde egentligen\r\ninte frågan om varför majoriteten nu har ändrat\r\nståndpunkt i den här saken. Jag vill säga att Sverige\r\ninte är unikt här. Det upprepar jag. I exempelvis\r\ndet konservativt styrda Storbritannien har man\r\nregler av den här beskaffenheten.</pre><pre>Jag vill utöver vad jag tidigare har sagt också hävda\r\natt det finns en fara för den allmänna och allsidiga\r\ndebatten i massmedierna, i det här fallet i\r\netermedierna, om man kan hänvisa dem som vill\r\nföra fram sina synpunkter till att de får vara så goda\r\natt annonsera i stället för att göra det på annat sätt.</pre><pre>Här finns åtskilliga negativa sidor. Den fråga jag\r\nsärskilt vill ställa till Henrik S Järrel är: Hur tänker\r\nsig Henrik S Järrel att man skall kunna få en\r\ngenmälesrätt när det gäller annonsering? Då finns\r\ndet ingen skyldighet för företaget i fråga att införa\r\ngenmäle, utan man kommer att hänvisa till annons.</pre><pre>Anf. 23  HENRIK S JÄRREL (m) replik:</pre><pre>Herr talman! Jag glömde i mitt anförande att yrka\r\nbifall till utskottets hemställan, så jag passar på att\r\ngöra det nu.</pre><pre>Till Hans Göran Franck vill jag än en gång säga att\r\ngenmälesrätten inte heller är garanterad när man\r\nköper annonsutrymme i en tidning. Om man där\r\npåtalar någonting som andra läsare skulle vilja\r\ninvända mot, har man ingen garanterad rätt att på\r\nköpt annonsutrymme få någon rättelse till stånd.</pre><pre>I dag har vi inom i varje fall Sveriges Radios ram\r\nmöjlighet att hemställa om genmäles- och\r\nberiktiganderätten och få saken prövad hos\r\nRadionämnden. Radionämnden har för övrigt att\r\npröva frågor av sådan beskaffenhet när det gäller\r\nsändningar i TV 4. Men detta gäller som sagt inte\r\nköpt annonsutrymme utan det som förekommer\r\ninom den ordinarie redaktionella\r\nprogramverksamheten, som i så fall omfattas av\r\ngenmäles- och beriktiganderätten. Den prövas av\r\nRadionämnden. Så där har vi redan en\r\nkontrollmöjlighet.</pre><pre>I övrigt när det gäller rätten att köpa\r\nreklamutrymme tycker vi att det principiellt sett är\r\nen rätt som bör tillkomma de fria medierna lika väl\r\nsom man får köpa rätten att annonsera om varor,\r\ntjänster och vad det nu kan vara. Det tycker vi är en\r\nyttrandefrihets- och informationsfrihetsaspekt som\r\nväl ligger i linje med grundlagen.</pre><pre>Anf. 24  HANS GÖRAN FRANCK (s)\r\nreplik:</pre><pre>Herr talman! Henrik S Järrel jämställer reklam för\r\natt köpa varor med åsiktsreklam. Det visar i\r\nblixtbelysning vad hans ståndpunkt är grundad på.\r\nDet är just detta som är felet -- det går inte att\r\njämföra dessa ting.</pre><pre>Det finns för svensk del, liksom för de olika länder\r\ni Västeuropa som har motsvarande regler som de vi\r\nförespråkar, alldeles speciella krav som måste\r\nriktas till etermedierna på grund av den stora\r\ndominans och genomslagskraft som de har. Jag\r\ntyckte att Henrik S Järrel i ett tidigare inlägg i\r\nnågon mån var inne på detta. Men slutsatsen har\r\nblivit den att man har lämnat fältet fritt. Det är\r\ndetta jag opponerar mig emot.</pre><pre>Anf. 25  HENRIK S JÄRREL (m) replik:</pre><pre>Herr talman! Jag tycker, Hans Göran Franck, att\r\nfriheten till åsiktsreklam väl rimmar med de\r\ngrundläggande informations- och\r\nyttrandefrihetsaspekter som man kan lägga på att\r\nkunna köpa sig rätten till reklam. Jag har svårt att\r\nse att det skulle vara någon större principiell\r\nskillnad i förhållande till tryckfriheten och\r\npublicerad tryckt annons. Där har jag inte fått\r\nnågot riktigt svar från Hans Göran Franck.</pre><pre>För övrigt har vi ju fått tillgång till alternativa\r\nelektroniskt förmedlande medier med nya kanaler.\r\nDessa nya kanaler utgör ett utomordentligt gott\r\nkomplement, men de är frifinansierade i\r\nförhållande till det som vi normalt har varit vana\r\nvid, nämligen Sveriges Radios utsändningar. Det är\r\ndet nya, och det kommer att ta litet tid för oss att\r\nvänja oss vid det. Att dessa alternativ har\r\ntillkommit tycker jag och utskottsmajoriteten är av\r\ngodo. För att de skall få möjlighet att finansiera sin\r\nexistens måste de också kunna sälja\r\nreklamutrymme.</pre><pre>Anf. 26  Tredje vice talman BERTIL\r\nFISKESJÖ (c):</pre><pre>Herr talman! Jag begärde ordet av den anledningen\r\natt Eva Zetterberg apostroferade Centerpartiet.\r\nHon påstod att Centerpartiet hade en motion med\r\nsamma krav som Vänsterpartiet. Så är det inte. Det\r\när en motion väckt av en enskild centerpartist. Det\r\när alltså inte någon partimotion i någon form.</pre><pre>Vad gäller synen på de homosexuella och de\r\nproblem som de kan råka ut för vill jag tillägga att\r\nCenterpartiet självfallet står för den uppfattningen,\r\natt homosexuella inte skall diskrimineras och att\r\nalla typer av diskriminerande förföljelse skall\r\nbeivras.</pre><pre>Hans Göran Franck har ingående redovisat\r\nmotiven till den skrivning som vi har i\r\nkonstitutionsutskottets betänkande och som jag\r\nstår bakom. Jag tror för min del inte att det vore\r\nlyckligt att karakterisera de homosexuella som en\r\nfolkgrupp och på detta sätt lagstiftningsvägen\r\nytterligare avskilja dem från vad som brukar\r\nbetraktas som vanliga människor. Vi får vara\r\nförsiktiga så att inte vår iver att lagstifta med goda\r\nsyften får rakt motsatt verkan mot vad vi har tänkt\r\noss.</pre><pre>Jag står alltså bakom utskottets bedömning och\r\nyrkar bifall till utskottets hemställan i dess helhet.</pre><pre>Anf. 27  EVA ZETTERBERG (v):</pre><pre>Herr talman! Jag är övertygad om att Bertil\r\nFiskesjö och alla övriga ledamöter delar min\r\nupprördhet över den diskriminering som drabbar\r\nhomosexuella i vårt samhälle. Det kanske inte\r\nbehöver diskuteras mer, däremot hur vi skall gå till\r\nväga för att stävja den diskriminering som\r\nförekommer. Där har vi uppenbarligen olika\r\nåsikter.</pre><pre>Jag menar att det har funnits väldigt tydliga tecken\r\npå att den hets och det direkta fysiska våld som\r\nförekommer mot homosexuella i grunden yttrar sig\r\npå samma sätt och drabbar de homosexuella på\r\nsamma sätt som diskriminering på grund av\r\nreligion, rastillhörighet eller annat. Därför menar\r\njag att en lagstiftning som kriminaliserar sådan hets\r\nockså borde omfatta de homosexuella.</pre><pre>Jag tror att vi på allvar måste ta itu med dessa frågor\r\ni framtiden. Det är ofta samma grupper som står\r\nbakom våldet och diskrimineringen. Det behöver\r\nvisas väldigt tydligt i svensk lagstiftning att detta är\r\nnågot som vi inte accepterar. Jag ser det som en\r\nfördel om vi skulle få in kriminalisering av hets mot\r\nhomosexuella i brottsbalken och i\r\ntryckfrihetsförordningen. Detta är uppenbarligen\r\nen fråga som vi får diskutera mer framöver. Vi får\r\nse om ledamöter från andra partier kan hitta andra\r\nsätt att stävja sådan här hets och visa att vi inte\r\naccepterar diskriminering av de homosexuella.</pre><pre>Anf. 28  Tredje vice talman BERTIL\r\nFISKESJÖ (c):</pre><pre>Herr talman! Jag vill tillägga att utskottet har tagit\r\nmycket seriöst på denna fråga. Vi har inte så att\r\nsäga glidit förbi den utan i utskottet diskuterat\r\nmotionsförslagen mycket ingående. Vi har också\r\nredovisat de uppfattningar från homosexuella som\r\nvi har tagit del av. Det är på grundval av bl.a. sådan\r\ninformation som vi har stannat för det\r\nställningstagande som vi gjort. Jag tycker att det är\r\nangeläget att understryka detta. Det är inte ett\r\nuttryck för något slags diskriminering av\r\nhomosexuella eller någon önskan att på något vis\r\nsanktionera någon typ av förföljelse av\r\nhomosexuella. Det är väldigt viktigt att\r\nunderstryka detta.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>7 §  Massmediefrågor m.m.</pre><pre>Föredrogs</pre><pre>konstitutionsutskottets betänkande</pre><pre>1993/94:KU3 Massmediefrågor m.m.</pre><pre>Anf. 29  CATARINA RÖNNUNG (s):</pre><pre>Herr talman! Tyvärr går debatterna om\r\nyttrandefrihet, KU2, och massmediefrågor, KU3,\r\ndelvis in i varandra. Det hela kan verka en aning\r\nförvirrande för åhörarna.</pre><pre>Herr talman! Jag vill yrka bifall till den\r\nsocialdemokratiska reservationen i detta\r\nbetänkande vad avser reklam i radiomediet riktad\r\ntill barn. Vi har redan framfört kritik mot detta vid\r\ntvå tidigare tillfällen, dels i samband med att beslut\r\nom privat lokalradio fattades, då vi för övrigt ansåg\r\npropositionen i dess helhet inte vara tjänlig som\r\nunderlag för beslut i denna kammare, dels när\r\nregler för egensändningar av ljudradio i kabel\r\nfattades.</pre><pre>I propositionen om privat lokalradio nämns över\r\nhuvud taget inte reklam riktad till barn.\r\nPropositionen skall läsas så, att eftersom reklam\r\nriktad till barn inte berörs, skall detta vara tillåtet.\r\nDet är ett nog så försåtligt sätt att skriva\r\npropositioner på.</pre><pre>Det finns ledamöter av denna kammare som anser\r\natt EG-direktivet och Europakonventionens regler\r\nför etermedier skall gälla i Sverige utan någon som\r\nhelst inskränkning, trots att konventionen ger\r\nutrymme för varje land att göra inskränkningar i\r\ndenna. Det är ju rent och skärt nonsens att -- som\r\nHarriet Colliander gör -- påstå att generella förbud\r\när en orimlig inskränkning av informations- och\r\nyttrandefrihet och att detta inte hör hemma i ett\r\nöppet och demokratiskt samhälle. Det rör sig om\r\nenkla, banala säljbudskap på betald annonsplats.</pre><pre>I värsta fall kan reklam ha motsatt verkan än till att\r\nvidga yttrandefriheten. Reklam tar tid från\r\nprogram som mer förutsättningslöst debatterar och\r\nbelyser företeelser från olika infallsvinklar. Den\r\nkan göra människor så mätta på och uttråkade av\r\nreklamjinglar att de stänger av sin TV och väljer att\r\ninte lyssna på en speciell lokalradiostation.</pre><pre>De borgerliga partierna struntar i att reklamen i det\r\nprivatägda radiomediet riktar sig till barn, barn som\r\nkanske inte ens uppfattar eller kan skilja på vad\r\nsom är konsumentupplysning och vad som är\r\nreklam. För oss är det självklart att reklam riktad\r\ntill barn inte skall få förekomma, precis som det\r\ninte får förekomma i marksänd TV. Reglerna bör\r\nbli desamma i etermedierna.</pre><pre>Jag har svårt att förstå utskottsmajoritetens\r\nuppfattning i frågan. Tror ni att ni gör barnen och\r\nderas föräldrar en tjänst, eller är det den\r\nsakrosankta marknaden som ni månar om på\r\nbarnens bekostnad? Om leksaksmarknaden i sig\r\nkan mycket sägas, liksom om de\r\nindoktrineringsmöjligheter modell USA som finns,\r\nspeciellt när det gäller elektroniska spel av olika\r\nslag, men det är en debatt för sig.</pre><pre>Vår reservation utmynnar i att reklamens inverkan\r\npå barn skall utredas och att regeringen därefter\r\nskall återkomma till riksdagen.</pre><pre>I ett särskilt yttrande vill vi också betona att vi\r\nlägger stor vikt vid att ägarkoncentrationen i\r\nmedierna motverkas. För oss är mångfalden, att så\r\nmånga åsikter som möjligt får komma till tals, av\r\nvitalt intresse för demokratin.</pre><pre>Här hemma har vi fattat beslut om att många lokala\r\nprivatradiostationer skall inrättas. I Norge har det\r\nbeslutats om att en rikstäckande reklamfinansierad\r\nprivatradio skall få starta. Vem tror ni ägaren är?\r\nJo, stormogulen i mediebranschen i egen hög\r\nperson -- åtminstone med svenska mått mätt -- Jan\r\nStenbeck.</pre><pre>Här hemma har vi socialdemokrater kritiserat att\r\nsändningstillstånden har auktionerats bort till\r\nhögstbjudande, med andra ord: att yttrandefrihet\r\när detsamma som pengar. Från den statliga\r\nmyndighetens sida skall inga som helst\r\nprioriteringar göras till förmån för mångfald och\r\nkvalitet. I den gamla arbetarstaden Norrköping\r\nledde detta till att nydemokraternas starke man i\r\nfullmäktige fick det ena tillståndet. Det andra\r\ntillståndet gick också till honom genom ett\r\nbulvanköp.</pre><pre>Anf. 30  HARRIET COLLIANDER (nyd):</pre><pre>Herr talman! Till betänkandet om\r\nmassmediefrågor har Ny demokrati fogat fem\r\nreservationer och ett särskilt yttrande.\r\nReservationerna innebär att vi vill slopa\r\nfängelsestraff för sändning av radioprogram, vi vill\r\nsätta i gång regionala och lokala\r\nreklamfinansierade TV-sändningar, vi vill att\r\nreklamen i TV och radio bör tillåtas i enlighet med\r\nEG:s TV-direktiv, vi vill ha en översyn av public\r\nservice-verksamheten och vi vill upphäva\r\npiratradiolagen. I det särskilda yttrandet ger vi till\r\nkänna att vi i framtiden vill ha en rikstäckande\r\nreklamfinansierad radiokanal. Därtill har vi\r\nytterligare åsikter som avviker från\r\nutskottsmajoritetens, men som inte har lett till\r\nnågra reservationer. Det gäller bl.a. en radio- och\r\nTV-ombudsman. När det gäller\r\nmassmediefrågorna har jag i konstitutionsutskottet\r\ntillstyrkt ett antal motioner från andra partier än Ny\r\ndemokrati. Det har jag gjort därför att jag anser att\r\nde ger uttryck för en god politik.</pre><pre>Innan jag övergår till att tala om reservationerna\r\nvill jag replikera på Catarina Rönnung. Jag anser\r\natt Catarina Rönnung tillhör den kategori av\r\npolitiker som har bitit sig fast vid det förgångna och\r\nden typ av politiker som tekniken springer förbi.\r\nSnart har vi satellitradiostationer och satellit-TV.\r\nDå kan man inte i den svenska lagstiftningen\r\nförsöka att skydda medborgarna från det som sänds\r\nutifrån till Sverige. Jag menar att det inte kan\r\naccepteras att man med ett enda penndrag generellt\r\nkan förbjuda reklam i yttrandefrihetslagen. Det\r\nskulle alltså innebära att man tystade alla fria\r\nradiostationer. Det är höjden av odemokrati att\r\nresonera på det sättet. Jag anser att ett generellt\r\nförbud mot reklam inte kan accepteras, men det\r\ninnebär självfallet inte att man inte skall förbjuda\r\nannonser som gör reklam för hälsovådliga varor\r\nosv. Det är inte det som det handlar om.</pre><pre>Jag övergår nu till reservationerna.</pre><pre>Det etermonopolistiska Sverige lever kvar i\r\nlagstiftningen på olika sätt. Det är en\r\ngrundläggande fri- och rättighet att sända\r\nradioprogram, och då framstår det som orimligt\r\nhårt att fängelsestraff skall ingå i straffskalan för\r\nolovlig radiosändning. Alltså: Ta bort påföljden\r\nfängelsestraff!</pre><pre>Piratradiolagen är också ett uttryck för att staten\r\ninte tålde konkurrens till sin monopolradio. Radio\r\nNord och Radio Syd, som sände från internationellt\r\nvatten, skulle hindras från att fördärva svenska\r\nfolket med musik och reklam. På svenskt initiativ\r\nantogs en internationell konvention som förbjöd\r\nsändning från havet och i luftrummet. Vi i Ny\r\ndemokrati anser att Sverige än en gång kan ta ett\r\ninitiativ, men då gäller det att upphäva\r\nkonventionen och piratradiolagen. Jag begriper\r\ninte varför radio inte kan få sändas från båt. Är det\r\nden privata lokalradion som ska skyddas den här\r\ngången? Den kan inte skyddas. Tekniken har som\r\nvanligt sprungit förbi de politiker -- av typ Catarina\r\nRönnung -- som har bitit sig fast i det förgångna.\r\nSnart kommer vi att kunna lyssna till mängder av\r\nsatellitradiostationer. De sänder utanför\r\nluftrummet, från atmosfären, och då kostar det\r\ninget.</pre><pre>Det gäller också att skydda den statliga televisionen\r\nfrån konkurrens och förhala införandet av\r\nregionala och lokala reklamfinansierade TV-\r\nsändningar. Förutsättningar finns, så det är bara att\r\nsätta i gång omgående. Alltså: Sätt i gång!</pre><pre>Det finns ingen anledning till att den gamla\r\nmonopolradion och monopol-TV:n skall sitta i\r\norubbat bo och gödas med statliga reformpengar,\r\nmed sponsorpengar och med pengar från TV 4,\r\nsärskilt inte när man inte tar sitt public service-\r\nansvar fullt ut. Jag tänker då främst på de två TV-\r\nkanalerna, som i konkurrens med TV 4 och TV 3\r\nsänder frågesporter på bästa sändningstid och\r\ndebatt- och kulturprogram när folk har gått och lagt\r\nsig.</pre><pre>Varför skall vi ha en statlig popradiostation?\r\nHundratalet stationer kommer att sända pop utan\r\natt det kostar svenska folket något. Varför skall vi\r\nha statliga lokalradiostationer när vi har de privata?\r\nNej, här finns det utrymme för utförsäljning,\r\neffektivisering och besparing.</pre><pre>Avtalet mellan staten och Sveriges Radio löper ut\r\n1996, och skall det ske några förändringar, måste\r\nman sätta i gång nu och fundera över hur den\r\nframtida public service-radion och TV:n skall se ut\r\noch hur den skall finansieras. Det kan som i dag inte\r\nvara rimligt att medborgarna skall betala skatt för\r\ninnehav av TV-apparat. Det rimliga är att man får\r\nbetala för innehållet i apparaten. Då skulle\r\nmedborgarna slippa att jagas av TV-pejlarna från\r\nKiruna. Det är mycket som behöver utredas, och\r\ndärför: Sätt i gång nu!</pre><pre>När det gäller ägarkoncentrationen i massmedierna\r\nbehöver denna utredas. Allt färre äger allt fler\r\ntidningar -- det är en person som dominerar TV 3\r\noch TV 4 -- och lagstiftningen tycks inte hindra\r\nbulvanförhållanden inom den nya lokalradion. Då,\r\nCatarina Rönnung, spelar det ingen roll om det är\r\nen nydemokrat som har förvärvat en radiostation\r\ngenom en bulvan. Det är lika illa som om någon\r\nannan skulle ha gjort det.</pre><pre>Regeringen har erbjudit Sverige att bli första land\r\ni Europarådets länderexaminationer när det gäller\r\nägarkoncentrationen i massmedierna. Ny\r\ndemokrati avvaktar därför händelseutvecklingen.\r\nVi anser att det är viktigt att något görs åt\r\nmissförhållandena, därför att ökad konkurrens är\r\nav godo såväl för marknaden som för mångfalden i\r\nnyhetsförmedlingen.</pre><pre>Beträffande radio och TV har Ny demokrati också\r\nett förslag till renodling av myndighetsroller när det\r\ngäller tillståndsgivning å ena sidan och granskning\r\noch beslut om sanktioner å andra sidan. En sådan\r\ndelning av myndighetsuppgifter fick vi till stånd i\r\nden nya lokalradion, och det är på den här inslagna\r\nvägen som man skall fortsätta. En sådan delning är\r\nviktig från rättssäkerhetssynpunkt.</pre><pre>Den myndighet som granskar och anhängiggör\r\nfrågor om sanktioner och återkallande av tillstånd\r\nkallar vi i vår motion för Radio- och TV-\r\nombudsman. Vi har inte gjort den här motionen till\r\nföremål för en reservation, därför att regeringen\r\nunder våren kommer med en proposition om\r\nmyndighetsorganisationen på medieområdet. En\r\nsak är dock helt klar: Något stort åsiktsverk för bild\r\noch ljud, liknande det som skisserades i en\r\ndepartementspromemoria för något år sedan,\r\naccepterar vi inte.</pre><pre>Herr talman! Med hänsyn till kammarens\r\narbetsbelastning yrkar jag endast bifall till\r\nreservation 5 om en utredning av public service-\r\nverksamheten.</pre><pre>Anf. 31  CATARINA RÖNNUNG (s):</pre><pre>Herr talman! Jag uppskattar att vi är på samma\r\nlinje när det gäller detta med en utredning av\r\nägarkoncentrationen i massmedierna. Dessutom\r\nuppskattar jag att Harriet Colliander, precis som\r\njag, tycker att det är en dålig tingens ordning att\r\nhela Norrköping kan handhas av en privat\r\nlokalradioägare som har dels ett tillstånd som han\r\nhar köpt själv, dels ett annat som han har köpt\r\ngenom en bulvan.</pre><pre>Huruvida hela Norrköping i framtiden via detta\r\nmedium kommer att få tillgång till Ny demokratis\r\nutspel vet jag inte direkt. Men så kan naturligtvis\r\nbli fallet.</pre><pre>Sedan tycker jag att Harriet Colliander skall tala\r\nlitet tyst och låta bli att fälla omdömen om vad hon\r\nmenar med detta med demokrati eller inte. Jag\r\ntycker nog att hennes parti, namnet till trots, inte\r\nhar gått i spetsen för arbetet med att åstadkomma\r\nen vidgad demokrati. Under yttrandefrihetens\r\ntäckmantel vill man alltså att det skall vara fritt\r\nfram för reklam av allehanda slag utan några som\r\nhelst inskränkningar. Det är inte att gynna\r\nyttrandefriheten och demokratin i reell mening,\r\nutan det är att gynna marknadens, handlarnas och\r\nkrämarnas intressen.</pre><pre>Anf. 32  HARRIET COLLIANDER (nyd)\r\nreplik:</pre><pre>Herr talman! Jag tycker inte att vi behöver göra så\r\nväldigt stor affär av att någon från Ny demokrati\r\ngenom ett bulvanförhållande eventuellt har köpt\r\nsig en extra lokalradiostation. Det är lika illa vem\r\ndet än är som gör det. Den ståndpunkten har vi --\r\ndet vill jag slå fast. Partiet som sådant har alltså inte\r\nnågot att göra med köp av några\r\nlokalradiostationer.</pre><pre>Yttrandefriheten är en hjärtefråga för Ny\r\ndemokrati. Det är därför som vi har drivit frågan\r\nom lokalradion som vi har gjort. Det är därför vi\r\nvill ha nämnda delning av myndighetsfunktioner.</pre><pre>Yttrandefriheten är inte bara en täckmantel som vi\r\ngömmer oss bakom, utan den är, som sagt, en\r\nhjärtefråga för partiet. Så har det varit ända från\r\nbegynnelsen. Är det något som vi vill åstadkomma\r\ni det här landet, så är det en fri radio, en fri\r\ntelevision och full yttrandefrihet. I detta med att\r\nkunna ha en fri radio och en fri television ligger att\r\nman skall kunna finansiera en sådan verksamhet\r\nutan skattemedel, utan pengar från staten. Däri\r\nligger möjligheten till frihet.</pre><pre>Vi anser att principen om full yttrandefrihet,\r\ninformationsfrihet och opinionsbildning är en fana\r\nsom skall hållas högt.</pre><pre>Vi har inte samma uppfattning som\r\nSocialdemokraterna, nämligen att staten bäst vet\r\nvad människorna behöver. Vi tror i stället att\r\nmänniskor kan klara sådant själva.</pre><pre>Anf. 33  CATARINA RÖNNUNG (s)\r\nreplik:</pre><pre>Herr talman! Dessa medier blir ju fast i\r\nreklammarknadens garn. Vi har monopol i Sverige\r\nnär det gäller public service-företagen, men staten\r\när inte inblandad. Vår radio och television är alltså\r\ninte statsägd, vilket man ofta får för sig i\r\ndebatterna.</pre><pre>Anf. 34  HENRIK S JÄRREL (m):</pre><pre>Herr talman! Vi som företräder Moderata\r\nsamlingspartiet i utskottet ställer oss i princip\r\nbakom betänkandet. Men vi har ändå för\r\nordningens skull -- för vårt samvetes och för våra\r\nväljares skull, kan man kanske säga -- fogat ett\r\nsärskilt yttrande till det här betänkandet. Det går i\r\nhuvudsak ut på följande:</pre><pre>Det är viktigt med en kvalitativt god, oberoende\r\noch proportionell radio och TV i allmänhetens\r\ntjänst. Public service-företagens omfattning,\r\norganisation och finansiering är dock inte en gång\r\nför alla given. Tvärtom måste radio och TV i\r\nallmänhetens tjänst fortlöpande anpassas till tidens\r\nanda, till den tekniska utvecklingen och inte minst\r\ntill publikens krav och villkor. De nya möjligheter\r\nsom tekniken ger, t.ex. satellitsändningstekniken,\r\nhar skapat intresse för nya initiativ, alternativ och\r\nkomplement till det vanliga public service-utbudet.</pre><pre>Mot bakgrund av att det under senare år vuxit fram\r\nnya alternativfinansierade radio- och TV-kanaler\r\nkan det finnas anledning att bl.a. från\r\nkostnadssynpunkt ifrågasätta behovet av två\r\nallmänfinansierade rikstäckande TV-kanaler och\r\nfyra sådana radiokanaler. Dessutom kan\r\nifrågasättas rimligheten i att ålägga ett\r\nkommersiellt TV-företag, t.ex. TV 4, vissa\r\nprogrampolitiska public service-krav. Också\r\nsystemet med fast och rörlig koncessionsavgift som\r\ngår från ett privat reklamfinansierat TV-företag,\r\nsom är fallet med TV 4, till de allmänfinansierade\r\npublic service-företagen ter sig enligt vår mening\r\nsom en tveksam ordning.</pre><pre>Det finns mycket som talar för att public service-\r\nverksamheten bör renodlas och finansieras genom\r\nskattemedel i stället för med mottagaravgiften som\r\nändå kan betraktas som en skatt -- en apparatskatt,\r\nsom man ju måste betala vare sig man vill eller inte\r\nockså för att se andra kanaler. Public service-\r\nverksamheten bör inte finansieras med\r\nreklammedel och inte heller bör kommersiella\r\nradio- och TV-kanaler åläggas en skyldighet att\r\nbidra till finansieringen av public service-\r\nverksamheten.</pre><pre>Systemet med avtal mellan regeringen och radio-\r\noch TV-företagen om sändningarnas innehåll är\r\nockså en ordning som kan ifrågasättas. Vi menar att\r\nstarka skäl talar för att det är fråga om sådana\r\nyttrandefrihetsbegränsningar som egentligen borde\r\nkräva lagstiftning. Nämnas kan att EG-direktivet\r\nom TV-sändningar till allmänheten också tycks\r\nkräva författningsreglering i sådana frågor som i\r\ndag endast är avtalsreglerade. EG-direktivet ger\r\nför övrigt en fullt tillräcklig ram för\r\nreklamsändningar. Att härutöver i lagar och avtal\r\nbegränsa reklamutrymmet ter sig helt onödigt.</pre><pre>Herr talman! Enligt vår mening är ovan redovisade\r\nfrågeställningar och förslag till lösningar sådana\r\nsom naturligen torde bli föremål för överväganden\r\ni god tid inför omförhandlingar beträffande de avtal\r\nsom reglerar public service-företagens relation till\r\nstaten. Det bör ske i god tid, eftersom avtalen löper\r\nut 1996.</pre><pre>Anf. 35  Tredje vice talman BERTIL\r\nFISKESJÖ (c):</pre><pre>Herr talman! Först yrkar jag bifall till utskottets\r\nhemställan i dess helhet.</pre><pre>Många olika frågor behandlas i detta betänkande,\r\nmen de har det gemensamt att det ganska nyligen\r\nhar förekommit utredningar, förslag och beslut här\r\ni riksdagen på samtliga punkter. Många av de frågor\r\nsom tagits upp i den tidigare debatten tål säkert att\r\ndiskuteras. Men det kan vara lämpligt att invänta\r\nerfarenheterna av den verksamhet som nu bedrivs,\r\noch då delvis i nya former, innan riksdagen uttalar\r\nsig för förändringar. Det ser jag som ett starkt skäl\r\nför att låta det som nu gäller få fortsätta att gälla.\r\nSedan får vi se vilka erfarenheterna blir.</pre><pre>Att det finns vissa problem på massmedieområdet\r\nvill jag inte förneka. Personligen ser jag\r\nägarkoncentrationen som ett av de allvarligaste\r\nproblemen. Den frågan tas upp i en del motioner\r\noch har också berörts här av tidigare talare. Men vi\r\nfår ju en utredning som bl.a. skall se på dessa\r\nfrågor. Med detta tycker jag att vi kan låta oss nöja.</pre><pre>Flera här har haft synpunkter på public service-\r\nföretagen när det gäller organisation, struktur och\r\nvillkor för verksamheten. Även här har vi nyligen\r\nbestämt hur det skall vara. Jag tycker att det skulle\r\nvara ganska konstigt att helt snabbt nu börja riva\r\nupp gällande regler igen. Jag vill tillägga att jag för\r\nmin del uppskattar de här public service-företagen.\r\nJag tycker helt enkelt att de är bra. Det bör man väl\r\nha rätt att säga. Däremot tycker jag att de\r\nreklamföretag som vi har fått i vissa avseenden är\r\nväldigt dåliga. Det tycker jag också att man skall ha\r\nrätt att säga.</pre><pre>När jag personligen slår vakt om public service-\r\nföretagen ser jag det som en vakthållning kring\r\nkvaliteten. Jag är alltså för en så långtgående frihet\r\nsom möjligt och för att många olika sändare skall\r\nkunna göra sig gällande. Men vi bör ändå ha råd att\r\nslå vakt om både TV- och radiokanaler som på ett\r\nbredare och ett kvalitativt bättre sätt kan förmedla\r\nnyheter och se till att en seriös debatt hålls levande.\r\nJag tycker att det är angeläget att säga detta efter\r\nalla angrepp mot public service-organisationen som\r\nförekommit.</pre><pre>Jag har också kunnat konstatera att det i länder där\r\nreklamfinansierad TV införts -- och det gäller de\r\nflesta länder -- har varit vanligt att behålla något\r\neller några public service-företag. Åtminstone på\r\nhelgerna är jag i Skåne, och jag kan då se på dansk\r\nTV. Där har man en public service-kanal och en\r\nreklamfinansierad kanal. Det råder inget tvivel om\r\nvilken av de båda kanalerna som har den högsta\r\nkvaliteten och de bästa sändningarna -- om man nu\r\nskall försöka sig på att fälla värdeomdömen i de här\r\nsammanhangen.</pre><pre>Ännu en gång yrkar jag bifall till utskottets\r\nhemställan i dess helhet.</pre><pre>Anf. 36  CATARINA RÖNNUNG (s)\r\nreplik:</pre><pre>Herr talman! Bertil Fiskesjö uttrycker sig en aning\r\ngrumligt. Men han formulerar sig ganska vackert.\r\nHan gömmer sig dock bakom utredningar, förslag,\r\nbeslut och ett slags ''vänta och se''-modell när det\r\ngäller vad som komma skall. Därför har jag en rak\r\nfråga:</pre><pre>Tycker Bertil Fiskesjö att reklam riktad till barn i\r\ndet privatägda radiomediet är en god idé -- ja eller\r\nnej?</pre><pre>Anf. 37  Tredje vice talman BERTIL\r\nFISKESJÖ (c) replik:</pre><pre>Herr talman! Jag kan gärna medge att jag inte är en\r\nav dem som klappat i händerna inför detta. Men vi\r\nfår väl se hur det fungerar -- detta sagt med\r\nhänvisning till vad jag uttalat tidigare, att vi får lära\r\nav erfarenheten. Det finns ju också restriktioner\r\nom vad denna reklam får innehålla och hur den\r\nskall vara utformad. Vi får hoppas att detta\r\nkommer att respekteras. Men det kan tänkas att vi\r\nfår komma tillbaka till den här frågan.</pre><pre>En svårighet i sådana här sammanhang är alltid att\r\navgränsa vad som är reklam riktad till barn och till\r\nfamiljen så att säga. Flingor t.ex. äter ju båda vuxna\r\nbarn. Gör man reklam för flingor, är den då riktad\r\ntill barn? Jag kan tänka mig att det kan vara svårt\r\natt göra klara distinktioner här. Jag vill alltså även\r\nhär vänta och se.</pre><pre>Jag förstår inte varför Catarina Rönnung ironiserar\r\növer min hänvisning till att flera av de beslut som\r\nnu ifrågasatts har fattats av oss för så kort tid sedan\r\natt vi egentligen inte har någon erfarenhet av hur de\r\nfungerar. Låt oss därför samla på oss erfarenheter.\r\nSedan står det riksdagen fritt att värdera gjorda\r\nerfarenheter och fatta fler beslut om det anses\r\nnyttigt.</pre><pre>Anf. 38  CATARINA RÖNNUNG (s)\r\nreplik:</pre><pre>Herr talman! Bertil Fiskesjös senaste inlägg uttyder\r\njag så, att han kanske inte är främmande för ett\r\nomtänkande, även om det kanske tar litet tid. Vi\r\nuppskattar alla som tänker om i riktning mot att\r\nman skall skydda barn mot reklampåverkan. Det är\r\nju ganska ojust att utsätta barn för reklam,\r\neftersom barn i allmänhet inte riktigt kan skilja på\r\nvad som är vanlig upplysning av en vuxen och vad\r\nsom är direkta säljbudskap.</pre><pre>Även om det, som sagt, kan ta litet tid uppskattar\r\nvi att Bertil Fiskesjö måhända sällar sig till dem som\r\när anhängare av ett förbud mot radioreklam riktad\r\ntill barn.</pre><pre>Anf. 39  HARRIET COLLIANDER (nyd):</pre><pre>Herr talman! Det är glädjande att också Bertil\r\nFiskesjö är positiv till en utredning av\r\nägarkoncentrationen. Såvitt jag förstår är det inte\r\nbestämt att det skall bli en utredning, utan Sverige\r\nhar erbjudit sig att bli första land i den här\r\nländerexaminationen. Sedan är det upp till\r\nEuroparådet att acceptera Sverige som första land\r\neller inte.</pre><pre>Jag tycker att det är lovande för framtiden, om nu\r\nSverige inte skulle komma med i den första vändan,\r\natt vi kan räkna med Centerpartiets stöd när det\r\ngäller nästa motion om ägarkoncentrationen. Vi\r\nhar ju skrivit två sådana vid det här laget.</pre><pre>Delvis har vi en bra public service-verksamhet i vårt\r\nland. Men jag tycker att den är orimligt stor. Det är\r\ninte rimligt att ha P 1, P 2, P 3 och lokalradion samt\r\nkanal 1 och 2, två TV-kanaler. Jag menar att man\r\nkan banta ner till en public service-TV-kanal och en\r\neller två public service-radiostationer samt att\r\nreklam skulle kunna släppas in i TV 2. Det skulle\r\nvara en välgörande konkurrens med TV 3 och\r\nTV 4.</pre><pre>När jag säger att public service-företagen inte tar\r\nsitt ansvar fullt ut, menar jag -- och då riktar jag\r\nkritik mot framför allt TV 1 och TV 2 -- att man inte\r\nförstått sitt public service-ansvar och tagit det fullt\r\nut, därför att man konkurrerar med TV 3 och TV 4\r\noch sänder TV-sport och alla möjliga\r\nskräpprogram.</pre><pre>Sverige är ett avlångt land som är glesbefolkat. Vi\r\nhar våra nationella scener. Vi har våra\r\ncentralmuseer i Stockholm. Jag menar att man, när\r\ndet gäller den här public service-verksamheten och\r\ndet ansvar som man skall ta, skall sända evenemang\r\nfrån Stockholm, så att människor -- åtminstone via\r\nTV och radio -- i betydligt högre grad än som i dag\r\när fallet kan ta del av det här skattefinansierade\r\nkulturutbudet.</pre><pre>Den här public service-verksamheten behöver\r\nalltså så att säga skärpa till sig. Den behöver också\r\nslimmas och effektiviseras. Här finns det pengar att\r\nspara.</pre><pre>Anf. 40  Tredje vice talman BERTIL\r\nFISKESJÖ (c):</pre><pre>Herr talman! Jag blev kanske något konfunderad\r\növer Harriet Collianders senaste inlägg. Jag har\r\ntidigare uppfattat det som att hon talat helhjärtat\r\noch med entusiasm enbart för reklamfinansierad\r\nprivatradio och privat-TV av olika slag.</pre><pre>Nu sjöng plötsligt även Harriet Colliander en liten\r\nlovsång till public service-kanalerna, noterade jag.\r\nJag tycker att vi måste se till att dessa kanaler har\r\nen sådan finansiell bas att de verkligen kan leva upp\r\ntill sitt ansvar. Det är klart att det kostar mycket\r\nmer att göra kvalificerade program, och att köpa\r\nkvalificerade program från utlandet kostar ju\r\nmycket mer än allt det strunt som sänds i\r\nreklamkanalerna. Det är ju så att säga billig vara --\r\nbåde vad gäller priset och vad gäller innehållet.</pre><pre>Det finns en motsättning i Ny demokratis syn på\r\nmediefrågorna över huvud taget. Man talar om\r\nfrihet åt alla håll och kanter -- och det må väl vara\r\nbra -- men samtidigt har man väckt en motion där\r\nman kräver auktorisation av journalister. Man vill\r\ntillsätta ett särskilt organ, ett auktorisationsinstitut,\r\nsom skall utfärda några slags kvalificerade betyg åt\r\ndem som skall få verka i medierna. Det är ett\r\nmycket märkligt och egendomligt förslag, och det\r\nskulle nog vara ganska katastrofalt för friheten i\r\nmedierna om det förslaget realiserades.</pre><pre>Anf. 41  HARRIET COLLIANDER (nyd)\r\nreplik:</pre><pre>Herr talman! Mina lovord för public service-\r\nverksamheten är inte något hastigt påkommet. När\r\nvi kom in i riksdagen klargjorde vi Ny demokratis\r\nuppfattningar i etermediefrågor i en stor motion,\r\nvilken, som sagt var, med varm hand avstyrktes i de\r\nutskott där frågorna handlades. Det är alltså inga\r\nnya saker.</pre><pre>Beträffande Bertil Fiskesjös senaste inlägg, eller\r\npåhopp eller vad man skall kalla det för, vill jag\r\nsäga att jag inte vet om jag i en debatt skulle ta upp\r\nen motion, som jag inte har yrkat bifall till, för att\r\nanvända den som tillhygge. Jag har aldrig uppfattat\r\natt det är så det går till här i riksdagen.</pre><pre>Anf. 42  CATARINA RÖNNUNG (s)\r\nreplik:</pre><pre>Herr talman! Jag frågar Harriet Colliander: Vem\r\nskall sköta ''krafset'', som public service-kanalen\r\ninte skall sända, eftersom den skall ägna sig år\r\nhögtstående kulturprogram? Skall det vara de\r\nreklamfinansierade sändarna, vilkas yttrandefrihet\r\nHarriet Colliander i ett annat anförande ville vidga\r\noch stärka, som hon ville ge sitt hjärteblod för och\r\nsom hon menade verkligen gav en skjuts åt vår\r\ndemokrati? Skall de ta hand om ''krafset'', eller hur\r\nskall man förstå det här?</pre><pre>Anf. 43  HARRIET COLLIANDER (nyd)\r\nreplik:</pre><pre>Herr talman! Jag har tidigare sagt att jag inte\r\nuppfattar det som att TV-kanalerna tar sitt public\r\nservice-ansvar fullt ut. Det skall de göra, annars har\r\nvi faktiskt ingen anledning att ha dem kvar. Då kan\r\nalla bli reklamfinansierade TV-kanaler.</pre><pre>När jag säger ''krafset'' är det naturligtvis en\r\npersonlig uppfattning, därför att jag har en\r\nuppfattning om vad jag anser kvalitet vara. Jag\r\ntycker inte att det är kvalitet att alla kanaler sänder\r\nfrågesporter vid bästa sändningstid och sedan\r\nsänder samhällsdebatt- och kulturprogram när folk\r\nhar gått och lagt sig. Jag tycker inte att det är\r\nacceptabla former. Det är inte så det skall vara.\r\nEngagerande kultur- och samhällsdebattprogram\r\när faktiskt god konkurrens till frågesporter och\r\nannat. Jag tror faktiskt att en sådan kanal skulle få\r\nmånga tittare.</pre><pre>Anf. 44  CATARINA RÖNNUNG (s)\r\nreplik:</pre><pre>Herr talman! Jag vill gärna betona att Sverige har\r\nden bästa public service-verksamheten i hela\r\nvärlden, näst BBC. Vi skall vara stolta över att vi\r\nhar en så bra Sveriges Radio som vi har. Det\r\navspeglar sig också i de mycket höga lyssnar- och\r\ntittarsiffror som Sveriges Radio får.</pre><pre>Jag vill ge Harriet Colliander rätt på en liten punkt:\r\nDet finns en viss lekstugementalitet som har smugit\r\nsig in i en del lördagsunderhållningsprogram,\r\ndärför att man där försöker ta upp en viss\r\nkonkurrens med övriga TV-medier. Det beklagar\r\njag, även om man inte alltid kan sända\r\nhögkulturella program. I uttrycket ''public service''\r\nfinns innebörden att man skall vända sig till en bred\r\nallmänhet. Men det finns för närvarande, om jag\r\nskall kritisera Sveriges Radio, en viss\r\nlekstugementalitet som jag tycker att man borde\r\nhålla sig för god för.</pre><pre>Anf. 45  HENRIK S JÄRREL (m):</pre><pre>Herr talman! Eftersom jag råkar ha lärorika\r\nyrkesmässiga år bakom mig i mediebranschens och\r\ntelevisionens underbara värld, kanske jag kan få\r\ninleda med några sakupplysningar till tredje vice\r\ntalman Bertil Fiskesjö.</pre><pre>Han oroade sig för att det är dyrt att köpa utländska\r\nprogram, men jag kan trösta honom med att de i\r\nregel är mycket billigare än att göra egna. I\r\nsynnerhet TV-dramatik -- TV-teater -- är något av\r\ndet dyraste man kan åstadkomma inom\r\ntelevisionens värld. Även nyheter kostar en hel del\r\natt producera. Det är ett av skälen till att även\r\npublic service-televisionen producerar mycket av\r\nvad jag skulle vilja kalla för ''televiserad radio'',\r\ndvs. studioprogram där man sätter gubbar och\r\ngummor i en soffa eller i ett par stolar, med en\r\nmikrofon framför. Det kostar inte så mycket, men\r\ndet fyller ut sändningstiden, och det är ju bra.</pre><pre>Man kan möjligen kritisera public service-\r\nverksamheten för att den i någon mån försöker\r\nägna sig åt en programsättning som efterliknar de\r\nkommersiella kanalerna. Det gör man i akt och\r\nmening att om möjligt försöka få fler människor att\r\ntitta på just public service-kanalerna, vilket i och\r\nför sig är ett vällovligt syfte. Men det kanske inte är\r\ndet som är deras primära uppgifter, i synnerhet inte\r\nsom vi har fått alternerande eller alternativa\r\naktörer på TV- och även radiomarknaden.</pre><pre>Herr talman! Det var egentligen inte i första hand\r\ndärför jag begärde ordet. Det var för att\r\nkommentera något av vad Catarina Rönnung\r\nanförde.</pre><pre>Det är alltid lika rörande att höra den\r\nsocialdemokratiska omsorgen om människors väl\r\noch ve. Jag håller med Catarina Rönnung om att vi\r\nskall skydda barnen från orimlig påverkan. Jag kan\r\nockså upplysa om att både i EG-direktivet och i\r\nInternationella handelskammaren finns antagna\r\nnormer för hur, var och när man skall få annonsera\r\nom t.ex. leksaker i samband med barnprogram.\r\nDessa normer tillgodoser ganska väl\r\ntittarens/kundens intresse för att i etisk mening inte\r\nbli ohemult uppvaktad av reklamen. Jag anser att\r\nde skyddsvärda intressen som föreligger på det\r\nområdet är tillräckligt tillgodosedda.</pre><pre>Jag lyssnade till vad Catarina Rönnung sade om den\r\nkommersiella radion, och jag kan hålla med om att\r\nman kan ha invändningar mot auktionsförfarandet.\r\nVi tyckte ändå att det var den lämpligaste åtgärden\r\nför att utannonsera och utauktionera lediga\r\nfrekvenser. Alternativet, att vi skulle göra\r\nprograminnehållskontroller, hade nämligen varit\r\nvärre. Vi skulle då vara tillbaka i\r\nregleringstänkandet, som jag har en känsla av att\r\nCatarina Rönnung har litet svårt att frigöra sig\r\nifrån, men som vi moderater och andra liberala\r\nkrafter i regeringen gärna vill komma bort ifrån. Vi\r\nvill i större utsträckning överlåta åt\r\nlyssnaren/tittaren själv att avgöra vad han eller hon\r\ntycker är bäst.</pre><pre>Anf. 46  Tredje vice talman BERTIL\r\nFISKESJÖ (c):</pre><pre>Fru talman! Jag vet inte vad det var Henrik Järrel\r\nhade för avsikt att upplysa mig om. När jag hade\r\nlyssnat färdigt på hans anförande kunde jag\r\nkonstatera att jag redan i förväg kände till allt som\r\nhan berättade.</pre><pre>Anf. 47  CATARINA RÖNNUNG (s):</pre><pre>Fru talman! Henrik S Järrel tycker att det är\r\nrörande när jag slår vakt om människors väl och ve.\r\nJag vill inte använda ordet rörande när han slår vakt\r\nom marknaden och reklamen.</pre><pre>I Henrik S Järrels anförande fanns dock en rörande\r\npassus om att man i alla fall borde skydda barnen.\r\nMen det gör ni inte -- ni gör precis tvärtom. Utan ett\r\nenda ord för att förhindra detta, har ni släppt fram\r\nreklam i privat lokalradio som riktar sig till barn. Ni\r\nhar inte haft minsta farhåga för att barnen måhända\r\ninte kan skilja på reklam och konsumentupplysning\r\neller för att barn utsätts för en otillbörlig\r\npåtryckning i det fallet. Det är så dags nu att tala\r\nlitet svepande om barnens väl och ve, men om det\r\ninte leder till konkreta resultat faller orden trots allt\r\npå hälleberget.</pre><pre>Anf. 48  HENRIK S JÄRREL (m):</pre><pre>Fru talman! Vår grundinställning är att det inte är i\r\nförsta hand radions och televisionens sak att vara\r\nförmyndare och barnvakter. Det är i första hand\r\nföräldrarnas och vårdnadshavarnas skyldighet. Det\r\när nog en ganska rimlig ordning i det långa loppet --\r\nvar och en kan ju inte få bevakning i sitt eget hem\r\nför att skyddas från allt som kan uppfattas som\r\nhotande.</pre><pre>Jag kan upplysa Catarina Rönnung om att barn och\r\nvuxna tyvärr inte heller alltid kan skyddas från\r\notäcka krigsscener m.m. som förekommer i\r\nnyhetssändningarna. Det kan tyckas vara ett\r\nbekymmer, men det är ändå ett sätt att spegla\r\nverkligheten och nuets händelser, som stundtals är\r\nmycket grymma. Men hur skall vi komma ifrån\r\ndenna redovisningsplikt, som kan vara nog så\r\nförfärande, ruggig, skrämmande och uppjagande\r\nsom någonsin en tämligen beskedlig reklamsnutt\r\nom en leksaksbil eller något annat?</pre><pre>Till Bertil Fiskesjö vill jag bara säga att jag\r\nuppfattade ett av hans tidigare inlägg så att han\r\noroade sig en smula över att allt var så dyrt i public\r\nservice-televisionen. Jag försökte då bara ge en\r\nupplysning om hur kostnaderna fördelar sig på\r\nolika programkategorier. Det var min avsikt.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>8 §  Ordensväsendet</pre><pre>Föredrogs</pre><pre>konstitutionsutskottets betänkande</pre><pre>1993/94:KU4 Ordensväsendet.</pre><pre>Anf. 49  HENRIK S JÄRREL (m):</pre><pre>Fru talman! För ungefär ett år sedan stod jag här i\r\ntalarstolen och talade varmt för att det behövs en\r\növersyn av vårt offentliga belöningssystem. Vid\r\nårets allmänna motionstid hade ytterligare ett antal\r\nmotioner i samma ärende avgivits, vilka utskottet\r\nnu har haft att pröva.</pre><pre>Jag finner återigen att en minoritet -- men en\r\nbetydande sådan -- i utskottet ställer sig bakom\r\nförslaget att en sådan utredning bör kallas till av\r\nregeringen. Utskottsmajoriteten väljer att inte\r\nbeträda den vägen, och det är litet synd. Det är en\r\nrelativt hovsam önskan, nämligen att frågan blir\r\nföremål för en översyn.</pre><pre>Vi avskaffade ordensväsendet så till vida som att\r\nsvenska medborgare inte längre kan tillerkännas\r\nordnar, från 1975 och framåt, medan däremot\r\nutländska medborgare har full rätt att erhålla\r\nsådana svenska utmärkelser.</pre><pre>Det ligger en viss dubbelmoral i detta förhållande.\r\nVarför skulle just svenska medborgare vara\r\nundandragna denna möjlighet, medan däremot\r\nutländska medborgare skulle kunna tillerkännas\r\nden? Jag har svårt att förstå tankegångarna bakom\r\nmajoritetens resonemang i detta fall.</pre><pre>Fru talman! Jag yrkar därför bifall till reservationen\r\noch avslag på utskottets hemställan.</pre><pre>Anf. 50  PEHR LÖFGREEN (m):</pre><pre>Fru talman! Det är mig självfallet främmande att\r\nvilja överdramatisera utskottsmajoritetens yrkande\r\nom avslag på min motion. Jag kan ha viss förståelse\r\nför argumentet att riksdagen i den ekonomiska kris\r\nsom vi nu genomgår skall ägna sig åt verkligt\r\ncentrala frågor, åt ärenden som kan bidra till att dra\r\noss upp ur den internationella lågkonjunkturen.</pre><pre>Men samtidigt kan det med viss rätt göras gällande,\r\natt vi i ett läge som innebär reformstopp skulle\r\nkunna ägna uppmärksamhet åt att i lugn och ro,\r\nutan stora åthävor, rätta till beslut som tagits av\r\nvåra företrädare och som uppenbart kommit till i\r\nstor hast, under trycket av en s.k. tidsanda av den\r\nsort som kommer och går.</pre><pre>Fru talman! Jag kan inte frigöra mig från intrycket\r\natt utskottsmajoriteten skjutit ifrån sig den litet\r\nmödosamma uppgiften att sätta sig in i ärendet.\r\nArgumenteringen för avslag på motionen är\r\nnärmast identisk med resonemanget i den\r\nproposition från 1973 som i ett slag avskaffade den\r\nmer än 200-åriga traditionen att belöna\r\nmedborgerliga insatser med tilldelande av någon av\r\nde kungliga ordnarna. I sammanhanget gjordes ont\r\nvärre genom att ordensväsendet i viss utsträckning\r\nbibehölls, nämligen för utlänningar. Det är en\r\nordning som väckt och väcker förvirring och undran\r\ni hela världen.</pre><pre>Fru talman! Såväl i reservationen till 1973 års\r\nregeringsförslag som i min motion fastslås med all\r\nönskvärd tydlighet att systemet med ordnar, som\r\nmed något slags automatik och enligt en hierarkisk\r\nskala tilldelades offentliga befattningshavare,\r\növerlevt sig självt och borde avskaffas. Samtidigt\r\nfastslogs det legitima behovet av belöningar för\r\nframstående medborgerlig förtjänst och att detta\r\nbehov bättre kunde tillgodoses genom selektivt och\r\nåterhållsamt utdelande, under statlig medverkan,\r\nav traditionella ordnar med månghundraårig\r\ntradition och härav följande prestige.</pre><pre>Behovet av ett allmänt belöningsväsende har klart\r\nframgått av det ökade utnyttjandet efter 1970-talets\r\nmitt av Hans Majestät Konungens Medalj, som\r\nutdelas i skilda grader utan statlig medverkan.\r\nDenna medalj har kommit att vinna stor\r\nuppskattning, men det rimmar illa med andan i\r\n1973 års ordensreform att en statlig belöning -- låt\r\nvara i Konungens namn -- ersatts av en hovmedalj.</pre><pre>Fru talman! Jag beklagar att utskottsmajoriteten\r\ninte på någon punkt framfört någon synpunkt på de\r\ni motionen framförda yrkandena utan nöjt sig med\r\nett återupprepande av de 1973 framförda\r\nståndpunkterna, som nu är starkt föråldrade. I all\r\nsynnerhet finns det skäl att efterlysa en seriös\r\ndiskussion om det märkliga förhållandet att ordnar\r\nkan tilldelas utlänningar men icke svenskar.</pre><pre>Fru talman! Jag yrkar, med hänvisning till vad som\r\nsagts, bifall till reservanternas yrkande.</pre><pre>Anf. 51  CATARINA RÖNNUNG (s):</pre><pre>Fru talman! Jag yrkar bifall till utskottets\r\nmajoritetsförslag.</pre><pre>En gammal gengångare spökar här i kammaren --\r\nordensväsendet och en propå om att detta skall\r\nutredas. Jag drar mig inte det minsta för att\r\nupprepa de argument mot en utredning som jag\r\nredan har framfört, eftersom reservanterna\r\nupprepar sina och inte tar några nya djärva grepp\r\npå ämnet.</pre><pre>Moderater, folkpartister, nydemokrater och\r\nkds:are anser att det finns fog för att på nytt införa\r\nordenssystemet. Det avskaffades 1975. Så här\r\nuttalar sig reservanterna: ''Under den tid som\r\ndärefter'' -- alltså efter 1975 -- ''förflutit har de\r\nargument som låg till grund för reformen förlorat\r\nmycket av sin tyngd, medan betydelsen av de\r\nhistoriska traditionerna fått en starkare betoning.\r\nDet har framkommit behov av ett mer nyanserat\r\noffentligt belöningssystem -- -- --''. Vilka behov?\r\nFör vem? Detta är bara lösa och luddiga\r\npåståenden, fru talman.</pre><pre>Jag anser att Sverige har varit mer modernt och\r\nframsynt än övriga länder och avskaffat en del av\r\nde nådevedermälen som för det mesta följer med i\r\nden statliga befordringsgången. Traditioner är inte\r\nav godo enbart därför att de är historiska -- långt\r\ndärifrån. En evig företeelse som löper genom\r\nhistorien är naturligtvis den mänskliga fåfängan --\r\nomöjlig att utrota, förvisso, men kanske möjlig att\r\nstävja i en modern demokrati.</pre><pre>Den som vill få en annan infallsvinkel på\r\nordensväsendet vill jag varmt rekommendera en\r\nessä i ämnet av Ingemar Hedenius. Den återfinns\r\ni samlingen Den oanständiga anständigheten. Den\r\nsom uppskattar satir över brackighet utlovar jag\r\nstort utbyte av texten.</pre><pre>Anf. 52  HENRIK S JÄRREL (m) replik:</pre><pre>Fru talman! Vi förde ju den här debatten för ett år\r\nsedan, och det är i stort sett med en druckens\r\nenvishet som vi alla upprepar våra argument. Det\r\nfinns inte så mycket nytt under solen att anföra.</pre><pre>Socialdemokraterna kan tydligen ''köpa'' det\r\nfaktum att utländska medborgare kan erhålla en\r\nsvensk orden men vill inte medverka till att man\r\nskall kunna tilldela en svensk medborgare en\r\norden. I den diskrepansen ligger en inkonsekvens\r\nsom vi skulle vilja rätta till.</pre><pre>Vi skulle också vilja komma ifrån den ordning som\r\nCatarina Rönnung själv berörde, nämligen att man\r\nefter ett visst antal tjänsteår automatiskt har gjort\r\nsig förtjänt av en orden. Enligt vårt synsätt skulle\r\nen orden efter noggrann prövning tilldelas den som\r\nverkligen har gjort en samhällelig och gagnelig\r\ngärning. Man skulle t.o.m. kunna tänka sig att\r\nvederbörande själv fick betala den men att den\r\nutfärdades i kunglig majestäts namn. Det är inte\r\nalldeles uteslutet. Det behöver egentligen inte\r\nbelasta statskassan.</pre><pre>Vi är i behov av goda individuella insatser i vårt\r\nsamhälle, och det är man i andra samhällen också.\r\nDet kostar inte mycket att visa uppskattning för att\r\nmänniskor på ett eller annat sätt gör en god insats\r\nför det allmänna. Det är det ett nyanserat,\r\nmoderniserat belöningssystem skulle syfta till. Jag\r\ntycker inte att man skall krångla till det här och göra\r\ndet märkvärdigare än så.</pre><pre>I gamla socialistiska stater -- som kanske i viss mån\r\nstår Catarina Rönnung närmare än mig -- har man\r\ni långa tider dekorerat brösten till julgranslikande\r\nhistorier. Där har man verkligen använt sig av\r\nbelöningssystem av det här slaget.</pre><pre>Anf. 53  CATARINA RÖNNUNG (s)\r\nreplik:</pre><pre>Fru talman! Jag tycker kanske inte att vi skall\r\nåterinföra svenska ''julgranar''. Jag vill minnas att\r\növerbefälhavare Thörnell en gång i tiden ansåg att\r\ndet var så roligt att komma till riksdagens högtidliga\r\nöppnande just för att han då fick klä ut sig till\r\njulgran, som han brukade säga. Det är väl kanske\r\ninte något att ta efter.</pre><pre>Naturligtvis ligger det en viss dubbelmoral och ett\r\nvisst hyckleri i att Sverige ger ordnar till utländska\r\nmedborgare, men jag kan faktiskt svälja att vi gör\r\ndet; jag skulle i och för sig inte ha någonting emot\r\natt avskaffa den ordningen, men om nu Sverige gör\r\ndet och därmed följer en viss internationell praxis,\r\nså må det vara hänt. Däremot tycker jag att vi skall\r\navstå från att återinföra den något mossiga\r\ninstitution som Henrik Järrel månar om --\r\nordensväsendet.</pre><pre>Jag är ganska ofta ute i sammanhang som inte är\r\npartipolitiska och talar om KU:s göranden och\r\nlåtanden, eftersom det intresserar folk. Jag talar\r\nibland för övervägande borgerliga åhörare. När jag\r\nhar talat om KU brukar jag lägga till: Och så skall\r\nvi ju snart besluta om att avslå en reservation där\r\nalla borgerliga partier utom Centern ställer upp för\r\natt man skall utreda om ordensväsendet skall\r\ninföras på nytt. Då säger åhörarna: Du skämtar\r\nväl? Du skojar, du driver med oss? -- Jag talar om\r\ndetta för att ni skall veta att ni kanske inte har något\r\nenormt gehör hos era väljare för att ordensväsendet\r\nskall återinföras.</pre><pre>Anf. 54  HENRIK S JÄRREL (m) replik:</pre><pre>Fru talman! Jag talar inte i första hand för väljarna,\r\nCatarina Rönnung. Jag talar för svenska folket.\r\nDet är visserligen väljarna, men det är inte bara\r\nvåra väljare -- gubevars; det vore i och för sig bra i\r\nvissa stycken.</pre><pre>Jag är tacksam för att jag från Catarina Rönnung\r\nfår kvitto på att man i det socialdemokratiska\r\npartiet gärna sväljer inkonsekvenser. Det fick vi\r\nnyss veta, och det var ju bra -- det kan ju då gälla\r\näven andra områden.</pre><pre>Om nu Catarina Rönnung tycker att det är en\r\ninternationell praxis att man kan tillerkänna\r\nutländska medborgare ordnar men inte de egna\r\nmedborgarna har jag den smärtsamma plikten\r\npåpeka att många andra europeiska länder -- dess\r\nvärre, från Catarina Rönnungs synpunkt sett --\r\ntillerkänner sina egna medborgare rätten att erhålla\r\ninhemska ordnar.</pre><pre>Anf. 55  LEIF BERGDAHL (nyd):</pre><pre>Fru talman! När Gustaf Mannerheim år 1919 blev\r\nstatschef i Finland med titeln riksföreståndare var\r\nen av hans första åtgärder att införa ett\r\nordenssystem. Denna man -- som är den ende\r\nperson i världshistorien som räddat sitt land fem\r\ngånger och som har börjat röna alltmer\r\nuppskattning i breda lager i Finland, i varje fall\r\nbland nästan samtliga historiker -- förstod att detta\r\nvar ett bra och billigt sätt att belöna medborgarna.</pre><pre>Sverige är enligt vad jag vet det enda civiliserade\r\nland som inte har ordnar och -- det vill jag också\r\nsäga -- det enda civiliserade land som inte har betyg\r\nförrän i klass 8 i grundskolan. Det är ganska\r\nmärkligt.</pre><pre>Då frågar man sig: När blev det så här? Jo, under\r\n70-talet, under den tid då Olof Palme dominerade\r\ndet socialdemokratiska partiet.\r\nSocialdemokratiska partier i andra länder har\r\nkunnat acceptera ordnar; om socialdemokraterna\r\nfår det själva tycker de att det är bra.</pre><pre>Nyligen träffade jag ordföranden för en av våra\r\nstörsta folkrörelser. Han uppgav att det var ganska\r\nså pinsamt att gå på banketter ute i Europa. När\r\nhan var den ende som inte hade ordnar på bröstet\r\nundrade folk om han hade gjort något fel eller om\r\nhan hade råkat i vanrykte. Det kan alltså leda till\r\nen del komplikationer.</pre><pre>År 1959 hade Socialdemokraterna en framgångsrik\r\naffischkampanj inför ATP-valet. Ni kommer\r\nkanske alla ihåg affischen där det stod: Gärna\r\nmedalj -- men först en rejäl pension. Den affischen\r\nhar för övrigt själv fått medalj nu på senare tid; det\r\när enligt bedömare den bästa politiska affisch som\r\nhar gjorts i Sverige.</pre><pre>Det här med medalj var naturligt för de gamla\r\nsocialdemokraterna -- jag tänker på Branting, Per-\r\nAlbin Hansson och även Tage Erlander. Men på 70-\r\ntalet skedde det en kulturrevolution inom partiet.</pre><pre>Jag skall också kommentera Hedenius artikel. Det\r\när mycket länge sedan jag läste den. Jag vill minnas\r\natt Hedenius själv var oerhört negativ till\r\nordensväsendet. Han hade rätt i mycket, men han\r\nangav också att han efter sin titel i\r\nuniversitetskatalogen i stället för RVO och\r\nliknande ordenstitlar ville ha VOPS. Det betyder:\r\nvägrar orden av personliga skäl.</pre><pre>De som inte vill ha ordnar kan ju tacka nej, men de\r\nsom önskar sådana får gärna ta emot dem. Jag har\r\nsett många exempel på att människor, från Sveriges\r\nbreda lager, 20--40 år efter det att de har fått en\r\norden fortfarande talar om det med stolthet. Detta\r\när betydligt billigare än de fallskärmsavtal som\r\nfinns i dag.</pre><pre>(Applåder)</pre><pre>Anf. 56  CATARINA RÖNNUNG (s):</pre><pre>Fru talman! Att tala om vad som hände 1919, att\r\nGustaf Mannerheim införde ordensväsendet i\r\nFinland, är inte relevant för den här debatten. Vi\r\nbefinner ju oss i Sverige 1993.</pre><pre>I Sverige har man på ett framsynt och bra sätt\r\nfaktiskt avskaffat ordensväsendet. Man tycker att\r\ndet är en förlegad gammal klassymbol. Att man\r\nkunde använda sitt sunda förnuft och inte ville ha\r\nordnar i landet behöver inte förknippas med att det\r\npå 1970-talet var någon kulturrevolution à la Mao\r\ni Kina.</pre><pre>Socialdemokraterna får också stöd av Centerpartiet\r\nsom i den här frågan visar sig ha en framsynt och\r\nklok uppfattning.</pre><pre>Anf. 57  LEIF BERGDAHL (nyd):</pre><pre>Fru talman! Det här sättet att resonera är typiskt.\r\nSocialdemokraterna säger: Det är bara vi som vet\r\nhur det skall vara. Alla andra länder i världen har\r\nfel. Det är bara vi socialdemokrater som kan det\r\nhär med betyg, ordnar, skolan osv. Alla andra har\r\nfel, även alla andra socialdemokratiska partier i\r\nvärlden.</pre><pre>Det finns inte ett enda socialdemokratiskt parti\r\nutom det svenska som har velat avskaffa\r\nordensväsendet. Jag tycker att ni skall börja tänka\r\nom och läsa litet mer om vad Branting och Per-\r\nAlbin tyckte. Ni kanske även borde läsa Tage\r\nErlanders memoarer.</pre><pre>Tack!</pre><pre>Anf. 58  INGVAR SVENSSON (kds):</pre><pre>Fru talman! Jag vill bara upplysa kammaren om att\r\nCatarina Rönnung felinformerar sina och andras\r\nväljare när hon påstår att det finns en reservation\r\nom att ordensväsendet skall återinföras. Det\r\nhandlar faktiskt om en utredning av det offentliga\r\nbelöningssystemet.</pre><pre>Anf. 59  CATARINA RÖNNUNG (s):</pre><pre>Fru talman! Jag ber om ursäkt. Jag brukar säga att\r\ndet är en utredning som vill att ordensväsendet skall\r\ninföras. Det är bra att jag får det här påpekandet,\r\nmen jag kan upplysa om att borgerliga väljare även\r\nstudsar inför detta.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>9 §  Ordningslag m.m.</pre><pre>Föredrogs</pre><pre>justitieutskottets betänkande</pre><pre>1993/94:JuU1 Ordningslag m.m. (prop.\r\n1992/93:210).</pre><pre>Anf. 60  JAN JENNEHAG (v):</pre><pre>Fru talman! Jag yrkar bifall till Berith Erikssons\r\nmeningsyttring till betänkandet.</pre><pre>Anf. 61  KJELL ELDENSJÖ (kds):</pre><pre>Fru talman! I betänkande 1993/94:JuU1 som vi nu\r\ndiskuterar behandlar justitieutskottet regeringens\r\nproposition om en ny ordningslag och förslag till\r\nändringar i viss annan lagstiftning. Den nya\r\nordningslagen skall ersätta allmänna\r\nordningsstadgan och lagen om allmänna\r\nsammankomster.</pre><pre>I propositionen framhålls att syftet med den nya\r\nlagen dels är att anpassa allmänna\r\nordningsstadgans föreskrifter till regeringsformens\r\nbestämmelser om normgivningsmakten, dels är att\r\nhålla samman de grundläggande ordnings- och\r\nsäkerhetsföreskrifterna.</pre><pre>Justitieutskottet har i betänkandet enhälligt\r\ntillstyrkt regeringsförslaget. I betänkandet uttalar\r\nutskottet att regeringsförslaget innebär dels att de\r\nkonstitutionella aspekterna på\r\nordningslagstiftningen får en lösning, dels att\r\nordningslagstiftningen anpassas till dagens behov\r\noch krav när det gäller såväl lagstiftningens innehåll\r\nsom dess tekniska utformning.</pre><pre>Tilläggas bör också att justitieutskottet föreslår att\r\nikraftträdandet av ordningslagen och\r\növergångsbestämmelser senareläggs tre månader\r\nför att man skall hinna med de förändringar som\r\nbehövs.</pre><pre>Såväl konstitutionsutskottet som kulturutskottet\r\nhar tillstyrkt propositionens förslag.</pre><pre>Fru talman! Jag tänkte inte göra någon större\r\nutläggningen om betänkandet, eftersom det är ett\r\nenigt utskott som står bakom detsamma. Jag vill i\r\nstället yrka bifall till hemställan i dess helhet.</pre><pre>Jag vill emellertid ta upp en fråga som rör den\r\nmeningsyttring som Berith Eriksson har avgett.</pre><pre>I en av motionerna föreslås det att maxstraffet för\r\növerträdelse av förbudet mot offentliga\r\npornografiska föreställningar höjs till fängelse i två\r\når. Ett huvudsyfte med förbudet är att motverka\r\nförekomsten av prostitution.</pre><pre>Det finns väl inga tvivel om att vi är många som\r\ndelar motionärernas oro över att\r\nsexklubbsverksamheten fortsätter trots\r\nkriminaliseringen. Att prostitution förekommer i\r\ndessa sammanhang ökar naturligtvis oron.</pre><pre>Denna verksamhet, då kvinnor framställs och\r\nexploateras som enbart sexobjekt, ger uttryck för\r\nen kvinnoförnedrande människosyn som jag för\r\negen del känner stark avsmak för. Men frågan är\r\nändå om det är strängare straff eller om det är andra\r\nåtgärder som i första hand behövs för att man skall\r\nkomma till rätta med problemet.</pre><pre>Justitieutskottet, som är enhälligt i sitt uttalande i\r\nbetänkandet, påpekar att det är polisens och\r\nåklagarnas skyldighet att övervaka efterlevnaden\r\nav förbudet. Men utskottet menar också att det\r\nkrävs olika insatser med social inriktning i syfte att\r\nförhindra att unga människor vistas i olämpliga\r\nmiljöer.</pre><pre>Enligt min mening kan vi inte heller frånta föräldrar\r\noch skola ett mycket stort ansvar för att barn och\r\nungdom ges sådan uppfostran, sådana etiska regler\r\noch sådan människosyn att de inte känner för att\r\nställa upp i den här typen av verksamheter.</pre><pre>Utskottet påpekar att en prostitutionsutredning\r\npågår. Den skall bl.a. göra en kartläggning av\r\nprostitutionens omfattning och överväga om\r\nprostitution bör kriminaliseras.</pre><pre>Fram till dess att denna utredning har avgett sitt\r\nbetänkande, senast vid utgången av år 1994, finns\r\ndet skäl att avstå från påföljdsförändringar vad\r\ngäller sexklubbsverksamheten. Till sin natur kan ju\r\nden verksamheten anses ligga mycket nära\r\nprostitutionsproblematiken.</pre><pre>Anf. 62  KARL-GÖRAN BIÖRSMARK\r\n(fp):</pre><pre>Fru talman! I detta betänkande behandlas en av de\r\nmotioner som jag väckte under den allmänna\r\nmotionstiden. Den motionen går ut på att det skall\r\nvara förbjudet att bära mask vid allmän\r\ndemonstration.</pre><pre>Jag tänker göra en liten demonstration genom att\r\nnu ta på mig en mask.</pre><pre>Jag tycker inte att man skall se ut som jag nu gör\r\nnär man demonstrerar i ett fritt land som Sverige.\r\nMan skall inte klä sig så här när man är med i en\r\nöppen demonstration i ett land som har\r\nyttrandefrihet och tryckfrihet. Om man gör det har\r\nman något annat syfte.</pre><pre>Nu vill polisen att det skall vara förbjudet att bära\r\nmask i en demonstration. Det är troligt att man bär\r\nmask för att man vill gömma sin identitet. Man\r\nkanske kastar sten eller slår människor med påkar.\r\nOm man bär mask kan polisen inte identifiera vem\r\nsom har gjort det. Detta är inte värdigt ett svenskt\r\ndemokratiskt samhälle. Jag tycker därför, fru\r\ntalman, att man skall ha öppet visir när man\r\ndemonstrerar. Man skall stå för vad man säger. Det\r\ngår min motion ut på.</pre><pre>Nu har justiteutskottet sagt nej till det här. Man har\r\navstyrkt motionen.</pre><pre>Jag tänkte bara litet kort ange motionens innehåll.\r\nJag skrev följande i januari:</pre><pre>''Att demonstrera för att ge uttryck för kritik, krav,\r\nprotest, åsikt etc. är en grundlagsfäst rättighet. Det\r\när bra och vi skall vara rädda om och värna\r\ndemonstrationsfriheten. Fria medborgare i ett\r\ndemokratiskt samhälle skall öppet kunna\r\nmanifestera sina åsikter genom demonstrationer\r\noch då kunna påräkna polisens skydd.</pre><pre>Det förekommer dock att demonstranter söker\r\ndölja sin identitet genom att vid demonstration\r\nbära stickade huvor, masker eller liknande. Detta\r\nstrider enligt mitt förmenande mot hela\r\ndemonstrationsidén. Man kan på goda grunder\r\nmisstänka att den som bär ''rånarhuva' vid\r\ndemonstration är ute i helt andra syften än att\r\nfredligt demonstrera för sina åsikter. Varför skulle\r\nman annars vilja dölja sitt ansikte? Därför bör\r\ndemonstrationstillstånd förenas med villkor att\r\ndeltagarna uppträder öppet, utan maskering.''</pre><pre>Det här har inte justitieutskottet bemött. Man har\r\nbara talat väl om demonstrationsrätten. I det fallet\r\nhar jag naturligtvis aldrig haft någon annan\r\nsynpunkt. Det gäller i stället möjligheten för\r\npolisen att vidta åtgärder så att människor inte\r\nuppträder i rånarhuvor och är anonyma.</pre><pre>Jag yrkar bifall till min motion Ju840 under punkt\r\n7 och avslag på justitieutskottets yttrande i denna\r\npunkt.</pre><pre>Anf. 63  WIGGO KOMSTEDT (m):</pre><pre>Fru talman! Jag skall inte yrka bifall till min\r\nmotion, vilket jag i och för sig skulle ha lust med.\r\nJag är fruktansvärt trött på det smällande som äger\r\nrum en månad före nyår och minst en månad efter\r\nnyår och som skrämmer livet ur både människor\r\noch djur. Utskottet har avstyrkt mitt förslag.</pre><pre>Jag vill fråga utskottet om skrivningen på s. 16, näst\r\nsista stycket: ''I förslaget till ny ordningslag föreslås\r\natt böter skall utgöra normalpåföljden vid\r\növerträdelser av bestämmelserna i 3 kap.\r\nordningslagen. Undantag härifrån bör, enligt\r\nförslaget, göras för den som använder pyrotekniska\r\nvaror utan polisens tillstånd där sådant krävs.\r\nEnligt departementschefen är det fullt tillräckligt\r\nmed penningböter som påföljd för överträdelser av\r\ndet slaget.''</pre><pre>Man föreslår böter som normalpåföljd. Undantag\r\nfrån böter kan göras om man använder\r\npyrotekniska varor utan polisens tillstånd. Är det\r\nnågon mer än utskottet som kan förstå vad som\r\nmenas? Det är motsägelsefullt. Böter är påföljden,\r\nmen man behöver inte bli bötfälld om man gör det\r\nhär utan att ha polisens tillstånd. Jag skulle gärna\r\nvilja att utskottet förklarar vad som menas.\r\nFörhoppningsvis menar man väl något annat, något\r\nsom är bra. Men det går inte för vanliga människor\r\natt uttyda det.</pre><pre>Anf. 64  KJELL ELDENSJÖ (kds):</pre><pre>Fru talman! Motionskravet från Karl-Göran\r\nBiörsmark angående förbud att använda mask vid\r\ndemonstration kan naturligtvis synas vara ett\r\nrelevant krav. Skall man ha rätt att demonstrera\r\nskall man våga stå för sina åsikter och visa sitt\r\nansikte, kan man tycka.</pre><pre>Vi måste ändå komma ihåg att den yttrande-,\r\nmötesoch demonstrationsfrihet som vi har i vårt\r\nland och som man saknar i många andra länder är\r\nnågot mycket värdefullt som vi säkert alla vill slå\r\nvakt om. Därför måste vi vara mycket försiktiga\r\nmed att begränsa de s.k. opinionsfriheterna.</pre><pre>Justitieutskottet har inte funnit att något av de\r\nkriterier är uppfyllt som krävs för att en begränsing\r\nenligt motionsönskemålet skall kunna göras.\r\nFörsiktighetsprincipen har fått gälla. Därför har ett\r\nenigt utskott också avstyrkt bifall till motionen.</pre><pre>Wiggo Komstedt undrade över böter för\r\nanvändande av pyrotekniska attiraljer. Jag förstår\r\ndet så att kapitel 3 innehåller flera paragrafer.\r\nBöter kan förekomma, dvs. dags- eller\r\npenningböter. Men just för den här typen av\r\nenklare pyrotekniska artiklar är det fråga om\r\npenningböter, enligt justitieministern.</pre><pre>Anf. 65  KARL-GÖRAN BIÖRSMARK\r\n(fp):</pre><pre>Fru talman! Kjell Eldensjö talar väl om rätten att\r\ndemonstrera och demonstrationsfrihet. Jag är den\r\nsiste att förneka människor rätten att demonstrera.\r\nJag poängterar att man inte skall göra det dolt och\r\ngömma sig bakom en mask. Då står man inte för\r\ndet som man egentligen går ut och demonstrerar\r\nför. Det tycker jag är en otäck utveckling i det\r\nsvenska samhället och i det öppna demokratiska\r\nsamhället. Att människor skall gå och demonstrera\r\noch gömma sig för tankarna till Ku Klux Klans\r\ndemonstrationer.</pre><pre>Vi vet hur svårt polisen har det i demonstrationer\r\ndär deltagarna gömmer sig bakom masker och med\r\nstenar och andra tillhyggen slår sönder fönsterrutor\r\noch även männniskor. Man kan inte identifiera de\r\nmaskerade demonstranterna. Jag menar att polisen\r\nskall få möjlighet, vilket de så gärna själva vill, att\r\nnär de ger tillstånd till en demonstration poängtera\r\natt demonstrationen skall ske utan att deltagarna\r\ngömmer sin identitet bakom en mask. I Tyskland\r\nfinns denna möjlighet. Där har man en sådan lag.\r\nVarför skulle inte Sverige kunna ha det? Jag yrkar\r\nbifall till min motion Ju840.</pre><pre>Anf. 66  KJELL ELDENSJÖ (kds):</pre><pre>Fru talman! Jag kan ha förståelse för Karl-Göran\r\nBiörsmarks inställning. Justitieutskottet har dock\r\növervägt frågan noga. Man har kommit fram till att\r\nman inte skall vidta några förändringar. Om man\r\nbörjar genomföra en sådan här förändring kanske\r\nman kommer att få genomföra nya förändringar.\r\nDet kan t.ex. bli så att människor klär ut sig på ett\r\nvisst sätt och därigenom döljer sin identitet. Då kan\r\nvi få en utveckling som vi inte önskar när det gäller\r\ndemonstrations- och opinionsyttringsfriheten.</pre><pre>Anf. 67  WIGGO KOMSTEDT (m):</pre><pre>Fru talman! Jag blev inte mycket klokare av den\r\nförklaringen som utskottstalesmannen försökte ge.\r\nDet är möjligt att man skall använda sig av en sådan\r\nhär form av skrivning i ett utskottsbetänkande. Jag\r\nhar ambitionen att de beslut som fattas i denna\r\nkammare och som gäller svenska folket skall kunna\r\nförstås.</pre><pre>Om man menar böter och skiljer på böter och\r\npenningböter, bör man i så fall skriva ut detta. Jag\r\ntror inte ens att justiteutskottets ledamöter på ett\r\ntorgmöte skulle kunna förklara vad de menar om\r\nde skriver på det här sättet. Om det är skillnad på\r\nde olika bötespåföljderna får skrivningen inte vara\r\nså motsägelsefull som den jag har citerat. Ni borde\r\nfaktiskt förklara vad ni menar.</pre><pre>Anf. 68  KARL-GÖRAN BIÖRSMARK\r\n(fp):</pre><pre>Fru talman! Nu säger Kjell Eldensjö att han mycket\r\nväl förstår min argumentering och att han har stor\r\nförståelse för mina synpunkter. Varför går han då\r\ninte in i debatten om de frågor jag tar upp i min\r\nmotion. Utskottet har inte kommit med något\r\nbemötande i sak. Man har bara rapat upp\r\ndemonstrationsfriheten, rätten att demonstrera\r\nm.m. Det är inte detta det är fråga om. Det här\r\nstöder vi alla.</pre><pre>Man har inte gått in på problemen, nämligen den\r\nmaskering som demonstranterna använder för att\r\ngömma sin identitet. Det har man inte tagit upp i\r\nbetänkandet. Det tycker jag är svagt. Man borde ha\r\nsett på frågan mera seriöst. Man har bara yrkat\r\navslag på motioner i den allmänna motionsfloden i\r\nparti och minut. Även den här motionen har följt\r\nmed. Det här är ett problem som är för allvarligt för\r\natt behandlas på det sättet. Utskottet borde\r\növerväga frågan noga. Det finns, som sagt, exempel\r\natt hämta ifrån andra länder. Tyskland har en sådan\r\nhär lagstiftning.</pre><pre>Anf. 69  KJELL ELDENSJÖ (kds):</pre><pre>Fru talman! Till Wiggo Komstedt har jag inget\r\nannat att säga än att det är möjligt att skrivningen\r\nkunde ha varit klarare. Den förklaring jag gjorde\r\nförut är den som gäller.</pre><pre>När det gäller Karl-Göran Biörsmarks förslag har\r\njag sagt vad som är utskottets mening. Jag har inget\r\nytterligare att tillägga i denna fråga.</pre><pre>Anf. 70  KARL-GÖRAN BIÖRSMARK\r\n(fp):</pre><pre>Fru talman! Jag vill bara göra ett litet tillägg till er\r\nsom har lyssnat på den här diskussionen. Tänk på\r\nhur ni trycker på knappen när jag nu yrkar bifall till\r\nmin motion Ju840. Stöd gärna den motionen.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande konstitutionsutskottets\r\nbetänkanden 1993/94:KU1, KU2, KU3 och KU4\r\nsamt justitieutskottets betänkande 1993/94:JuU1.</pre><pre>KU01. Olaga vårdsskildring m.m.</pre><pre>Kammaren biföll utskottets hemställan.</pre><pre>KU02. Vissa yttrandefrihetsfrågor</pre><pre>Mom. 2 (yttrandefrihetsgrundlagens reklamregel)</pre><pre>1. utskottet</pre><pre>2. res. 1 (nyd)</pre><pre>Ställdes res. 1 mot utskottet</pre><pre>Kammaren biföll utskottets hemställan med\r\nacklamation</pre><pre>KU02. Vissa yttrandefrihetsfrågor</pre><pre>Mom. 3 (åsiktsreklam)</pre><pre>1. utskottet</pre><pre>2. res. 2 (s)</pre><pre>Huvudvotering</pre><pre>154 röster för utskottet</pre><pre>120 röster för res. 2</pre><pre>1 led. avstod från att rösta</pre><pre>74 led. frånvarande</pre><pre>Partivis fördelning av rösterna</pre><pre>För utskottet:</pre><pre>1 v, 69 m, 22 c, 22 fp, 19 kds, 20 nyd, 1 -</pre><pre>För res. 2:</pre><pre>111 s, 8 v, 1</pre><pre>Avstod:</pre><pre>1 kds</pre><pre>Frånvarande:</pre><pre>27 s, 5 v, 11 m, 9 c, 11 fp, 6 kds, 3 nyd, 2</pre><pre>Kammaren biföll utskottets hemställan.</pre><pre>KU02. Vissa yttrandefrihetsfrågor</pre><pre>Mom. 4 (rätt till genmäle i massmedierna)</pre><pre>Huvudvotering</pre><pre>136 röster för utskottet</pre><pre>122 röster för res. 3</pre><pre>19 led. avstod från att rösta</pre><pre>72 led. frånvarande</pre><pre>Partivis fördelning av rösterna</pre><pre>För utskottet:</pre><pre>70 m, 22 c, 21 fp, 21 kds, 1 nyd, 1</pre><pre>För res. 3:</pre><pre>111 s, 9 v, 1 fp, 1</pre><pre>Avstod:</pre><pre>19 nyd</pre><pre>Frånvarande:</pre><pre>27 s, 5 v, 10 m, 9 c, 11 fp, 5 kds, 3 nyd, 2</pre><pre>Kammaren biföll utskottets hemställan.</pre><pre>KU03. Massmediefrågor m.m.</pre><pre>Mom. 5 (public service-verksamheten m.m.)</pre><pre>1. utskottet</pre><pre>2. res. 5 (nyd)</pre><pre>Huvudvotering</pre><pre>255 röster för utskottet</pre><pre>21 röster för res. 5</pre><pre>1 led. avstod från att rösta</pre><pre>72 led. frånvarande</pre><pre>Partivis fördelning av rösterna</pre><pre>För utskottet:</pre><pre>111 s, 9 v, 70 m, 22 c, 21 fp, 21 kds, 1 -</pre><pre>För res. 5:</pre><pre>20 nyd, 1</pre><pre>Avstod:</pre><pre>1 fp</pre><pre>Frånvarande:</pre><pre>27 s, 5 v, 10 m, 9 c, 11 fp, 5 kds, 3 nyd, 2</pre><pre>Kammaren biföll utskottets hemställan.</pre><pre>Övriga moment</pre><pre>Kammaren biföll utskottets hemställan.</pre><pre>KU04. Ordensväsendet</pre><pre>1. utskottet</pre><pre>2. res. (m, fp, kds, nyd)</pre><pre>Huvudvotering</pre><pre>149 röster för utskottet</pre><pre>115 röster för res.</pre><pre>8 led.avstod från att rösta</pre><pre>77 led. frånvarande</pre><pre>Partivis fördelning av rösterna</pre><pre>För utskottet:</pre><pre>109 s, 9 v, 19 c, 10 fp, 2 kds</pre><pre>För res.:</pre><pre>69 m, 2 c, 9 fp, 15 kds, 18 nyd, 2</pre><pre>Avstod:</pre><pre>1 m, 1 c, 2 fp, 4 kds</pre><pre>Frånvarande:</pre><pre>29 s, 5 v, 10 m, 9 c, 12 fp, 5 kds, 5 nyd, 2</pre><pre>Kammaren biföll utskottets hemställan.</pre><pre>JUU01. Ordningslag m.m.</pre><pre>Mom. 5 (pornografiska föreställningar)</pre><pre>1. utskottet</pre><pre>2. men. (v)</pre><pre>Huvudvotering</pre><pre>263 röster för utskottet</pre><pre>11 röster för men.</pre><pre>0 led. avstod från att rösta</pre><pre>75 led. frånvarande</pre><pre>Partivis fördelning av rösterna</pre><pre>För utskottet:</pre><pre>109 s, 69 m, 22 c, 20 fp, 21 kds, 20 nyd, 2</pre><pre>För men.:</pre><pre>1 s, 9 v, 1 fp</pre><pre>Frånvarande:</pre><pre>28 s, 5 v, 11 m, 9 c, 12 fp, 5 kds, 3 nyd, 2</pre><pre>Kammaren biföll utskottets hemställan.</pre><pre>JUU01. Ordningslag m.m.</pre><pre>Mom. 7 (maskerade demonstranter)</pre><pre>Under överläggningen framfört yrkande. Bifall till</pre><pre>1. utskottet</pre><pre>2. mot. Ju840</pre><pre>Huvudvotering</pre><pre>216 röster för utskottet</pre><pre>45 röster för mot. Ju840</pre><pre>14 led. avstod från att rösta</pre><pre>74 led. frånvarande</pre><pre>Partivis fördelning av rösterna</pre><pre>För utskottet:</pre><pre>104 s, 8 v, 65 m, 16 c, 7 fp, 13 kds, 2 nyd, 1</pre><pre>För mot.Ju840:</pre><pre>2 s, 4 m, 4 c, 14 fp, 5 kds, 16 nyd</pre><pre>Avstod:</pre><pre>4 s, 1 v, 2 c, 1 fp, 3 kds, 2 nyd, 1</pre><pre>Frånvarande:</pre><pre>28 s, 5 v, 11 m, 9 c, 11 fp, 5 kds, 3 nyd, 2</pre><pre>Kammaren biföll utskottets hemställan.</pre><pre>Övriga moment</pre><pre>Kammaren biföll utskottets hemställan.</pre><pre>10 §  Anmälan om interpellationer</pre><pre>Anmäldes att följande interpellationer framställts</pre><pre>den 19 oktober</pre><pre>1993/94:30 av Widar Andersson (s) till\r\nstatsministern om privatisering av offentlig\r\nverksamhet:</pre><pre>Privatisering av offentliga verksamheter är en\r\nbärande linje i regeringens politik. Ett alltmer\r\nuppmärksammat problem med denna ideologiska\r\ninriktning är dock att den privata sektorns kultur\r\noch moral på många sätt är helt annorlunda än den\r\noffentliga sektorns.</pre><pre>I regeringsförklaringen i allmänhet och i det\r\n''linjetal'' med rubriken Det liberala systemskiftet,\r\nsom statsministern höll den 13 oktober 1993, i\r\nsynnerhet, framträder regeringens vilja att fortsätta\r\natt utveckla denna privatisering.</pre><pre>Mot denna bakgrund vill jag ställa följande frågor\r\ntill statsministern:</pre><pre>Skall det i Sverige finnas klara gränser mellan den\r\nkommersiella och den offentliga sfären?</pre><pre>Vilka risker finns inbyggda i dagens utveckling med\r\nen alltmer kommersialiserad infrastruktur --\r\nposten, den nya informationsteknologin,\r\nutbildningsväsendet?</pre><pre>Är utvecklingen på väg åt rätt håll när många\r\npolitiker och tjänstemän i den offentliga sfären\r\ntalar om grundskoleelever som kunder och skolor\r\nsom resultatenheter?</pre><pre>Vilka problem uppkommer när den kommersiella\r\nmoralen (köp-och-sälj-system) inplanteras i t.ex.\r\noffentlig sjukvård? Skapar inte regeringen därmed\r\nförutsättningar för ''moraliska hybrider'' med\r\nmycket oklara styrsystem och uppgifter?</pre><pre>1993/94:31 av Charlotte Cederschiöld (m) till\r\nstatsrådet Bo Lundgren om åtgärder för\r\nutlandssvenskars återflyttning till Sverige:</pre><pre>Den folkbokföringslag som trädde i kraft den 1 juli\r\n1991 har gjort att många svenska medborgare inte\r\nlängre är välkomna hem efter några år utomlands.\r\nFolkbokföringsmyndigheterna vill inte acceptera\r\nen bosättning i Sverige, utan den återvändande\r\nhänvisas ofta till att överklaga myndighetens beslut\r\nför att få rätt i högre instans.</pre><pre>\r\nFör mer än 50 år sedan engagerade sig dåvarande\r\nStocksholms-Tidningen i en debatt till förmån för\r\nsvenskar som hade bott utomlands men som, då de\r\nåtervände till Sverige, fann att det svenska\r\nsamhället och svenskt näringsliv inte ville veta av\r\ndem. Debatten ledde bl.a. till bildandet av\r\nUtlandssvenskarnas förening, numera Föreningen\r\nför svenskar i världen. Tonen är på många sätt\r\nlikartad i dag. Vi talar om internationalisering och\r\nbetydelsen av att ungdomar åker utomlands och\r\nstuderar och att människor har möjlighet att arbeta\r\nutomlands under några år. Men vilka blir\r\nkonsekvenserna för den enskilde?</pre><pre>Ur folkbokföringslagen SFS 1991:481:</pre><pre>Folkbokföring vid inflyttning till landet</pre><pre>3 §  Den som efter inflyttning kan antas under sin\r\nnormala livsföring komma att regelmässigt\r\ntillbringa sin nattvila eller motsvarande vila\r\n(dygnsvilan) i landet under minst ett år skall\r\nfolkbokföras. Även den som kan antas komma att\r\nregelmässigt tillbringa sin dygnsvila både inom och\r\nutom landet skall folkbokföras om han med hänsyn\r\ntill samtliga omständigheter får anses ha sitt\r\negentliga hemvist här.</pre><pre>Rätt folkbokföringsort m.m.</pre><pre>7 §  En person anses vara bosatt på den fastighet\r\ndär han regelmässigt tillbringar eller, när byte av\r\nbostad har skett, kan antas komma att regelmässigt\r\ntillbringa sin dygnsvila. Den som därigenom kan\r\nanses vara bosatt på fler än en fastighet anses vara\r\nbosatt på den fastighet där han sammanlever med\r\nsin familj eller med hänsyn till övriga\r\nomständigheter får anses ha sitt egentliga hemvist.</pre><pre>En person skall anses regelmässigt tillbringa sin\r\ndygnsvila på en fastighet där han under sin normala\r\nlivsföring tillbringar dygnsvilan minst en gång i\r\nveckan eller i samma omfattning men med annan\r\nförläggning i tiden.</pre><pre>Om barnen, mannen och föräldrarna bor i olika\r\nländer och mamman/hustrun/dottern under ett år\r\ndelar sin tid mellan dessa hushåll -- vilket hushåll\r\nskall då definieras som familj?</pre><pre>Varför får inte den svenska kvinna med endast\r\nsvensk bakgrund och svensk familj som under en tid\r\nföljt mannen på utomlandsarbete flytta hem och\r\nfolkbokföras i Sverige, även om mannen fortsätter\r\natt arbeta utomlands? Är det rimligt att driva\r\nnästan varje fall till överklagande? Sverige bör inte\r\ngenom att återflyttning för svenskar försvåras\r\nförsätta sig i en situation där man riskerar att gå\r\nmiste om yrkesmässig kompetens och internationell\r\nyrkeserfarenhet.</pre><pre>Vissa lokala folkbokföringsmyndigheter tycks\r\ntillämpa lagen för restriktivt när det gäller\r\nsvenskars möjligheter att återflytta till Sverige.</pre><pre>Mot bakgrund av ovanstående vill jag fråga\r\nstatsrådet:</pre><pre>Vilka åtgärder avser statrådet att vidta för att\r\nunderlätta svenskars återflyttning till Sverige?</pre><pre>11 §   Anmälan om frågor</pre><pre>Anmäldes att följande frågor framställts</pre><pre>den 19 oktober</pre><pre>1993/94:73 av Bengt Hurtig (v) till\r\narbetsmarknadsministern om butikerna i glesbygd:</pre><pre>En livskraftig lanthandel är förutsättningen för en\r\nfungerande landsbygd. Glesbygdsbutikerna har\r\nofta också apoteksservice, postservice och\r\nbensinförsäljning. Nu avser Tipstjänst att\r\nomorganisera sin verksamhet så att de mindre\r\ntipsombuden försvinner. Kommunerna gör också\r\nalltmer storskaliga inköp, vilket innebär\r\nkoncentration till grossister. Hemkörningsstödet\r\ndrabbas också av kommunernas sparprogram.\r\nIndragningen av tipsombud kan vara den sista tuva\r\nsom stjälper glesbygdsbutiker med dålig\r\nlönsamhet.</pre><pre>Jag vill därför fråga:</pre><pre>Avser arbetsmarknadsministern ta några initiativ\r\nför att förhindra att ännu fler lanthandlare\r\nförsvinner i glesbygden?</pre><pre>1993/94:74 av Gudrun Schyman (v) till\r\nmiljöministern om Njakafjäll:</pre><pre>Samtidigt som regeringen presenterar en\r\nproposition om biologisk mångfald tillåter\r\nregeringen att en unik urskog -- Njakafjäll --\r\nskövlas. En naturtyp som enligt propositionen\r\nmåste skyddas. Skövlingen genomförs dessutom\r\nmed hjälp av statliga medel. Ingreppet är också ett\r\nhot mot svensk skogsnärings trovärdighet i\r\nmiljöfrågor.</pre><pre>Regeringens dubbelmoral är skrämmande. Att\r\npresentera dylika propositioner kan invagga många\r\ni tron att något faktiskt sker. Denna oärliga politik\r\när ett hot -- inte stöd -- i arbetet för ett\r\nkretsloppssamhälle.</pre><pre>Regeringens brist på reell handlingskraft visas\r\nockså av att virkesköpare inte vill veta av timret\r\nfrån Njakafjäll. Regeringens naturvårdspolitik och\r\nlagstiftning ligger följaktligen efter verkligheten.\r\nPrecis som när det t.ex. gäller blyad bensin;\r\nregeringen vill förbjuda blyad bensin nu när den\r\nsnart inte längre finns på marknaden.</pre><pre>Många undrar när regeringen skall upphöra med\r\nsitt hyckleri i miljöpolitiken. Jag vill därför fråga:</pre><pre>Kommer regeringen att stoppa skövlingen av det\r\nunika Njakafjället i enlighet med texterna i sina\r\negna propositioner?</pre><pre>1993/94:75 av Hans Göran Franck (s) till\r\nutrikesministern om stödet åt svenska medborgare\r\nsom fängslats utomlands:</pre><pre>Utrikesdepartementet har lämnat redovisning\r\nbeträffande fängslade svenskar utomlands. I vissa\r\nfall har gjorts mycket stora insatser från svensk\r\nsida, exempelvis de tre fängslade svenskarna i Irak.\r\nI andra fall har så inte varit fallet, exempelvis\r\nAnnika Östberg, som avtjänar ett långvarigt straff\r\ni USA.</pre><pre>I anledning härav får jag fråga utrikesminister\r\nMargaretha af Ugglas:</pre><pre>Hur genomförs det svenska stödet åt fängslade\r\nsvenskar utomlands i praktiken, och vilka\r\nprioriteringar görs?</pre><pre>1993/94:76 av Karl Hagström (s) till statsrådet Bo\r\nLundgren om energiskatten och råtallolja:</pre><pre>Bergvik Kemi utnyttjar råtallolja som råvara för att\r\ntillverka såpa, lim, klippämnen och hartser. Men\r\nråtallolja kan också användas som bränsle. Ju\r\nhögre skatten blir på eldningsolja, desto mer\r\nattraktivt blir det att använda den skattefria\r\nråtalloljan att elda med. Den som i likhet med\r\nBergvik Kemi vill använda råtallolja till förädling\r\nmåste då betala ett högre pris för att köpa in\r\nråtalloljan. Denna prisökning kan beskrivas som\r\n''fantomskatt'', dvs. en skatteeffekt som träffar en\r\nskattefri produkt.</pre><pre>Ministern känner säkerligen till problematiken\r\neftersom det finns en reservation med dennes\r\nnamn, reservation 15, 1990/91:SkU26. Den 12 juni\r\n1991 beslutade riksdagen att ge regeringen i\r\nuppdrag att skyndsamt pröva frågan och vidta\r\nerforderliga åtgärder.</pre><pre>Jag anser inte att regeringen vidtagit erforderliga\r\nåtgärder.</pre><pre>Avser ministern att skyndsamt lösa frågan?</pre><pre>1993/94:77 av Lars Moquist (nyd) till\r\njustitieministern om omprövning av påföljd som\r\nutdömts av domstol i USA:</pre><pre>Den svenska medborgaren Annika Östberg sitter\r\nsedan tolv år tillbaka i amerikanskt fängelse för\r\nmedhjälp till ett dubbelmord. Hon var närvarande\r\nnär hennes pojkvän sköt ihjäl två personer, varav\r\nden ene var amerikansk polis.</pre><pre>Det straff hon erhöll står i lika dålig proportion till\r\nbrottet som när tre svenskar fick sju års fängelse för\r\natt ha överträtt den irakiska gränsen. Annika\r\nÖstbergs fall har inte fått samma uppmärksamhet\r\nsom de tre svenskarna i Irak erhöll, men tiden bör\r\nnu vara mogen för ett officiellt agerande från\r\nsvenska myndigheters sida.</pre><pre>Under ett besök i USA hösten 1992 som FN-delegat\r\ntillskrev jag och några andra riksdagsledamöter den\r\nkaliforniske guvernören om benådning av Annika\r\nÖstberg, men vår gemensamma skrivelse rönte\r\ningen framgång.</pre><pre>Avser justitieministern vidtaga någon åtgärd för att\r\nAnnika Östberg skall få straffet omprövat?</pre><pre>12 §  Kammaren åtskildes kl. 15.59.</pre><pre>Förhandlingarna leddes</pre><pre>av talmannen från sammanträdets början t.o.m. 4\r\n§ anf. 4 (delvis),</pre><pre>av förste vice talmannen därefter t.o.m. 7 § anf. 45\r\n(delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}