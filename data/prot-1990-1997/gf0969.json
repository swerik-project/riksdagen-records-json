{"dokumentstatus":{"dokument":{"hangar_id":"2387729","dok_id":"GF0969","rm":"1991/92","beteckning":"69","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"69","slutnummer":"0","datum":"1992-02-25 00:00:00","systemdatum":"2005-10-27 13:55:29","publicerad":"1992-02-25 00:00:00","titel":"Riksdagens snabbprotokoll 1991/92:69 Tisdagen den 25 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{A3ACB775-2013-4A97-B458-61801616250D}","dokument_url_text":"http://data.riksdagen.se/dokument/GF0969/text","dokument_url_html":"http://data.riksdagen.se/dokument/GF0969","dokumentstatus_url_xml":"http://data.riksdagen.se/dokumentstatus/GF0969","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:69</div>\r\n<div class=\"sidhuvud_datum\">Tisdagen den 25 februari</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>Anmälan om ny ordförande i\r\narbetsmarknadsutskottet</pre><pre>Talmannen anmälde att arbetsmarknadsutskottet\r\ntill ny ordförande efter Mona Sahlin utsett Ingela\r\nThalén (s).</pre><pre>1 § Justering av protokoll</pre><pre>Justerades protokollen för den 18 och 19 februari.</pre><pre>2 §  Svar på fråga 1991/92:413 om\r\nWaldorfskolorna</pre><pre>Anf. 1  Statsrådet BEATRICE ASK (m):</pre><pre>Fru talman! Berit Löfstedt har frågat mig om\r\nregeringen avser att återkomma till riksdagen med\r\nförslag om ''överlevnadsbidrag'' till\r\nWaldorfskolorna i avvaktan på att det nya\r\nstatsbidragssystemet för de fristående skolorna\r\nträder i kraft.</pre><pre>Riksdagen beslöt i juni förra året, på förslag av\r\nutbildningsutskottet i betänkande nr 21, om ett\r\nsärskilt bidrag på 5 milj.kr. till fem Waldorfskolor\r\nför budgetåret 1990/91. Syftet med bidraget var att\r\nsanera skolornas ekonomi t.o.m. juni månad 1991.\r\nStatsbidraget för innevarande budgetår har höjts\r\nmed hela 32 % i förhållande till bidraget för\r\nföregående budgetår.</pre><pre>Regeringen har den 5 december 1991 avslagit en\r\nbegäran från Riksföreningen för Waldorfpedagogik\r\nom saneringsbidrag för 1991/92 på sammanlagt 35\r\nmilj.kr. I rådande samhällsekonomiska läge, och\r\nmed tanke på den kraftiga reguljära ökningen av\r\nbidraget, avser jag inte att föreslå något extra\r\nbidrag för 1991/92 -- detta inte minst med tanke på\r\nriksdagens uttalade syfte med saneringsbidrag\r\nt.o.m. juni 1991.</pre><pre>Anf. 2  BERIT LÖFSTEDT (s):</pre><pre>Fru talman! Jag vill tacka statsrådet Ask för svaret\r\npå min fråga.</pre><pre>Frågan är naturligtvis föranledd av det faktum, att\r\nnär riksdagen förra året behandlade frågorna om\r\npengar till friskolor, och då särskilt till\r\nWaldorfskolorna, förekom borgerliga\r\nreservationer till förmån för att man skulle anslå\r\npengar tidigare än vad som angavs i\r\nriksdagsbeslutet. Det skulle alltså ske en\r\növerbryggning mellan det statsbidrag som kommer\r\natt gälla från 1992 och den situation som nu råder.\r\nNu fanns inga extra pengar reserverade i vare sig\r\ntilläggsbudgeten eller i budgetpropositionen.</pre><pre>Vad skall nu dessa skolor tro? Det kan ju tänkas att\r\nde nu avsåg tt lösa in de växlar som fanns med i\r\nreservationerna.</pre><pre>Anf. 3  Statsrådet BEATRICE ASK (m):</pre><pre>Fru talman! Jag har i samtal med representanter för\r\nWaldorfskolorna varit tydlig angående de\r\nekonomiska bekymmer som finns. Statsbidragen\r\nhar höjts. De flesta kommuner som dessa skolor\r\nfinns i har också höjt sina anslag.</pre><pre>Skolorna får försöka klara sig med de bidragen. Jag\r\när mycket väl medveten om att dessa skolor har\r\nekonomiska bekymmer. Men saneringsbidraget\r\nborde ha kunnat rätta till en del. Jag hoppas\r\nverkligen att dessa frågor kan lösas.</pre><pre>Anf. 4  BERIT LÖFSTEDT (s):</pre><pre>Fru talman! Representanterna för\r\nWaldorfskolorna, och även andra fristående skolor,\r\nhade nog tänkt sig att det med en borgerlig regering\r\nskulle ticka ut pengar och att problemen inför\r\nframtiden skulle lösas.</pre><pre>Det är från denna utgångspunkt jag undrar hur det\r\nskall bli med finansieringen. Några av dessa skolor\r\nhar ordentligt besvärliga problem -- de rent av\r\nhänger på gärdsgården.</pre><pre>Anf. 5  Statsrådet BEATRICE ASK (m):</pre><pre>Fru talman! Jag hoppas verkligen att inte någon\r\nuppfattade de borgerliga partierna som om vi skulle\r\nidka brandkårsutryckningar här och där. Det\r\nväsentliga när det gäller de fristående skolorna är\r\natt vi skall lägga fram en proposition, där vi har för\r\navsikt att följa riksdagens beslut. Det innebär att\r\noffentliga och fristående skolor skall behandlas\r\nlikvärdigt ekonomiskt.</pre><pre>Det är klart att man kan tycka att saker skall gå\r\nmycket snabbare. Men vi har i regeringen\r\nsuccessivt försökt att se till att det går att klara av\r\nmellanperioden. Det är ändå principbesluten om\r\nförändringar som är det centrala och det som de\r\nstora vallöftena har gällt.</pre><pre>Anf. 6  BERIT LÖFSTEDT (s):</pre><pre>Fru talman! Riksdagen fattade redan i fjol ett\r\nprincipbeslut om hur beräkningsgrunderna skulle\r\nse ut. Innevarande budgetår lever vi på den budget\r\nsom fastställdes i fjol. Det är inte något speciellt.\r\nJag förmodar att de skolor som nu är aktuella\r\ntrodde att det skulle komma extra pengar.</pre><pre>Anf. 7  Statsrådet BEATRICE ASK (m):</pre><pre>Fru talman! Det har delvis kommit pengar på det\r\nkommunala planet. Det var ju borgerliga segrar\r\näven där. Kommunerna har ju en annan budget än\r\nstatsmakterna.</pre><pre>När det gäller det statliga anslaget har regeringen\r\nlagt fram förslag som innebär ökningar osv. Jag har\r\ninget dåligt samvete -- om nu någon skulle tro det --\r\nnär det gäller de fristående skolorna. Däremot är\r\njag bekymrad över att det finns enstaka fristående\r\nskolor, vars ekonomi är så dålig att de har\r\nuppenbara bekymmer att klara mellanperioden.\r\nMen det är svårt att plocka in extra pengar och\r\nsedan bara dela ut dem.</pre><pre>Nu fösöker vi lösa frågan och få fram ett rättfärdigt\r\nfördelningssystem rakt över. Det får riksdagen ta\r\nställning till. Det är alldeles riktigt, som Berit\r\nLöfstedt säger, att riksdagen fattade beslut förra\r\nåret. Men det var ett principuttalande, och det\r\nålägger tyvärr inte kommunerna att göra det\r\nriksdagen vill att kommunerna skall göra. Då måste\r\ndet komma en proposition, och vi har arbetat\r\nsnabbt med den. Den läggs fram i mars.</pre><pre>Anf. 8  BERIT LÖFSTEDT (s):</pre><pre>Fru talman! Vi får väl se, fru Ask, om riksdagen\r\nmåste göra en brandkårsutryckning till våren för\r\nnågra av skolorna. Det var det riksdagen fick göra\r\ni fjol.</pre><pre>Överläggningen var härmed avslutad.</pre><pre>3 §  Svar på fråga 1991/92:417 om nordiska\r\nfrågor i läroplanskommittén</pre><pre>Anf. 9  Statsrådet BEATRICE ASK (m):</pre><pre>Fru talman! Berit Oscarsson har frågat mig om jag\r\navser att ge läroplanskommittén i uppdrag att även\r\nbehandla de nordiska frågorna i det fortsatta\r\narbetet.</pre><pre>Till att börja med vill jag säga att jag delar Berit\r\nOscarssons syn på betydelsen av att skolan\r\nförmedlar kunskaper om det nordiska kulturarvet,\r\nde nordiska språken och det nordiska samarbetet.</pre><pre>I regeringsdeklarationen slås det fast att det\r\nnordiska samarbetet måste utvecklas samt att det\r\nfinns förutsättningar för att på nytt stärka\r\nsamhörigheten och samarbetet mellan de nordiska\r\nländerna. Detta gäller inom många olika områden,\r\ndär t.ex. skolan utgör ett viktigt område.</pre><pre>Den ökande internationaliseringen gör att det blir\r\nalltmer angeläget att förmedla och stärka det\r\nnordiska kulturarvet och den nordiska\r\nsamhörigheten. I budgetpropositionen framhålls\r\nkulturarvets växande betydelse i en föränderlig\r\nvärld.</pre><pre>I direktiven till läroplanskommittén betonas vikten\r\nav att förstärka skolans undervisning av det\r\ngemensamma europeiska kulturarvet. Det anges\r\nockså att frågan om förståelse och respekt för såväl\r\ninhemska minoriteter som andra folks kulturarv\r\nskall genomsyra undervisningen samt att sådana\r\nfrågor som t.ex. kulturarv och internationalisering\r\nskall ingå i kursplanerna för flera ämnen. I\r\ndirektiven anges dessutom att läroplanskommittén i\r\nsitt arbete bl.a. skall utgå från nu gällande\r\nläroplaner. I dessa ingår olika frågor som rör de\r\nnordiska länderna.</pre><pre>Jag förutsätter således att frågor som rör nordiska\r\nspörsmål kommer att bli väl tillgodosedda i det\r\nförslag som läroplanskommittén kommer att avge.</pre><pre>Anf. 10  BERIT OSCARSSON (s):</pre><pre>Fru talman! Tack för svaret.</pre><pre>Det gläder mig att vi har en gemensam åsikt om just\r\nvikten av att skolan förmedlar kunskaper om det\r\nnordiska kulturarvet, de nordiska språken och det\r\nnordiska samarbetet. I framtiden kommer detta att\r\nbli ännu viktigare, precis som Beatrice Ask säger,\r\nmed den ökade internationaliseringen och ett\r\nintegrerat Europa.</pre><pre>De kunskaper om Norden som elever kan få i\r\nskolan blir inte heller mindre viktiga med tanke på\r\nSveriges närmande till Europeiska gemenskapen.\r\nNorden kommer säkert att där bli en betydelsefull\r\nregion i Europa. Det är därför viktigt att den\r\nsvenska skolan förmedlar kunskaper om just\r\nNorden.</pre><pre>Det finns ett Helsingforsavtal med en\r\növerenskommelse där bl.a. följande står: ''I vart\r\noch ett av de nordiska länderna skall undervisning\r\noch utbildning i skolorna i lämplig omfattning\r\ninnefatta undervisning i övriga länders språk, samt\r\nrörande deras kultur och allmänna\r\nsamhällsförhållanden.''</pre><pre>Det är alltså viktigt att läroplanskommittén i sitt\r\nfortsatta arbete tar hänsyn till den\r\növerenskommelse som finns mellan de nordiska\r\nländerna.</pre><pre>Jag vill fråga Beatrice Ask om jag kan tolka hennes\r\nsvar på min fråga på det sättet att\r\nläroplanskommittén skall behandla just de nordiska\r\nfrågorna i sitt fortsatta arbete, trots att det inte står\r\nnågot om det i de nya direktiven.</pre><pre>Anf. 11  Statsrådet BEATRICE ASK (m):</pre><pre>Fru talman! Svaret på den frågan är ja. I svaret har\r\njag försökt reda ut att jag tycker att detta finns med\r\ni direktiven även om det inte explicit står Norden\r\npå något ställe.</pre><pre>Jag ser också fram emot en utvärdering som\r\nFöreningen Norden har gjort om\r\nskolundervisningen och annat. Och jag har fått\r\nintrycket att det kommer att vara en ganska\r\nomfattande utvärdering, som jag tror kommer att\r\nutgöra ett ganska bra underlag för de diskussioner\r\nsom vi måste föra om läroplansarbetet.</pre><pre>När jag träffande Föreningen Nordens\r\nrepresentanter för någon månad sedan, var en av\r\nläroplanskommitténs ledamöter närvarande. Jag\r\nutgår därför från att dessa frågor finns med på\r\ndagordningen, vilket jag tycker är mycket viktigt.</pre><pre>Anf. 12  BERIT OSCARSSON (s):</pre><pre>Fru talman! Jag har just tagit del av Föreningen\r\nNordens undersökning och sett att det i dag inte är\r\nså särskilt välbeställt med det nordiska innehållet i\r\nvåra läromedel och det utrymme som de nordiska\r\nfrågorna får. Bl.a. såg jag att man har kommit fram\r\ntill att de nordiska frågorna inte får någon\r\nframskjuten plats i mellanstadiet. Norden ses\r\nendast som ett samlingsbegrepp för fem\r\ngeografiska länder. Och läromedlen som man har\r\npå mellanstadiet behandlar mer den fina naturen\r\noch problemen med ett kallt klimat än frågorna i\r\nHelsingforssamtalet om kulturgemenskap,\r\nursprung och den nordiska traditionen. Det är\r\nalltså mycket viktigt att det nu sker en förbättring\r\npå denna front. När läroplanskommitténs förslag\r\nläggs fram hoppas jag att det finns ett stort\r\nutrymme för Norden, eftersom det är viktigt i\r\nframtiden.</pre><pre>Anf. 13  Statsrådet BEATRICE ASK (m):</pre><pre>Fru talman! Jag tror att det är precis på det sättet\r\nsom antyds i denna undersökning -- jag har\r\nemellertid inte fått den än -- att vi inte kan vara\r\nsärskilt nöjda med de resultat som uppnås i dag.\r\nDetta är beklagligt, eftersom jag tyvärr tror att vi\r\nhar en del bekymmer på grund av att vi är dåliga\r\neller har varit litet försiktiga när det har gällt att\r\nlägga grunden till kunskaper om vårt eget\r\nkulturarv. Då är det mycket som är gemensamt med\r\ndet nordiska. Vi måste därför tänka till i detta\r\nsammanhang för att förbättra detta.</pre><pre>I förarbetena till denna utredning lär det ha ställts\r\nen fråga till eleverna om vad de kunde om Norge\r\noch var de hade lärt sig detta. Det visade sig att de\r\nallra flesta ansåg att de hade lärt sig mest i TV 3:s\r\nprogram med Robert Aschberg och Elisabet\r\nGranneman. Detta säger en del om att man inom\r\nskolan måste bli betydligt bättre och göra denna\r\nundervisning betydligt mer spännande. Det är\r\nnämligen spännande att studera vad som händer i\r\nNorden.</pre><pre>Anf. 14  BERIT OSCARSSON (s):</pre><pre>Fru talman! Mycket av det som sker i skolan i dag\r\när beroende av lärarnas engagemang. Det är därför\r\nviktigt att alla hinder tas bort och att skolan\r\nuppmuntras att tala mer om Norden.</pre><pre>Överläggningen var härmed avslutad.</pre><pre>4 §  Svar på fråga 1991/92:400 om konventioner\r\ngällande vårdnad om barn</pre><pre>Anf. 15  Utrikesminister MARGARETHA f446 &gt; AFf423 &gt; \r\nUGGLAS (m):</pre><pre>Fru talman! Marianne Jönsson har frågat mig på\r\nvilket sätt jag ämnar verka för att fler länder\r\nbiträder Haagkonventionen om de civila\r\naspekterna på internationella bortföranden av barn\r\noch Europarådskonventionen om erkännande och\r\nverkställighet när det gäller vårdnad om barn.</pre><pre>Frågan gäller två konventioner till vilka Sverige\r\nanslutit sig år 1989. Båda konventionerna syftar till\r\natt komma till rätta med olovliga bortföranden av\r\nbarn. Detta är ett problem som kommit att\r\nuppmärksammas både här hemma och\r\ninternationellt. Man kan här skilja mellan två olika\r\nfall.</pre><pre>I det ena fallet tar en förälder utan lov med sig sitt\r\nbarn till ett annat land. I det andra fallet håller en\r\nförälder utan lov kvar barnet i ett annat land efter\r\nutgången av en umgängestid eller efter det att en\r\ndomstol bestämt att den andra föräldern skall ha\r\nvårdnaden om barnet. I båda fallen är syftet att\r\nhindra den andra föräldern från att ha vårdnad om\r\nbarnet.</pre><pre>Konventionerna innebär att staterna skall\r\nsamarbeta. På svensk sida kan vi alltså räkna med\r\nhjälp från andra länder med att få tillbaka barn som\r\nförts bort från Sverige. På samma sätt måste vi vara\r\nberedda att hjälpa andra länder med att återföra\r\nbarn som olovligen har förts till Sverige. Vi får inte\r\nglömma bort att det faktiskt också förekommer\r\nsådana fall.</pre><pre>Den ena konventionen är en\r\nEuroparådskonvention. Enligt den kan\r\navgöranden om vårdnad eller umgänge med barn\r\nsom har meddelats i en konventionsstat erkännas\r\noch verkställas i Sverige. På samma sätt kan sådana\r\nsvenska avgöranden få verkan i de andra\r\nkonventionsländerna.</pre><pre>Den andra konventionen, den som kallas\r\nHaagkonventionen, innebär att det blivit möjligt\r\natt få ett barn återfört från en konventionsstat till\r\nen annan. En förutsättning är att barnet vid\r\nbortförandet har sitt hemvist i konventionsstaten i\r\nfråga eller att det olovligen hållits kvar i en\r\nkonventionsstat.</pre><pre>Båda konventionerna har införlivats med svensk\r\nrättsordning. Reglerna finns i 1989 års lag om\r\nerkännande och verkställighet av utländska\r\nvårdnadsavgöranden m.m. och överflyttning av\r\nbarn.</pre><pre>Marianne Jönssons fråga gäller alltså på vilket sätt\r\njag ämnar verka för att ännu ej anslutna länder i\r\nexempelvis Asien och Afrika biträder dessa båda\r\nkonventinoner.</pre><pre>Låt mig först få redogöra för vad som gäller för\r\nanslutning till de olika konventionerna.\r\nEuroparådskonventionen är öppen för\r\nEuroparådets medlemsstater. Europarådets\r\nministerkommitté kan dessutom inbjuda andra\r\nstater att ansluta sig till konventionen. Beslut om\r\ndetta fattas av ministerkommittén.</pre><pre>Haagkonventionen är öppen för de stater som var\r\nmedlemmar i Haagkonventionen för internationell\r\nprivaträtt vid tidpunkten för dess fjortonde session.\r\nTill dessa hör bl.a. följande länder i Afrika och\r\nAsien: Egypten, Israel och Turkiet. Av dessa har\r\nIsrael anslutit sig till konventionen.</pre><pre>Varje annan stat kan i och för sig ansluta sig till\r\nkonventionen, men en sådan anslutning får verkan\r\nendast i förhållande till de konventionsstater som\r\nförklarat sig godta denna anslutning. Initiativet till\r\nen anslutning måste givetvis komma från den stat\r\nsom önskar ansluta sig till konventionen.</pre><pre>Jag kan försäkra att vi, när tillfälle ges, undersöker\r\nmöjligheterna att få till stånd överenskommelser\r\nmed länder som inte anslutit sig till\r\nkonventionerna. Ett avtal förutsätter emellertid att\r\nbåda parter har en önskan att samarbeta på villkor\r\nsom båda kan acceptera.</pre><pre>För att avtal av det här slaget sedan skall fungera\r\nkrävs också ömsesidiga ansträngningar. Detta\r\ninnebär bl.a. att vi i Sverige måste vara beredda att\r\nsända barn som olovligen förts hit tillbaka till det\r\nandra landet och att erkänna det andra landets\r\ndomar och beslut när det gäller vårdnad och\r\numgänge. Tillämpningen av vår egen lagstiftning\r\nhar visat sig ge problem för svenska myndigheter.\r\nVi har inte alltid lätt att leva upp till våra egna\r\nkonventionsåtaganden i fall där barn olovligen förts\r\ntill Sverige. En översyn av vår lagstiftning i detta\r\navseende pågår i justitiedepartementet.</pre><pre>Till sist kan jag nämna att Sverige i höstas till ett\r\nmuslimskt land överlämnade ett förslag till ett\r\nbilateralt avtal som i huvudsak överensstämmer\r\nmed Haagkonventionen, men landet i fråga ansåg\r\nsig tyvärr inte kunna acceptera det svenska\r\navtalsutkastet. Vi avser dock att ta upp frågan igen\r\nlängre fram.</pre><pre>Anf. 16  MARIANNE JÖNSSON (c):</pre><pre>Fru talman! Jag ber att få tacka statsrådet för ett\r\nmycket utförligt svar på min fråga. Det gäller en sak\r\nsom vi har tagit upp här i riksdagen tidigare. För\r\nknappt ett år sedan debatterade vi vid en\r\ninterpellationsdebatt med utrikesministerns\r\nföreträdare, Sten Andersson, dessa mycket svåra\r\nfrågor.</pre><pre>Tvister om barn är mycket svåra att lösa. Det är\r\nsvårt i det egna landet, men det är särskilt\r\nkomplicerat när det gäller främmande länder och\r\ninternationella avtal. Det är därför som jag har\r\nställt denna fråga.</pre><pre>Jag förstår att det är mycket svårt att komma till\r\nrätta med detta. Det svaret fick jag även i fjol. Men\r\njag har för avsikt att fråga statsrådet ytterligare om\r\nde bilaterala avtalen. Sten Andersson nämnde\r\nnämligen vid debatten i fjol att man i Frankrike\r\nhade lyckats få till stånd ett avtal med Algeriet. Jag\r\nvill fråga statsrådet om bilaterala avtal med olika\r\nländer är en väg som man kommer att fortsätta att\r\ngå.</pre><pre>Anf. 17  Utrikesminister MARGARETHA f446 &gt; AFf423 &gt; \r\nUGGLAS (m):</pre><pre>Fru talman! Detta är någonting som vi, som jag\r\ntidigare nämnde, har försökt i ett fall. Det är\r\nnaturligtvis ett arbete som kommer att fortsätta.\r\nJag har bl. a. på grund av Marianne Jönssons fråga\r\nhaft möjlighet att informera mig om arbetet i\r\ndepartementet. Jag har kunnat konstatera, vilket\r\ngläder också mig, att det pågår ett omfattande\r\narbete, och det finns en särskild handläggare som\r\narbetar med dessa frågor.</pre><pre>Utrikesdepartementet är inkopplat även här\r\nhemma. När det gäller Haagkonventionen är\r\nutrikesdepartementet den myndighet som arbetar\r\nmed dessa frågor. I fråga om länder som inte är\r\nanslutna till konventionen, lägger\r\nutlandsmyndigheterna ofta ner ett stort arbete på\r\nde olika fallen. Min egen bedömning är att\r\nutrikesdepartementet arbetar mycket seriöst med\r\ndessa svåra frågor.</pre><pre>Anf. 18  MARIANNE JÖNSSON (c):</pre><pre>Fru talman! Jag är mycket tacksam för svaret. Det\r\när flera med mig som har engagerat sig i dessa\r\nfrågor. Det kommer att bli en interpellationsdebatt\r\nhär i kammaren med justitieministern den 12 mars.\r\nVi önskar ju en straffskärpning.</pre><pre>Jag vill fråga utrikesministern hur hon ser på en\r\nstraffskärpning. Skulle det kanske underlätta att\r\ndet träffas avtal med dessa länder? Som vi ser det\r\nkrävs det en ömsesidig önskan att skriva under en\r\nkonvention. Hur skall man närma sig problemet\r\nnär någon önskan inte finns?</pre><pre>anf. 19  Utrikesminister MARGARETHA f446 &gt; AFf423 &gt; \r\nUGGLAS (m):</pre><pre>Fru talman! Jag skall inte föregripa\r\ninterpellationsdebatten, men också jag har\r\nnaturligtvis följt tidiningsdebatten i den här frågan.\r\nDet är många som har uttalat sig för att en\r\nstraffskärpning vore en väg att gå.</pre><pre>Det är mycket viktigt att vi fortsätter att föra en\r\ndialog med dessa länder, men det är svårt. I många\r\nav icke-konventionsländerna har man en annan\r\nreligiös uppfattning med en annan samhällssyn.\r\nDet gör att det ofta är svårt att nå fram, men vi\r\narbetar vidare. Av den statistik jag har fått framgår\r\nalldeles klart att uppklarningen i de länder som är\r\nmed i Haagkonventionen fungerar på ett helt annat\r\nsätt än i de länder som är icke-konventionsländer.</pre><pre>Anf. 20  MARIANNE JÖNSSON (c):</pre><pre>Fru talman! Jag är mycket tacksam för statsrådets\r\ninställning och för det arbete som pågår. Vi ser på\r\ndenna fråga med stort allvar liksom man gör på\r\nregeringsnivå. Att olovligt föra bort ett barn till\r\nfrämmande länder med främmande kultur innebär\r\ndjupa tragedier för dem det berör. Det är mycket\r\nviktigt och välmotiverat att man på alla sätt\r\nförsöker understödja och hjälpa dem som berörs.\r\nJag tackar än en gång för svaret.</pre><pre>Överläggningen var härmed avslutad.</pre><pre>5 §  Svar på frågorna 1991/92:412 och 425 om\r\nsanktionerna mot Sydafrika</pre><pre>Anf. 21  Utrikesminister MARGARETHA f446 &gt; AFf423 &gt; \r\nUGGLAS (m):</pre><pre>Fru talman! Hans Göran Franck har frågat mig\r\nvilka kommentarer jag har till uppgifterna om\r\nhävande av sanktionerna mot Sydafrika och vilket\r\nuppdrag som har lämnats till riksdagsledamöterna.</pre><pre>Karl-Göran Biörsmark har frågat mig om jag avser\r\natt ta några initiativ för att förändra den nuvarnde\r\nsvenska sanktionspolitiken gentemot Sydafrika\r\ninnan en övergångsregering med representanter för\r\nden svarta befolkningen trätt till.</pre><pre>Jag väljer att besvara de båda frågorna i ett\r\nsammanhang.</pre><pre>Fru talman! Regeringen beslöt den 14 november att\r\nge en parlamentarisk delegation i uppdrag att\r\nbesöka Sydafrika för att genom samtal och\r\nkontakter med företrädare för ett brett spektrum av\r\ndet sydafrikanska samhället ge regeringen ett\r\nfördjupat underlag för bedömningen av om och när\r\nförändringar av den svenska Sydafrikapolitiken kan\r\noch bör göras.</pre><pre>Denna delegation har nyligen återvänt, och jag har\r\nfått en muntlig preliminär rapport från\r\ndelegationens ordförande, riksdagsman Hadar\r\nCars.</pre><pre>Delegationen kommer inom kort att avge en\r\nrapport till regeringen med förslag till åtgärder som\r\ndelegationen finner lämpliga. Jag vill inte här\r\nföregripa delegationens förslag och de\r\növerväganden som regeringen med anledning härav\r\nkommer att göra.</pre><pre>Anf. 22  HANS GÖRAN FRANCK (s):</pre><pre>Fru talman! Jag tackar utrikesministern för svaret.</pre><pre>Det har under den svenska riksdagsdelegationens\r\nvistelse i Sydafrika enligt uppgift förekommit\r\nuttalanden som varit ägnade att skapa oro både\r\ninom antiapartheidrörelsen i Sydafrika och i\r\nSverige. Efter den svenska delegationens besök\r\nskriver det sydafrikanska kyrkorådets\r\ngeneralsekreterare Frank Chikane att ''man inte\r\nkan garantera att förändringarna är oåterkalleliga\r\nförrän det finns en övergångsregering eller ett\r\nannat acceptabelt övergångsarrangemang på\r\nplats''.</pre><pre>Chikane har vidare framhållit att omvärldens\r\npåtryckningar är absolut nödvändiga för att\r\ngarantera att förhandlingsprocessen uppnår sitt\r\nsyfte, nämligen avskaffande av apartheid.\r\nLiknande uttalanden har gjorts av den\r\nsydafrikanska fackföreningsrörelsen och ANC.</pre><pre>Det bör emellertid poängteras att en seger för\r\nnationalistregeringen i den kommande\r\nfolkomröstningen inte garanterar en övergång till\r\nett demokratiskt Sydafrika utan apartheid. Något\r\nförslag till en ny demokratisk konstitution finns\r\nännu inte.</pre><pre>Även om man kan påvisa positiva drag i den\r\nsydafrikanska utvecklingen finns det ännu inte\r\nklara belägg för djupgående och oåterkalleliga\r\nförändringar i Sydafrika. Trots att ett flertal\r\nraslagar avskaffats finns ett tjugotal kvar.</pre><pre>Från socialdemokratisk sida anser vi att\r\nsanktionerna inte bör upphävas förrän en bred\r\növergångsregering kommit till makten. En sådan\r\nregering bör ha som uttalat mål att upphäva\r\napartheid och skapa ett verkligt demokratiskt\r\nSydafrika. Först när en sådan regering kontrollerar\r\npolis, militär och valapparat kan situationen kallas\r\noåterkallelig.</pre><pre>Anf. 23  KARL-GÖRAN BIÖRSMARK\r\n(fp):</pre><pre>Fru talman! De tidningsrubriker som har\r\nförekommit under de senaste dagarna har\r\nnaturligtvis oroat en del och rest några frågor. Jag\r\nhar därför ställt den fråga till utrikesministern som\r\nbesvaras i dag.</pre><pre>Rubriker som ''Sanktionerna ska hävas'',\r\n''Regeringen väntas föreslå ny Sydafrikapolitik från\r\nhalvårsskiftet'' och ''Vinner de Klerk hävs\r\nsanktioner'' är några av de rubriker som\r\nförekommit i Dagens Nyheter. Nu vet vi att\r\ntidningsrubriker är en sak och fakta ibland en\r\nannan. Det är därför som jag har ställt min fråga till\r\nurikesministern mycket konkret: Avser\r\nutrikesminister ta något initiativ för att förändra\r\nden nuvarande svenska sanktionspolitiken\r\ngentemot Sydafrika innan en övergångsregering\r\nmed representanter för den svarta befolkningen\r\nträtt i kraft?</pre><pre>Det är en mycket konkret fråga och borde därför\r\nockså kunna besvaras med ett ja eller nej. Skall vi\r\ninvänta en övergångsregering eller inte? Vilken är\r\nutrikesministerns inställning till detta?</pre><pre>Jag vill påminna utrikesministern om att\r\nutrikesutskottet så sent som för knappt ett år sedan\r\nskrev följande: ''Avgörande för om sanktionerna\r\nkan lyftas bör vara faktiska och konkreta steg och\r\nåtgärder, som är djupgående och oåterkalleliga, för\r\navskaffande av apartheidsystemet. Ännu har inte\r\nalla erforderliga åtgärder i det hänseendet\r\nvidtagits.'' Menar utrikesministern att dessa nya\r\nsignaler är tillräckliga?</pre><pre>Vidare skrev utskottet: ''Bland dessa faktorer utgör\r\nden demokratiska rörelsens inkl. ANCs syn ett\r\nsjälvklart element.'' Vi vet att ANC inte backar upp\r\ndetta, utan vill vänta på en övergångsregering. Vad\r\när utrikesministerns kommentar till det?</pre><pre>Anf. 24  Utrikesminister MARGARETHA f446 &gt; AFf423 &gt; \r\nUGGLAS (m):</pre><pre>Fru talman! Jag vill gärna svara ja när Karl-Göran\r\nBiörsmark mycket konkret frågar mig om jag avser\r\natt ta några initiativ. Det finns anledning att säga att\r\nriksdagsdelegationen till Sydafrika i sig är ett\r\ninitiativ. Det jag så att säga i efterhand är\r\ntillfredsställd med är det mandat som jag gav denna\r\nriksdagsdelegation. Där står mycket klart uttryckt\r\natt det är utvecklingen i Sydafrika som är\r\navgörande.</pre><pre>Det vi nu under de senaste dagarna har fått bevittna\r\när en dramatisk utveckling i Sydafrika. Man får\r\nändå utnämna de Klerk som en av reformkrafterna.\r\nDet är ett mycket beklagligt resultat av\r\nvalresultatet. Samtidigt är det i sig ett dramatiskt\r\ninitiativ att man nu avser att genomföra en\r\nfolkomröstning inom den vita befolkningen.</pre><pre>Detta är ändå i sig en händelseutveckling som är\r\nganska dramatisk. Enligt min mening finns det all\r\nanledning för oss alla att klart uttrycka vårt stöd och\r\nvår förhoppning att det i denna folkomröstning blir\r\nen kraftig majoritet för reformpolitiken. Skulle det\r\ngå så väl att det blir detta, är det min tro och min\r\nförhoppning att det kommer att påskynda\r\nprocessen i demokratisk riktning. Om det blir ett\r\nsådant resultat, vilket väl ingen av oss riktigt vågar\r\nförutspå, måste det ju innebära att man i de\r\nkommande diskussionerna inom ramen för Codesa\r\nkommer att få en mycket fastare grund att stå på.\r\nDärför vill jag inte före folkomröstningen binda\r\nmig för hur regeringen skall agera och diskutera.\r\nFörst skall vi ha rapporten. Den har vi inte fått.\r\nSedan tycker jag att det finns all anledning att\r\navvakta folkomröstningen med den mycket klara\r\nmarkeringen från svensk sida att vi står bakom\r\nreformpolitiken och ett demokratiskt Sydafrika.</pre><pre>Anf. 25  HANS GÖRAN FRANCK (s):</pre><pre>Fru talman! Jag har ju haft en diskussion tidigare\r\nmed utrikesministern, och då gjorde\r\nutrikesministern ett principiellt viktigt\r\nställningstagande som jag kunde instämma i: att det\r\nskulle vara en garanterat demokratisk utveckling\r\noch att den skulle vara oåterkallelig. Jag undrar om\r\nutrikesministern har haft någon anledning att göra\r\nnågon ändring beträffande de ställningstaganden\r\nsom utrikesministern gjorde den gången.</pre><pre>Nu tycker jag att det är viktigt att konstatera att\r\nutrikesministern säger att vi skall avvakta utgången\r\nav folkomröstningen. Det är ju en sak. Även om\r\nvalutgången skulle resultera i en majoritet för\r\nregeringen och nationalistpartiet, blir kanske\r\nutvecklingen inte den som man har hoppats på.\r\nDärför vill jag fråga hur utrikesministern ser på\r\nsituationen om det händer flera allvarliga saker,\r\nsådant som redan har hänt. 2 500 människor\r\ndödades förra året.</pre><pre>Anf. 26  KARL-GÖRAN BIÖRSMARK\r\n(fp):</pre><pre>Fru talman! Utrikesministern sade att det var ett\r\ninitiativ i sig när delegationen åkte ned. Det var\r\ndet, men det var inte det som jag frågade om. Jag\r\nfrågade om utrikesministern avser att ta några\r\ninitiativ för att ändra den nuvarande svenska\r\nsanktionspolitiken. Om detta är ett initiativ i den\r\nriktningen, att delegationen skall utgöra underlag\r\nför en förändring, är det naturligtvis intressant att\r\nveta vad förändringen kommer att bestå i. Jag\r\nförstår att utrikesministern vill vänta på rapporten.\r\nJag är själv mycket nyfiken på att få läsa den och se\r\nvad den innehåller.</pre><pre>Naturligtvis hoppas vi alla på en kraftig majoritet\r\nför de Klerk, men därmed är ju inte saken klar. Min\r\nfråga kvarstår, och den är som sagt mycket konkret:\r\nÄmnar utrikesministern vänta på en\r\növergångsregering?</pre><pre>Anf. 27  Utrikesminister MARGARETHA f446 &gt; AF\r\nf423 &gt; UGGLAS (m):</pre><pre>Fru talman! Till Hans-Göran Franck: Jag har ingen\r\nanledning att ändra mina tidigare principiella\r\nuttalanden. Sedan menar jag att folkomröstningen\r\nnaturligtvis blir på både gott och ont. Vi får hoppas\r\natt den blir på gott och att den kommer att bli av\r\nmycket stor betydelse för den fortsatta\r\nutvecklingen i Sydafrika. Jag tror att vi åtminstone\r\nkan vara eniga om att den kommer att ha mycket\r\nstor betydelse för den fortsatta utvecklingen.\r\nDelegationens rapport kommer säkert att innebära\r\natt vi får en fortlöpande diskussion i de här\r\nfrågorna. Nu står vi ju här och diskuterar. Jag ser\r\ndock ingen möjlighet att göra några ytterligare\r\nkonkreta ställningstaganden, innan\r\nfolkomröstningen har ägt rum. Regeringen\r\nkommer nog inte att vidta några åtgärder förrän\r\nfolkomröstningen har skett. Det är alldeles klart att\r\nman måste avvakta folkomröstningen. Jag är dock\r\ninte beredd att, som Karl-Göran Biörsmark vill,\r\nbinda mig för att vänta när det gäller\r\növergångsregering. Det får vi se. Vi får hålla den\r\nfrågan öppen, och självfallet skall vi föra en dialog\r\nom detta.</pre><pre>Anf. 28  HANS GÖRAN FRANCK (s):</pre><pre>Fru talman! Det är en mycket samstämmig\r\nuppfattning inom ANC, fackföreningsrörelsen\r\nCOSATU och kyrkorådet, som representerar inte\r\nmindre än 12 miljoner människor i Sydafrika. Alla\r\nsäger att en övergångsregering är nödvändig för att\r\nman skall kunna räkna med att utvecklingen är\r\noåterkallelig. När det gäller oåterkalleligheten är\r\nutrikesministern och jag överens, men det kan ju\r\noroa något om utrikesministern inte håller med om\r\natt det finns ett behov av en övergångsregering som\r\nverkligen säkrar den demokratiska utvecklingen.\r\nHur skulle detta annars kunna ske? Andra\r\narrangemang skulle naturligtvis vara möjliga, men\r\ndet är svårt att finna något som gör att man kan vara\r\nsäker på att det blir oåterkalleligt.</pre><pre>Anf. 29  KARL-GÖRAN BIÖRSMARK\r\n(fp):</pre><pre>Fru talman! Jag är faktiskt litet orolig med\r\nanledning av utrikesministerns formulering: att det\r\nhär med övergångsregering är en öppen fråga. Jag\r\ntrodde ändå att det var ett fundament, innan vi gör\r\nen förändring i sanktionspolitiken, eftersom, som\r\njag sade tidigare, utrikesutskottet förra året\r\nenhälligt konstaterade att det här ingår i den\r\ndemokratiska rörelsens, även ANC:s, syn och är ett\r\nsjälvklart element. ANC anser att en\r\növergångsregering måste komma till stånd, innan\r\nsanktionspolitiken ändras. Som jag ser det finns det\r\nen diskrepans mellan tolkningarna. ANC och andra\r\nkrafter vill ha den här övergångsregeringen som ett\r\nsolitt fundament, innan man rekommenderar en\r\nförändring av sanktionspolitiken.</pre><pre>Anf. 30  Utrikesminister MARGARETHA f446 &gt; AF\r\nf423 &gt; UGGLAS (m):</pre><pre>Fru talman! Jag noterar självfallet vad både Karl-\r\nGöran Biörsmark och Hans Göran Franck säger.\r\nÄrligt talat tycker jag att delegationens mandat var\r\nganska förutseende när delegationen åkte till\r\nSydafrika. Det är också av ett visst värde att hålla\r\nfrågan öppen tills vi får se resultatet av\r\nfolkomröstningen, tills vi får se om det blir som vi\r\nhoppas, hur snabb utvecklingen i demokratisk\r\nriktning blir och vilka steg som då tas. Detta tycker\r\njag ändå att vi skall ha ögonen öppna för.</pre><pre>Anf. 31  HANS GÖRAN FRANCK (s):</pre><pre>Fru talman! Det är klart att folkomröstningen har\r\nbetydelse. Det kan bli både en positiv och en\r\nnegativ betydelse. Dessutom har ju de Klerk tagit\r\ndet drastiska steget att förklara att han t.o.m. skulle\r\navgå om folkomröstningen bland de vita ger det\r\nönskade resultatet. Hela hans utspel har ju\r\nkritiserats i Sydafrika, liksom också på det\r\ninternationella planet. Därför tycker jag att det är\r\nmycket viktigt för mig att till slut framhålla att\r\nSverige spelar en stor roll för anti-\r\napartheidrörelsen och den demokratiska rörelsen i\r\nSydafrika. Det är mycket viktigt att det inte görs\r\nnågra förhastade ställningstaganden. Även om jag\r\ntycker att utrikesministern kunde ha varit\r\nbestämdare i sitt svar, hoppas jag att den nämnda\r\nståndpunkten skall gälla.</pre><pre>Anf. 32  KARL-GÖRAN BIÖRSMARK\r\n(fp):</pre><pre>Fru talman! Folkomröstningen är någonting som\r\nkom upp på scenen för bara några dagar sedan.\r\nDen fanns inte alls med i bilden när delegationen\r\nfick uppdraget att åka till Sydafrika. Den negativa\r\nutvecklingen tvingade ju fram folkomröstningen.\r\nDetta visar hur labilt läget är och hur snabbt man\r\nkastas från det ena till det andra. Som jag sade\r\ntidigare löser inte folkomröstningen något\r\nproblem. Vi välkomnar naturligtvis ett kraftigt stöd\r\nför de Klerk i folkomröstningen den 17 mars. Men\r\nsedan fortsätter arbetet, och det finns mycket kvar\r\natt uträtta, innan man är framme vid den punkt då\r\nman kan säga att utvecklingen är oåterkallelig.</pre><pre>Jag menar att ett fundament för den utvecklingen\r\nskulle vara en övergångsregering. Jag har flera\r\norganisationer bakom mig som stödjer den\r\nuppfattningen. Vi har nämnt dem tidigare här. Det\r\nvore lyckligt om vi fick en signal att vi skall vänta\r\npå en övergångsregering.</pre><pre>Överläggningen var härmed avslutad.</pre><pre>6 §  Svar på fråga 1991/92:419 om\r\nÖstersjösamarbetet</pre><pre>Anf. 33  Utrikesminister MARGARETHA f446 &gt; AFf423 &gt; \r\nUGGLAS (m):</pre><pre>Fru talman! Mats Hellström har frågat mig om\r\nregeringen är beredd att ta initiativ för att stärka\r\noch fördjupa Östersjösamarbetet genom att delta i\r\nskapandet av ett Östersjöråd, så som det nu föreslås\r\nfrån en rad olika håll.</pre><pre>Svaret är ja. Samarbetet med våra grannar i\r\nÖstersjöområdet är något som regeringen ger\r\nmycket hög prioritet. Detta framgick också tydligt\r\nnär årets budget presenterades med en tredubbling\r\nav anslaget för samarbetet med Central- och\r\nÖsteuropa.</pre><pre>Östersjörådet blir hela vår regions första\r\ngemensamma mötesplats för samråd och kommer\r\nhärigenom att fylla en viktig funktion. Inom rådet\r\nkommer Sverige självfallet att aktivt verka för att\r\nfrämja och fördjupa Östersjösamarbetet.</pre><pre>Konferensdeltagarna är överens om att i\r\nKöpenhamn särskilt uppmärksamma följande\r\nsamarbetsområden: stöd till demokratiska\r\ninstitutioner, ekonomiskt bistånd och samarbete,\r\nmiljö, energi, hälsovård, transport och\r\nkommunikationer, kultur, utbildning, turism och\r\ninformationsfrågor.</pre><pre>Jag ser rådet som ett forum för tankeutbyte och\r\nsamverkan, inte som ytterligare en organisation\r\nmed institutionell, byråkratisk påbyggnad. Inom\r\nRådet skall vi föra en dialog om övergripande\r\nfrågor, pröva idéer och dra upp riktlinjer.</pre><pre>Det är inte meningen att rådet skall ersätta\r\norganisationer som redan finns. Det skall\r\nkomplettera och tjäna som en idégivare för det\r\nbreda samarbetet runt Östersjön. Det är därför\r\nockså naturligt att fackdepartement och andra\r\nmyndigheter och organisationer tar hand om\r\nkonkreta projekt och det praktiska arbetet. Här\r\nkan jag som exempel peka på den\r\ntransportministerkonferens som kommer att äga\r\nrum i mars i Polen.</pre><pre>Vi måste också betrakta Östersjörådet i ett vidare\r\neuropeiskt sammanhang. Det Europa som växer\r\nfram nu, sedan blockbildningen har upphört,\r\nkommer att likna ett mönster av ringar, som\r\navspeglar Europas historiska mångfald. Jag tror att\r\nde regionala ringarna i framtiden kommer att spela\r\nen allt större roll, inte bara regionerna av länder\r\nutan också regionerna i länder och mellan länder.</pre><pre>En av dessa ringar omfattar alla Östersjöns\r\nstrandstater. Jag är förvissad om att\r\nÖstersjöområdet på sikt kan utvecklas till ett nytt\r\nkraftcentrum i detta regionernas Europa.</pre><pre>Till sist är det viktigt att komma ihåg att det inte\r\nbara är regeringar och myndigheter som skapar\r\nsamarbete och förbindelser mellan olika stater.</pre><pre>Enskilda kontakter är oerhört betydelsefulla:\r\nutbyte och samarbete mellan privatföretagare och\r\nlantbrukare, parlamentariker och\r\nkommunalpolitiker, konstnärer och författare,\r\nuniversitet och museer, handelskamrar och\r\nturistorganisationer. Sådan konkret samverkan\r\nmed verkligt innehåll och liv kan skapa en sann\r\nkänsla av samhörighet mellan invånarna i\r\nÖstersjöregionen.</pre><pre>Jag är övertygad om att Östersjörådet kommer att\r\nlyfta fram och ytterligare stimulera detta\r\nsamarbete.</pre><pre>Anf. 34  MATS HELLSTRÖM (s):</pre><pre>Fru talman! Jag vill tacka utrikesministern för\r\nsvaret på min fråga. Jag tycker att det är bra att\r\nregeringen följer upp och för vidare de initiativ som\r\nden socialdemokratiska regeringen tidigare tog.\r\nVår egen region befinner sig nu i ett skede där\r\nmycket förändras och stöps om. Det gör det\r\nnödvändigt med en fastare struktur i samarbetet än\r\nman har haft tidigare.</pre><pre>Det är viktigt att dessa initiativ tas just nu av de\r\ndanska och tyska utrikesministrarna. Det finns ett\r\nmomentum och en hunger på kontakter, som det är\r\nväsentligt att utnyttja för att föra vidare\r\nsamarbetet.</pre><pre>Utrikesministern nämnde\r\ntransportministerkonferensen i Stettin. Den polska\r\nregeringen planerade ursprungligen, med svensk\r\nmedverkan, att den skulle hållas förra sommaren.\r\nSom vi alla vet fick konferensen uppskjutas på\r\nobestämd tid på grund av de konflikter som rådde\r\nom representation mellan Sovjetunionen och\r\nBaltikum. Det blev då en symbol för vad som skulle\r\nkunna hända i vår region om nya politiska gränser\r\nskulle hindra det samarbete som har startats efter\r\ndet att järnridån har fallit, EFTA:s, EG:s och\r\nSEV:s olika barriärer har försvunnit liksom\r\nmilitäralliansernas barriärer i Östersjöregionen.</pre><pre>Nu har möjligheterna öppnats. Det är viktigt att\r\ninitiativ tas nu. Den prioritering som planeras inför\r\nmötet i Köpenhamn är klok och riktig. Jag vill\r\nframhålla ett område bland dem som har nämnts.\r\nDet är möjligheten att skapa nätverk i vår region.\r\nDet handlar inte bara om transportteknik utan\r\nockså om kommersiella och kulturella nätverk. Jag\r\nvill peka på att man med modern teknologi på 70\r\nuniversitet och högskolor kring Östersjön har\r\nskapat the Baltic Sea University. Mer än 4 000\r\nstudenter har kunnat följa föreläsningar och delta i\r\nen dialog om Östersjöns miljö.</pre><pre>Jag vill avsluta med att ställa en fråga till\r\nutrikesministern. När man nu diskuterar dessa\r\nfrågor i Köpenhamn, är man också beredd att stötta\r\nde initiativ som har tagits av kommunerna kring\r\nÖstersjön? De har ju samarbetat spontant.</pre><pre>Anf. 35  Utrikesminister MARGARETHA f446 &gt; AFf423 &gt; \r\nUGGLAS (m):</pre><pre>Fru talman! Jag noterar Mats Hellströms\r\nengagemang i denna fråga. Jag vet att Mats\r\nHellström själv har jobbat med dessa frågor. Jag är\r\nockså glad att jag denna gång inte noterade\r\nnågonting av den partipolitiska kapplöpning som\r\nnågon gång har ägt rum runt Östersjöns stränder.\r\nVi välkomnar båda tyskarnas och danskarnas\r\ninitiativ. Det är alldeles utmärkt att detta\r\nÖstersjöråd nu kommer att äga rum.</pre><pre>Vänortssamarbetena, de kommunala samarbetena\r\när något bland det allra bästa vi ser. Det är\r\nnågonting vi måste uppmuntra. Jag är dock inte\r\nsäker på att Östersjörådet som sådant kommer att\r\nha medel. Det blir på det nationella planet vi måste\r\nse till att vara beredda att underlätta samarbetet.\r\nDäremot kan man stimulera till kontakter, till\r\nkonferenser och ge uppmuntran. Detta är mycket\r\nväsentligt.</pre><pre>Vi ser nu i Central- och Östeuropasamarbetet,\r\nsamarbetet med Baltikum, att mycket av det bästa\r\nsom sker händer på kommunal nivå.</pre><pre>Anf. 36  MATS HELLSTRÖM (s):</pre><pre>Fru talman! Jag delar Margaretha af Ugglas\r\nuppfattning att det är bra att vi kan ha en gemensam\r\nsyn. Jag har i och för sig ingenting emot att det har\r\nblivit någon sorts partipolitisk kapplöpning i den\r\nmeningen att mer och mer av det politiska spektrat\r\nhar dragits in och att man funnit dessa frågor\r\nviktiga. Det har kanske inte varit så mycket av detta\r\ni vårt land som i andra länder.</pre><pre>Jag delar också uppfattningen att det mesta måste\r\nvara nationella prioriteringar. Man måste, liksom i\r\ndet nordiska samarbetet, visa hemma att man\r\ntycker att detta är så viktigt att man vill avsätta\r\npengar för det.</pre><pre>På ett område tror jag att det måste till betydligt\r\nstörre satsningar. Där måste man också samarbeta\r\nmed bl.a. internationella organ för finansiering.\r\nDet gäller de stora nätverken. I EG finns en mycket\r\nmedveten uppbyggnad av det som kallas\r\nTranseuropean Networks, som handlar om alltifrån\r\ntransporter och gasnät till vidareutbildning,\r\nvuxenutbildning i moderna\r\ntelekommunikationssystem och andra former.\r\nDetta gör EG mycket systematiskt. Det sker i\r\nkunskapskorridorerna kring London, Frankfurt,\r\nMilano och Barcelona av egen kraft. Men det sker\r\nockså i hög grad i de fattiga regionerna. Här måste\r\nvi runt Östersjön själva hjälpa till. EG kommer inte\r\natt hjälpa oss.</pre><pre>Anf. 37  Utrikesminister MARGARETHA f446 &gt; AFf423 &gt; \r\nUGGLAS (m):</pre><pre>Fru talman! Jag tackar för dessa påpekanden. Jag\r\ndelar uppfattningen att det gäller för oss att se till\r\natt Östersjöregionen blir en av de livaktiga och\r\nkonkurrenskraftiga regionerna inom ramen för\r\nEuropa.</pre><pre>Överläggningen var härmed avslutad.</pre><pre>7 §  Svar på fråga 1991/92:396 om möjlighet för\r\nalla att ta in svenska TV-sändningar</pre><pre>Anf. 38  Kulturminister BIRGIT FRIGGEBO\r\n(fp):</pre><pre>Fru talman! Hans Dau har frågat vilka åtgärder\r\nkommunikationsministern är beredd att vidta för\r\natt alla skall ha en rimlig möjlighet att se på de\r\nsvenska TV-programmen. Arbetet inom\r\nregeringen är så fördelat att det är jag som skall\r\nsvara på frågan.</pre><pre>Hans Dau har särskilt tagit upp den dåliga TV 2-\r\nmottagningen i byn Storsand, som ligger sydost om\r\nTärnaby samhälle.</pre><pre>Sändarnätet för televisionen ger för närvarande ca\r\n99,8 % av Sveriges befolkning möjlighet att se\r\nSveriges Televisions program. En viss utbyggnad\r\npågår fortfarande genom att ett tiotal nya\r\nslavsändare tillkommer varje år. De nya sändarna\r\nbetjänar i allmänhet minst 20 hushåll.</pre><pre>Televerket har uppgett att fyra hushåll i Storsand\r\nhar dålig mottagning, framför allt av TV 2, på\r\ngrund av att området ligger i radioskugga för\r\nsändaren i Tärnaby. Försök att förbättra kvaliteten\r\ngenom åtgärder med mottagningsantennerna har\r\ninte gett önskat resultat. I övrigt är\r\nmottagningsförhållandena godtagbara för de\r\nhushåll som bor utefter vägen från Storsand till\r\nTärnaby och i Tärnaby samhälle.</pre><pre>För att de berörda fyra hushållen skall få fullgod\r\nmottagning krävs enligt televerket att en särskild\r\nslavsändare inrättas. Kostnaden uppskattas till\r\n150 000 kr. Någon utbyggnad planeras inte under\r\ninnevarande år.</pre><pre>Anf. 39  HANS DAU (m):</pre><pre>Fru talman! För det första vill jag fråga hur\r\nkulturministern ser på angelägenheten av att alla\r\nkan se svensk TV. Per-Johan Berglund, som har\r\ninitierat frågan, tycker att det är en mänsklig\r\nrättighet.</pre><pre>För det andra: I svaret får jag uppgiften att\r\nteleverket säger att det bara är fyra hushåll i byn\r\nStorsand som har dåliga mottagningsförhållanden.\r\nNu har jag besökt denne Per-Johan Berglund -- jag\r\nhade ingen anledning att besöka alla de byar som\r\njag har räknat upp i min fråga -- som då uppgav att\r\ndet finns ett stort antal byar där förhållandena är\r\ndåliga, t.ex. Forsbäck, Sundslien, G:a Storsand,\r\nBäcknäs och Tännfors. Tydligen anser televerket\r\ninte det. Därför är min andra fråga: Om det skulle\r\nvisa sig att Per-Johan Berglund har rätt och inte\r\nteleverket -- och det är ganska enkelt att\r\nkontrollera -- skulle sannolikheten att man fick en\r\nslavsändare då vara större? Förmodligen handlar\r\ndet om ett tjugotal hushåll i dessa byar.</pre><pre>För det tredje förefaller det mig litet gammaldags\r\natt ha en slavsändare med tanke på att dessa byar\r\nligger efter Blåvägen, en Europaväg. Finns det inte\r\nen modernare teknik som också är betydligt\r\nenklare? Det är kanske inte kulturministerns bord\r\natt svara på de tekniska frågorna, men man kan i\r\nalla fall filosofera över dem.</pre><pre>Anf. 40  Kulturminister BIRGIT FRIGGEBO\r\n(fp):</pre><pre>Fru talman! När vi efterhörde hos televerket hur\r\nsituationen var där uppe upptäckte vi att man\r\nuppenbarligen kände till förhållandena väldigt väl.\r\nTeleverket har försökt förbättra kvaliteten genom\r\natt se över antennförhållanden o.d. För min del\r\ntyckte jag att det var ganska imponerande att\r\nteleverket visste exakt vilka familjer det rörde sig\r\nom. De visar litet grand att vi ändå har en väldigt\r\nstor täckning över landet.</pre><pre>Detta hindrar naturligtvis inte att de som ligger i\r\nskuggan inte låter sig nöjas med det.\r\nUppenbarligen har televerket för sin del en filosofi\r\natt det bör vara ett visst antal hushåll för att man\r\nskall inrätta en slavsändare.</pre><pre>Låt mig också informera om att det blir en\r\nförändring den 1 januari 1993. Finansieringen för\r\nutsändningen förändras då. Det bildas ett särskilt\r\nsändarbolag. Det är programföretagen själva som\r\nskall beställa och betala utsändningstjänsterna. Ett\r\navtal med staten reglerar programföretagens\r\nuppgifter när det gäller den här verksamheten.</pre><pre>TV 4 har redan ett avtal där det sägs att det skall\r\nvara en täckning på 99,8 %. Om man inte vill bygga\r\nut så mycket, skall man i stället sälja\r\nparabolantenner till rabatterat pris till dem som tar\r\nemot sändningarna. Vad som skall gälla för\r\nSveriges Television från den 1 januari 1993 kommer\r\natt tas upp i det nya avtal som nu bereds inom\r\nregeringen.</pre><pre>Anf. 41  HANS DAU (m):</pre><pre>Fru talman! Jag måste säga att jag inte är lika\r\nimponerad som kulturministern över televerkets\r\nkunskaper. Det rör sig om en fejd som pågått i 30\r\når. Den här mannen, Per-Johan Berglund, säger att\r\nhan är sjätte generationen på gården. Det kanske\r\npå ett sätt är imponerande.</pre><pre>Jag fick inget svar på min första fråga om hur\r\nkulturministern ser på angelägenheten av att alla\r\nmänniskor skall kunna se svensk TV. Som jag sade\r\ntycker Per-Johan Berglund att det är en mänsklig\r\nrättighet.</pre><pre>Anf. 42  Kulturminister BIRGIT FRIGGEBO\r\n(fp):</pre><pre>Fru talman! Jag är inte beredd att gå in på en\r\ndiskussion om vad som i konstitutionell mening\r\ninryms i de mänskliga rättigheterna. Vi har\r\ntraditionellt i Sverige ansett att det är mer\r\ngrundläggande saker som tillhör det s.k. MR-\r\nområdet, dels här i Sverige, dels i internationella\r\nsammanhang. Det hindrar nu inte att man kan\r\ntycka att det är en olägenhet att alla icke kan ta del\r\nav hela programutbudet. Det sker alltså en\r\navvägning mellan kostnader och behovet och\r\nönskvärdheten av att alla kan se TV-programmen.</pre><pre>Anf. 43  HANS DAU (m):</pre><pre>Fru talman! Jag vill slutligen bara tacka för svaret.\r\nSåvitt jag förstår finns det nu en öppning med hjälp\r\nav ny teknik med bl.a. parabolantenner. Dessutom\r\nfår jag återkomma om det visar sig att det finns fler\r\nän fyra hushåll som har dåliga\r\nmottagningsförhållanden, vilket Per-Johan\r\nBerglund har uppgett.</pre><pre>Överläggningen var härmed avslutad.</pre><pre>8 §  Svar på fråga 1991/92:393 om\r\nregionalpolitiska medel till upprustning av\r\nkommunala VA-nät</pre><pre>Anf. 44   Arbetsmarknadsminister BÖRJE\r\nHÖRNLUND (c):</pre><pre>Fru talman! Gunnar Thollander har frågat mig om\r\njag vill medverka till att en del av den i\r\nbudgetpropositionen föreslagna uppräkningen av\r\nde regionalpolitiska anslagen kan användas till att\r\nrusta upp kommunernas VA-nät.</pre><pre>Som svar på Thollanders fråga vill jag först säga att\r\nden höjning av de regionalpolitiska anslagen som\r\nåberopas i huvudsak hänför sig till den föreslagna\r\nutvidgningen av systemet med nedsatta\r\nsocialavgifter i Norrlands inland.</pre><pre>Vad gäller de övriga regionalpolitiska anslagen är\r\nhuvudsyftet att långsiktigt medverka till\r\nsysselsättning och utveckling i de regionalpolitiskt\r\nprioriterade områdena.</pre><pre>Upprustning av kommunala VA-nät ingår mot den\r\nbakgrunden inte i de ändamål som avses med de\r\nregionalpolitiska anslagen. Även om sådana\r\ninvesteringar på många håll är nödvändiga, kan jag\r\ninte medverka till att regionalpolitiska medel\r\nanvänds för detta ändamål.</pre><pre>Anf. 45  GUNNAR THOLLANDER (s):</pre><pre>Fru talman! Jag tackar arbetsmarknadsministern\r\nför svaret på min fråga. Bakgrunden till att jag\r\nställde denna fråga är att jag för några veckor sedan\r\nbesökte Tierps Järnbruk, ett gjuteri som tillverkar\r\nutrustning för gatubrunnar, där man talade om att\r\ndet plötsligt blivit en katastrofal nedgång i antalet\r\nbeställningar av utrustning för det här ändamålet.\r\nJag läste i årets budgetproposition om en satsning\r\nför att hela Sverige skall leva, och därför ställde jag\r\nfrågan. Jag anser att detta vore verkligen någonting\r\natt satsa på.</pre><pre>Arbetsmarknadsministern betonar i alla fall att det\r\nfinns ett behov av sådana här investeringar, att de\r\nt.o.m. är nödvändiga. Jag anser alltså att man\r\nborde kunna göra en insats även här.</pre><pre>Anf. 46  Arbetsmarknadsminister BÖRJE\r\nHÖRNLUND (c):</pre><pre>Fru talman! I byggkrisens spår följer också att\r\nanbuden på jobb som kommunerna vill utföra har\r\nblivit väsentligt lägre. Jag har under de senaste\r\ndagarna talat med ett antal kommunalmän, som\r\nberättat att man både när det gäller VA-nät och när\r\ndet gäller upprustning av skolor och annat i dag\r\nbygger 30-40 % billigare. Så det finns egentligen en\r\nstark anledning att av egen kraft från kommunernas\r\nsida utföra projekt.</pre><pre>Jag har ju ansvar för de arbetsmarknadspolitiska\r\nmedlen. Länsarbetsnämnderna har möjligheter att\r\ndelfinansiera ett VA-arbete om det utförs som\r\nberedskapsarbete. AMS och länsarbetsnämnderna\r\nhar nu fått väldigt stor frihet att använda medlen på\r\nbästa sätt.</pre><pre>Anf. 47  GUNNAR THOLLANDER (s):</pre><pre>Fru talman! Det är naturligtvis riktigt, som vi här\r\nhar hört, att AMS och länsarbetsnämnderna har\r\nfrihet att verka och att anslå medel. Men jag vill\r\nockså understryka att, som jag inledningsvis\r\nframhöll, orderboken på det gjuteri som tillverkar\r\nutrustning var helt tom. Det betyder att man i varje\r\nfall inte hittills har utnyttjat denna möjlighet.\r\nDärför har det inte fungerat bra. Jag hoppas nu att\r\narbetsmarknadsministern kan vara överens med\r\nmig om att det är så.</pre><pre>Vi pekade också på att det gäller en viktig\r\nverksamhet. Den ger inte bara jobb för ett gjuteri\r\nutan också anläggningsarbete, transportarbete osv.\r\nFramför allt vill jag framhålla att det är en viktig\r\nmiljöfråga. Det är bekant vilka läckage som\r\nförekommer.</pre><pre>Anf. 48  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag håller med om det mesta som\r\nThollander säger, men när det gäller de\r\nregionalpolitiska medlen har riksdagen beslutat att\r\njust dessa skall användas på ett sådant sätt att de\r\nicke kan sättas in på kommunernas VA-nät.</pre><pre>Anf. 49  GUNNAR THOLLANDER (s):</pre><pre>Fru talman! Jag kan naturligtvis inte bortse från det\r\nbeslut som har fattats i denna kammare, men man\r\nkan också hänvisa till det läge som just nu råder på\r\narbetsmarknaden. Jag tycker därför att det var\r\nviktigt att få diskutera denna fråga. Jag ser också\r\nfram emot att eventuellt återkomma i frågan.</pre><pre>Överläggningen var härmed avslutad.</pre><pre>9 §  Svar på fråga 1991/92:420 om\r\narbetsmarknadsinsatser för ungdomar</pre><pre>Anf. 50  Arbetsmarknadsminister BÖRJE\r\nHÖRNLUND (c):</pre><pre>Fru talman! Ingela Thalén har frågat mig om\r\nregeringen avser att föreslå ett praktiksystem som\r\ninnebär att ungdomar skall utföra arbete utan\r\navtalsenlig lön och utan att vara anställda.</pre><pre>Arbetslösheten bland våra ungdomar och då\r\nframför allt långtidsarbetslösheten måste\r\nbekämpas med all kraft. I januari i år var 15 000\r\nungdomar i åldern 18--19 år och ca 40 000 i åldern\r\n20--24 år arbetslösa. Oroande är att det är\r\nlångtidsarbetslösheten som ökar mycket snabbt i\r\ndessa åldersgrupper.</pre><pre>Även om konjunkturen skulle vända under\r\ninnevarande år så bedömer jag att någon\r\nförbättring av arbetsmarknadsutvecklingen inte\r\nsker under åren 1992 och 1993.</pre><pre>Arbetsmarknadssituationen för ungdomarna är så\r\nallvarlig att det är utomordentligt viktigt att snabbt\r\ninföra nya och effektiva åtgärder för de arbetslösa\r\nungdomarna. De skall inte vara den grupp som får\r\nbetala priset för 80-talets inflations- och\r\nspekulationsekonomi.</pre><pre>Det är i dag ett mycket stort antal arbetssökande\r\nungdomar under 25 år som med utbildningsbidrag\r\nstuderar vid främst AMU-center och ibland vid\r\nkomvux eller gymnasieskola. Det är ungdomar som\r\noftast ej har en konkurrensmässig utbildning.\r\nDessa ungdomar skall naturligtvis i första hand få\r\nen gedigen yrkesutbildning.</pre><pre>Samtidigt finns det i dag i nuvarande\r\narbetsmarknadsläge en stor grupp ungdomar med\r\nyrkesutbildning på såväl gymnasial nivå som\r\nhögskolenivå vilka trots detta inte kan få ett arbete\r\npå den reguljära arbetsmarknaden. Det är inte\r\nfrämst mer teoretiska studier dessa ungdomar\r\nbehöver utan möjlighet att få praktisk\r\narbetslivserfarenhet.</pre><pre>Samtliga arbetssökande ungdomar som deltar i\r\narbetsmarknadsutbildning bör ha samma\r\nersättning, dvs. utbildningsbidrag. Det är\r\nungdomarnas behov av antingen kompletterande\r\nutbildning eller praktik som skall bestämma\r\ninnehållet i arbetsmarknadsutbildningen och inte\r\nolika ersättningsnivåer.</pre><pre>Den praktiskt inriktade arbetsplatsförlagda\r\narbetsmarknadsutbildningen innebär att de unga\r\nfortlöpande på arbetsplatserna skall ges den\r\ninskolning, handledning och praktiska\r\nyrkesutbildning som krävs för att de skall få den\r\nyrkes- och arbetslivserfarenhet som gör att de kan\r\nkonkurrera på den reguljära arbetsmarknaden.</pre><pre>Ungdomspraktiken är således en väg in i arbetslivet\r\nför de yngre människorna. Det skall vara den\r\nåtgärd som arbetsförmedlingen erbjuder i sista\r\nhand när arbete eller annan åtgärd inte finns att\r\ntillgå, och ungdomarna skall lämna den så snart\r\narbete, annan utbildning eller åtgärd kan erbjudas\r\ndem.</pre><pre>Jag har haft omfattande kontakter med\r\nrepresentanter för berörda parter och ansvariga\r\nmyndigheter under arbetets gång vid utformningen\r\nav det åtgärdssystem som jag presenterar i\r\npropositionen 1991/92:124, vilken föreläggs\r\nriksdagen i dag. Det är min uppfattning att det i\r\nmycket stor utsträckning finns en bred och positiv\r\nuppslutning bakom mina förslag.</pre><pre>Genom en helhjärtad uppslutning kring de nya\r\nåtgärderna kan den unga generationen få den\r\narbetslivserfarenhet och yrkeskompetens som\r\nbehövs samtidigt som näringslivets långsiktiga\r\nbehov av arbetskraft kan tryggas. Detta är en\r\nförutsättning för en återhämtning av den svenska\r\nekonomins utvecklingskraft.</pre><pre>Att satsa på ungdomarna är att investera i\r\nframtiden.</pre><pre>Anf. 51  INGELA THALÉN (s):</pre><pre>Fru talman! Jag tackar arbetsmarknadsministern\r\nför svaret. Socialdemokraterna kommer alldeles\r\nsjälvklart att vara positiva till insatser som ger unga\r\nmänniskor en chans att komma in på\r\narbetsmarknaden, men jag kommer inte ifrån att\r\nsvaret mera väcker nya frågor än ger svar på min\r\nenda fråga.</pre><pre>Jag har läst om det aktuella förslaget i ett\r\npressmeddelande och i riksdagens\r\nsnabbprotokoll -- arbetsmarknadsministern\r\nredovisade förslaget inför riksdagen i förra\r\nveckan -- och när jag studerat detta har jag blivit\r\norolig. Förslaget bygger på att man tar bort andra\r\nviktiga insatser för unga människor. Då är det inte\r\nett tillskott utan en ersättning. Om det nu är så,\r\nvilka nya insatser räknar arbetsmarknadsministern\r\nmed att detta förslag kan innebära för unga\r\nmänniskor och hur många fler ungdomar kan vi ge\r\narbete med ett sådant här förslag?</pre><pre>Om jag har förstått informationen från den 20\r\nfebruari rätt, är det finansplanens beräkningar om\r\narbetslöshet som ligger bakom detta förslag. Av\r\nAMS pressmeddelande framgår att vi redan har\r\növerskridit den arbetslöshetsnivån. Är det då\r\nrimligt, arbetsmarknadsministern, att räkna med\r\natt dessa ungdomsinsatser skall kunna ske inom\r\nbefintliga ekonomiska ramar?</pre><pre>Anf. 52  Arbetsmarknadsminister BÖRJE\r\nHÖRNLUND (c):</pre><pre>Fru talman! Åren 1984--1985 hade vi många\r\ndiskussioner i denna kammare. Det gällde då den\r\nsocialdemokratiska regeringens förslag om\r\nungdomslag. I dessa skulle man arbeta på halvtid,\r\noch i stort sett skulle alla lag sättas in i\r\nkommunerna, i landstingen eller på det statliga\r\nområdet. Vi hade inom oppositionen den\r\nuppfattningen att detta inte var bra och menade att\r\nnäringslivet i övrigt i större utsträckning skulle\r\ninnefattas av förslaget. Men för att slå vakt om att\r\nverkligen få i gång en verksamhet svalde vi\r\ninledningsvis ett förslag som vi icke tyckte var bra.</pre><pre>Jag vet att jag får stöd för vårt förslag av TCO, av\r\nSACO och av småföretagarna. Jag vet att LO är\r\nemot vissa delar, men ändå vill nå goda resultat, och\r\njag hoppas därför på ett gott stöd även därifrån. Jag\r\när övertygad om att vi då mycket lätt når talet\r\n40 000 nya platser med dagens situation som\r\nutgångspunkt. Men tyvärr är det så att ungdomarna\r\nfår svårt att komma in på arbetsmarknaden, så det\r\nligger mycket i det tal som AMS har redovisat för\r\nläget framåt hösten, nämligen inte mindre än 60 000\r\nungdomar. Det är min förhoppning att våra förslag\r\nskall klara den utvecklingen.</pre><pre>Anf. 53  INGELA THALÉN (s):</pre><pre>Fru talman! Jag vill betona, eftersom propositionen\r\nhar lagts fram i dag, att socialdemokraterna i\r\narbetsmarknadsutskottet inte har haft någon\r\nmöjlighet att ta del av detaljerna. Jag reagerar med\r\nutgångspunkt i den redovisning som hittills har\r\nlämnats.</pre><pre>Låt mig ställa följande fråga: Har\r\narbetsmarknadsministern i sitt förslag tittat på vad\r\nsom händer om den positiva inställningen -- som jag\r\nförvisso också själv känner till en hel del av\r\ntankegångarna -- ''slår runt'' ute på\r\narbetsmarknaden, så att man plockar bort anställda\r\nfrån arbetsplatser och ersätter dem med ''gratis''\r\narbetskraft?</pre><pre>Anf. 54  Arbetsmarknadsminister BÖRJE\r\nHÖRNLUND (c):</pre><pre>Fru talman! Det kommer att gå till så att både de\r\nyngre och de äldre ungdomarna genom\r\njobbsökarklubbar söker sig till de företag där de\r\ntror att de får den bästa utbildningen och till företag\r\ndär de vill vara yrkesmässigt verksamma när\r\nutvecklingen vänder.</pre><pre>Vi har också resonerat om att AMS,\r\nlänsarbetsnämnderna och arbetsförmedlingarna\r\nskall se till att ungdomarna inte söker sig till företag\r\ndär det sker en personalminskning, eftersom det\r\ndär är mycket svårt att komma in på nytt. Det har\r\nvi blivit medvetna om via utbildningsvikariaten. De\r\n10 000 platserna inom denna stödform har i\r\nhuvudsak varit förlagda till kommuner och\r\nlandsting, inte till näringslivet, just på grund av att\r\ndet har varit litet svårt att gå in i företag som är på\r\nväg nedåt. Man skall alltså i första hand söka sig till\r\nföretag som inte är inne i en avskedandeprocess.</pre><pre>Anf. 55  INGELA THALÉN (s):</pre><pre>Fru talman! Låt mig komma tillbaka,\r\narbetsmarknadsministern, till att dessa\r\nungdomspraktikplatser nu skall ersätta vissa av de\r\nnuvarande insatserna för ungdomar under 25 år\r\nsärskilda inskolningsplatser, handledarstöd och\r\nberedskapsarbeten för unga människor under 25 år.\r\nDå är det enligt min verklighetsbild så att många\r\nsom är 23--25 år gamla i stället borde få möjlighet\r\ntill ett beredskapsarbete.</pre><pre>Vad som nu skall hända är, om jag har förstått\r\nförslaget rätt, dels att de får en\r\nungdomspraktikplats, dels att de får behålla KAS\r\novanpå det. Menar arbetsmarknadsministern då att\r\ndet inte ligger en konflikt i att ungdomar skall ha\r\nrätt till dessa platser, men att det inte skall vara en\r\nskyldighet för någon arbetsgivare att erbjuda dessa\r\nplatser för unga människor? Jag tänker framför allt\r\npå dem som ligger nära 25-årsgränsen.</pre><pre>Anf. 56  Arbetsmarknadsminister BÖRJE\r\nHÖRNLUND (c):</pre><pre>Fru talman! Som Ingela Thalén känner till är det rätt\r\nmånga på arbetsmarknaden som i dag riskerar att\r\nutförsäkras i åldrarna 25--65 år. Det finns också en\r\nhel del äldre arbetskraft som inte vill sätta sig på\r\nskolbänken när de bara har ett fåtal verksamma år\r\nkvar. Jag bedömer för min del att vi också har en\r\nskyldighet att förbehålla de beredskapsarbeten som\r\ngår att få loss för dessa grupper. Härigenom kan\r\nman klara också dem som riskerar att utförsäkras\r\noch de litet äldre.</pre><pre>Det finns också en finess i att ha lika möjligheter.\r\nEtt antal länsarbetsnämndsdirektörer har talat om\r\nför mig att det förekommit att ungdomar med svag\r\nutbildning har vägrat att gå in i utbildning därför att\r\nde kunnat få ett kommunalt beredskapsarbete och\r\nfå mycket bättre betalt. Det är inte bra vare sig för\r\nde unga eller för kommunen.</pre><pre>Anf. 57  INGELA THALÉN (s):</pre><pre>Fru talman! Jag vill för min del avslutningsvis bara\r\npoängtera att det är bra att vi får diskutera insatser\r\nsom gör att vi får ut ungdomar på\r\narbetsmarknaden. Jag kommer tillbaka till att vi\r\nsocialdemokrater självfallet skall pröva förslaget\r\nmed mycket stor öppenhet, för det är en svår\r\nsituation, men jag måste ändå få deklarera att det\r\ns.k. arbetstagarbegreppet enligt min mening är\r\ntvingande. Utför man ett arbete på en arbetsplats\r\noch helt står under arbetsgivarens arbetsledning,\r\nskall man betraktas som anställd. Såsom förslaget\r\nhittills har presenterats och efter det svar som jag i\r\ndag har fått från arbetsmarknadsministern hänger\r\ndenna fråga fortfarande i luften.</pre><pre>Vi får dock komma tillbaka,\r\narbetsmarknadsministern, när vi har studerat\r\nförslaget. Det kanske finns skäl att då ställa\r\nytterligare frågor i denna kammare.</pre><pre>Anf. 58  Arbetsmarknadsminister BÖRJE\r\nHÖRNLUND (c):</pre><pre>Fru talman! Det rör sig här om försöksverksamhet\r\ni ett utomordentligt besvärande\r\narbetsmarknadsläge, och de som verkligen far illa\r\när unga människor. Det är det som är grunden till\r\natt vi har tagit fram detta förslag. Vi har samarbetat\r\nsåväl med fackliga organisationer som med\r\narbetsgivarorganisationer och har haft ett brett\r\nsamråd med arbetsmarknadsmyndigheter för att få\r\nfram ett bra avvägt förslag. Alla förslag som går\r\nutanför ordinarie arbetsmarknad har ett och annat\r\ninslag som kan vara något besvärande, men här\r\nmåste vi se på helheten, och det innebär att våra\r\nungdomar inte skall leva på bidrag utan skall gå in\r\ni utbildning eller praktik.</pre><pre>Anf. 59  INGELA THALÉN (s):</pre><pre>Fru talman! Jag tackar återigen för svaret och\r\nbetonar, som sagt, att vi är beredda att behandla\r\ndetta med stor öppenhet. Men även om det är en\r\nförsöksverksamhet finns det ingen anledning att\r\nrycka undan grunden för det som i övrigt fungerar\r\nbra när det gäller arbetsmarknadspolitiska insatser.</pre><pre>Överläggningen var härmed avslutad.</pre><pre>10 §  Svar på fråga 1991/92:424 om\r\narbetsmarknadsinsatser för handikappade</pre><pre>Anf. 60  Arbetsmarknadsminister BÖRJE\r\nHÖRNLUND (c):</pre><pre>Fru talman! Björn Samuelson har frågat mig vilka\r\ninsatser regeringen kommer att vidta för att\r\narbetsmarknadsstyrelsen inte skall prioritera bort\r\ninsatser för handikappade.</pre><pre>Bakgrunden är, som Björn Samuelson nämner i\r\nfrågan, ett uttalande i radion av\r\nlänsarbetsdirektören i Stockholms län.</pre><pre>I regeringens budgetförslag för budgetåret 1992/93\r\nföreslås drygt 11 miljarder kronor till\r\nsysselsättningsåtgärder för arbetshandikappade.\r\nNärmare 1,3 miljarder ytterligare föreslås till\r\nyrkesinriktad rehabilitering -- dvs.\r\narbetsmarknadsinstitutens (AMI) verksamhet --\r\noch till utbildningsbidrag åt de inskrivna vid AMI.</pre><pre>De här resurserna är helt eller, vad gäller AMI, till\r\nstora delar avsedda för arbetshandikappade.\r\nDärmed är det en självklarhet att\r\narbetsförmedlingarna måste arbeta med dessa\r\nsökande.</pre><pre>Som ett led i statsmakternas mål- och\r\nresultatstyrning av den statliga verksamheten har\r\nregeringen i 1992 års budgetproposition också\r\nangett vilken inriktning arbetsmarknadspolitiken\r\nskall ha. Där sägs att ''utsatta grupper skall\r\nprioriteras'' och att arbetshandikappade i ökad\r\nomfattning skall få del av de\r\narbetsmarknadspolitiska åtgärderna.</pre><pre>För innevarande budgetår gäller följande\r\nföreskrifter för arbetsmarknadsverket: ''Det\r\nförsvagade arbetsmarknadsläget får inte innebära\r\nökad utslagning av de arbetshandikappade.\r\nInsatserna för att bistå denna grupp skall fortsätta\r\nliksom de särskilda insatserna för unga\r\nhandikappade.''</pre><pre>Som framgår av vad jag nyss anfört om regeringens\r\nkrav på arbetsmarknadsverket har regeringen inte\r\nsänkt kraven på verkets insatser för\r\narbetshandikappade. Inte minst i nuvarande\r\narbetsmarknadsläge är det viktigt att stödja\r\ngrupper som annars riskerar att helt slås ut från\r\narbetsmarknaden.</pre><pre>Anf. 61  BJÖRN SAMUELSON (v):</pre><pre>Fru talman! Jag kände mig både ledsen och arg när\r\njag hörde en del inslag i radio i slutet av förra\r\nveckan. Jag tänkte att det är lätt att slå mot de\r\nsvagaste i svåra tider.</pre><pre>Jag vill tacka arbetsmarknadsministern ärligt och\r\nuppriktigt för det här svaret. Det är klart och\r\nentydigt. Det är inte ofta man får så raka puckar här\r\ni riksdagen. Jag tycker att det är bra och viktigt att\r\nvi är överens i dessa frågor. Politiken på det här\r\nområdet har inte ändrats, utan de som har olika\r\nhandikapp skall känna sig trygga för att de också får\r\nsin del och det stöd som de behöver.</pre><pre>Jag vet inte om det går, men jag skulle något vilja\r\nunderstryka arbetsmarknadsministerns uttalande\r\ngenom att läsa upp slutorden i\r\nhandikapputredningens arbetsmarknadsdel: ''Det\r\när utredningens bestämda uppfattning att fortsatta\r\nstora ansträngningar måste till för att utveckla och\r\nöppna vägar till arbetslivet för personer med\r\nfunktionsnedsättningar. Detta är väsentligt för att\r\nnå målet med full delaktighet och jämlikhet.''</pre><pre>Jag gör den tolkningen att vi är överens om detta.</pre><pre>Överläggningen var härmed avslutad.</pre><pre>11 §  Svar på fråga 1991/92:415 om den tillfälliga\r\nföräldraförsäkringen</pre><pre>Anf. 62  Socialminister BENGT\r\nWESTERBERG (fp):</pre><pre>Fru talman! Charlotte Branting har frågat mig om\r\nregeringen avser att ta initiativ för att öka\r\npersonkretsen inom den tillfälliga\r\nföräldraförsäkringen.</pre><pre>Ett grundläggande villkor för rätt till tillfällig\r\nföräldrapenning enlig 4 kap. lagen (1962:381) om\r\nallmän försäkring är att man är förälder till ett barn\r\neller att man likställs med förälder. Detta villkor\r\nomöjliggör för en ensamstående förälder att vid\r\nbl.a. barns sjukdom överlåta rätten till tillfällig\r\nföräldrapenning till t.ex. barnets morförälder.\r\nReglerna missgynnar således de ensamstående\r\nföräldrarna som har större behov än andra av att\r\növerlåta tillfällig föräldrapenning i denna och\r\nliknande situationer.</pre><pre>Riksförsäkringsverket har i en rapport (RFV\r\nANSER 1989:2) bl.a. beräknat kostnaderna för att\r\ninföra en rätt för ensamstående och ensamboende\r\nföräldrar att överlåta tillfällig föräldrapenning till\r\nannan person till i storleksordningen 100 milj.kr.\r\nper år.</pre><pre>Det nuvarande ekonomiska läget gör det\r\nnödvändigt att i största möjliga utsträckning\r\nundvika ökningar av statens utgifter. Trots att det\r\nfinns goda motiv för ett initiativ i den riktning\r\nCharlotte Branting önskar finns det därför för\r\nnärvarande inte ekonomiskt utrymme härför. I ett\r\nförbättrat samhällsekonomiskt läge finns det\r\nemellertid skäl att pröva frågan.</pre><pre>Anf. 63  CHARLOTTE BRANTING (fp):</pre><pre>Fru talman! Jag får tacka socialministern för svaret,\r\näven om det kanske inte var det svar som jag allra\r\nhelst hade önskat. Det fanns ändå en positiv\r\nunderton och en förståelse för det problem som jag\r\ntagit upp.</pre><pre>Den s.k. tillfälliga föräldrapenningen kan\r\nmamman, pappan eller styvföräldern få ta ut av fyra\r\nolika anledningar. Det är vid sjukdom eller smitta\r\nhos barnet eller hos barnets ordinarie vårdare, vid\r\nbesök i samhällets förebyggande barnhälsovård,\r\nom vårdbehov uppkommer till följd av att barnets\r\nandra förälder besöker läkare med ett annat barn\r\ntill någon av föräldrarna under förutsättning att\r\nbåda barnen är under tolv år eller vid s.k.\r\nkontaktdagar. Sedan kan man också få den här\r\ntiden utökad till 90 dagar, men det behöver vi inte\r\ngå närmare in på nu.</pre><pre>Detta är en bra förmån, men den har brister därför\r\natt ungefär 12 % av alla barn i dag lever tillsammans\r\nmed bara en förälder. De har visserligen ofta\r\nkontakt med den andra föräldern också, men när\r\ndet gäller vård av sjukt barn är det nästan enbart\r\nden ensamstående föräldern som tar ansvaret.\r\nDetta är bakgrunden till min fråga.</pre><pre>Jag har också tagit upp detta i en debattartikel i\r\nDagens Nyheter. Det var ganska många\r\nensamstående mammor, för det handlar främst om\r\ndem, som poängterade detta och berättade att det\r\nfinns många farföräldrar, morföräldrar och fastrar\r\nsom säkert skulle vara intresserade om de kunde få\r\nut sjukpenning om de tog ledigt för att ta hand om\r\nnärstående barn när de är sjuka.</pre><pre>Dessutom kan man inte komma ifrån att de\r\nensamstående har stora bekymmer på\r\narbetsmarknaden i dagens\r\narbetsmarknadspolitiska läge. Det finns all\r\nanledning att noga fundera hur man skall förbättra\r\ndet.</pre><pre>Jag skulle naturligtvis helst ha önskat att alla\r\nföräldrar hade den här rätten att föra över tillfällig\r\nföräldraförsäkring till annan person. Men det\r\nskulle, som socialministern tagit upp här, kosta 100\r\nmilj.kr. Det vore dock bra om man allvarligt\r\nfunderade över om inte de ensamstående även i ett\r\nsvårt ekonomiskt läge skulle kunna få den här\r\nrätten.</pre><pre>Nu är min fråga direkt till socialministern: Vad\r\nbetyder ''för närvarande''? Är det socialministerns\r\nuppfattning att detta kan ske inom den innevarande\r\nmandatperioden?</pre><pre>Anf. 64  Socialminister BENGT\r\nWESTERBERG (fp):</pre><pre>Fru talman! Charlotte Branting säger att detta inte\r\när det svar som hon helst hade fått. Det är inte\r\nheller det svar som jag helst hade givit.</pre><pre>Jag delar helt och hållet Charlotte Brantings\r\nsynpunkter på att den nuvarande ordningen\r\nmissgynnar ensamstående föräldrar. Det hade\r\nnaturligtvis varit trevligt att kunna utlova ett\r\nförslag, men det är enbart av ekonomiska skäl som\r\njag inte kan göra det. Om de restriktionerna inte\r\nfanns, skulle jag med nöje driva den här frågan\r\nvidare.</pre><pre>För närvarande betyder för närvarande, dvs. den\r\ndagen när vi har en bättre samhällsekonomisk\r\nsituation hoppas jag att vi skall komma tillbaka i\r\nden här frågan. Då tycker jag, som jag sade i mitt\r\nsvar, att det finns skäl att pröva att gå i den riktning\r\nsom Charlotte Branting föreslår.</pre><pre>Huvuddelen av dessa 100 milj.kr. gäller tyvärr just\r\nensamstående. De skulle ha nytta av den här\r\nreformen. Därför sparar man inga pengar på att\r\ngöra reformen bara för ensamstående, begränsa\r\nden till dem och inte tillåta det för sammanboende\r\neller äkta makar.</pre><pre>Det är en angelägen reform. Så snart det finns\r\nekonomiskt utrymme hoppas jag kunna\r\nåterkomma till riksdagen i denna fråga.</pre><pre>Anf. 65  CHARLOTTE BRANTING (fp):</pre><pre>Fru talman! Jag har läst den rapporten, och jag\r\ninser också att ungefär 75--80 miljoner av de 100\r\nskulle falla på de ensamstående. Det får dock inte\r\nvara så att när förslaget kommer -- jag har förstått\r\natt socialministern vill arbeta för det -- skall det\r\nbara gälla farföräldrar och morföräldrar eller\r\nnärstående. De som har det allra besvärligast är\r\nfaktiskt de som inte har någon närstående alls. Det\r\nmåste vara så att man kan överlåta detta till en\r\nperson som föräldern väljer som lämplig till att få\r\ntillfällig föräldrapenning. Delar socialministern den\r\nuppfattningen?</pre><pre>Sedan skulle jag vilja ställa en andra fråga.\r\nRiksförsäkringsverket hänsyftar till att det skulle ge\r\nytterligare 20 årsarbetskrafter till försäkringskassan\r\nom man genomförde en sådan reform. Det kan väl\r\nändå inte vara skälet i dag? Vi organiserar ju om\r\narbetet på försäkringskassan på andra sätt. Jag vill\r\nha det klart dementerat av socialministern att detta\r\nskulle vara ett skäl till att inte genomföra en sådan\r\nreform.</pre><pre>Anf. 66  Socialminister BENGT\r\nWESTERBERG (fp):</pre><pre>Fru talman! De 75--80 miljoner som Charlotte\r\nBranting nämnde, nämns också i utredningen, men\r\nden är från 1989. Det motsvarar nog 100 miljoner i\r\ndag bara för ensamstående. Skall man därtill göra\r\ndet för övriga blir reformbeloppet ännu högre.</pre><pre>Jag tycker också att den här rätten skall kunna\r\növerlåtas till vem som helst. Det behöver inte vara\r\nkrav på att det skall vara en släkting. De\r\nensamstående bör naturligtvis också kunna\r\nanvända en granne eller vem som finns till hands.</pre><pre>Det är inte den ökade belastningen på\r\nförsäkringskassorna som har varit huvudskälet. Det\r\när de ökade utgifterna för själva försäkringen, alltså\r\ndessa 100 miljoner, som gör att vi inte kan lägga\r\nfram det här förslaget nu. Jag hoppas naturligtvis\r\natt vi kan göra det inom rimlig tid.</pre><pre>Anf. 67  CHARLOTTE BRANTING (fp):</pre><pre>Fru talman! Tack, socialministern. Jag instämmer\r\ninnerligt i den förhoppningen.</pre><pre>Överläggningen var härmed avslutad.</pre><pre>12 §  Svar på frågorna 1991/92:385, 395, 397, 398\r\noch 406 om åtgärder mot väpnade rån, m.m.</pre><pre>Anf. 68  Justitieminister GUN HELLSVIK\r\n(m):</pre><pre>Fru talman! Rune Backlund har frågat mig vilka\r\nkonkreta åtgärder jag avser att vidta för att stoppa\r\nden skrämmande utvecklingen av vålds- och\r\nrånbrott riktade mot handeln.</pre><pre>Hans Dau har frågat mig vilka åtgärder jag är\r\nberedd att vidta för att skärpa straffen för brott där\r\nvapen kommer till användning.</pre><pre>Göran Magnusson och Sigge Godin har frågat mig\r\nom åtgärder för att minska innehav och användning\r\nav illegala vapen.</pre><pre>Slutligen har Göthe Knutson frågat mig vilka\r\nåtgärder jag är beredd att vidta för att motverka\r\nväpnade rån mot värdetransporter och andra\r\nvåldsdåd där polismän och väktare utsätts för\r\nsärskilt stora risker.</pre><pre>Jag besvarar frågorna i ett sammanhang.</pre><pre>Frågorna är ställda mot bakgrund av bl.a. den\r\nkraftiga ökningen av antalet väpnade rån, mordet\r\npå en polisman och de våldsbrott som riktat sig mot\r\nköpmän med invandrarbakgrund.</pre><pre>Det är lätt att instämma i att rånbrottsligheten\r\nunder senare år utvecklats på ett skrämmande sätt.\r\nVad som inger särskild oro är ökningen av antalet\r\nbrott där vapen kommer till användning. Jag delar\r\nockså helt och fullt den upprördhet som frågorna\r\nger uttryck för och känner starkt med offren och\r\nderas familjer.</pre><pre>Det är självfallet viktigt att vi noggrant tänker\r\nigenom vilka åtgärder som står till buds för att\r\nmotverka den utveckling som nu pågår och är\r\nberedda att fatta de beslut som kan vara\r\nnödvändiga. Samtidigt vill jag varna för en\r\növerdriven tilltro till att det skulle vara möjligt att\r\nkomma till rätta med problemen med några snabba\r\noch enkla medel. Om vi skall lyckas vända på\r\nbrottsutvecklingen måste vi också vara beredda att\r\narbeta med långsiktiga och breda åtgärder.</pre><pre>När det gäller insatser från statens sida i det arbetet\r\när två avgörande faktorer vilka resurser som vi är\r\nberedda att satsa på polis och rättsväsende i övrigt\r\noch vilken utformning som vi har på vårt\r\nstraffsystem. Regeringen bedriver ett målmedvetet\r\narbete i dessa avseenden.</pre><pre>Antagningen till polishögskolan har ökats. Även\r\nom det kommer att ta viss tid är det endast på det\r\nsättet som vi på sikt kan möta behovet av fler\r\npoliser. När det gäller straffsystemet är det\r\nangeläget att avskaffa den obligatoriska\r\nhalvtidsfrigivningen. Jag räknar i den delen med att\r\nredan under våren kunna presentera ett förslag till\r\nförändring. En särskild utredning kommer också\r\natt få i uppdrag att lämna förslag till hur\r\nstraffsystemet på sikt bör utformas för att bäst\r\ntillgodose de olika krav som vi måste ställa på detta.</pre><pre>Samtidigt måste vi vara medvetna om att staten\r\naldrig ensam kan klara uppgiften att motverka och\r\nkontrollera brottsligheten. Det är nödvändigt att\r\nockså enskilda, organisationer och företag är\r\nberedda att ta sin del av ansvaret. Det gäller inte\r\nminst den typ av brottslighet som de olika\r\nfrågeställarna tar upp. Det är viktigt att såväl\r\nhandeln som banker och andra penninginrättningar\r\nsjälva aktivt verkar för att minska utrymmet för\r\nrånsituationer. Jag vill här bl.a. peka på att både\r\nbrottsförebyggande rådet och rikspolisstyrelsen har\r\ngivit ut handböcker med förslag till olika åtgärder.\r\nOlika företrädare för berörda företag och\r\norganisationer har också gjort och gör\r\nbetydelsefulla insatser för att föra ut kunskap och\r\nmedvetenhet om behovet av förebyggande\r\nåtgärder. Senast i förra veckan fanns det\r\nexempelvis en artikel i Dagens Nyheter av en\r\nsäkerhetschef som tog sikte på hur olika berörda\r\nparter skulle kunna utnyttja de kunskaper som\r\nfinns för att motverka brott mot värdetransporter.</pre><pre>Även om jag tror att vi måste acceptera att det är\r\nåtgärder av det slag jag nu har exemplifierat som är\r\nviktigast för att bryta utvecklingen av såväl\r\nrånbrottsligheten som annan brottslighet, är det\r\nnaturligt att också fråga sig vilka mer specifika\r\nåtgärder som kan vidtas från statsmakternas sida\r\nför att minska antalet rån.</pre><pre>Av avgörande betydelse är naturligtvis att polisen\r\ninom ramen för de resurser som finns prioriterar\r\nuppklaring av rånbrottslighet. Regeringen har\r\nockså, såväl i regeringsförklaringen som i\r\nbudgetpropositionen, framhävt kampen mot\r\nvåldsbrottsligheten som ett prioriterat område. Jag\r\nvet att polisen tar dessa signaler på största allvar\r\noch beaktar dem i sitt arbete.</pre><pre>Göran Magnusson och Sigge Godin tar upp frågan\r\nom illegala vapen. Som frågeställarna säkert vet var\r\nden frågan uppe i samband med de ändringar av\r\nvapenlagen som trädde i kraft vid årsskiftet.\r\nKraven när det gäller förvaring skärps från\r\nhalvårsskiftet, och rikspolisstyrelsen kommer inom\r\nkort med nya anvisningar om vad som då kommer\r\natt gälla. Förhoppningsvis skall detta leda till att\r\nantalet vapenstölder minskar.</pre><pre>Hans Dau tar i sin fråga direkt sikte på strafftiderna\r\nvid brott där vapen kommer till användning. Jag\r\ntror att Hans Dau och jag är helt ense om både att\r\nden typen av brott måste tillmätas ett högt\r\nstraffvärde och att vi politiker har ett ansvar för att\r\nse till att straffskalorna för olika brott lämnar\r\nutrymme för straff som motsvarar de olika brottens\r\nstraffvärde. Själv är jag dock inte säker på att det\r\nföreligger något behov av en lagändring. För grovt\r\nrån är minimistraffet fyra års och maximistraffet tio\r\nårs fängelse, och även om brottet inte bedöms som\r\ngrovt medger faktiskt straffskalan upp till sex års\r\nfängelse. Jag har mot den bakgrunden svårt att se\r\natt ändrade straffskalor skulle vara ett verksamt\r\nmedel mot rånbrottslighet.</pre><pre>Nu är det möjligen inte straffskalorna Hans Dau\r\noch de andra frågeställarna som tagit upp straffen\r\nprimärt inriktar sig på. Det kan ju exempelvis också\r\nvara kriterierna för det grova brottet eller den\r\nallmänna regleringen av försvårande\r\nomständigheter. Att vapen kommit till användning\r\nnämns inte uttryckligen i något av dessa\r\nsammanhang.</pre><pre>Det bör dock framhållas att det helt klart följer av\r\nde allmänna principer som gäller för gradering av\r\nbrott och straffmätning att användning av vapen är\r\nen omständighet som både kan och skall beaktas.\r\nDomstolarna har emellertid stor frihet att avgöra\r\ndessa frågor utifrån förhållandena i det enskilda\r\nfallet. Vid sidan av vapenanvändningen finns det\r\ngivetvis en rad andra faktorer som måste beaktas.</pre><pre>Jag tror att det är viktigt att vi politiker visar\r\nrespekt och förtroende för domstolarnas förmåga\r\natt hantera dessa svåra frågor. Min uppfattning är\r\natt domstolarnas straffmätning generellt sett\r\nframstår som väl avvägd, och praxis visar dessutom\r\natt man tar hänsyn till utvecklingen i samhället.\r\nHistorien visar också att en alltför detaljrik\r\nlagstiftning ofta leder till en tillämpning som kan\r\nframstå som stötande i enskilda fall. Om vi vill\r\nfrämja grundläggande straffrättsprinciper som lika\r\nbehandling och proportionalitet måste vi nog\r\nacceptera att domstolarna ofta är bättre skickade\r\natt värna principerna än en aldrig så välmenande\r\nmen detaljinriktad lagstiftare.</pre><pre>Anf. 69  RUNE BACKLUND (c):</pre><pre>Fru talman! Jag vill först tacka justitieministern för\r\nsvaret.</pre><pre>Det går ju inte en dag utan att vi kan läsa om rån\r\nsom riktas mot butiker, och allt oftare förekommer\r\ndet skjutvapen i samband med dessa rån. Det har\r\nunder det senaste året skett en 30-procentig ökning.\r\nJag känner köpmän och handelsanställda som går\r\nomkring med en ständig rädsla över att det är deras\r\ntur att nästa gång vara utsatta för ett sådant rån. De\r\nsom har varit utsatta för ett rån säger att det är\r\nnågot man inte kan glömma i första taget.</pre><pre>När jag läser svaret får jag uppfattningen att\r\njustitieministern i och för sig är medveten om\r\nproblemen, och hon hänvisar i svaret till generella\r\nåtgärder. Men jag tror att vad bl.a. köpmän och\r\nhandelsanställda i dag förväntar sig är en tuffare\r\nattityd från politikernas sida, att politikerna\r\nmarkerar att detta är något som samhället ser\r\nverkligen allvarligt på t.ex. genom att rån där vapen\r\nförekommer alltid bedöms som grova rån. Det\r\nskulle alltså helt enkelt bli fråga om en skärpt\r\ntillämpning av lagstiftningen i samband med brott\r\ndär vapen förekommer.</pre><pre>Det efterfrågas skärpta straff när det gäller olaga\r\nvapeninnehav. Drygt 12 000 försvunna eller stulna\r\nvapen finns ju nu i omlopp, och det finns\r\nnaturligtvis inga motiv till att privatpersoner i sina\r\nhus skall ha avsågade hagelgevär, kpistar och andra\r\nmilitära vapen, utan avsikten är väl i sådana fall att\r\ndessa vapen skall användas i något brottsligt\r\nsammanhang. Det är rimligt att man också skärper\r\nstraffen när man upptäcker sådana här vapen i\r\nsamband med en brottsutredning.</pre><pre>Justitieministern hänvisar till att alla i samhället\r\nmåste hjälpas åt med detta. Jag vet att man från\r\nhandelns sida har efterlyst en kommission som kan\r\nföreslå åtgärder och göra en arbetsfördelning, och\r\njag vet att många inom handeln höjde på\r\nögonbrynen när departementet meddelade att man\r\ninte var intresserad av en sådan kommission. Det\r\nvar enligt min mening väldigt olyckligt, eftersom\r\njag tror att det är litet av en god vilja från\r\npolitikerna att tillsammans ta tag i problemen som\r\nnu behövs för att verkligen försöka möta den här\r\nutvecklingen.</pre><pre>Anf. 70  HANS DAU (m):</pre><pre>Fru talman! Jag tackar justitieministern för svaret.</pre><pre>Som justitieministern mycket riktigt påpekar tog\r\njag i min fråga upp strafftiderna för brott där vapen\r\nanvänds. Jag tycker också att det är mycket viktigt\r\natt man, precis som Rune Backlund sade,\r\nobserverar de fall där folk har vapen eller handlar\r\nmed vapen olagligt och att man skärper straffen för\r\ndetta.</pre><pre>Det sägs att vi kan förvänta oss en ström av vapen\r\nösterifrån, nu då den sovjetiska armén bryter\r\nsamman, och det är ju mycket oroande med tanke\r\npå att den polis som blev skjuten sköts just med ett\r\nryskt vapen. Skulle det komma hit många sådana\r\nvapen, blir det också nödvändigt att skärpa\r\ngränskontroll och övervakning så att inte den\r\nhandeln kan försiggå.</pre><pre>Det påstås att man kan gå på Sergels torg eller\r\nandra ställen här i Stockholm och bara beställa ett\r\nvapen och att man då får det innan kvällen. Är det\r\nså illa, borde de ökade polisresurser som\r\njustitieministern talar om i hög grad sättas in på det\r\nområdet för att stoppa möjligheterna att handla\r\nmed vapen och förmedla dem. Man bör alltså\r\nskärpa straffen på det området.</pre><pre>Det finns många aspekter på ändringen av\r\nvapenlagen. Vi som är jägare är litet oroade för att\r\nman riktar in sig på de laglydiga medborgarna i\r\nstället för på dem som inte är laglydiga. Om detta\r\nskulle vi kunna hålla inte bara en frågedebatt utan\r\nkanske t.o.m. en interpellationsdebatt, men det har\r\nvi inte tid med. Jag hoppas i alla fall att man\r\nverkligen från justitiedepartementet kanaliserar\r\nåtgärderna mot brottslingarna, mot innehavare av\r\nsådana olagliga, tunga vapen som förekommer\r\nalltmer i Sverige.</pre><pre>Anf. 71  GÖTHE KNUTSON (m):</pre><pre>Fru talman! Tack för detta mycket utförliga svar.\r\nDet är alldeles uppenbart att justitieministern tar\r\nden här frågan på verkligt allvar.</pre><pre>Det har nu gått en dryg vecka sedan det mest\r\nuppmärksammade väpnade rånet utfördes och en\r\npolisman miste livet i tjänsten. Det har bedrivits\r\npolisspaningar som alldeles säkert varit intensiva.\r\nDet har skett ett intensivt arbete, och det kommer\r\nsäkert att fortsätta. Men detta visar också brister\r\ninom det svenska rättsväsendet. Trots att det är\r\nfråga om en begränsad krets av våldsmän som kan\r\nvara skyldiga till brottet har man ändå inte kommit\r\nså långt att något tillslag har kunnat göras.</pre><pre>Man kan göra rätt många iakttagelser kring\r\npolismordet i Högdalen. Den vakt som lämnade\r\ntransportbilen gick tydligen ensam med en väska.\r\nDet fanns poliseskort för själva bilen, men sedan\r\ngick vakten med väskan ensam in i en portgång.\r\nDet var där som fyra våldsmän attackerade och\r\nsedan också sköt mot polisbilen.</pre><pre>Detta föranleder mig att tro att det fortfarande\r\nfinns en del man kan diskutera och förbättra. Det\r\nkanske vore utomordentligt angeläget att ordna\r\nnågon form av seminarium eller konferens med\r\nbanker, försäkringsbolag, köpmannaföreningar,\r\nguldsmeder, bevakningsbolag, transportbolag och\r\nandra som mera djuplodande behöver diskutera\r\noch penetrera de här frågorna och komma fram till\r\nännu bättre åtgärder. Vad anser justitieministern\r\nom det?</pre><pre>Anf. 72  GÖRAN MAGNUSSON (s):</pre><pre>Fru talman! Jag tackar statsrådet för svaret, men\r\njag måste konstatera att min specifika fråga om\r\nåtgärder för att komma till rätta med antalet illegala\r\nvapen inte har fått så värst många rader i svaret.\r\nDäremot kan jag med tillfredsställelse konstatera\r\natt justitieministern avvisar tanken på att man med\r\nkraftiga straffskärpningar skulle kunna komma till\r\nrätta med problemet. Det är uppenbarligen så att\r\ndet behövs en rad andra åtgärder inom\r\nkriminalpolitiken och även inom samhällspolitiken\r\ni övrigt för att komma till rätta med brottsligheten.</pre><pre>Regeringen har som alltid ett par\r\nförklaringsgrunder, nämligen halvtidsfrigivningen\r\noch polisbristen. Jag skulle vilja uppehålla mig vid\r\nden sistnämnda frågan, dvs. polisbristen. Är\r\npolisbristen verkligen så skriande som regeringen\r\nger intryck av? Tittar man i budgetpropositionen\r\noch i andra handlingar kommer man raskt fram till\r\natt antalet poliser enligt planeringen, dvs. ungefär\r\n16 700, inte skall öka under de närmaste åren fram\r\ntill 1995/96. Däremot finns vissa vakanser inom\r\npoliskåren, men de fylls väl upp antalsmässigt av de\r\npoliser som har genomgått första utbildningen på\r\npolishögskolan och nu är ute i tjänst. Numerärt\r\nfinns alltså över huvud taget inte någon polisbrist.\r\nDäremot kan man diskutera utbildningsnivån och\r\nkvalifikationerna. Men just de poliser som har\r\ngenomgått den första grundkursen på\r\npolishögskolan och som tjänstgör i fotpatrullering,\r\ni gatuverksamhet och annat är ju alldeles särskilt\r\nvärdefulla vad gäller våldsbrottsbekämpningen.</pre><pre>Jag vill fråga justitieministern: Är det inte dags att\r\navliva myten om polisbristen som en förklaring till\r\nallt elände och i stället konstatera att det behövs\r\nandra åtgärder inom många samhällsområden för\r\natt vi skall komma till rätta med brottsligheten?</pre><pre>Anf. 73  SIGGE GODIN (fp):</pre><pre>Fru talman! Jag ber att få tacka statsrådet för\r\nsvaret, även om det visar ett mycket svalt intresse\r\nför frågan om illegala vapen. Statsrådet har som jag\r\nser det bara förhoppningar om att rikspolisstyrelsen\r\nskall reda ut de här problemen, och så enkelt får\r\nman faktiskt inte ta på en sådan allvarlig fråga.</pre><pre>Vi vet att 17 000 vapen har stulits sedan 1972, och\r\nav dem finns fortfarande 12 000 på drift. Även om\r\nbenägenheten att skjuta på poliser i vårt land tack\r\noch lov är mindre, ökar andra brott, som statsrådet\r\nvet, ytterst markant i antal. Man måste då göra\r\nnågot åt detta. Statistiken visar att de beväpnade\r\nrånen har blivit mer än dubbelt så många sedan\r\n1989. Då rånades 48 banker, 38 postkontor och 137\r\nbutiker. Under fjolåret var siffrorna 117 banker, 78\r\npostkontor och 279 butiker. Riskerna är tyvärr\r\nväldigt stora att vapen i större utsträckning kommer\r\natt användas, och då måste vi göra allt för att\r\nförhindra det.</pre><pre>Enligt de uppgifter som har figurerat i pressen stjäls\r\nmycket få vapen från mobiliseringsförråd. Däremot\r\nsker sådana stölder i hemmen. Min fråga blir:\r\nAnser statsrådet att det är försvarbart att officerare\r\noch hemvärnsmän har vapen i bostaden? I dag är ju\r\nfaktiskt kommunikationerna så bra att man inte\r\nkan hänvisa till att man måste ha vapen tillgängliga\r\ninför en mobilisering. Detta problem kan säkert\r\nlösas genom att vapnen förvaras på\r\nmilitärförläggning eller i skyddade förråd. Det\r\nfinns rätt gott om sådana, som säkert går att\r\nanvända.</pre><pre>I en intervju säger stabschefen på I1 att man där\r\ninte har något som helst intresse av att dra in vapen\r\nfrån officerarna och hemvärnsmännen. Jag tycker\r\natt det verkar väldigt konstigt. Jag vill därför också\r\nfråga statsrådet: Överväger ni inte skärpta regler\r\nnär det gäller förvaring av militära vapen?</pre><pre>Jag vill avsluta med att än en gång säga att\r\nsituationen är sådan att de flesta vapen måste bort\r\nfrån marknaden.</pre><pre>Anf. 74  Justitieminister GUN HELLSVIK\r\n(m):</pre><pre>Fru talman! Låt mig börja med att kommentera\r\nSigge Godins fråga när det gäller militära vapen. Vi\r\nskall ha klart för oss att av de 12 000 stulna vapen\r\nsom cirkulerar är 500 militära vapen. Det är alltså\r\nen väldigt liten del av de stulna vapnen som är\r\nmilitära vapen.</pre><pre>När det gäller förvaring hos officerare och\r\nhemvärnsmän vill jag svara att den nya lagen med\r\nskärpta regler för förvaring kommer att ställa\r\nsamma krav på dem som på övriga.</pre><pre>Vad som däremot är viktigt -- på den punkten har\r\nvi kanske inte varit så bra -- är att göra en noggrann\r\nkontroll av de personer som vi godkänner som\r\nhemvärnsmän i vårt samhälle och därmed ger\r\nvapen.</pre><pre>Vidare har jag i tidigare sammanhang här i\r\nkammaren informerat om att vi kommer att följa\r\neffekterna av den lagstiftning som riksdagen\r\nbeslutade om i höstas. Dessutom kommer vi att\r\nbehöva göra en total översyn. De regler om vapen\r\nsom i dag finns ger en splittrad bild, och vi har ett\r\neget behov av att göra en total översyn liksom ett\r\nbehov av att göra en jämkning i förhållande till\r\nEG:s regler.</pre><pre>När det sedan gäller situationen för handeln vill jag\r\nförst påpeka att det i de diskussioner som vi har fört\r\nmed företrädare för handeln tagits upp en fem sex\r\nolika krav från handelns sida. Alla utom ett arbetar\r\nvi från regeringens sida redan för att tillgodose. Det\r\nenda vi har sagt nej till är kravet på en kommission,\r\noch det har vi gjort av det skälet att det redan finns\r\nett samarbete mellan polis, åklagare och handel,\r\noch vi menar att det finns anledning att först följa\r\nupp de förslag till åtgärder som är beslutade eller\r\nrekommenderade.</pre><pre>Anf. 75  RUNE BACKLUND (c):</pre><pre>Fru talman! När man från handelns sida har begärt\r\nen kommission ligger det väl i sig ett värde i att visa\r\nöppenhet för det kravet. Om jag har förstått det\r\nrätt var tanken som den har presenterats av\r\nKöpmannaförbundet att man i kommissionen dels\r\nskulle ta till vara det samarbete som redan finns,\r\ndels skulle gå vidare och se om man kunde utveckla\r\nfler metoder eller finna fler sätt att förhindra\r\nmöjligheterna till rån, dvs. gå vidare med det\r\nförebyggande, långsiktiga arbetet.</pre><pre>Eftersom det här är en så akut fråga för handeln och\r\näven berör väldigt många anställda tycker jag att\r\nregeringen valde fel väg på den punkten. Jag tycker\r\natt man skulle ha valt att gå handeln till mötes,\r\ntillsatt kommissionen och satt i gång ett ganska\r\nbrett arbete.</pre><pre>Statsrådet hänvisar ju i sitt svar till att staten inte\r\nensam klarar uppgiften att förebygga och\r\nkontrollera brottsligheten, utan man behöver få\r\nhjälp av alla dem som i dag är intresserade av det.\r\nDet är flera hundratusen köpmän, och det är flera\r\nhundratusen handelsanställda. Jag tror att man\r\ntillsammans skulle ha kunnat göra mycket i\r\nkommissionen. Därför beklagar jag att regeringen\r\ninte utnyttjade det erbjudandet.</pre><pre>Anf. 76  SIGGE GODIN (fp):</pre><pre>Fru talman! Statsrådet sade att det är bara 500 av\r\nde 12 000 vapnen som är militära vapen. Ja visst --\r\n500 vapen är ändå 500 vapen och i det här\r\nsammanhanget ganska tunga vapen. Kan man göra\r\nnågonting där skall man verkligen göra det.</pre><pre>Självfallet tycker jag också att man skall jobba\r\nkraftfullt på att komma åt alla de andra illegala\r\nvapnen. De skall bort från marknaden. Det är enda\r\nmöjligheten.</pre><pre>Min fråga kvarstår: Avser statsrådet och regeringen\r\natt göra någonting för att ta hemvärnsmännens och\r\nofficerarnas vapen till säkrare platser?</pre><pre>Jag skulle också vilja ta upp den fråga som Hans\r\nDau ställde och inte fick något svar på: Har ni\r\nnågon beredskap för vad som kan hända om det\r\nkommer vapen från Östeuropa, och hur skall man\r\nmotverka det? Kan tullen skärpa sina rutiner eller\r\npå vilket sätt avser ni att klara den saken? Det är\r\nnog bara en tidsfråga innan vi möter även det\r\nproblemet.</pre><pre>Anf. 77  GÖRAN MAGNUSSON (s):</pre><pre>Fru talman! Jag utgår ifrån att det var på grund av\r\natt statsrådet inte hann med som statsrådet inte\r\nsvarade på min fråga om polisbristen. Jag hoppas\r\npå kommentarer omkring den frågan i nästa\r\ninlägg -- den kanske då kan prioriteras.</pre><pre>Låt mig då bara om de illegala vapen som nu finns\r\nute på marknaden säga, att om det bland de 12 000\r\nillegala vapnen är bara 500 som kommer från\r\nmilitära förråd är det uppenbarligen en mycket stor\r\ndel av de legala vapnen som stjäls i bostäder och på\r\nandra ställen som sedan blir illegala vapen. Det är\r\nväl uppenbart att det här finns ett större problem än\r\nvi kanske förutsåg när riksdagen antog en ny\r\nvapenlagstiftning. Justitieministern har ju också\r\ndeklarerat att det är angeläget att snabbt följa upp\r\nvilka effekter den nya vapenlagstiftningen kan få.</pre><pre>Jag tycker också att det kan finnas anledning att här\r\nkonstatera att antalet legala vapen under en\r\ntioårsperiod -- mellan 1976 och 1986 -- ökat med\r\n400 000 upp till 2,1 miljoner vapen. Det är alltså ett\r\nmycket stort antal vapen som finns i bostäderna\r\nrunt om i Sverige.</pre><pre>Anf. 78  Justitieminister GUN HELLSVIK\r\n(m):</pre><pre>Fru talman! Låt mig börja med frågan om\r\npolisbristen. Det är faktiskt så att det i dag finns\r\nungefär 960 vakanta tjänster, till vilka vi icke\r\nlyckats rekrytera utbildade poliser. Det är inte bara\r\nså att vi utbildar poliser -- poliser slutar av olika\r\nskäl, bl.a. på grund av att de uppnått\r\npensionsåldern. Därför räknar vi med att vi, med\r\ndet ökade intaget i polisutbildningen, först 1995\r\nkan ha samtliga tjänster besatta. Det ökar också\r\nmöjligheterna att komma åt den illegala handeln\r\noch utöva kontroll över den.</pre><pre>Sedan vill jag gå tillbaka till frågan om öppenhet\r\ngentemot handeln och om kommissionen. Här har\r\nvi ett exempel på hur man från massmedias sida tar\r\nupp en fråga. Jag har träffat företrädare för handeln\r\nvid flera tillfällen. I höstas var vi överens om att\r\nförst utvärdera effekterna av de rekommendationer\r\nsom finns för att sedan följa upp eventuellt\r\nytterligare utveckling. -- Tiden räcker inte.</pre><pre>Anf. 79  RUNE BACKLUND (c):</pre><pre>Fru talman! Jag förstår att justitieministern har\r\nbekymmer med att hinna besvara alla frågor och ta\r\nupp alla kommentarer. När det gäller frågan om\r\nkommissionen och kontakten med handeln har jag\r\ni alla fall erfarit -- jag har också sett\r\npressmeddelanden från Köpmannaförbundet om\r\ndet -- att man är besviken över att kommissionen\r\ninte kom till stånd. Men det kanske\r\njustitieministern får möjlighet att utveckla i ett\r\nkommande svar.</pre><pre>Jag skulle kortfattat vilja kommentera också en\r\nannan sak i svaret, nämligen kravet på att det alltid\r\nskall betraktas som grovt rån om vapen används i\r\nsammanhanget. Om jag förstod justitieministerns\r\nsvar rätt delar inte justitieministern den\r\nuppfattningen utan menar att det räcker med\r\nnuvarande lagstiftning. Men nog ligger det väl ett\r\npreventivt värde i att man ser allvarligare på rån där\r\ndet förekommer vapen, att det generellt alltid\r\nbetraktas som grovt rån så fort det förekommer ett\r\nvapen i sammanhanget? Nog är väl det en preventiv\r\nåtgärd i den här kampen?</pre><pre>Anf. 80  GÖTHE KNUTSON (m):</pre><pre>Fru talman! Jag avstod från att begära ordet i förra\r\nomgången. Jag väntade på att statsrådet något\r\nskulle beröra den fråga som jag tog upp om\r\nmöjligheterna till överläggningar med samtliga\r\ndessa branscher och företag som bör kunna skärpa\r\nsin vaksamhet och motverka väpnade rån och rån\r\nmot värdetransporter.</pre><pre>Det är såvitt jag förstår en omöjlighet för ett\r\nstatsråd, om än aldrig så snabbtalande, att\r\nsamtidigt besvara alla frågor från fem frågande.\r\nDet visar sig att det är minst två olika områden som\r\nberörs. Ett är vapnen, därtill alla övriga åtgärder.</pre><pre>Jag skall nu bara göra den kommentaren\r\nbeträffande vapnen att jag inte tror att man\r\nkommer så värst mycket längre med lagstiftning i\r\nfråga om säkerhet när det gäller vapen. Det\r\nkommer alltid att finnas gränsövergångar som är\r\nöppna för illegal vapensmuggling.</pre><pre>Debatten handlar också om hemvärnsmännen, och\r\njag skall be att få återkomma till det i nästa inlägg.</pre><pre>Anf. 81  GÖRAN MAGNUSSON (s):</pre><pre>Fru talman! Man kan naturligtvis tvista länge om\r\nstatistiken. Jag har en statistik som inte exakt\r\nstämmer med de siffror som justitieministern har,\r\nmen om man bortser från avvikelserna finner man\r\nändå att det finns drygt 900 vakanta polistjänster.\r\nMen det finns också närmare 400 polismän som inte\r\nhar tablåtjänst men som ändå är i tjänst. Det\r\nreducerar vakanserna en del. Dessutom finns det\r\ntotalt i landet över 1 300 polisaspiranter som\r\ngenomgått första grundkursen och som alltså gör\r\nett värdefullt jobb ute i polisdistrikten.</pre><pre>Därför måste, menar jag, regeringen nu överge det\r\nständigt återkommande resonemanget om att\r\npolisbristen är förklaringen till det mesta och\r\nkonstatera att vi har ett om inte fullgott så i varje\r\nfall hyggligt läge, och det förbättras tid efter annan.</pre><pre>Jag skulle gärna vilja fråga justitieministern,\r\neftersom hon i den särskilda debatten kring\r\nvåldsfrågor för ett par veckor sedan sade: ''Polisen\r\nbehöver ökade resurser, och det skall den få.'' I\r\nårets budgetproposition finns inga ökade resurser.\r\nBlir det ökade resurser framöver?</pre><pre>Anf. 82  SIGGE GODIN (fp):</pre><pre>Fru talman! Jag har också förståelse för att\r\nstatsrådet inte klarar av att svara på alla frågor så\r\nhär, men det är faktiskt statsrådet som har valt\r\ntågordningen -- då får Ni leva med det!</pre><pre>Jag blir litet upprörd när statsrådet slentrianmässigt\r\nhänvisar till att vi skall följa EG-regler. Situationen\r\nför närvarande är så katastrofalt dålig att det är\r\nväsentligt att man verkligen omgående sätter sig\r\nned och tar fram alla möjligheter. Jag blir positivt\r\növerraskad av att man vill titta närmare på vilka\r\nsom skall få bli hemvärnsmän. Nu har vi gott om\r\nfolk och stora möjligheter at klara det.</pre><pre>Men jag vill gärna ha svar på frågan, om vapen bör\r\nförvaras någon annanstans, och även på Hans Daus\r\nfråga, vilken beredskap man i regeringen har inför\r\nrisken att det kommer in illegala vapen österifrån.</pre><pre>Anf. 83  Justitieminister GUN HELLSVIK\r\n(m):</pre><pre>Fru talman! När det gäller frågan om polisbristen\r\nvill jag svara att vi från regeringens sida i många\r\nsammanhang har påpekat att det inte är bara\r\npolisbristen som orsakar problem -- den är ett av\r\nproblemen. Men vi måste också tala om moral och\r\netik, vi måste informera, och vi måste påverka\r\nvarandra. Det är också av avgörande betydelse.</pre><pre>När det gäller vapen sade jag att vi kommer att se\r\növer vår lagstiftning med hänsyn till EG-reglerna,\r\nmen jag sade också att vi måste följa upp den nya\r\nlagstiftning som träder i kraft den 1 januari och som\r\nockså innebär strängare regler för förvaring av\r\nvapen.</pre><pre>Överläggningar mellan handeln och övriga\r\nförekommer redan. När det gäller kommissionen\r\nvill jag på nytt påpeka att jag i höstas var överens\r\nmed handelns företrädare om att vi inte skall ha en\r\nkommission. Eftersom det fanns en formell\r\nskrivelse fick vi också formellt svara nej.</pre><pre>Anf. 84  GÖRAN MAGNUSSON (s):</pre><pre>Fru talman! Jag har velat ta upp polisbristen därför\r\natt den i generella termer vid flera olika tillfällen av\r\nregeringen anförts som förklaring till bl.a.\r\nvåldsproblematiken.</pre><pre>Jag tycker också att det finns all anledning att se\r\nallvarligt på de brister som faktiskt finns, men man\r\nskall inte överdriva dem och ge intryck av att\r\nregeringen är beredd att sätta till avsevärda\r\nresurser för att öka antalet poliser -- det är ju\r\nfaktiskt inte avsikten, och om det är vi,\r\njustitieministern och jag, ense.</pre><pre>Jag vill då också konstatera att det inte nu finns\r\nnågon antydan till ytterligare resurser till poliserna.\r\nDet enda man åstadkom i nästa års budget var\r\nfaktiskt 100 fler poliser i utbildning. Men det var\r\nfaktiskt hundra färre än moderaterna krävde\r\ntidigare. Jag tror att det ur många synpunkter är\r\nklokt att sluta tala om polisbristen utan i stället\r\nkonstatera, precis som justitieministern gör, att det\r\nbehövs åtgärder också på en rad andra områden\r\ninom samhällslivet för att man skall komma till\r\nrätta med brottsligheten.</pre><pre>Anf. 85  SIGGE GODIN (fp):</pre><pre>Fru talman! Det är utmärkt att statsrådet tar upp\r\nfrågan om moral och etik. Moral och etik fungerar\r\nemellertid inte om man inte har klara regler och ger\r\nklara signaler till människorna i ett samhälle om hur\r\nman vill ha det. Det är faktiskt regeringens uppgift\r\natt skapa sådana regler.</pre><pre>Det är bra om det blir en genomgång av de regler\r\nsom gäller förvaring av vapen och om de reglerna\r\nkan skärpas. Min fråga kvarstår dock: Vad vill man\r\ngöra med hemvärnsmännens och officerarnas\r\nvapen? Skall de bort från hemmen och förvaras på\r\nett bättre ställe? Militären säger nu att stölderna i\r\nde säkra förråden har mycket mindre omfattning.\r\nJag tycker därför att det bara är att lämna in\r\nvapnen. Jag vill ha ett svar på den frågan.</pre><pre>Anf. 86  RUNE BACKLUND (c):</pre><pre>Fru talman! Justitieministern säger att man var\r\növerens med handeln när det gäller en kommission.\r\nDå är det litet förvånande att man från\r\nKöpmannaförbundet för någon vecka sedan gick ut\r\nmed ett uttalande som var mycket kritiskt mot\r\njustitieministern. Man kritiserade att det inte hade\r\nblivit en kommission. Det verkar som om\r\nkontakterna på något sätt inte har klaffat. Det finns\r\nkanske anledning för justitieministern att ta en\r\nförnyad kontakt. Hos Köpmannaförbundet\r\nupplever man uppenbarligen att man har fått nej till\r\nåtgärder. I uttalandet, som ställdes till\r\njustitieministern, skrev man: ''Att helt avstå från\r\nåtgärder från statsmakternas sida måste rimligtvis\r\nvara otänkbart, främst med tanke på det\r\nupptrappade våldet under den senaste tiden som i\r\nbetydande omfattning drabbat människor\r\nengagerade i detaljhandel och serviceföretag.''\r\nMan är ganska frän i sin kritik.</pre><pre>Det vore bra om justitieministern tog förnyade\r\nkontakter och försökte reda ut om det föreligger ett\r\nmissförstånd här. Det här är en viktig fråga för\r\nhandeln och de handelsanställda.</pre><pre>Anf. 87  GÖTHE KNUTSON (m):</pre><pre>Fru talman! Statsrådet svarade mig att det\r\nförekommer överläggningar. Jag utgår ifrån att det\r\ni första hand är handeln som avses. Med anledning\r\nav den senaste tidens många väpnade rån mot\r\nvärdetransporter samt det faktum att en polisman\r\nhar skjutits till döds, vill jag föreslå att man skall\r\ninbjuda olika branschorganisationer för att höra\r\nderas synpunkter. Därefter kan vi ta sats på nytt.</pre><pre>Jag vill peka på en egendomlighet. Man har t.ex. ett\r\nså omfattande skydd som en polisbil eller en\r\npolispatrull, men i slutändan låter man ändå en\r\nvaktman ensam bära flera miljoner. Då är det\r\nnågonting som brister, ungefär som när man inte\r\nsätter in grinden i ett gärde.</pre><pre>Anf. 88  Justitieminister GUN HELLSVIK\r\n(m):</pre><pre>Fru talman! När det gäller hemvärnsmän och\r\nofficerare, Sigge Godin, har vi inga planer på att\r\nändra reglerna utöver det som man redan har fattat\r\nbeslut om, nämligen strängare krav på förvaring av\r\nvapen.</pre><pre>Så till diskussionerna med handeln. Det har skett\r\nförnyade kontakter. För drygt två veckor sedan\r\nhade jag en ny sittning med företrädare för\r\nhandeln. Vi diskuterade olika krav. Från handelns\r\nsida hade man släppt kravet på en kommission. Vi\r\ndiskuterade varför man hade släppt kravet. Vi var\r\növerens om att man inte löser problemen på det\r\nsättet.</pre><pre>Jag kan inte lägga mig i hur man från handelns sida\r\nutformar sina pressreleaser. Jag blev naturligtvis\r\nmycket besviken när jag såg vilken information som\r\ngår ut. Men vi har våra minnesanteckningar från\r\nsammankomsten med företrädarna för handeln.</pre><pre>Det förekommer redan diskussioner mellan\r\nhandeln och polisen. Bland annat ligger dessa\r\ndiskussioner bakom utformningen av\r\nrekommendationerna från brottsförebyggande\r\nrådet och polisen.</pre><pre>Anf. 89  SIGGE GODIN (fp):</pre><pre>Fru talman! Jag ber att få tacka för svaret, även om\r\ndet inte tilltalade mig. Det är bättre att få ett svar\r\nän inget.</pre><pre>Jag tycker faktiskt att regeringen inte tar särskilt\r\nseriöst på problemet i den här frågan. Göthe\r\nKnutson målade nyss upp hur situationen ser ut.\r\nMan måste överväga alla insatser när situationen är\r\nså allvarlig. Man måste framför allt klargöra för\r\nsvenska folket vilka regler som gäller i det här\r\nsamhället. De måste gälla alla yrkeskategorier. Det\r\nfår inte vara något snobberi att officerare skall ha\r\nvapen liggande hemma. De är också bara\r\nmänniskor och kan också missköta säkerheten.\r\nDetsamma gäller för hemvärnsmännen.</pre><pre>Anf. 90  GÖTHE KNUTSON (m):</pre><pre>Fru talman! Jag är tacksam för att statsrådet gav\r\nbeskedet beträffande hemvärnsmän och förvaring\r\nav vapen att det inte blir någon ändring i reglerna.\r\nOm hemvärnsmän och officerare inte finge ha\r\nvapnen hemma skulle åtminstone poängen med\r\nhemvärnet gå förlorad. Hemvärnet skall vara\r\nmobiliseringsbart redan i hemmet. Där finns\r\nmobplatsen. Beträffande officerare måste samma\r\nregler gälla.</pre><pre>Däremot bör man naturligtvis granska dem som\r\nsöker till hemvärnet, så att inte fler misstag görs.</pre><pre>Jag är litet orolig för att det nu kan gå ut fel signaler\r\ntill domstolarna. Jag tar nu upp ytterligare en punkt\r\ni statsrådets svar. Jag är inte riktigt till freds med\r\ndomstolarnas straffmätning i alla de fall det gäller\r\nrån och liknande brott. Jag tycker att man dömer ut\r\nför låga straff. Det skulle bli mycket färre rån om\r\nfler rånare satt inne längre tid.</pre><pre>Anf. 91  Justitieminister GUN HELLSVIK\r\n(m):</pre><pre>Fru talman! Jag tillhör personligen dem som har en\r\nmycket restriktiv inställning när det gäller vapen.\r\nSveriges riksdag beslutade så sent som i höstas om\r\nen ny vapenlag. Denna trädde i kraft för knappt två\r\nmånader sedan. Som jag har sagt tidigare tycker jag\r\natt det är viktigt att vi följer upp de nya stränga\r\nreglerna för att eventuellt, beroende på vad vi får\r\nför utfall, på nytt se över om reglerna är tillräckliga.</pre><pre>Överläggningen var härmed avslutad.</pre><pre>13 §  Svar på fråga 1991/92:391 om brottslingar\r\nsom överlämnas till sluten psykiatrisk vård</pre><pre>Anf. 92  Justitieminister GUN HELLSVIK\r\n(m):</pre><pre>Fru talman! Birgit Henriksson har frågat mig vilka\r\nåtgärder jag avser att vidta för att minska antalet\r\nvåldsbrott som begås av våldsbrottslingar som\r\nskrivits ut från sluten psykiatrisk vård.</pre><pre>Låt mig först säga att jag blir mycket illa till mods\r\nnär jag läser om de händelser som Birgit\r\nHenriksson tar upp.</pre><pre>Som Birgit Henriksson vet antog riksdagen förra\r\nvåren den tidigare regeringens proposition om\r\npsykiatrisk tvångsvård m.m. Propositionen har lett\r\ntill lagstiftning som trädde i kraft så sent som vid\r\nårsskiftet. Den nya lagstiftningen innebär bl.a. att\r\nstörre hänsyn kan tas till behovet av samhällsskydd.\r\nT.ex. skall domstolen förena överlämnandet till\r\nrättspsykiatrisk vård med en föreskrift om särskild\r\nutskrivningsprövning, om det finns risk att den\r\ndömde på nytt begår ett brott av allvarligt slag.\r\nUtskrivningsprövningen skall då göras av\r\nlänsrätten. Vidare har vårdinrättningarna ålagts att\r\nunderrätta målsäganden om en patient rymmer\r\neller annars avviker.</pre><pre>Även om man kan ställa frågan om det nya\r\nutskrivningsförfarandet kommer att innebära en\r\ntillräcklig förbättring när det gäller behovet av\r\nsamhällsskydd, bör vi avvakta erfarenheterna av\r\nden ändrade lagstiftningen. Ännu kan vi ju inte dra\r\nnågra säkra slutsatser av de nya reglernas effekter.\r\nSom jag redovisade redan i budgetpropositionen är\r\ndet dock min avsikt att noga följa utvecklingen, och\r\nom det framstår som påkallat kommer jag att\r\ninitiera förnyade överväganden om hur den\r\nstraffrättsliga särregleringen lämpligen bör\r\nutformas.</pre><pre>Anf. 93  BIRGIT HENRIKSSON (m):</pre><pre>Fru talman! Jag vill först tacka justitieminister\r\nHellsvik för svaret. Jag är mycket tacksam för\r\njustitieministerns avsikt, som jag ser som ett löfte,\r\natt noggrant följa utvecklingen.</pre><pre>Jag vet att lagstiftningen är ganska ny. Jag hade\r\nsynpunkter på den redan vid tillkomsten. Jag var\r\nrädd för att åtgärderna inte skulle vara tillräckliga,\r\nvilket det ju ibland visar sig att de inte är.</pre><pre>Alltför många kvinnor är rädda för hot. Dessa hot\r\nframställs ofta med avsikten att de skall verkställas.\r\nMånga gamla föräldrar lever i ångest och med\r\nrädsla för en våldsam son. Som regel är männen\r\nvåldsammast.</pre><pre>När jag nu i februari skrev min fråga hade just en\r\n40-årig man omhäktats för våldtäktsförsök. Denna\r\nman var dömd fyra gånger tidigare. Tre av brotten\r\nbegick han medan han var försöksutskriven från\r\nsluten psykiatrisk tvångsvård. Sådana här fall\r\ninträffar gång på gång, även när det gäller notoriska\r\nvåldsmän.</pre><pre>I dag förväntar sig många att den borgerliga\r\nregeringen med kraft skall ta tag i problemet. Man\r\ntycker att det är förfärligt och man undrar varför\r\ninget blir gjort.</pre><pre>Det verkar vara en trend att man i dag dömer till\r\nfängelse i större utsträckning. Men det hjälper inte,\r\neftersom förövarna behöver vård.</pre><pre>Kan justitieministern tänka sig att utreda om det är\r\nmöjligt att döma personer till sluten psykiatrisk\r\nvård när så är erforderligt, men att låta dessa\r\npersoner sitta av sin fängelsetid när de blir\r\nfriskskrivna? De kan få förnyade vårdinsatser om\r\nså behövs, men de får ändå sitta sin tid i fängsligt\r\nförvar.</pre><pre>Anf. 94  Justitieminister GUN HELLSVIK\r\n(m):</pre><pre>Fru talman! Det förslag som Birgit Henriksson tar\r\nupp här är ett förslag som har varit föremål för\r\nriksdagens prövning under 80-talet. Det blev\r\nmycket starkt kritiserat. Om uppföljningen av den\r\nnya lagstiftningen visar att de nya reglerna inte ger\r\nett tillräckligt skydd kan det finnas anledning för\r\noss att på nytt ta en diskussion om möjligheterna att\r\nkombinera vård och fängelse.</pre><pre>Anf. 95  BIRGIT HENRIKSSON (m):</pre><pre>Fru talman! Jag tackar justitieministern för dessa\r\nsynpunkter. De händelser jag har tagit upp har\r\ninträffat i år. Det är farligt för det allmänna\r\nrättsmedvetandet om människor bibringas\r\nuppfattningen att psykiatrisk vård fungerar som ett\r\nslags genväg till friheten. Man ser allvarligt på att\r\nde som begår sådana brott kommer undan sitt\r\nstraff. Jag vet att de i de flesta fall inte gör det. Men\r\nnär notoriska brottslingar gång på gång begår nya\r\nbrott reagerar allmänheten.</pre><pre>Anf. 96  Justitieminister GUN HELLSVIK\r\n(m):</pre><pre>Fru talman! Det kan finnas anledning att i det här\r\nsammanhanget påpeka att den nya lagstiftningen\r\nfrån den 1 januari i år innebär att färre personer\r\nkommer att dömas till tvångsvård. Fler kommmer\r\natt dömas till fängelse i och med att man ställer\r\nhögre krav på sjukdomsnivå för att det skall bli\r\nfråga om vård i stället för fängelse.</pre><pre>Anf. 97  BIRGIT HENRIKSSON (m):</pre><pre>Fru talman! Det är ändock litet tveksamt. En del av\r\ngränsfallen skulle faktiskt behöva vård. Det är inte\r\nheller humant att de inte får det. Därför vill jag att\r\nman noggrant följer upp detta och ser vad som sker.\r\nJag är tacksam för att justitieministern har lovat\r\nfölja utvecklingen under våren.</pre><pre>Överläggningen var härmed avslutad.</pre><pre>14 §  Svar på fråga 1991/92:382 om brott mot de\r\nmänskliga rättigheterna</pre><pre>Anf. 98  Statsrådet ALF SVENSSON (kds):</pre><pre>Fru talman! Margareta Viklund har frågat\r\nutrikesministern om regeringen tänker vidta några\r\nåtgärder för att markera att övergrepp riktade mot\r\nkvinnor av polis, fångvaktare och soldater utgör\r\nallvarliga brott mot de mänskliga rättigheterna.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Inledningsvis vill jag eftertryckligen säga att den\r\nsvenska regeringen lägger mycket stor vikt vid att\r\nuppmärksamma och påtala brott mot de mänskliga\r\nrättigheterna.</pre><pre>Det kan vara på sin plats att här erinra om de olika\r\ngranskningsmekanismer som FN har satt upp inom\r\nområdet för de mänskliga rättigheterna. Dessa kan\r\nindelas i två kategorier: konventionsanknutna\r\nmekanismer och mekanismer som kan tillämpas på\r\nalla länder oavsett om landet i fråga förklarat sig\r\nbundet av en viss konvention eller ej.</pre><pre>Inom ramen för FN:s kommission för de mänskliga\r\nrättigheterna (MR-kommissionen) finns ett\r\nmaskineri som inte är knutet till konventioner. Det\r\nbestår dels av en konfidentiell procedur, dels av ett\r\nöppet rapporteringssystem. I konfidentiell ordning,\r\nden s.k. 1503-proceduren, behandlas situationen i\r\nenskilda länder mot bakgrund av anmälningar från\r\nenskilda individer och frivilliga organisationer. Det\r\noffentliga rapporteringssystemet består av särskilda\r\nrapportörer och arbetsgrupper.</pre><pre>Inom ramen för FN:s kvinnokommission finns ett\r\nliknande maskineri, det s.k.\r\nkommunikationssystemet. Systemet bygger på\r\nhandhavandet av klagomål angående staters\r\nåsidosättande av kvinnors rättigheter.</pre><pre>Sverige har aktivt sökt medverka till att detta\r\nsystem stärks så att kommunikationerna får en med\r\nMR-kommissionen effektivt samordnad\r\nbehandling. Vi anser att kränkningarna av de\r\nmänskliga rättigheterna rörande just kvinnor\r\nkräver att denna mekanism görs effektivare och att\r\nden ges större uppmärksamhet.</pre><pre>Frågan om våld mot kvinnor har kommit att\r\nuppmärksammas alltmer i FN och i\r\nmedlemsländerna. Det gäller såväl våld, som\r\nutövas av statsmakten genom t.ex. polis,\r\nfångvaktare och militär och som är brott mot de\r\nmänskliga rättigheterna, som det våld som kvinnor\r\nutsätts för i den privata sfären.</pre><pre>Med Sverige som primus motor antog FN:s\r\nkvinnokommission redan är 1988 en resolution om\r\nvåld mot kvinnor. Sverige har också aktivt\r\nmedverkat till att kvinnokommissionen, i det nu\r\nförestående mötet den 11--20 mars, skall behandla\r\nen rapport om övergrepp mot kvinnor i fängelse.\r\nSverige är visserligen inte längre medlem i\r\nkvinnokommissionen, men även som observatör\r\nkommer vi att aktivt verka för att staters övergrepp\r\npå kvinnor uppmärksammas och påtalas samt\r\nåtgärdas.</pre><pre>När det sedan generellt gäller våld mot kvinnor\r\nkommer kvinnokommissionen nu att ta ställning till\r\nhur man på bästa sätt skall tillvarata kvinnors behov\r\nav skydd och respekt för deras mänskliga\r\nrättigheter. Ett expertgruppsmöte, där Sverige\r\ndeltog som observatör, ägde rum i Wien i november\r\nförra året. På mötet diskuterades olika möjligheter\r\natt få till stånd en förstärkande komplettering till\r\nkonventionen mot all slags diskriminering av\r\nkvinnor (CEDAW). Det förefaller inte otroligt att\r\nkvinnokommissionen beslutar att rekommendera\r\natt en deklaration om våld mot kvinnor utarbetas.\r\nI detta arbete kommer Sverige givetvis att aktivt\r\nmedverka.</pre><pre>Anf. 99  MARGARETA VIKLUND (kds):</pre><pre>Fru talman! Jag tackar biståndsministern för svaret.\r\nSexuella övergrepp på kvinnor i bl.a. fängelser\r\nanser jag är en så angelägen fråga att den behöver\r\nlyftas fram på dagordningen och där få en\r\nframskjuten plats. Det är därför jag har ställt denna\r\nfråga i dag.</pre><pre>Att kvinnor utsätts för våldtäkt när det råder krig\r\när ingen nyhet. I söndags sades t.ex. på nyheterna i\r\nradio att det som ett resultat av våldtäkter under\r\nkriget vid Persiska viken i dag i Kuwait finns många\r\nbarn på barnhem. I början av februari rapporterade\r\nAmnesty International att våldtäkt på gripna eller\r\nfängslade kvinnor ofta används som förhörsmetod,\r\nmilitärstrategi eller hämnd mot närstående politiskt\r\naktiva män.</pre><pre>Att bli våldtagen och sexuellt trakasserad av polis,\r\nfångvaktare och militär är ett av de mest\r\nförnedrande övergrepp som kvinnor kan utsättas\r\nför. Amnesty International berättar vidare att\r\nt.o.m. gamla kvinnor och unga flickor utsätts för\r\ndenna fruktanvärda behandling. Detta är ett\r\nproblem, som alltför sällan lyfts fram i ljuset men\r\nsom, trots detta, är upprörande och ett bland\r\nmånga uttryck för kvinnans utsatta situation på\r\nmånga håll i världen.</pre><pre>När en polis eller militär våldtar kvinnor i fängelse\r\nhar staten ansvar för händelsen. I FN:s deklaration\r\nom mänskliga rättigheter, konventionen om civila-\r\noch politiska rättigheter samt konventionen om\r\ntortyr förbjuds statssanktionerad våldtäkt och\r\nannan misshandel.</pre><pre>I alltför många länder är detta tyvärr bara en\r\nparagraf på papperet. I ett antal länder betraktas\r\nvåldtäkt ''i statens namn'' endast som ett lindrigare\r\nbrott mot de mänskliga rättigheterna. Av de\r\nanmälningar som görs är det få som leder till att\r\nförövarna straffas. Myndigheternas\r\nundersökningar är ofta ytliga och slarviga.</pre><pre>Sverige är känt för att i olika sammanhang arbeta\r\noch strida för de mänskliga rättigheterna -- det är\r\nsant och det vet vi. Ett av de grundläggande\r\nkriterierna för biståndspolitiken är just de\r\nmänskliga rättigheterna. I det begreppet är det\r\nockså angeläget att inkludera kvinnans situation i\r\nvärlden och särskilt peka på den på ett alldeles\r\nspeciellt sätt.</pre><pre>Anf. 100  Statsrådet ALF SVENSSON\r\n(kds):</pre><pre>Fru talman! Margareta Viklund och jag har inte\r\nnågon som helst delad mening eller uppfattning i\r\nden här frågan. Jag tror att jag utan vidare kan säga\r\natt våld mot kvinnor uppfattas av alla riksdagens\r\npartier som något av det mest vedervärdiga och\r\nmest angelägna att fördöma.</pre><pre>Som minister också för MR-frågor, ''Human Right\r\nIssues'', kan jag försäkra Margareta Viklund att jag\r\njämt och ständigt tar upp detta med ministrar från\r\nländer där jag vet att inte allt står rätt till. Dessa\r\nländer är dess värre många till antalet. Jag ser det\r\nsom min självklara uppgift att i varje fall försöka\r\nbilda opinion för och understryka att vi aldrig\r\nnågonsin kan acceptera att människovärdet\r\nrangordnas ifrån kön, ålder, ras eller vad det vara\r\nmånde.</pre><pre>Jag är också den första att hålla med Margareta\r\nViklund om att det i många sammanhang och i\r\nmånga nationer är kvinnan som är speciellt illa\r\nutsatt. Låt oss gemensamt, i de fora dit vi har\r\ntillträde och där vi har möjlighet, fortsätta att bilda\r\nopinion. Det är den enda möjligheten vi har, såvitt\r\njag förstår.</pre><pre>Anf. 101  MARGARETA VIKLUND (kds):</pre><pre>Fru talman! Det känns litet konstigt att gå i polemik\r\nmed sin egen partiledare här i dag, men eftersom\r\njag tycker att frågan är mycket angelägen valde jag\r\nändå att göra det, när det inte var utrikesministern\r\nsom jag skulle möta.</pre><pre>Det känns betryggande att höra att\r\nbiståndsministern i olika sammanhang, vid de\r\ntillfällen då han möter företrädare för länder i vilka\r\nde mänskliga rättigheterna kanske inte ses med\r\nsamma ögon som här i Sverige, tar upp denna fråga\r\noch lyfter fram den.</pre><pre>Jag önskar också att biståndministern skulle föreslå\r\nFN att den här frågan lyfts fram med skärpa och\r\ninte bara, som det står i ministerns svar,\r\nuppmärksammas i FN, därför att jag tycker att den\r\när så angelägen.</pre><pre>Anf. 102  Statsrådet ALF SVENSSON\r\n(kds):</pre><pre>Fru talman! Jag uppfattar det inte som att vi\r\nbefinner oss i polemik, Margareta Viklund och jag,\r\nutan som att vi är mycket samstämmiga i denna\r\nfråga. Jag kan gott hålla med Margareta Viklund\r\nom att formuleringarna av och till kunde vara av\r\nmer emfatisk karaktär.</pre><pre>Jag kan dock försäkra att det inte är något fel på\r\nengagemanget på det här området. För ungefär ett\r\neller ett och ett halvt dygn sedan kom jag hem från\r\nett par länder i Asien, där jag faktiskt dag ut och\r\ndag in tog upp detta med myndigheter och\r\nministrar, därför att jag såg att kvinnorna och\r\nbarnen icke hade samma rättigheter -- för att inte\r\nsäga värde -- som männen hade. Som ansvarig för\r\nMR-frågorna är det en självklarhet för mig att\r\nunderstryka vikten därav. Denna rättighet är också\r\nunderstruken i regeringsförklaringen.</pre><pre>Jag vill också i all hast nämna, fru talman, att vi får\r\nbesök i Stockholm av chefen för UNIFAM, alltså\r\nFN:s kvinnofond, den 4--8 mars. Jag hinner inte\r\nutveckla innehållet i besöket mer, men det är ett\r\nexempel på vårt engagemang i den här typen av\r\nfrågor.</pre><pre>Anf. 103  MARGARETA VIKLUND (kds):</pre><pre>Fru talman! Jag tycker det är väldigt viktigt att man\r\nkan utveckla begreppet mänskliga rättigheter till\r\natt också omfatta kvinnans situation i världen.\r\nPrecis som biståndsministern sade kommer det att\r\ninkludera barnens situation i världen. Om man\r\nhöjer kvinnans status, får det återverkan på\r\nbarnens status och situation i världen.</pre><pre>Anf. 104  Statsrådet ALF SVENSSON\r\n(kds):</pre><pre>Fru talman! Avslutningvis vill jag bara tillägga: Vi\r\nhar nu talat om världen, och jag har nämnt några\r\nländer i Asien. Låt låt oss för anständighetens skull\r\nockså understryka att många kvinnor utsätts för\r\nvåld i vårt eget land. Så sent som den 22 februari i\r\når -- alltså för endast ett par dagar sedan -- läste jag\r\ni Svenska Dagbladet att var tionde dag misshandlas\r\nen kvinna till döds i Sverige. Hon är ett slags\r\nbrottsoffer som ofta glöms bort i debatten. Jag\r\ntycker det är viktigt att få med just detta eländiga,\r\nfasansfulla faktum i vårt meningsutbyte här.</pre><pre>Anf. 105  MARGARETA VIKLUND (kds):</pre><pre>Fru talman! Det har jag ingenting emot.</pre><pre>Överläggningen var härmed avslutad.</pre><pre>15 §  Svar på fråga 1991/92:410 om svenskt\r\nbidrag till återuppbyggnadsarbete i Eritrea</pre><pre>Anf. 106  Statsrådet ALF SVENSSON\r\n(kds):</pre><pre>Fru talman! Eva Johansson har frågat mig hur\r\narbetsrelationerna med Eritrea kommer att se ut\r\noch på vilket sätt Sverige kommer att bidra till\r\nåteruppbyggnadsarbetet efter kriget.</pre><pre>Den 23 januari informerades riksdagen om att en\r\nsvensk delegation avsåg besöka Eritrea för att med\r\nföreträdare för den provisoriska regeringen\r\ndiskutera de svensk-eritreanska förbindelserna,\r\nsamt hur Sverige bäst kan hjälpa till att bygga upp\r\nlandet ur ruinerna efter kriget. Av den rapport som\r\njag har fått av delegationen efter hemkomsten,\r\nframgår det att det man från eritreansk sida framför\r\nallt önskar är en svensk representation på platsen i\r\nnågon form, dock inte nödvändigtvis en\r\ndiplomatisk sådan. Det förhållandet att den\r\nformella självständigheten ännu inte föreligger\r\npåverkar givetvis utformningen av en sådan\r\nrepresentation, men utgör inget hinder. Således\r\növerväges för närvarande inom departementet\r\nhuruvida en svensk kontaktperson bör utses.\r\nDenne får i så fall även representera\r\nbiståndsintressen.</pre><pre>Beträffande frågan på vilket sätt Sverige kommer\r\natt bidra till återuppbyggnadsarbetet vill jag nämna\r\natt förberedelser har inletts för ett vidgat\r\nbiståndssamarbete. I dessa förberedelser ingår att\r\nse på dels de mer omedelbara akuta behoven, dels\r\ndet mer långsiktiga utvecklingssamarbetet. SIDA\r\nvar således under förra veckan i Eritrea för att på\r\nplatsen gå igenom behoven. Förutom SIDA har\r\nrepresentanter för svenska enskilda organisationer\r\nbesökt landet. Även de internationella samarbets-\r\noch finansieringsorganen sonderar hur man skall\r\nkunna utforma hjälpprogram i Eritrea. Många\r\ngivare är således uppmärksammade på behovet av\r\natt bidra. I mina kontakter med dessa och andra\r\npotentiella givare kommer jag att aktivt verka för\r\natt ekonomiskt stöd lämnas i syfte att bygga upp det\r\nsargade Eritrea.</pre><pre>Anf. 107  EVA JOHANSSON (s):</pre><pre>Fru talman! Jag ber att få tacka biståndsministern\r\nför svaret. Jag kan uppriktigt säga att jag är mycket,\r\nmycket glad över att biståndsministern nu kan ge så\r\ntydliga och positiva besked när det gäller Sveriges\r\nrelationer till Eritrea. Jag hoppas att\r\növervägandena skall uppfattas så, att det faktiskt\r\nblir en representation av det slag som önskas.</pre><pre>Det här är viktigt inte minst för våra möjligheter att\r\nsnabbt göra en långsiktig biståndsinsats som svarar\r\nmot de krav på utvecklingsstöd som finns i Eritrea.\r\nUppenbarligen har UD-delegationens besök varit\r\nmycket värdefullt, eftersom regeringen på ett helt\r\nannat sätt än tidigare kan vara tydlig i frågan. Jag\r\nupplever det kanske så, att man har svängt i fråga\r\nom inriktningen av biståndet sedan den debatt vi\r\nhade för en månad sedan. Detta säger jag inte som\r\nnågon kritik, utan jag tycker att det är väldigt bra.\r\nMöjligen kan man konstatera att det kanske var\r\nsynd att inte biståndsministern själv gjorde ett\r\nbesök i Eritrea redan i höstas, när han var i\r\nEtiopien. Det hade kunnat skynda på processen,\r\noch med tanke på att det kan ta tid att få fram\r\nbistånd -- det vet vi sedan tidigare -- tycker jag att\r\ndet hade varit bra om det här jobbet kunnat startas\r\nredan i höstas. Jag tror att det just nu är mycket\r\nviktigt att Eritrea känner att landet kan få stöd och\r\nhjälp utifrån för det oerhört tunga arbete som\r\nåterstår vid återuppbyggnaden efter kriget.</pre><pre>En sådan här snabb biståndsinsats skulle kunna\r\nbestå i att Sverige underlättar för eritreaner vilka\r\nbor utanför sitt land -- i Sverige eller i andra\r\nländer -- och som skulle behövas i\r\nåteruppbyggnadsarbetet att kunna återvända till\r\nEritrea. Sverige skulle kunna garantera lönen\r\nunder den första tiden. Jag tar upp saken igen; vi\r\ndiskuterade den tidigare, men det visade sig att det\r\nbesked som Alf Svensson då gav att sådana här\r\nmöjligheter fanns inte stämde. Jag undrar därför\r\nom statsrådet är beredd att medverka till att ett\r\nsådant bistånd blir möjligt att ge och kan ges\r\nsnabbt.</pre><pre>Anf. 108  Statsrådet ALF SVENSSON\r\n(kds):</pre><pre>Fru talman! Jag tackar naturligtvis för de vänliga\r\norden om att min närvaro i november i Eritrea\r\nskulle ha påskyndat det hela. Jag är inte så säker på\r\ndet. Däremot vill jag säga att jag tror inte att det är\r\nen riktig karakteristik som ges när Eva Johansson\r\nsäger att vi skulle ha svängt i frågan. Arbetet är\r\nkomplicerat, det tar sin tid och saken måste\r\nundersökas från grunden. Jag kan säga att\r\nutrednings- och undersökningsarbetet är icke slut --\r\nvi kommer att fortsätta. SIDA arbetar och enskilda\r\norganisationer arbetar. På söndag reser en\r\ndelegation, bestående av representanter för givare,\r\nFN och enskilda organisationer till Eritrea.</pre><pre>Men jag måste också i sammanhanget få säga att vi\r\nhar inte suttit med armarna i kors. Det är ju faktiskt\r\nså att FN:s katastrof- och återuppbyggnadsinsatser\r\ninom Afrikas Horn annonserades den 28 januari i\r\nNew York. Det var den s.k. SEPHA-appellen. Jag\r\nråkade vara i New York just den dagen, och som\r\nförsta givare bland dem som står bakom appellen\r\ngav Sverige ett stöd på 120 milj.kr. Det går till hela\r\nAfrikas Horn, men det är ingen som helst tvekan\r\nom att per capita är det eritreanerna som får största\r\ndelen av denna biståndsinsats.</pre><pre>Den här insatsen tar det naturligtvis också tid att\r\netablera, men beslutet är alltså fattat på vårt håll.\r\nJag vill försäkra Eva Johansson om att vi icke är\r\npassiva på området, och när det gäller att\r\nunderlätta för eritreaner att återvända till sitt land\r\när det min ärliga mening att det skall vi\r\nfortsättningsvis försöka göra. Precis vilka formerna\r\nskall vara och hur verksamheten skall organiseras\r\nhar jag ingen bestämd uppfattning om här i dag.</pre><pre>Anf. 109  EVA JOHANSSON (s):</pre><pre>Fru talman! Ett besök av Alf Svensson i höstas hade\r\nsäkerligen givit mycket av det viktiga underlag som\r\njag förstår att UD-delegationen nu har tagit med sig\r\nhem. Det är min övertygelse att ett sådant besök\r\nskulle ha kunnat snabba upp processen. Men det\r\nbehöver vi inte strida om nu.</pre><pre>Det är inte rimligt att biståndsministern här i dag\r\nskall kunna ge exakt besked om formerna för ett\r\nsådant här återflyttningsprogram. Men det är\r\nviktigt att verksamheten snabbt kommer till stånd,\r\nför detta är en biståndsinsats som inom mycket kort\r\ntid kan ge positiva effekter.</pre><pre>Eritrea lider stor brist på utbildat folk, inte minst\r\ninom socialvården och utbildningsväsendet,\r\nalltifrån grundskolan och upp till universitetet. Här\r\nskulle välutbildade eritreaner som bor i USA,\r\nEuropa och världen i övrigt, vilka också har\r\nkunskaper i Eritreas egna språk, kunna göra\r\novärderliga insatser.</pre><pre>Anf. 110  Statsrådet ALF SVENSSON\r\n(kds):</pre><pre>Fru talman! Vi är överens härvidlag. Jag tycker\r\nbara att Eva Johansson kanske också kunde nämna\r\nSverige, för i Sverige bor väl egentligen den största\r\nkontingenten exileritreaner. Jag är helt ense med\r\nEva Johansson om att dessa utgör en oerhört\r\nbetydelsefull resurs -- en välutbildad sådan -- för\r\nuppbyggnadsarbetet i Eritrea.</pre><pre>Anf. 111  EVA JOHANSSON (s):</pre><pre>Fru talman! Jag tror t.o.m. att jag nämnde Sverige\r\nallra först, och för övrigt anser jag att Sverige ingår\r\ni Europa -- även om Sverige inte är medlem i EG\r\nhar jag alltid räknat Sverige som en del av Europa.</pre><pre>Det är inte detta som är det viktiga nu, utan det\r\nviktiga är att man snabbt får fram ett besked om hur\r\nverksamheten kan tänkas fungera. Det finns ett\r\nintresse i Eritrea för snabba insatser, och det finns\r\näven ett intresse bland alla de eritreaner som har\r\ntvingats fly utomlands till någon plats i världen.\r\nDeras arbetsinsatser behövs så fasligt väl där nere,\r\noch jag tror alltså att det här är det allra snabbaste\r\nsättet att stödja ett återuppbyggnadsarbete och få\r\nhem många av dem som på grund av kriget faktiskt\r\nhar tvingats bort från sitt land. Det är i stort sett en\r\nhel ungdomsgeneration som inte kan stå i sitt lands\r\ntjänst just nu.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.33 på förslag av talmannen\r\natt ajournera förhandlingarna till kl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>16 §  Svar på fråga 1991/92:404 om\r\nkonkurrensen vid infrastrukturupphandlingen</pre><pre>Anf. 112  Kommunikationsminister MATS\r\nODELL (kds):</pre><pre>Herr talman! Sten-Ove Sundström har ställt en\r\nfråga till arbetsmarknadsminister Börje Hörnlund\r\nom konkurrensen vid upphandlingen av kommande\r\ninvesteringar i infrastrukturen, i första hand i\r\nNorrbotten. Frågan har lämnats över till mig.</pre><pre>Enligt Sten-Ove Sundström hyser man stora\r\nförhoppningar om att de investeringar som\r\nplaneras i infrastrukturen skall komma att mildra\r\neffekterna av lågkonjunkturen, framför allt i\r\nNorrbotten, där arbetslösheten nu stiger snabbt.\r\nSamtidigt ökar oron bland företagen att\r\nbeställningarna från de statliga verken i ökad\r\nutsträckning skall tillfalla företag i norra Norge och\r\ni Finland, bl.a. på grund av olika stödåtgärder som\r\ntillämpas i dessa länder, vilket snedvrider\r\nkonkurrenssituationen.</pre><pre>Med anledning av detta har Sten-Ove Sundström\r\nfrågat vilka åtgärder jag som statsråd är beredd att\r\nvidta, så att beställningar som är ägnade att skapa\r\nsysselsättning i Sverige också tillfaller svenska\r\nföretag.</pre><pre>Det är den nuvarande regeringens vilja att\r\nmotarbeta en stor arbetslöshet. Regeringen avser\r\ndärför att utnyttja varje del i den samlade\r\narbetsmarknadspolitiska arsenalen.</pre><pre>På kommunikationsområdet har jag aviserat ett\r\nflertal projekt som skall kunna ta till vara personal\r\noch kunnande inom byggnadssektorn, där antalet\r\narbetstillfällen har sjunkit drastiskt.</pre><pre>Själva den statliga upphandlingen styrs dock av de\r\nregler som i huvudsak återfinns i\r\nupphandlingsförordningen. Enligt denna är en av\r\nde grundläggande principerna affärsmässighet vid\r\nupphandlingen, dvs. att det anbud som är mest\r\nförmånligt skall antas. Vid prövningen av vilket\r\nanbud som är mest förmånligt skall inte enbart det\r\nerbjudna priset vara avgörande, utan även faktorer\r\nsom kvalitet och beräknad tidsåtgång skall vägas in.</pre><pre>Om ett bra anbud kommer in från ett av våra\r\ngrannländer och detta antas, behöver det inte heller\r\nmed nödvändighet betyda att arbetskraften också\r\nkommer från dessa länder. Det utländska företaget\r\nkan ju mycket väl komma att anställa arbetslösa\r\nsom redan finns på platsen för byggandet.</pre><pre>Anf. 113  STEN-OVE SUNDSTRÖM (s):</pre><pre>Herr talman! Jag skall be att få tacka\r\nkommunikationsministern för svaret på den fråga\r\nsom jag har ställt till arbetsmarknadsministern. Jag\r\nställde frågan till arbetsmarknadsministern just på\r\ngrund av den oro som vi hyser för sysselsättningen\r\ni våra nordligaste län. Det vore bra om man fick\r\nmöjlighet att nyttja de resurser som\r\nförhoppningsvis skall investeras i infrastrukturen.\r\nÄn så länge har ju inte statsrådet aviserat några\r\nkonkreta åtgärder för de nordligaste delarna av\r\nlandet, men jag hoppas att det kommer att sättas in\r\nsådana åtgärder.</pre><pre>Självfallet skall, som statsrådet sade i svaret,\r\nupphandlingsförordningen gälla. Men om det visar\r\nsig att konkurrensen mellan de svenska och de\r\növriga nordiska ländernas företag inte sker på lika\r\nvillkor -- att man i våra grannländer betalar ut\r\nexportstöd och regionalpolitiskt stöd till de företag\r\nsom konkurrerar på den svenska marknaden --, då\r\nblir det en obalans i konkurrensen, en obalans som\r\nriskerar att slå ut sysselsättningen och många små\r\noch medelstora företag i Sverige. Det var väl inte\r\nriktigt det som var meningen med de resurser som\r\nnu skall satsas.</pre><pre>Man kan visserligen, som statsrådet gör, säga att\r\näven om inte de svenska företagen får del av dessa\r\narbetstillfällen, är det möjligt att arbetskraften i\r\nSverige utnyttjas. Men om de svenska företagen\r\nslås ut, kommer detta på sikt att leda till stora\r\nproblem, även för arbetskraften i Sverige. Det var\r\ndärför som jag ställde min fråga till\r\narbetsmarknadsministern. Eftersom det enligt\r\nföretagarna tydligen sker en orättvisa i\r\nkonkurensförhållandena, vill jag ha ett svar på\r\nfrågan på vilket sätt regeringen bevakar det hela, så\r\natt det inte blir någon skevhet i konkurrensen och\r\nså att näringslivet i de nordligaste delarna av landet\r\ninte kommer i strykklass.</pre><pre>Anf. 114  Kommunikationsminister MATS\r\nODELL (kds):</pre><pre>Herr talman! Vi måste först komma överens om att\r\ndet är upphandlingsförordningen som gäller. Det\r\ntror jag att Sten-Ove Sundström och jag är helt\r\növerens om.</pre><pre>Vi torde även vara överens om att det är oerhört\r\nviktigt att svenskt näringsliv är konkurrenskraftigt.\r\nJag skulle naturligtvis kunna gå tillbaka och\r\nredogöra för regeringens hela batteri av förslag som\r\nsyftar till att återställa konkurrenskraften, men just\r\nden här debatten är nog inte rätt forum för det. Jag\r\nhoppas ändå att Sten-Ove Sundström har förståelse\r\nför de åtgärder som härvidlag föreslås av\r\nregeringen.</pre><pre>Låt oss inte glömma bort att just Norrbotten och de\r\nnorra regionerna är föremål för förslag från\r\nregeringen om just regionalpolitiska stödåtgärder,\r\nbl.a. nedsättning av arbetsgivaravgiften, som kan\r\nses som en motpol till motsvarande åtgärder på\r\nandra sidan kölen och andra sidan Bottenviken,\r\nvilka är de exempel som Sten-Ove Sundström\r\nnämner i sin fråga.</pre><pre>Också jag tycker att det finns anledning till\r\neftertanke. Det är nu vi som kan hamna i ett\r\nbekymmersamt läge till följd av att ett av våra\r\ngrannländer genomför en form av politik som vi i\r\nSverige tidigare drev, nämligen en\r\ndevalveringspolitik, där man exporterar sina\r\nproblem med det inhemska kostnadsläget. Det är\r\nintressant att notera i sammanhanget att effekterna\r\nav den politiken kan få konsekvenser av den här\r\ntypen i Sverige.</pre><pre>Anf. 115  STEN-OVE SUNDSTRÖM (s):</pre><pre>Herr talman! De begränsade stödformer som finns\r\ni Sverige, bl.a. nedsättning av arbetsgivaravgiften,\r\när ju inte någonting nytt, utan en sådan nedsättning\r\nhar förekommit under ganska lång tid i vårt land.\r\nDet som har hänt under de senaste åren är att\r\nexportstödet och de regionalpolitiska stöden på\r\nandra sidan gränserna har förändrats.</pre><pre>Jag tycker att det är märkligt att inte statsrådet har\r\nnågot grepp om det här. Eftersom det nu kommer\r\nklara signaler från näringslivet om att det inte råder\r\nett riktigt konkurrensförhållande genom att olika\r\nsubventioner i Norge och Finland har ökat, borde\r\nman vara uppmärksam på utvecklingen.</pre><pre>När det gäller de mångmiljardsatsningar som\r\nförhoppningsvis kommer att göras i infrastrukturen\r\nvill jag betona att vi har förlorat möjligheten att\r\nkonkurrera om att tillverka järnvägsräls i vårt land,\r\neftersom regeringen inte är intresserad av att se till\r\natt denna produktion får fortleva. Inom kort\r\nkommer det att uppstå en monopolsituation i\r\nEuropa, då endast ett företag tillverkar\r\njärnvägsräls.</pre><pre>I fråga om den norra delen av landet borde\r\nregeringen och statsrådet verkligen\r\nuppmärksamma problemen och se till att\r\nkonkurrensförhållandet blir rättvist när det gäller\r\natt fajtas om dessa pengar som vi så väl behöver för\r\ninfrastrukturen och för sysselsättningen i Norrland.</pre><pre>Anf. 116  Kommunikationsminister MATS\r\nODELL (kds):</pre><pre>Herr talman! Sten-Ove Sundström och jag är\r\növerens om vilka problem som uppstår när man har\r\nett skevt utgångsläge vid en konkurrenssituation.\r\nDärför är det också angeläget att framhålla att\r\nSverige nu står inför ett avtal mellan EFTA och EG\r\nom en harmonisering, bl.a. av den här typen av\r\nåtgärder. Genom detta avtal och genom ett\r\nframtida medlemskap i EG får vi en hjälp på vägen\r\nmot lika villkor.</pre><pre>Anf. 117  STEN-OVE SUNDSTRÖM (s):</pre><pre>Herr talman! Jag beklagar att statsrådet vill att man\r\nskall vänta på de harmoniseringar som ett framtida\r\nEG-medlemskap kommer att innebära. Om den\r\nhär regeringen skall driva detta väntandets politik,\r\nkommer hela de norra delarna av landet att utarmas\r\npå produktionskapacitet när det gäller\r\nverkstadsindustrin. Möjligheterna att i framtiden\r\nfajtas på lika villkor kommer att bli obefintliga,\r\neftersom man nu tydligen -- om jag har tolkat\r\nstatsrådet rätt -- passivt åser denna skevhet i\r\nkonkurrensen mellan företagen, beroende på\r\nvilken sida av gränsen de är belägna.</pre><pre>Anf. 118  Kommunikationsminister MATS\r\nODELL (kds):</pre><pre>Herr talman! Jag tycker att Sten-Ove Sundström är\r\nonödigt pessimistisk när det gäller\r\nkonkurrenskraften i de företag som det här är fråga\r\nom.</pre><pre>Det finns tecken som tyder på att\r\nentreprenadbranschen i dag lämnar in anbud som\r\nligger 20--30 % under vad som kalkylerades när\r\ndessa projekt togs fram i olika sammanhang. De\r\nsnedvridningar i konkurrensen som Sten-Ove\r\nSundström talar om finns inte specificerade. Han\r\nutgår ganska mycket ifrån en hypotetisk situation.</pre><pre>Låt oss se vad som händer med konkurrensen vid\r\nden här upphandlingen. Jag har hänvisat till att det\r\när upphandlingsförordningen som gäller, men att\r\ndet finns möjligheter att också väga in andra\r\nfaktorer än enbart priset när man väl har fått ett\r\nanbud.</pre><pre>Anf. 119  STEN-OVE SUNDSTRÖM (s):</pre><pre>Herr talman! Skillnaden mellan min och\r\nkommunikationsministerns uppfattning när det\r\ngäller möjligheterna att nyttja de här resurserna är\r\natt jag litar på näringslivet och tror på vad man\r\nsäger i de här frågorna. När man säger att\r\nförhållandena har ändrats och att man inte klarar\r\nkonkurrensen på grund av att en annan\r\nsubventionspolitik med exportstöd o.d. bedrivs i\r\nvåra grannländer, måste vi ta det som sägs på allvar.\r\nDet är vad jag gör, och där har vi en skillnad mellan\r\nkommunikationsministerns och min uppfattning i\r\nden här frågan.</pre><pre>Jag rekommenderar statsrådet att noggrant se över\r\nsituationen. Det gäller att se till att de resurser som\r\nplöjs ner i infrastrukturen också hamnar i svenska\r\nverkstadsföretag. Det handlar alltså om att det skall\r\nfinnas sysselsättning på vår sida av gränsen.</pre><pre>Överläggningen var härmed avslutad.</pre><pre>17 §  Svar på fråga 1991/92:408 om\r\nnedskärningarna inom vägverket</pre><pre>Anf. 120  Kommunikationsminister MATS\r\nODELL (kds):</pre><pre>Herr talman! Monica Öhman har frågat mig om det\r\när min avsikt att vägverket skall privatiseras.</pre><pre>Bakgrunden till frågan är den omorganisation som\r\npågår inom vägverket. Den innebär bl.a. att\r\nverksamheten effektiviseras genom att den delas\r\nupp på en väghållningsenhet och en\r\nproduktionsenhet.</pre><pre>I den föregående regeringens proposition,\r\nNäringspolitik för tillväxt, behandlas bl.a.\r\nvägverkets omorganisation och uppdelning av\r\nverksamheten på det sätt som Monica Öhman\r\nanger. I propositionen anges att vägverket bör, när\r\nerfarenheter vunnits av den nya organisationen,\r\nkunna överväga att utreda frågan om att helt eller\r\ndelvis bolagisera produktionsorganisationen. Även\r\nen samverkan med exempelvis kommuner och\r\nföretag bör kunna övervägas. Riksdagen har ställt\r\nsig bakom detta förslag.</pre><pre>Det är således inte avsikten att hela vägverket skall\r\nprivatiseras, men utvärderingen av den nu\r\nbeslutade omorganisationen får visa om delar av\r\nverksamheten lämpligen bör bedrivas i annan form\r\nän som för närvarande är fallet.</pre><pre>Anf. 121  MONICA ÖHMAN (s):</pre><pre>Herr talman! Jag tackar kommunikationsministern\r\nför svaret. Men jag kan inte påstå att jag känner\r\nmig trygg och lugn efter att ha fått det.</pre><pre>Redan i dag bedriver man ju verksamhet\r\ntillsammans med kommuner och företag. Jag bor i\r\nden nordligaste delen av landet. Där förekommer\r\ndet mycket plogning under normala vintrar. Den\r\nhär vintern har det ju inte varit så. Den privata\r\nverksamheten är -- och har under många år, ja, så\r\nlänge jag kan minnas -- inkopplad i det avseendet.\r\nJag tycker inte att det är något fel med det.</pre><pre>Det som dock gör mig bekymrad och som\r\nföranleder min fråga är det jobb som för\r\nnärvarande pågår ute i olika arbetsgrupper. Man\r\nhar där kommit fram till nedskärningar i\r\nstorleksordningen 40 % både på personal- och på\r\nmaskinsidan. Om vägverkets verksamhet skärs ned\r\nmed 40 % finns det ingen möjlighet att konkurrera.\r\nTråkigast av allt är att man ute på vägstationerna\r\ninte vet vad som kommer att gälla till våren. Man\r\nvet inte om man skall planera för jobb som behöver\r\nutföras. Signalerna om så här drastiska\r\nnedskärningar måste ju ha sitt ursprung\r\nnågonstans. Det är bakgrunden till min fråga. Jag\r\nskulle önska att ministern ville försöka förtydliga\r\nnågot vad som ligger bakom det som sägs i sista\r\nstycket i svaret.</pre><pre>Anf. 122  Kommunikationsminister MATS\r\nODELL (kds):</pre><pre>Herr talman! Monica Öhman frågar varifrån\r\nsignalerna till den aktuella omorganisationen\r\nkommer. Jag kan bara säga att de har kommit från\r\nden föregående socialdemokratiska regeringen.\r\nDet är den som, med riksdagens godkännande, har\r\nstartat den omorganiastion som nu fullföljs.</pre><pre>Monica Öhman vet kanske att det finns olika\r\nuppfattningar om de här sakerna. Jag kan dock säga\r\natt vi har gett till känna regeringens syn i vår\r\nproposition om inriktningen av den ekonomiska\r\npolitiken. Där säger vi att statens ägande skall\r\nbegränsas till områden där marknaden inte själv\r\nförmår skapa de bästa förutsättningarna för en\r\nfungerande samhällsekonomi. Staten skall därför\r\nbara i undantagsfall, och då med bestämda motiv,\r\nuppträda som ägare av verksamheter som har\r\nkommersiella förutsättningar. Det är regeringens\r\nprincipiella hållning beträffande ägandet.</pre><pre>När det gäller just vägverket är redan, som Monica\r\nÖhman själv säger, ett samarbete på gång.\r\nExempelvis i Gotlands kommun bildar vägverket\r\noch kommunen ett produktionsbolag. Bolagets\r\nverksamhet skall omfatta drift, underhåll,\r\nbyggande av vägar och gator samt VA-anläggningar\r\noch annan likvärdig produktion.</pre><pre>Men sedan kommer vi till rationaliseringen av\r\nnuvarande egenregiverksamhet, av den egna\r\nproduktionsverksamheten. Där tror jag ändå att\r\ndet, och det var jag inne på för en stund sedan i den\r\ndebatt som jag hade med Sten-Ove Sundström, är\r\nviktigt att företagen är konkurrenskraftiga. Det är\r\nför att åstadkomma en konkurrenskraftig\r\nproduktionsverksamhet som vägverket nu är\r\ninbegripet i den här rationaliseringsprocessen.</pre><pre>Anf. 123  MONICA ÖHMAN (s):</pre><pre>Herr talman! Jag skulle vara mycket tacksam om\r\nministern kunde förklara för mig på vilka grunder\r\nvägverket skall kunna konkurrera med det privata\r\nnäringslivet om vägverkets resurser beskärs i den\r\nomfattning som det här är fråga om.</pre><pre>Jag tycker, och jag hoppas att vi är överens på den\r\npunkten, att tjänsterna skall utföras på det\r\neffektivaste och billigaste sättet. Det skall vara ett\r\nbra jobb. Men om det inte finns resurser -- om både\r\nmaskinparken och personalstyrkan minskas till\r\nhälften -- hur kan man då konkurrera med det\r\nprivata näringslivet? Och hur kan man då bevisa att\r\nverksamheten är lika bra som annan verksamhet\r\ninom det privata näringslivet?</pre><pre>Anf. 124  Kommunikationsminister MATS\r\nODELL (kds):</pre><pre>Herr talman! Monica Öhmans frågor är\r\nintressanta. Men just den här typen av frågor skall\r\nbesvaras av verket. Verket skall se till att den\r\nkostym man har när det gäller att upprätthålla den\r\negna verksamheten är konkurrenskraftig. Det är\r\ninte vi i regeringen som dikterar detta.</pre><pre>Låt alltså vägverket se till att det blir en\r\nkonkurrenskraftig produktionsenhet! Om det\r\nbehövs nedskärningar om 40 % för att det skall\r\nvara möjligt att konkurrera prismässigt, är det\r\nnaturligtvis ett tecken på att den kostym som man i\r\ndag har är alldeles för stor.</pre><pre>Detta med konkurrenskraften måste ta sig uttryck i\r\natt man vid en konkurrensupphandling kan lämna\r\npriser som konkurrerar med de privata\r\nentreprenörernas priser.</pre><pre>Anf. 125  MONICA ÖHMAN (s):</pre><pre>Herr talman! Det är just det som är dilemmat. I dag\r\nhar man en viss kapacitet. Man vet att det när våren\r\nkommer blir aktuellt med stora jobb. Då behöver\r\nmycket göras. Trummor skall läggas om. Vägar\r\nskall byggas. Det som förstörts under vintern skall\r\nförbättras. Men man vet ju inte om det finns några\r\nresurser.</pre><pre>Om jag tolkar kommunikationsministern rätt\r\nmenar han att det är helt och hållet vägverket --\r\nalltså generaldirektören och styrelsen -- som till\r\nsyvende och sist är ansvarigt för att man jobbar\r\nefter vad som sagts om de här drastiska\r\nnedskärningarna.</pre><pre>Anf. 126  Kommunikationsminister MATS\r\nODELL (kds):</pre><pre>Herr talman! Svaret på den senaste frågan är nog\r\nja. Jag tror icke att Monica Öhman behöver befara\r\natt det när våren kommer inte finns arbetare vare\r\nsig det gäller vägverket eller privata\r\nentreprenörsföretag som har tillräckligt stor\r\nkapacitet för att klara av de aktuella åtgärderna.</pre><pre>Frågan är bara om de kan vidtas på ett\r\nkostnadseffektivt sätt från vägverkets sida. Det är\r\nvägverket som självt skall svara för att den\r\nkonkurrenskraften kan åstadkommas.</pre><pre>Överläggningen var härmed avslutad.</pre><pre>18 §  Svar på fråga 1991/92:418 om\r\nArlandabanan</pre><pre>Anf. 127  Kommunikationsminister MATS\r\nODELL (kds):</pre><pre>Herr talman! Ines Uusmann har frågat mig om\r\nregeringen avser att skyndsamt sätta i gång\r\nbyggandet av Arlandabanan.</pre><pre>Bakgrunden till frågan är den rapport om\r\nArlandabanan som förra måndagen lämnades till\r\ndelegationen för infrastrukturinvesteringar. Curt\r\nNicolin har på uppdrag av delegationen utrett hur\r\nArlandabaneprojektet lämpligast bör genomföras.\r\nNicolin konstaterar att hela projektet inte går att\r\nprivatfinansiera, men han anvisar också vägar för\r\nhur stora delar av projektet som skulle kunna\r\ngenomföras i privat regi.</pre><pre>Låt mig börja med att konstatera att byggandet av\r\nArlandabanan redan har påbörjats på delen mellan\r\nStockholm och Rosersberg.</pre><pre>De lösningar som Curt Nicolin presenterat då det\r\ngäller hela projektet studeras för närvarande av\r\ndelegationen för infrastrukturinvesteringar som,\r\nenligt vad jag har inhämtat, inom kort kommer att\r\nlämna ett förslag till regeringen om hur\r\nArlandabanan skall kunna förverkligas.</pre><pre>Anf. 128  INES UUSMANN (s):</pre><pre>Herr talman! Jag framför ett tack för svaret,\r\neftersom jag är väluppfostrad och vet att man skall\r\ntacka för ett svar, även om man faktiskt är mycket\r\nbesviken. Detta svar är om möjligt lika\r\ninnehållslöst som det som föranledde en debatt här\r\nför en och en halv vecka sedan.</pre><pre>Nicolins utredning landar ju på precis samma\r\nprincipiella uppläggning som den som den\r\nsocialdemokratiska utredningen kom fram till, dvs.\r\natt Arlandabanan AB skall äga banan och att en\r\ntrafikeringsrätt skall upphandlas i konkurrens. De\r\nmånader som Nicolins utredning pågått har då lett\r\ntill en enda sak: vi har fått det för vår region\r\nviktigaste trafikprojektet försenat alldeles i\r\nonödan.</pre><pre>Vad Nicolin nu också konstaterar har han\r\nnaturligtvis kunnat komma fram till på grundval av\r\nen mycket god insyn. Även om han inte formellt är\r\njävig kan han sägas ha ett visst delikatessjäv i denna\r\nfråga, eftersom han har starka intressen i ett av två\r\nom också banverket räknas tre -- konsortier som är\r\nintresserade av att projektera och bygga i detta\r\nsammanhang.</pre><pre>Jag undrar verkligen om kommunikationsministern\r\nmenar allvar när han slår sig för bröstet och gör\r\nföljande uttalande: Vi kan konstatera att bygget\r\nredan har påbörjats mellan Stockholm och\r\nRosersberg. Det är mindre än tio personer som är\r\nsysselsatta med detta. Det handlar om ett\r\nmångmiljardprojekt, men mindre än tio personer\r\narbetar med det. Är det någonting att skryta med\r\ni en arbetsmarknadssituation i Stockholms län där\r\n30 000 är arbetslösa?</pre><pre>Anf. 129  Kommunikationsminister MATS\r\nODELL (kds):</pre><pre>Herr talman! Ines UUsmann har frågat mig om vi\r\navser att skyndsamt sätta i gång byggandet av\r\nArlandabanan. Jag har svarat på detta. Jag har\r\nkonstaterat att Curt Nicolin på vägnar av\r\ndelegationen för infrastrukturinvesteringar har\r\ngenomfört en översyn av de olika alternativen och\r\natt han har inkommit med den till delegationen.\r\nDelegationen kommer att lämna ifrån sig ett\r\nmaterial, som skall föreläggas regeringen inom en\r\nmycket snar framtid.</pre><pre>Jag vet att Ines Uusmann är disponerad för att vilja\r\nha svar i förtid på frågor som ännu inte är\r\nfärdigberedda. Jag har också svarat att bygget\r\nfaktiskt har kommit i gång. Om det är tio personer\r\nsom arbetar med det vet jag inte, men vi har\r\nanslagit 200 milj.kr. för detta bygge. Jag vet inte\r\nvarifrån Ines Uusmann har fått uppgiften att\r\nmindre än tio personer är sysselsatta med detta.\r\nDet skulle vara intressant att få reda på det.</pre><pre>Låt mig bara konstatera att regeringens uppfattning\r\när att byggandet av Arlandabanan kommer att sätta\r\ni gång i den takt som var planerad, men att\r\nfärdigställandet av allt att döma kommer att kunna\r\nske betydligt fortare än enligt den planläggning som\r\nden tidigare regeringen hade.</pre><pre>Anf. 130  INES UUSMANN (s):</pre><pre>Herr talman! Jag skulle faktiskt vilja se om detta\r\nvore möjligt. Vi ser ju nu vad det här har lett till.\r\nDe privata alternativ som regeringen ville få fram\r\nkunde inte tas fram. Nu handlar det om att\r\nåtervända till utgångspunkten igen och fundera\r\növer vilka ideologiska möjligheter som man har att\r\ndra upphandlingen ett varv till och att se vilka\r\nprivata alternativ som man nu kan ragga upp,\r\neftersom detta försök inte gick. Det blir en\r\ntidsfördröjning vars storlek är totalt okänd. Då går\r\ndet att svara att vi hoppas att vi med femskift skall\r\nkunna köra i gång detta litet snabbare. Men man\r\nmåste starta arbetet, och det är det som man inte\r\ngör.</pre><pre>Det sägs vidare att det framförs propåer från\r\nmiljödepartementet om att Arlandabanan skall\r\nNRL-prövas. Jag skulle vilja få en reaktion på det.</pre><pre>Anf. 131  Kommunikationsminister MATS\r\nODELL (kds):</pre><pre>Herr talman! Jag vill göra den deklarationen att\r\nmin och regeringens uppfattning är att om vi kan\r\nhitta projekt där vi kan få privata intressenter att i\r\nsamhällsekonomiskt acceptabla former satsa\r\npengar för investeringar, så att de pengar som vi har\r\ntillgängliga inom den offentliga sektorn i större\r\nomfattning kan användas där investeringar behöver\r\ngöras, är det en angelägen uppgift att verkligen\r\nkomma fram till detta.</pre><pre>Jag vet inte om Ines Uusmanns politik ger resurser\r\natt ta fram ytterligare medel för investeringar som\r\nskulle behövas, om man inte hittar en privat\r\nfinansiering. Det har knappast varit det intryck som\r\nman har fått när man har följt debatten om\r\nregeringens olika förslag till besparingar att den\r\nsocialdemokratiska oppositionen är beredd att\r\nsatsa mera pengar på detta. Vi har därför gått detta\r\nvarv och undersökt förutsättningarna för en\r\nprivatfinansiering. När arbetet är avslutat skall vi\r\nkomma med ett förslag till riksdagen.</pre><pre>Anf. 132  INES UUSMANN (s):</pre><pre>Herr talman! Vi har under de här månaderna\r\nverkligen lärt oss att allt är bra bara det är privat.\r\nMen när Nicolin fick sitt uppdrag, med den insyn\r\nsom han har i företag som är mycket stora\r\nintressenter, erhöll han naturligtvis möjligheter att\r\ninte bara kontrollera sina egna intressanta projekt\r\nutan också dem som eventuellt skulle kunna\r\nkonkurrera med honom.</pre><pre>Trots att man har försökt har man inte hittat något\r\nannat än det som den gamla socialdemokratiska\r\nregeringen hade att komma med, dvs. att ett\r\nföretag, Arlandabanan, skulle äga banan och att\r\ntrafikeringsrätten skulle upphandlas. Det har ju\r\ninte kommit fram något annat i Nicolins\r\nuppläggning, som tillkommit på grundval av att han\r\nhar mycket god insyn både i vagnmaterial och i\r\ninfrastrukturförhållanden.</pre><pre>Anf. 133  Kommunikationsminister MATS\r\nODELL (kds):</pre><pre>Herr talman! Jag upprepar, för vilken gång i\r\nordningen vet jag inte, att vi har fått in ett material\r\nfrån Curt Nicolin till delegationen och att det\r\nkommer att redovisas för regeringen. Vi räknar inte\r\nmed några förseningar vad gäller igångsättandet,\r\nmen bedömer att Arlandabanan skall stå färdig\r\nbetydligt tidigare än vad den förra regeringen\r\nplanerade.</pre><pre>Anf. 134  INES UUSMANN (s):</pre><pre>Herr talman! Kommunikationsministern säger att\r\nman inte räknar med några förseningar, men\r\nförseningarna har redan uppstått, och det är\r\nfaktiskt det mest upprörande. De konsortier som\r\nnu försöker att komma in på projektet skall ha både\r\nhängslen och livrem för att få försöka åstadkomma\r\nett resultat. Återigen: Skall regeringen klara\r\nuppgiften med privata finansiärer undrar jag om vi\r\nnågonsin får någon Arlandabana. Om så inte sker,\r\nfår vi inte heller någon tredje rullbana, för såvitt jag\r\nförstår är dessa frågor sammankopplade.</pre><pre>Överläggningen var härmed avslutad.</pre><pre>19 §  Svar på fråga 1991/92:421 om uttalande om\r\ndelpensionen</pre><pre>Anf. 135  Kommunikationsminister MATS\r\nODELL (kds):</pre><pre>Herr talman! Ingela Thalén har frågat mig om\r\nregeringen avser att föreslå förändringar av det\r\nstatliga betalningssystemet för att kunna rädda\r\ndelpensionen.</pre><pre>I artikeln i tidningen Statsanställd nr 3 år 1992 säger\r\njag att staten måste se var den lägger sina pengar\r\noch att om staten använt bankgirot i stället för\r\npostgirot hade vi sluppit sänka delpensionen. Det\r\nuttalande som redovisas är starkt förenklat och har\r\nuppenbarligen föranlett missförstånd. Jag beklagar\r\ndetta.</pre><pre>Postverket har en nettokostnad för att upprätthålla\r\nen daglig och rikstäckande betalnings- och\r\nkassaservice. Denna kostnad täcks för närvarande\r\ngenom den s.k. floaten, som innebär att postgirot\r\nfår tillgodogöra sig räntan under några dagar på\r\ninbetalningar till staten via postgirot.</pre><pre>Man kan naturligtvis diskutera om detta system för\r\nersättning är det bästa. I finansplanen föreslår\r\nregeringen att riksrevisionsverket ges i uppdrag att\r\nutarbeta ett förslag till ett tidsbegränsat,\r\nmarknadsmässigt avtal, som reglerar ersättningen\r\nför att staten utnyttjar postgirots\r\nbetalningstjänster. Den s.k. floattiden skall då\r\nminskas ned till högst en arbetsdag. Denna\r\nförändring kommer att medföra att statens\r\nräntenetto förbättras med i storleksordningen 350--\r\n500 milj.kr. I årets budgetproposition föreslår\r\nregeringen vidare att ett reservationsanslag skall\r\nanvisas till postverket som ersättning för\r\nrikstäckande betalnings- och kassaservice på 300\r\nmilj.kr.</pre><pre>Regeringen har föreslagit besparingsåtgärder för\r\nbudgetåret 1992/93 på ca 14 miljarder kronor, varav\r\nindragningen av delpensionerna är en åtgärd. Vad\r\njag egentligen avsåg med mitt exempel i artikeln är\r\natt en effektivare hantering av offentliga medel\r\ninnebär en besparing som i storleksordning\r\nmotsvarar kostnaden för delpensionsförsäkringen.</pre><pre>Anf. 136  INGELA THALÉN (s):</pre><pre>Herr talman! Jag tackar kommunikationsministern\r\nför svaret. Jag har naturligtvis förståelse för att det\r\ni en artikel kan bli denna typ av förenklingar, som\r\nkan skapa missförstånd. Men när han i svaret på en\r\nfråga fullföljer missförståndet minskar min\r\nförståelse avsevärt.</pre><pre>Kommunikationsministern säger att en effektivare\r\nhantering av offentliga medel innebär en besparing\r\nsom i storleksordning motsvarar kostnaden för\r\ndelpensionsförsäkringen. Skall jag förstå svaret så,\r\natt om man får denna effektivare hantering skulle\r\nregeringen vara beredd att ta tillbaka förslaget om\r\natt ta bort delpensionen?</pre><pre>Anf. 137  Kommunikationsminister MATS\r\nODELL (kds):</pre><pre>Herr talman! Jag förstår att Ingela Thalén vill få in\r\nmig i en debatt om delpensionerna. Det kommer\r\nhon att misslyckas med. Det jag kommer att svara\r\npå är hur vi effektivast hanterar våra gemensamma\r\nmedel i banksystemet. Det var nämligen det\r\nartikeln i tidningen Statsanställd handlade om.</pre><pre>Om staten i stället hade utnyttjat bankgirot, där\r\nman har en floatdag, hade vi gjort en besparing i\r\ndenna storleksordning. Det var vad mitt exempel i\r\ntidningen gällde. Jag har upprepat det här i dag. Jag\r\nförstår inte att Ingela Thalén inte uppfattar det som\r\nstår i sista stycket i mitt svar utan tycker att jag\r\nvidhåller samma missförstånd. Det är en gåta för\r\nmig.</pre><pre>Anf. 138  INGELA THALÉN (s):</pre><pre>Herr talman! För mig är det inte något som helst\r\nproblem att förstå att man i den offentliga debatten\r\ngår ut med beskrivningar och underförstådda\r\nantydningar om att om staten på ett skickligare sätt\r\nhade hanterat sina medel, skulle man ha kunnat\r\nklara sig undan vissa svåra nedskärningar inom\r\nvälfärdsområdet.</pre><pre>Det är inte jag som har dragit i gång debatten om\r\nkopplingen mellan penningströmmar och\r\ndelpensioner. Det är kommunikationsministern\r\nsom har lyft in denna fråga i debatten genom\r\nintervjun i tidningen Statsanställd. Det är av det\r\nskälet som jag har ställt frågan.</pre><pre>Jag har inte några som helst problem att förstå\r\nsambandet i övrigt. Men det verkar som om\r\nkommunikationsministern har svårt att förstå\r\nsambandet mellan penningströmmarna och det\r\nfaktum att delpensionen betalas av en\r\ndelpensionsavgift.</pre><pre>Anf. 139  Kommunikationsminister MATS\r\nODELL (kds):</pre><pre>Herr talman! Jag kan förtydliga mig och säga att\r\nden besparing vi gör genom att postgirot tas ifrån\r\nen floatdag finns med i summan 14 miljarder\r\nkronor, som redovisas i mitt svar.</pre><pre>Anf. 140  INGELA THALÉN (s):</pre><pre>Herr talman! Jag kan bara dra följande slutsats:\r\nOm man inte tänker på vad man säger, så säger man\r\nvad man tänker. I detta fall har bristen på tanke\r\nvarit utomordentligt tydlig.</pre><pre>Anf. 141  Kommunikationsminister MATS\r\nODELL (kds):</pre><pre>Herr talman! Ingela Thalén har själv varit statsråd.\r\nHon har också varit kommunalråd och vet vad en\r\ndålig ekonomi innebär och att det ibland krävs\r\nkraftfulla tag för att komma till rätta med det.\r\nIngen är betjänt av att vi hanterar offentliga medel\r\npå ett icke effektivt sätt.</pre><pre>Herr talman! Jag finner ändå att man kan unna sig\r\nen viss pedagogik när man diskuterar denna sak.\r\nNär jag talade med personer på tidningen\r\nStatsanställd försökte jag förklara vad detta\r\ninnebar. Jag möttes från fackligt håll av skepsis för\r\natt vi ville ta ifrån postgirot en floatdag, och\r\nförsökte hitta ett mått på hur mycket pengar det\r\negentligen handlade om. Detta är ett uttalande som\r\njag kan stå för. Huruvida tanken felar eller inte,\r\növerlåter jag åt kammaren att avgöra.</pre><pre>Anf. 142  INGELA THALÉN (s):</pre><pre>Herr talman! Om det nu är viktigt för de nuvarande\r\nborgerliga statsråden att vara pedagogiska, och det\r\nfinns säkert skäl att vara det, förstår jag inte alls\r\nvitsen i denna jämförelse. Vad denna artikel har\r\nåstadkommit är det faktum jag försöker redovisa i\r\nmin fråga, nämligen att man har fått uppfattningen\r\natt om samhällets penningströmmar hanterats på\r\nett annat sätt, hade regeringen kunnat undvika att\r\nta bort delpensionen.</pre><pre>Jag tycker att man skall vara tydlig i sin pedagogik.\r\nDelpensionerna betalas av en delpensionsavgift.\r\nPenningströmmarna i samhället i övrigt har oerhört\r\nstor betydelse för nationalekonomin på det övriga\r\nområdet. Men om man skall vara tydlig skall man\r\nsärskilja dessa saker och inte försöka sig på någon\r\nsorts undanglidande politiska poänger genom att,\r\nunderförstått, säga att om den socialdemokratiska\r\nregeringen hade skött sig litet bättre, så hade den\r\nstackars borgerliga regeringen sluppit lägga fram\r\nförslag om att ta bort delpensionen. Där tycker jag\r\ninte att pedagogiken är särskilt lysande.</pre><pre>Anf. 143  Kommunikationsminister MATS\r\nODELL (kds):</pre><pre>Herr talman! Det hade naturligtvis varit fullt\r\nmöjligt för den socialdemokratiska regeringen att\r\neffektivisera betalningsströmmarna inom postgirot\r\nunder tidigare budgetår och använda pengarna för\r\nnågot ändamål som då inte kunde tillgodoses.</pre><pre>Överläggningen var härmed avslutad.</pre><pre>20 §  Svar på fråga 1991/92:422 om planerat\r\ntunnelbyggande genom Hallandsåsen</pre><pre>Anf. 144  Kommunikationsminister MATS\r\nODELL (kds):</pre><pre>Herr talman! Ingegerd Sahlström har frågat mig om\r\njag avser vidta några åtgärder så att tunnelbygget\r\ngenom Hallandsåsen snarast kan komma i gång.</pre><pre>Det har vidtagits åtgärder för att tunnelbygget\r\ngenom Hallandsåsen skall kunna komma i gång.\r\nFrån anslaget för infrastrukturinvesteringar har\r\nmedel avsatts för att en dubbelspårig tunnel skall\r\nvara klar år 1996.</pre><pre>Jag förmodar att de hinder som Ingegerd Sahlström\r\nsyftar på i sin fråga är den ansökan om\r\nexpropriation av mark för tunnelbygget som för\r\nnärvarande ligger på regeringens bord. Enligt\r\nplaneringen kommer denna fråga att behandlas av\r\nregeringen inom kort.</pre><pre>Anf. 145  INGEGERD SAHLSTRÖM (s):</pre><pre>Herr talman! Jag får tacka så mycket för svaret. Det\r\när klart att jag gärna hade sett ett exakt datum för\r\nstart för tunnelbygget. Jag kan förstå att det inte är\r\nså enkelt. Men kommunikationsministern måste\r\nförstå att vi i Halland tycker att det går litet\r\nlångsamt med denna fråga, speciellt i det läge som\r\nvi har nu med en arbetslöshet som inte är så vanlig\r\nför oss hallänningar. Arbetslösheten är i dag ganska\r\nhög. Vi har en högre arbetslöshet än riket i stort.</pre><pre>Regeringen säger sig vilja minska arbetslösheten.\r\nDå tycker jag att det är ett märkligt förfarande, att\r\nman ibland söker olika objekt för att sätta i gång\r\nverksamheter, när det finns ett projekt och pengar\r\ntill det i budgeten.</pre><pre>Det som står i svaret, att det finns pengar avsatta,\r\när ingen nyhet. Frågan är egentligen när man skall\r\nstarta. Det är det intressanta. Efter vad jag har hört\r\ni dag om västkustbanan i stort blir jag litet ängslig.\r\nDet är inte så konstigt att man undrar om de pengar\r\nsom finns avsatta för en tunnel skall vara till en\r\ntunnel eller om de skall användas till någonting\r\nannat. Skall vi vänta med vår tunnel?</pre><pre>Anf. 146  Kommunikationsminister MATS\r\nODELL (kds):</pre><pre>Herr talman! Ingegerd Sahlström är från Halland.\r\nDet är trevligt. Men om Ingegerd Sahlström hade\r\nvarit ägare till en fastighet i anslutning till\r\ntunnelbygget och stått inför en expropriation av sin\r\nfastighet, hade hon kanske inte varit lika angelägen\r\nom att regeringen skulle snabba på med detta.</pre><pre>Det vi ser för närvarande är en tendens. Det är en\r\nökad rättstrygghet för den enskilde, genom att\r\nbanverket och vägverket går ut med ett antal olika\r\nalternativ vid sådana här projekt. Byggandet av en\r\ntunnel genom Hallandsåsen är ett utmärkt exempel\r\npå detta. Den nya genomfarten för järnvägen\r\ngenom Ängelholm är ett annat. Den folkliga\r\ndebatten kommer i gång och människor engageras.</pre><pre>Det kan ses som ett byråkratiskt hinder och\r\nföranleda frågor i kammaren av den art som den\r\nfråga jag just nu besvarar. Det kan också ses som\r\nett uttryck för den enskildes ökade rättssäkerhet\r\nnär man skall dra fram stora och genomgripande\r\nanläggningsarbeten.</pre><pre>I detta fall ger jag beskedet att regeringen på\r\ntorsdag har expropriationsärenden för ett antal\r\nhallänningar och deras fastigheter uppe till beslut,\r\nför att vi skall kunna dra denna tunnel genom\r\nHallandsåsen. Ärendena kommer att avgöras på\r\ntorsdag.</pre><pre>Anf. 147  INGEGERD SAHLSTRÖM (s):</pre><pre>Herr talman! Jag förstår problematiken. Det var\r\n1990 som vi fattade beslut om en tunnel, så man har\r\nhaft en viss tid på sig. Men jag förstår som sagt att\r\ndet ibland kan ta tid.</pre><pre>Nu ligger ärendet på regeringens bord. Är man\r\növerens inom regeringen om tunnelbygget? Jag har\r\nhört vissa rykten om att man i olika departement\r\nhar litet olika uppfattningar.</pre><pre>Anf. 148  Kommunikationsminister MATS\r\nODELL (kds):</pre><pre>Herr talman! Jag känner inte till någon annan\r\nuppfattning än att det här expropriationsärendet\r\nskall hanteras av regeringen på torsdag. Det finns,\r\nsåvitt jag vet, bara ett förslag.</pre><pre>Anf. 149  INGEGERD SAHLSTRÖM (s):</pre><pre>Herr talman! Då hoppas jag att det kommer att bli\r\npositivt för oss, att vi kan få jobb i södra Halland.\r\nJag kanske får ge ett litet tips på vägen. Det skulle\r\nvara väldigt bra om man också kunde tidigarelägga\r\nprojektet västkustbanan, eftersom en samordning\r\nav tunnelbygget samt E 6:ans och dubbelspårets\r\nutbyggnad skulle ge vissa effekter. Att få en viss\r\nekonomi i dagens läge skulle väl inte vara så dumt.\r\nSå ge oss snabbt ett dubbelspår också, tack!</pre><pre>Överläggningen var härmed avslutad.</pre><pre>21 §  Svar på fråga 1991/92:423 om televerkets\r\ninvesteringar</pre><pre>Anf. 150  Kommunikationsminister MATS\r\nODELL (kds):</pre><pre>Herr talman! Hans Gustafsson har frågat mig vad\r\nriksdagens och regeringens beslut angående\r\nuppskjutandet av delegeringen av televerkets taxor\r\ninnebär för televerket.</pre><pre>Den uteblivna taxehöjningen medför ett\r\nintäktsbortfall för televerket på ca 600 milj.kr. på\r\nårsbasis. Det kan vidare nämnas att televerket inte\r\nfick höja avgifterna för hushållen under 1991.</pre><pre>Den allvarligaste effekten av rikdsdagens beslut är\r\ndock att kostnadsanpassningen av teletaxorna inte\r\nkan genomföras, vilket ytterst drabbar hushållen.</pre><pre>De investeringsneddragningar på 2 miljarder\r\nkronor som frågeställaren refererar till är\r\nnaturligen beroende av de uteblivna\r\ntaxehöjningarna men också av\r\nkonjunkturnedgången och med den en minskad\r\ntrafikökning i telenätet.</pre><pre>Riksdagens beslut om senareläggning av\r\ntaxedelegeringen innebar samtidigt ett\r\nifrågasättande av det tidigare beslutade pristaket.\r\nDen roll som Hans Gustafsson ser för regeringen,\r\natt under tiden fastställa taxorna, kan förefalla\r\nenkel och klar. Men jag vill betona att riksdagen har\r\nifrågasatt pristaket. Vidare tar det tid att både\r\navveckla tidigare beslut och förbereda samt\r\ngenomföra ett nytt taxebeslut.</pre><pre>Televerket har nyligen redovisat en utredning av\r\npristaket i enlighet med riksdagens beslut. Denna\r\nanalyseras för närvarande inom\r\nkommunikationsdepartementet.</pre><pre>Regeringen har för avsikt att återkomma till\r\nriksdagen under våren i detta ärende.</pre><pre>Anf. 151  HANS GUSTAFSSON (s):</pre><pre>Herr talman! Jag skall först be att få tacka\r\nkommunikationsministern för svaret på min fråga.\r\nJag skall inte vara gnällig och säga att det fattas en\r\ndel, för det kan vi klara upp här i talarstolen.</pre><pre>Jag skall fullfölja frågan med ett par nya frågor. Vill\r\nkommunikationsministern säga i vilken\r\nutsträckning dessa neddragningar i investeringarna\r\npå 2 miljarder och det friställande av 4 700 anställda\r\nsom televerket avser att genomföra beror på\r\nriksdagens beslut om att skjuta sex månader på\r\ntaxehöjningarna?</pre><pre>Den andra fråga som jag vill komplettera med är:\r\nVad anser kommunikationsministern själv om\r\nneddragningarna? Både den förra regeringen hade\r\noch den nuvarande har inflationsbekämpningen\r\nsom ett övergripande mål för sin politik. Är det då\r\nrimligt att televerket tolkar riksdagens beslut om\r\natt man får höja taxorna till 70 % av nettoprisindex\r\nså, att man på en enda gång kan höja hushållens\r\nsamtalstaxor med 140 %, därför att det saknas\r\nkonkurrens, och sänka taxorna för andra?</pre><pre>I finansplanen kan jag på s. 30 läsa att regeringen,\r\nnär regeringen hade fastställt taxorna, beslutade att\r\nmed 680 miljoner minska det belopp på 8,093\r\nmiljarder som riksrevisionsverket hade räknat ut\r\nskulle överföras från posten till statskassan. Jag har\r\nfått reda på att detta gjordes på\r\nkommunikationsministerns inrådan. Vad är detta\r\nför belopp?</pre><pre>Anf. 152  Kommunikationsminister MATS\r\nODELL (kds):</pre><pre>Herr talman! Hans Gustafsson introducerar en\r\nintressant princip att först ställa en fråga och sedan\r\nkomplettera med ytterligare tre som är minst lika\r\nomfattande som den ursprungliga. Men det är\r\nsådant som tillhör det här jobbet.</pre><pre>Hans Gustafsson frågade först i vilken utsträckning\r\nneddragningarna berodde på att taxehöjningarna\r\nsköts upp sex månader. Jag kan svara med en gång\r\natt de sex månaderna icke är något problem.\r\nProblemet är att ni i populistisk nit går samman\r\nmed Ny Demokrati i en motion och vill begränsa\r\nkostnadsanpassningen genom att kräva att\r\npristaket skall knytas till hushållens\r\ntelefonkostnader. Ni vill att pristaket skall vara\r\nantingen 25 % eller 50 % av nettoprisindex.</pre><pre>Låt oss titta på vad det skulle innebära. Jag vet inte\r\nom ni har tittat på det innan ni skrev motionen. Det\r\nskulle vara intressant att få veta det. Den\r\nsocialdemokratiska regeringen lade fram ett förslag\r\noch fick igenom det i denna kammare, som hade en\r\nannan sammansättning då. Det beslutet har ni nu\r\ntagit tillbaka. Ni ligger alltså i strid med er själva\r\nom vad som är rätt i denna fråga. Det kanske vore\r\nbra att klara ut det först innan man ställer nya\r\nfrågor.</pre><pre>Det förra beslutet innebär att televerket skulle\r\nkrävas på att varje år åstadkomma en\r\nproduktivitetsökning med 3 %. Det ni nu föreslår\r\ninnebär att televerket, för att klara det\r\nlönsamhetskrav som riksdagen ålagt verket, skulle\r\nbehöva öka sin produktivitet med 6-10 % per år.\r\nHans Gustafsson kan själv räkna ut hur många flera\r\nanställda som måste avskedas inom televerket för\r\natt klara denna operation. Det är en fråga som jag\r\ntycker att ni i första hand skall klara ut inom\r\nsocialdemokratin, innan ni tillsammans med Ny\r\nDemokrati ålägger televerket att föra en viss\r\npolitik.</pre><pre>\r\nAnf. 153  HANS GUSTAFSSON (s):</pre><pre>Herr talman! Först till frågan hur vi står i\r\nförhållande till det tidigare beslut som vi har fattat\r\ni riksdagen. Jag skulle vilja fråga\r\nkommunikationsministern om han anser att det\r\nbeslut om teletaxorna som vi nu diskuterar är i\r\növerensstämmelse med riksdagens tidigare beslut.\r\nRiksdagen har nämligen beslutat att man\r\nlångsiktigt skall minska på spannet mellan\r\naffärstaxorna, för att uttrycka det enkelt, och\r\nsamtalstaxorna, inte att man på en enda gång skall\r\nhöja taxorna med 140 %. Vi ifrågasätter om\r\nbeslutet står i överensstämmelse med det av\r\nriksdagen tidigare fattade beslutet.</pre><pre>Sedan till frågan om taket skall var 25 % eller 50 %\r\nav nettoprisindex, som Mats Odell tar upp här.\r\nUtskottet säger, och det sägs i motionen, att detta\r\nbör prövas. Det skall kommunikationsministern\r\ngöra. Jag hoppas att han skall komma tillbaka till\r\nriksdagen och tala om vad denna prövning\r\nföranleder. Mats Odell vet lika väl som jag att vi\r\ninte varit ute efter att taxorna höjs till 70 % av\r\nnettoprisindex. Tar man del av vad som har sagts i\r\ndebatten är det lätt att konstatera detta. Vad vi har\r\nvarit ute efter är att televerket inte får tolka\r\nbeslutet så att man på en gång kan höja taxorna för\r\nsamtalen med 140 %, inte av nettoprisindex utan en\r\nreell höjning med 140 %.</pre><pre>Anf. 154  Kommunikationsminister MATS\r\nODELL (kds):</pre><pre>Herr talman! Vi skall nu titta på det som televerket\r\nhar kommit in med. Vi skall redovisa det för\r\nriksdagen så småningom. Sedan kan Hans\r\nGustafsson i lugn och ro tillsammans med sin\r\nriksagsgrupp gå igenom det och försöka komma\r\nfram till vad som långsiktigt är hållbart för att vi\r\nskall få en bra telepolitik i Sverige när vi\r\nintroducerar konkurrens. Det är vad regeringen är\r\ni full färd med att göra. Vi håller på med en\r\ngenomlysning av televerkets hela kostnadsstruktur\r\noch försöker komma fram till vad som är rimligt.</pre><pre>Jag vill inte föregripa den analys av televerkets\r\nkostnadsstruktur som pågår inom departementet.\r\nJag hoppas att vi, när vi skall redovisa den för\r\nutskottet och riksdagen framöver, i lugn och ro och\r\nbortkopplat från den populism som det så\r\nupphetsat talades om för några månader sedan kan\r\narbeta för att komma fram till vad som är hållbart\r\nför att vi skall få en bra teleinfrastruktur över hela\r\nlandet. Glesbygden skall inte längre subventionera\r\nstorstäderna, och företagen skall inte längre\r\nsubventionera hushållen, utan vi skall få en\r\nkostnadsanpassad teletaxa.</pre><pre>Anf. 155  HANS GUSTAFSSON (s):</pre><pre>Herr talman! Kommunikationsministern använder\r\nsig av ett litet konstigt språkbruk, när han säger att\r\ndet är populism att vilja se till att hushållen får en\r\nrimlig kostnadsutveckling i förhållande till\r\nkonsumentprisindex. Det är ett ganska rimligt\r\nkrav. Det är ganska upprörande brutalt att höja\r\ntaxorna med 140 %, och det är det som vi har\r\nreagerat emot, vilket framgår av de debatter som\r\nhar förts här i kammaren. Det rör sig inte om de 70\r\nprocenten, utan om nettoprisindex.</pre><pre>Vi skall med intressa studera de förslag som så\r\nsmåningom framläggs av\r\nkommunikationsministern. Den här debatten har i\r\nvarje fall klarlagt att det som nu sker inom\r\nteleverket inte är beroende av dessa sex månader.\r\nJag kan inte tolka kommunikationsministern på\r\nannat sätt. Det kan möjligen vara beroende av att\r\nman är oroad för den framtida taxesättningen, men\r\ninte för de sex månaderna. Därmed borde den\r\ndiskussionen kunna avföras.</pre><pre>När kommunikationsministern i det skriftliga\r\nsvaret till mig säger att kostnaderna på grund av\r\ntaxeändringen är 600 milj. kr. är det inte fråga om\r\n600 milj. kr. på helårsbasis till följd av riksdagens\r\nbeslut, utan till följd av riksdagens och regeringens\r\nbeslut. Enligt riksdagens beslut uppgår\r\nkostnaderna till 350 milj. kr. under ett helår och 175\r\nmilj. kr. under ett halvår. Det var regeringen som\r\nfattade beslutet att taxorna skulle fastställas till\r\nsamma nivå 1992 som de hade 1991. Detta har inte\r\nriksdagen begärt, inte ens gjort en antydan om.</pre><pre>Anf. 156  Kommunikationsminister MATS\r\nODELL (kds):</pre><pre>Herr talman! Jag känner mig trots allt mer\r\noptimistisk nu när jag har resonerat med Hans\r\nGustafsson. Jag hoppas att vi, när utredningen är\r\nfärdig, får se över detta i lugn och ro och att vi\r\ngemensamt kan hitta en hållbar teletaxepolitik för\r\nSverige.</pre><pre>Anf. 157  HANS GUSTAFSSON (s):</pre><pre>Herr talman! Jag har samma förhoppning som\r\nkommunikationsministern. Jag kan försäkra\r\nhonom att vi tittar i lugn och ro på allting. Om\r\nkommunikationsministern hade gjort det när det\r\ngäller taxefrågan, hade vi inte behövt ha den här\r\ndiskussionen. I så fall hade inte\r\nkommunikationsministern ställt sig bakom\r\nförslaget att höja samtalstaxorna med 140 %.</pre><pre>Anf. 158  Kommunikationsminister MATS\r\nODELL (kds):</pre><pre>Herr talman! Jag är litet bekymrad över att Hans\r\nGustafsson hela tiden återkommer till de 140\r\nprocenten. Det är ett procenttal som inte håller i\r\nverkligheten. Man skall ha ett mycket säreget\r\ntelefonmönster om man som enskild abonnent\r\nskulle drabbas av en höjning med 140 %. De\r\nutredningar som televerket har levererat till\r\ndepartementet och som är offentliga visar på\r\nnågonting helt annat än de 140 procenten.</pre><pre>Anf. 159  HANS GUSTAFSSON (s):</pre><pre>Herr talman! Jag har talat om samtalstaxan. Jag har\r\nmaterial från televerket, som visar att det i stället\r\nför att kosta 10 öre per minut kommer att kosta 22\r\nöre per minut i fortsättningen. Det är en höjning\r\nmed 120 %. Dessutom slopas uppdelningen i\r\ndagens taxesystem med en taxa på förmiddagen och\r\nen annan på eftermiddagen. Man kommer att\r\ntillämpa dagtaxa hela tiden. Den sammanvägda\r\neffekten av detta är en höjning med 140 %.</pre><pre>Anf. 160  Kommunikationsminister MATS\r\nODELL (kds):</pre><pre>Herr talman! Den här regeringen är mitt i en\r\nprocess med att bolagisera televerket för att\r\nframöver introducera en konkurrens, inte bara på\r\nföretagssidan där den redan uppenbarat sig utan\r\nockså på hushållssidan. Detta visar sig bl.a. från\r\nmotsvarande processer i Amerikas Förenta Stater\r\nleda till betydligt lägre kostnader för\r\nabonnenterna. Det är den linjen som vi nu driver,\r\noch det är därför som vi måste se till att televerket\r\nfår en kostnadsanpassad taxestruktur.</pre><pre>Anf. 161  HANS GUSTAFSSON (s):</pre><pre>Herr talman! Vi har samma intresse av att taxorna\r\nskall vara så låga som möjligt över hela linjen.\r\nOckså jag är med på att man måste\r\nkostnadsanpassa taxorna bättre i förhållande till de\r\nolika affärsområdena, fast det bör ske mera\r\nlångsiktigt än enligt televerkets förslag.</pre><pre>Men var försiktig, Mats Odell, med att tala om hur\r\nutvecklingen är i andra länder. Jag har tagit reda på\r\nhur det gick i Storbritannien vid en privatisering.\r\nOm Mats Odell tar del av förhållandena i\r\nStorbritannien, kan han konstatera att den frihet\r\nsom det svenska statliga televerket i dag ges är långt\r\nstörre än vad den engelska regeringen och det\r\nengelska parlamentet ger det engelska\r\nprivatiserade televerket.</pre><pre>Jag skulle kunna läsa upp redogörelsen om de\r\nengelska förhållandena, men vi får kanske\r\nanledning att återkomma till dem när vi i\r\nfortsättningen skall resonera om taxorna. Det är\r\ningen självklarhet att effekten blir en större frihet,\r\nsnarare tvärtom.</pre><pre>Anf. 162  Kommunikationsminister MATS\r\nODELL (kds):</pre><pre>Herr talman! Den här debatten är mycket\r\nintressant. Vi skulle säkert kunna hålla på mycket\r\nlänge med den.</pre><pre>Hans Gustafsson ger ett exempel på hur det är i\r\nStorbritannien. Där har man gått en helt annan väg\r\nän som varit fallet i USA. Man har i praktiken i\r\nprivata händer överlämnat ett statligt monopol som\r\nhar en enorm lönsamhet. I USA har man gjort\r\nprecis tvärtom. Där har man delat upp det stora\r\nbolaget i sju små bolag, som ålagts mycket\r\nrestriktiva villkor för att kunna konkurrera.</pre><pre>Vi studerar för närvarande genom ett mycket\r\nambitiöst program hur vi i Sverige kan få effektiva\r\noch låga kostnader för konsumenterna. Det har\r\nnämligen mycket stor betydelse för både de svenska\r\nhushållen och företagen att Sverige med sitt\r\nperifera läge i Europa har effektiva\r\ntelekommunikationer. Det är den långsiktiga\r\nprocessen som vi inte skall störa genom att ålägga\r\nteleverket att inte genomföra en kostnadseffektiv\r\ntelepolitik.</pre><pre>Anf. 163  HANS GUSTAFSSON (s):</pre><pre>Herr talman! Naturligtvis skall vi tillsammans med\r\nkommunikationsministern arbeta för att televerket\r\nblir så effektivt och bra som möjligt -- det gäller då\r\nbl.a. konkurrensen -- och där är vi alla överens.</pre><pre>Mats Odell väljer att visa hur det är i USA. Jag\r\nväljer att visa hur det är på televerket i England\r\nsom är privatiserat. Där har man t.o.m. fastställt ett\r\ntak för hushållstaxorna. Det är ju precis den fråga\r\nsom vi har diskuterat mot bakgrund av de väldiga\r\nförändringar av taxorna som televerket här nu\r\ngenomför. Det behövs alltså kanske ett tak för hur\r\nden enskildes samtalstaxor skall utvecklas.</pre><pre>Vi kommer med stort intresse att ta del av de\r\nförslag som kommunikationsministern senare\r\nåterkommer med. Vi har inte frångått\r\nhuvudprincipen om att det skall ske en\r\nkostnadsanpassning. Vi har heller inte frångått\r\ntaket om 70 %. Vad vi däremot inte är med på är\r\natt samtalstaxorna höjs så brutalt som det här är\r\nfråga om. Jag hoppas att kommunikationsministern\r\ninte återkommer med ett sådant förslag.</pre><pre>Anf. 164  Kommunikationsminister MATS\r\nODELL (kds):</pre><pre>Herr talman! För tydlighetens skull vill jag bara\r\nsäga att just det engelska fallet är ett typexempel på\r\nhur man inte skall göra. Att enbart privatisera kan\r\ninnebära precis samma nackdelar som ett statligt\r\nmonopol för med sig. Vi vill både avskaffa\r\nmonopolet och införa en effektiv konkurrens.</pre><pre>Anf. 165  HANS GUSTAFSSON (s):</pre><pre>Herr talman! Vi skall väl inte fortsätta med den här\r\ndiskussionen. Vi lär få tillfälle att återkomma till\r\ndenna fråga.</pre><pre>Jag vill dock framhålla att man i England faktiskt\r\ndels privatiserat, dels gett televerket där rätt att\r\nsjälvt fastställa sina taxor. Men inom den ramen\r\nfinns flera olika fastställda gränser som man måste\r\nrätta sig efter. Vidtagna åtgärder har alltså inte\r\nresulterat i den frihet som man trott att man skulle\r\nfå. Sannolikt är orsaken att man inte vågar ge den\r\nfriheten. Då skulle företag med monopolställning\r\nutnyttja den.</pre><pre>Anf. 166  Kommunikationsminister MATS\r\nODELL (kds):</pre><pre>Herr talman! I detta mitt sista inlägg vill jag säga att\r\nicke ens den genomreglering av taxesystemet som\r\nHans Gustafsson efterlyser för televerket i Sverige\r\nutgör en garanti för att man får ett\r\nkostnadseffektivt telesystem.</pre><pre>Överläggningen var härmed avslutad.</pre><pre>22 §  Svar på fråga 1991/92:411 om åtgärder mot\r\nbyggarbetslösheten</pre><pre>Anf. 167  Finansminister ANNE WIBBLE\r\n(fp):</pre><pre>Herr talman! Erling Bager har frågat mig vilka\r\nåtgärder jag avser att vidta för att underlätta för\r\nkommunerna att öka mängden reparations- och\r\nombyggnadsarbeten.</pre><pre>Bakgrunden till frågan är att reparations- och\r\nombyggnadsverksamhet är arbetsintensiv\r\nverksamhet. Ökade kommunala reparations- och\r\nombyggnadsarbeten skulle därför kunna vara en\r\nbra åtgärd mot arbetslösheten i byggbranschen.</pre><pre>Jag håller med frågeställaren om att det vore bra\r\nfrån flera synpunkter om kommunerna ökade sin\r\nreparations- och ombyggnadsverksamhet.</pre><pre>Underhåll och ombyggnader av kommunala\r\nfastigheter är emellertid kommunernas ansvar, inte\r\nstatens. Kommunerna kommer därför inte att få\r\nnågra särskilda stimulanseller räntebidrag för sådan\r\nverksamhet.</pre><pre>Det krävs en fast och uthållig finanspolitik för att\r\nsäkra låg inflation och skapa förutsättningar för\r\nlägre räntor. En sådan politik är inte förenlig med\r\nnya subventioner till kommunerna. Och låga räntor\r\noch låg inflation är viktiga även för kommunernas\r\nekonomi.</pre><pre>Det lönar sig för kommunerna att utföra\r\nreparationer och ombyggnader just nu.\r\nKostnaderna för sådan verksamhet har sjunkit\r\njämfört med tidigare och kommer inte att öka\r\nunder den närmaste tiden. Kommunerna får i dag\r\nalltså mer arbete utfört för varje satsad krona.</pre><pre>Insatser lönar sig bra för kommunerna också i den\r\nmån de bidrar till att sysselsätta människor som\r\nutförsäkrats från arbetslöshetskassan.\r\nKommunerna slipper därmed utgifter för\r\nsocialbidrag.</pre><pre>Därför är mitt budskap till kommuner och\r\nlandsting: Sätt i gång underhålls- och\r\nombyggnadsverksamheten nu! Ni vinner inget på\r\natt vänta, för staten kommer inte att ge några\r\nbidrag.</pre><pre>Anf. 168  ERLING BAGER (fp):</pre><pre>Herr talman! Jag tackar statsrådet för svaret. Jag\r\nhade kanske hoppats på något mer positivt, men\r\nsvaret var i varje fall mycket rakt och entydigt.\r\nNågra statliga lättnader för kommunerna är inte att\r\nvänta. Men problemen kvarstår ju. Många\r\nkommuner har problem med sin ekonomi. Det är\r\nkärvt, och de har bekymmer.</pre><pre>De förslag som kommunalekonomiska kommittén\r\nhar flaggat med i sitt betänkande skulle för min\r\nhemkommun Göteborg mer eller mindre bli en\r\nekonomisk katastrof. De slår också mot sådana\r\nsatsningar som möjliggör för kommunerna att\r\nrenovera sina egna fastigheter eller har andra\r\nvärdefulla effekter.</pre><pre>Jag skulle tro att finansministern funderar litet\r\ngrand över hur man skall lösa dessa problem, och\r\ndet är nog värdefullt att så sker. Det är jätteviktigt\r\natt man kan få till stånd sådana här arbetsinsatser.\r\nJag hoppas verkligen att statsministern, när\r\nkommunalekonomiska kommitténs förslag så\r\nsmåningom skall resultera i en proposition, skall\r\nbidra till lösningar som är rättvisa också för\r\nstorkommunerna, så att det kan skapas en\r\nframtidstro när det gäller den kommunala\r\nekonomin.</pre><pre>Anf. 169  Finansminister ANNE WIBBLE\r\n(fp):</pre><pre>Herr talman! Jag kan glädja Erling Bager -- med\r\nanledning av den oro som han visade för\r\nkommunalekonomiska kommitténs förslag, som jag\r\nvet innebär stora problem för Göteborgs\r\nkommun -- med att dess förslag inte kommer att\r\ngenomföras exakt som det är utformat i kommittén.\r\nVi arbetar med förbättringar av detta förslag innan\r\ndet leder till en proposition.</pre><pre>Icke desto mindre vill jag upprepa det som jag sade\r\ni svaret, nämligen att det nu är lönande för\r\nkommunerna att satsa på att utnyttja den lägre\r\nprisnivån för reparationer och underhåll genom att\r\nsätta i gång reparationsverksamhet som tidigare har\r\nvarit eftersatt. Man får nu ut mera av de pengar som\r\nman har. Därtill har självfallet även kommuner och\r\nlandsting ett ansvar för sysselsättningsläget inom\r\nden egna kommunen.</pre><pre>Några ytterligare penger just för ombyggnads- och\r\nreparationsverksamheten kommer det alltså inte\r\natt bli. Det är viktigt för kommunerna att få detta\r\nklart för sig. Det har kommit till min kännedom,\r\nsom det brukar heta, att en del kommuner kanske\r\nhar hoppats på att det skall komma statliga pengar\r\nframöver och har legat och väntat på detta. Det är\r\ndärför viktigt att få klarlagt att det inte är någon idé\r\natt vänta. Har man projekt som behöver åtgärdas\r\nbör man göra det nu, för det är nu som man får det\r\nbästa utbytet av de insatta pengarna.</pre><pre>Anf. 170  ERLING BAGER (fp):</pre><pre>Herr talman! Det är riktigt att byggkostnaderna har\r\nsjunkit med ca 20 % under det senaste halvåret och\r\natt det är billigare att starta renoveringsarbeten nu.\r\nMen jag återkommer till att ekonomin är\r\nbekymmersam för många kommuner och att det\r\ndärför behöver skapas en framtidstro på den\r\nkommunala ekonomin.</pre><pre>Jag tar tacksamt emot den viktiga signalen att\r\nregeringen och finansministern är beredda att se till\r\natt kommunalekonomiska kommitténs förslag\r\nändras och att man också i exempelvis min\r\nhemkommun Göteborg kan få en framtidstro på de\r\nstatliga bidragen och på att den typen av regleringar\r\nmellan kommunerna skall genomföras. Jag tror att\r\ndet här var ett viktigt besked från finansministern.\r\nMan kan kanske komma fram till fler beslut och\r\ninriktningar för att hjälpa kommunerna.</pre><pre>Jag vill också framhålla att jag efter det att jag\r\nställde min fråga fick statistik från boverket över\r\nläget beträffande beviljade lån. Det är glädjande\r\natt konstatera att antalet beslut beträffande\r\nombyggnadslån har ökat dramatiskt under slutet av\r\n1991. Det finns nu 69 000 beviljade lån för ROT-\r\nåtgärder beträffande lägenheter. Det är tre gånger\r\nmer än tidigare, och det är värdefullt för\r\nbyggnadsarbetarnas sysselsättning.</pre><pre>Anf. 171  Finansminister ANNE WIBBLE\r\n(fp):</pre><pre>Herr talman! Även jag råkar ha fått detta\r\npressmeddelande i min hand, och det framgår av\r\ndet att sysselsättningen inom bostadsbyggandet\r\njämfört med förra året t.o.m. väntas öka något i år.\r\nJag håller med Erling Bager om att det är oerhört\r\ncentralt med framtidstro -- överallt, självfallet inte\r\nbara i Göteborgs kommun. Det är helt centralt för\r\nmöjligheterna att få i gång den svenska ekonomin\r\nigen att framhålla det som är bra i den svenska\r\nekonomin.</pre><pre>Om jag skall vara alldeles uppriktig tror jag att det\r\nmest centrala för att detta också skall ge effekt i\r\nverkligheten är att räntan och inflationen hålls i\r\nschack på en låg nivå. Det är primärt en fråga om\r\nförtroende för finanspolitiken.</pre><pre>En finanspolitik som skall skapa ett sådant\r\nförtroende, så att denna optimism och framtidstro\r\nhar någon chans att bli realistisk, kan inte syssla\r\nmed subventioner till kommunala byggen,\r\nombyggnader eller andra verksamheter. Därför är\r\nmitt svar: Det är nödvändigt för att skapa denna\r\nframtidstro, som är viktig, inte minst för att få bukt\r\nmed arbetslösheten.</pre><pre>Anf. 172  ERLING BAGER (fp):</pre><pre>Herr talman! Jag delar uppfattningen att den\r\nekonomiska politiken och räntans nivå är grunden.\r\nDet är grundläggande att man kan pressa ner\r\nräntan och därigenom få fram ett billigare\r\nbyggande.</pre><pre>Den glädjande statistiken från boverket är positiv.\r\nDen kommer att bidra till att många fler kan få\r\narbete med reparationer och ombyggnader. Nu kan\r\nett pressmeddelande av detta slag vara väl\r\noptimistiskt. Jag tror ändå att det ligger mycket\r\nbakom att så många lån är beviljade.</pre><pre>Det handlar i huvudsak om privata hyresvärdar och\r\nkommunala bostadsbolag. För kommunerna och\r\nderas fastigheter, skolor och institutionsbyggnader\r\nm.m. är det fortfarande besvärligt med ekonomin.\r\nDet är positivt att det nu kommer signaler om att\r\nden kommunalekonomiska kommitténs förslag\r\nkommer att justeras. Det skapar framtidstro, och\r\ndet tycker jag, i likhet med finansministern, är\r\nviktigt.</pre><pre>Överläggningen var härmed avslutad.</pre><pre></pre><pre>23 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1991/92:KU23 och KU24</pre><pre>Skatteutskottets betänkanden 1991/92:SkU14 och\r\nSkU15</pre><pre>Justitieutskottets betänkande 1991/92:JuU9</pre><pre>Försvarsutskottets betänkanden 1991/92:FöU7 och\r\nFöU8</pre><pre>Socialförsäkringsutskottets betänkande\r\n1991/92:SfU7</pre><pre>24 § Meddelande om svar på interpellation\r\n1991/92:99</pre><pre>Från statsrådet Beatrice Ask hade inkommit\r\nföljande skrivelse:</pre><pre>Till riksdagen</pre><pre>Med hänvisning till riksdagsordningen kap. 6:1 får\r\njag meddela att jag på grund av hög\r\narbetsbelastning inte är i tillfälle att besvara\r\nGudrun Schymans ställda interpellation om de\r\nplanerade nedskärningarna av statsbidraget till\r\nkomvux inom föreskriven tid.</pre><pre>Jag avser att besvara interpellationen fredagen den\r\n27 mars.</pre><pre>Stockholm den 25 februari 1992</pre><pre>Beatrice Ask</pre><pre>25 § Meddelande om svar på interpellation\r\n1991/92:88</pre><pre>Från justitieminister Gun Hellsvik hade inkommit\r\nföljande skrivelse:</pre><pre>Till riksdagen</pre><pre>Jag vill anmäla att Alf Wennerfors interpellation\r\n1991/72:88 +ta emot svaret. Jag har kommit\r\növerens med Alf Wennerfors om att besvara denna\r\ninterpellation den 27 februari 1992.</pre><pre>Stockholm den 25 februari 1992</pre><pre>Gun Hellsvik</pre><pre>26 § Meddelande om svar på interpellationerna\r\n1991/92:95 och 97</pre><pre>Från justitieminister Gun Hellsvik hade inkommit\r\nföljande skrivelse:</pre><pre>Till riksdagen</pre><pre>Jag vill anmäla att Margareta Viklunds\r\ninterpellation 1991/92:95 om rasistiska\r\norganisationer och Hans Göran Francks\r\ninterpellation 1991/92:97 om åtgärder mot rasism\r\noch främlingsfientlighet inte kommer att besvaras\r\ninom föreskriven tid på grund av Hans Göran\r\nFrancks förhinder att ta emot svaret.\r\nInterpellationerna 95 och 97 kommer att besvaras i\r\nett sammanhang. Jag har kommit överens med\r\ninterpellanterna om att besvara dessa\r\ninterpellationer den 12 mars 1992.</pre><pre>reningsanläggningar i Baltikum?</pre><pre>Gun Hellsvik</pre><pre>27 § Meddelande om svar på interpellation\r\n1991/92:103</pre><pre>Från statsrådet Reidunn Laurén hade inkommit\r\nföljande skrivelse:</pre><pre>Till riksdagen</pre><pre>Jag vill anmäla att Hans Göran Francks\r\ninterpellation 1991/92:103 om hyreslagskommitténs\r\nförslag till ny hyreslag, m.m. inte kommer att\r\nbesvaras inom föreskriven tid på grund av\r\ninterpellantens förhinder att ta emot svaret. Jag har\r\nkommit överens med Hans Göran Franck om att\r\nbesvara denna interpellation den 19 mars 1992.</pre><pre>Stockholm den 25 februari 1992</pre><pre>Reidunn Laurén</pre><pre>28 § Bordläggning</pre><pre>Anmäldes och bordlades</pre><pre>Propositionerna</pre><pre>1991/92:75 Lärarutbildning m.m.</pre><pre>1991/92:87 Reserabatter för studerande m.m.</pre><pre>1991/92:94 Ändrat huvudmannaskap för särskolan\r\noch särvux m.m.</pre><pre>1991/92:97 Främjande av biobränsleanvändningen</pre><pre>1991/92:99 Vissa anslagsfrågor för budgetåret\r\n1992/93 samt om ändringar i den statliga\r\norganisationen på kärnavfallsområdet</pre><pre>1991/92:101 Värnpliktsutbildning</pre><pre>1991/92:102 Totalförsvarets utveckling till och med\r\nbudgetåret 1996/97 samt anslag för budgetåret\r\n1992/93</pre><pre>1991/92:124 Arbetsmarknadspolitiska åtgärder för\r\nungdomar under 25 år</pre><pre>1991/92:149 Avskaffande av\r\ndelpensionsförsäkringen m.m.</pre><pre>29 § Anmälan om fråga</pre><pre>Anmäldes att följande fråga framställts</pre><pre>den 24 februari</pre><pre>1991/92:427 av Bertil Danielsson (m) till statsrådet\r\nAlf Svensson om reningsanläggningar som bundet\r\nbistånd till de baltiska staterna:</pre><pre>De tre baltiska länderna har stora problem med\r\nmiljöförstöringen. I många fall sker utsläpp av\r\nskadliga ämnen till luft, mark och vatten utan\r\nföregående rening. De ekonomiska resurserna för\r\ndessa länder att själva komma till rätta med\r\nproblemen är otillräckliga.</pre><pre>Svenska företag har på reningsteknikområdet\r\nuppnått hög kompetens med systemlösningar som\r\nligger väl framme även internationellt.</pre><pre>Vilka åtgärder är regeringen beredd att medverka\r\ntill för att svenska företag inom ramen för bundet\r\nbistånd skall kunna få i uppdrag att bygga\r\nreningsanläggningar i Baltikum?</pre><pre>30 § Kammaren åtskildes kl. 19.09.</pre><pre>Förhandlingarna leddes</pre><pre>av  talmannen från sammanträdets början t.o.m.\r\najourneringen kl. 16.33 och</pre><pre>av  förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}