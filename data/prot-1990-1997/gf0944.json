{"dokumentstatus":{"dokument":{"hangar_id":"2387679","dok_id":"GF0944","rm":"1991/92","beteckning":"44","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"44","slutnummer":"0","datum":"1991-12-12 00:00:00","systemdatum":"2005-10-27 13:53:43","publicerad":"1991-12-12 00:00:00","titel":"Riksdagens snabbprotokoll 1991/92:44 Torsdagen den 12 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{4E6E65CB-2636-4D8A-9B07-FFD5157D0D8F}","dokument_url_text":"http://data.riksdagen.se/dokument/GF0944/text","dokument_url_html":"http://data.riksdagen.se/dokument/GF0944","dokumentstatus_url_xml":"http://data.riksdagen.se/dokumentstatus/GF0944","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:44</div>\r\n<div class=\"sidhuvud_datum\">Torsdagen den 12 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Anmälan om kompletteringsval till\r\nkulturutskottet</pre><pre>Tredje vice talmannen meddelade att centerns\r\nriksdagsgrupp på grund av uppkommen vakans\r\nanmält Stina Eliasson som ny suppleant i\r\nkulturutskottet efter Ulla Tillander.</pre><pre>Tredje vice talmannen förklarade vald till</pre><pre>suppleant i kulturutskottet</pre><pre>Stina Eliasson (c)</pre><pre>2 § Justering av protokoll</pre><pre>Justerades protokollet för den 6 december.</pre><pre>3 § Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1991/92:77 till lagutskottet</pre><pre>4 §  Sverige och den västeuropeiska\r\nintegrationen</pre><pre>Föredrogs</pre><pre>utrikesutskottets betänkande</pre><pre>1991/92:UU8 Sverige och den västeuropeiska\r\nintegrationen.</pre><pre>Anf. 1  BENGT HURTIG (v):</pre><pre>Herr talman! Det är nästan på dagen ett år sedan vi\r\nhade debatten om ansökan om svenskt\r\nmedlemskap i EG. Beslutet om ansökan om\r\nsvenskt medlemskap i EG måste ses som ett av de\r\nviktigaste besluten under efterkrigstiden. I\r\nförlängningen av detta beslut underordnas\r\nnationen besluten i en superstat, samtidigt som det\r\ninnebär slutet på en lång epok av militär\r\nalliansfrihet och neutralitetspolitik.</pre><pre>Beslutet fattades utan att någon egentlig debatt\r\nhade förts i vårt land och utan att särskilt många\r\nkände sig välinformerade om konsekvenserna.\r\nStora viktiga politiska kongresser hade nyligen\r\nhållits utan att frågan egentligen hade diskuterats.\r\nPå t.ex. SAPs kongress 1990 passerade frågan utan\r\ndiskussion.</pre><pre>Själva framställningen till riksdagen stod i en\r\ninskjutens sats i en skrivelse från regeringen, som\r\negentligen handlade om något annat.</pre><pre>Det uppdrag riksdagen gav till regeringen var att\r\nsöka medlemskap i EG med bibehållen\r\nneutralitetspolitik. Som vi vet blev det egentligen\r\ninte så. Något neutralitetsvillkor finns inte med i\r\nSveriges ansökan. Neutralitetsdeklarationen finns i\r\nstället med i den regeringsdeklaration som gjordes\r\ni anslutning till offentliggörandet av\r\nmedlemsansökan. Det är därför av flera skäl man i\r\ndag får frågan om huruvida riksdagen längre har\r\nkvar den beslutskraft som egentligen borde\r\ntillkomma ett folkvalt parlament.</pre><pre>Redan i betänkandet för ett år sedan togs de första\r\nstegen för att försvaga den svenska alliansfriheten\r\ngenom att man enbart hänvisade till\r\nblockupplösningen i Europa, framväxten av ESK\r\noch ett nytt samförstånd i den delen av världen.\r\nPrincipen om alliansfrihet och neutralitet var inte\r\nlängre relaterad till världen som helhet, utan bara\r\ntill vår närmaste omgivning. Denna inskränkta\r\nanalys gjordes trots alla de initiativ och\r\nmedlingsuppdrag Sverige som alliansfri stat\r\nmedverkat i på den internationella arenan.</pre><pre>Det faktum att den ena supermakten nu upplöses\r\noch försvinner kan inte dölja att klyftorna i världen\r\nunder lång tid kommer att medföra avsevärda\r\nkonfliktrisker. Rustningarna i fattiga länder pågår\r\ntyvärr fortfarande. Miljöförstörelse i form av\r\njorderosion, ökenutbredning, överavverkning av\r\nskog, överkonsumtion av sötvatten och\r\nväxthuseffekt kan leda till nya flyktingvågor och\r\nnya konfliker. Lägg därtill skuldkrisen i de fattiga\r\nländerna och de synnerligen ojämlika\r\nhandelsvillkor som dessa länder påtvingas av de\r\nrika länderna. Av t.ex. EG-områdets handel utgör\r\nu-ländernas handel en minskande del. Också\r\nbetydelsen av biståndspolitiken har försvagats.</pre><pre>Som världen ser ut i dag behövs alla krafter som är\r\nberedda att utan alliansbindningar försöka\r\nmedverka till att lösa de konflikter som med all\r\nsannolikhet kommer att inträffa på den\r\ninternationella arenan. Ett medlemskap i EG\r\nkommer givetvis att binda upp den svenska utrikes-\r\noch säkerhetspolitiken. I övriga internationella fora\r\ntalar EG redan med en röst. Som delstat får vi finna\r\noss i att agera enbart inom EGs politiska system.</pre><pre>För ett år sedan skrevs i EG-betänkandet att\r\n''institutioner för konfliktlösning håller på att\r\nutvecklas så att motsättningar mellan alla Europas\r\nländer kan lösas innan konfrontation uppstår''.\r\nMan tänkte då närmast på ESK, EG och\r\nEuroparådet. Bara ett år senare är nu bilden delvis\r\nannorlunda. Kriget i Jugoslavien pågår för fullt,\r\nerkännande av nya nationer som de facto är i krig\r\ndiskuteras och hoten om konflikter om Östeuropa\r\nhar snarare ökat än minskat. Ett krig i Mellanöstern\r\nhar vi också medverkat i. Lägg därtill att ökande\r\nhögerextremism, rasism och främlingsfientlighet\r\nsprider sig i både Öst- och Västeuropa.</pre><pre>I detta läge förbinder man sig på mötet i Maastricht\r\natt närma sig en gemensam försvarspolitik, som\r\nkommer att innebära att EGs medlemsländer kan\r\nfå ta det politiska ansvaret för militära åtgärder som\r\nden västeuropeiska unionen skall kunna\r\ngenomföra. Det är uppenbart att vi här kommer att\r\nansluta oss till en form av militär allians, vilket är i\r\nstrid med den linje som riksdagen lade fast för ett\r\når sedan.</pre><pre>Statsministern är nu också ute och säger enligt\r\nSvenska Dagbladet den 24 november att ''Sverige\r\nska kunna delta i en gemensam europeisk militär\r\nstyrka'', och jag har inte sett att han har dementerat\r\nden uppgiften. Om han har en sådan uppfattning,\r\när det naturligt att han också säger att ordet\r\nneutralitet inte längre är brukbart. Frågan är då hur\r\nlänge ordet alliansfrihet är brukbart. Om\r\nalliansfrihet betyder att enbart vi själva skall stå för\r\nvårt eget försvar, men förbinda oss att ställa upp i\r\nmilitära styrkor under den västeuropeiska unionen\r\neller EG, är också det ordet missvisande.</pre><pre>Om vi har en med EG gemensam utrikes- och\r\nförsvarspolitik, är det också sannolikt att EG i\r\nlängden också kommer att ha synpunkter på hur\r\nvårt eget militära försvar används. Jag kan tänka\r\nmig flera situationer i vår del av Europa, där vi\r\nråkar i konflikt med övriga europeiska länder om\r\nhur en konflikt i vårt närområde skall hanteras.</pre><pre>Vi bör givetvis noga studera Maastrichtmötets\r\nprotokoll, men för min del drar jag den slutsatsen\r\natt mycket tyder på att vi nu borde ha en ny\r\nriksdagsdebatt och fatta ett nytt beslut om vårt\r\nförhållande till EG. Därför står jag också fast vid\r\nvårt ställningstagande i mom. 1 i utrikesutskottets\r\nbetänkande.</pre><pre>När det gäller regionalpolitiken har vi länge hävdat\r\natt de nordiska länderna har en starkare\r\nregionalpolitik än den som förs inom EG. Vår\r\nregionalpolitik grundar sig på andra kriterier av typ\r\nglest befolkat land och långa transportavstånd. De\r\nkriterier som gäller i EG, hög arbetslöshet och/eller\r\nonormalt låg levnadsstandard, är inte tillräckliga\r\nför att kunna ge grund för ett regionalpolitiskt stöd\r\ni vårt land. Frågan reses nu av allt fler om vi har\r\nmöjligheter att fortsätta vår regionalpolitik i och\r\nmed EES-avtal och medlemskap.</pre><pre>Det är glädjande att fler och fler inser att detta är\r\nett problem, och att arbetsmarknadsministern har\r\ntagit initiativ för att få de nordiska kriterierna\r\ngodkända. Några sådana löften om godkännande\r\nfrån EGs sida finns inte ännu enligt den information\r\nom EES-avtal och EG-medlemskap, som jag hittills\r\nhar kunnat ta del av. Vårt parti står därför fast vid\r\nvänsterpartiets meningsyttring vad gäller mom. 5.</pre><pre>Frihet för varor, tjänster, kapital och människors\r\nrörelse är det som skall förverkligas 1993 och\r\nomfatta även EFTA-länderna. Vi menar att dessa\r\nfriheter inte räcker som grundpelare för ett\r\nalleuropeiskt samarbete. Dessutom borde\r\nmöjligheter att styra kapitalets rörlighet stå under\r\nfolkvalda parlaments demokratiska kontroll. Våra\r\nfyra friheter för det alleuropeiska samarbetet har\r\nformulerats i vår motion om Europapolitiken:\r\nrättighet att leva i en demokrati, rättighet att leva i\r\nen ren och hälsosam miljö, rättighet att leva i\r\ntrygghet samt rättighet till lika människovärde.</pre><pre>Dessa rättigheter borde snarast tryggas av ett\r\nalleuropeiskt öppet och demokratiskt parlament,\r\nsom skulle kunna vara en utveckling av\r\nEuroparådet. I detta parlament skulle alla\r\neuropeiska stater inom en kort tid kunna rymmas,\r\nsamtidigt som risken för en uppdelning av Europa i\r\nett lag av A-nationer och B-nationer skulle minska.\r\nVi har närmare utvecklat denna tankegång i vår\r\nmotion. Vårt parti står givetvis bakom\r\nmeningsyttringen också i mom. 3.</pre><pre>Anf. 2 NIC GRÖNVALL (m):</pre><pre>Herr talman! Jag vill börja med att uttrycka stor\r\ntillfredsställelse över utfallet av Maastrichtmötet.\r\nMan har i svensk press, framför allt under\r\ngårdagen, försökt att skildra en viss formulering vid\r\nMaastrichtmötet, nämligen strykandet av Sverige\r\nsom ett av de länder som ansökt om medlemskap,\r\nsom en motgång för svensk Europapolitik. Jag vill\r\nmed stor emfas understryka att det måste ses\r\ntvärtom. Visserligen nämndes Sveriges namn\r\nexplicit i det utkast till deklaration som cirkulerade\r\nföre mötets avslutande och som senare försvann.\r\nDetta försvinnande är ingenting annat än uttryck\r\nför EG-ledningens stöd för en nordisk syn på det\r\nutvidgade EG. Jag uppfattar strykningen som en\r\nutomordentligt tydlig signal till framför allt\r\nFinland. Det betyder väldigt mycket för Norden i\r\nEG att EG avger den här signalen. Därför menar\r\njag att strykningen av Sverige var en från svensk\r\nsynpunkt förmånlig förändring av deklarationen.</pre><pre>Det finns fler saker att kommentera i\r\nMaastrichtöverenskommelsen, sådan som vi hittills\r\nkänner den. Jag är mycket angelägen om att\r\nunderstryka detta, eftersom de informationer som\r\nvi alla här i kammaren har i dag naturligtvis inte är\r\nfullständiga ännu.</pre><pre>Det har alldeles tydligt framgått att de farhågor som\r\nBengt Hurtig fördjupade sig i är ogrundade,\r\nnämligen att man i det nuvarande stadiet av\r\nutvecklingen av EGs politiska union skulle förlora\r\nsin nationella bestämmanderätt beträffande\r\nförsvars- och säkerhetsfrågor. Det finns ingenting i\r\nde handlingar som jag hittills har läst som tyder på\r\nannat än att nationerna i denna känsliga och viktiga\r\nnationella suveränitetsfråga förbehålls vetorätt vid\r\nsjälva det grundläggande beslutet. Verkställigheten\r\nav ett med konsensus taget försvars- och\r\nsäkerhetspolitiskt beslut förefaller däremot kunna\r\növerlämnas till ett majoritetsbeslut. Jag ser i detta\r\nen sund och naturlig utveckling av det som är på väg\r\ni alla världsdelar, nämligen en djupgående\r\ninternationell integration. Jag vill påpeka att\r\nEuropa i internationellt integrationshänseende på\r\nintet sätt är en unik världsdel. I de båda\r\namerikanska kontinenterna ser vi ett tydligt\r\nnärmande mellan en mängd stater i en mängd\r\nformer, och allt syftar till att integrera politiskt och\r\nekonomiskt samarbete. Det som sker här i Europa\r\när en oerhört viktig del av en världsutveckling. Här\r\ni Europa är det en särskilt naturlig del av en\r\nvärldsutveckling, eftersom i Europa nationer med\r\nstor kulturell och historisk gemenskap knyts allt\r\nnärmare varandra.</pre><pre>Så några ord om de regionalpolitiska frågor som\r\nBengt Hurtig har berört. Det är ju oftast så, att\r\ndebatten här i kammaren präglas av att man gräver\r\nen position som man sedan skyddar. Då använder\r\nman olika metoder. En metod är ju att över huvud\r\ntaget aldrig ta del av verkligheten i omgivningen.\r\nJag vill gärna säga till Bengt Hurtig och alla de\r\nandra som känner stor oro för regionalpolitiska\r\nfrågor i detta sammanhang att EG, enligt min\r\nuppfattning, genom sin uppbyggnad, sina\r\nstrukturfonder, genom sitt intresse för regionernas\r\nframtid och sist men faktiskt inte alls minst genom\r\nsin lyhördhet för bl.a. Sveriges synpunkter visat sig\r\nta regionalpolitiska hänsyn vid den nyligen\r\navslutade EES-förhandlingen.</pre><pre>Jag har tagit med mig några sidor ur den kommande\r\ngrönboken, eftersom jag anade att dessa frågor\r\nskulle komma upp. Det kan ju vara trevligt för\r\nBengt Hurtig med en redogörelse, så att hans\r\nplågor möjligen lindras något inför julen.</pre><pre>Det finns en skillnad mellan EGs och Sveriges\r\nregionalpolitiska grundkriterier. EG uppställer\r\nnågonting som ibland i debatten kallas ett\r\nfattigdomskriterium för att regionalpolitik skall få\r\ntillämpas. Man uppställer dessutom kravet att\r\nregionalpolitiken aldrig skall få utgöra\r\nhandelshinder och därmed alltså få formen av\r\ndirekta stöd till enskilda företag. Men i EES-\r\növerenskommelsen har parterna överenskommit\r\nom att bl.a. länder som Sverige skall få tillfälle att i\r\nviss utsträckning fortsätta att bedriva en egen\r\nregionalpolitik, dock med det villkoret att denna\r\nregionalpolitik inte får konstituera handelshinder\r\neller snedvriden konkurrens. Det är också viktigt\r\natt framhålla, och det framkommer också i\r\nvänsterpartiets meningsyttring, att vi har en attityd\r\nav försvar mot en angripare. Ordet försvarslinje\r\nanvänds faktiskt i en mening i vänsterpartiets\r\nsärskilda avsnitt om regionalpolitik. Det står\r\nnämligen i betänkandet att ''den första\r\nförsvarslinjen borde vara att klargöra -- -- --.''</pre><pre>Jag tror att det är en fullständigt felaktig attityd när\r\nvi går i in den framtid som vi nu väljer, om vi har\r\nföreställningen att vi skall försvara oss. Vi skall gå\r\nin i framtiden med aggressivitet och vilja att hävda\r\nvåra intressen och detta med de medel som vi har\r\nutvecklat för våra intressens fullföljande. Det är\r\nfelaktigt, Bengt Hurtig, att tro att ni är angripna.\r\nNi skall uppfatta situationen som att ni erbjuds en\r\nförmån.</pre><pre>Vi har möjligheter att inom ramen för svenskt\r\npolitiskt tänkande och svensk politisk tradition\r\nutveckla vår egen politiska syn på bl.a. den viktiga\r\nregionalpolitiska frågan. Exempelvis kan vi -- och\r\njag vill gärna anbefalla att så sker -- lansera en\r\nregionalpolitisk revolution i vårt land, och jag antar\r\natt jag i denna fråga i viss utsträckning har stöd av\r\ntalmannen. Vi kan inte längre bygga vårt\r\nregionalpolitiska tänkande här i Sverige på\r\nstormaktstidens länsindelning, eller var ursprunget\r\nnu finns. Jag antar att Birger Hagård kan hjälpa\r\nmig på den punkten. Det går inte att bygga på vad\r\nsom gällde under en tid som inte hade våra\r\nekonomiska grunddrag. Vi måste radikalt tänka om\r\ni regionalpolitiskt hänseende och skapa regioner\r\nsom har ett verkligt ekonomiskt samband och för\r\nvilka det då blir naturligt att formulera sin egen\r\nregions särdrag och få dem accepterade inom\r\nramen för modern Europapolitik, inom ramen för\r\nEGs generösa syn på regioners framtid. I detta\r\nsammanhang är det sannerligen skäl att\r\nunderstryka att Maastrichtdeklarationen innehåller\r\nett i regionalpolitiskt hänseende synnerligen viktigt\r\nkonstaterande. Det europeiska rådet säger\r\nnämligen att subsidaritetsprincipen skall tillämpas.\r\nDet är inte längre bara ord, polemik och\r\npropaganda. Nu har statscheferna knäsatt\r\nsubsidaritetsprincipen. Detta betyder alltså att\r\nregionerna kan få fatta de beslut som är anpassade\r\ntill regionernas behov. Besluten skall fattas så nära\r\nde människor som påverkas som möjligt.</pre><pre>Låt mig, herr talman, använda den sista dryga\r\nminuten till att något kommentera debatten om\r\nalliansfrihet och neutralitet. Det pågår ju en debatt\r\nmellan statsministern och oppositionsledaren. Det\r\när mig fjärran att gå in och stöka i den debatten,\r\nmen så mycket kan jag väl ändå säga att det finns\r\nen alldeles klar linje på regeringshåll att acceptera\r\nen villkorslös ansökan i förening med en\r\nregeringsdeklaration, som dock inte har varit bilaga\r\ntill EG, vilket påstås i många tidningar i dag.</pre><pre>Det är naturligt att regeringen sedan, när\r\nsituationen i Europa går vidare och förändras så\r\nsnabbt, anpassar sig till den utvecklingen.</pre><pre>Det är intressant att notera att den kritik som nu\r\nriktas mot regeringen i detta hänseende inte finner\r\nnågot gensvar i regeringsförklaringen. I\r\nregeringsförklaringen har man noggrant valt ord\r\nsom är anpassade till den politiska formulering som\r\nstatsministern nu ger vår säkerhetspolitik.</pre><pre>Slutligen måste jag härifrån få uttrycka stor glädje\r\növer att den deklaration som kungjordes efter\r\ngårdagens utrikesnämndsmöte har avgivits i\r\nsamförstånd mellan alla de partier som stöder EG-\r\nansökan. Och därmed kan väl denna fråga avfärdas\r\nfrån debatt här i kammaren.</pre><pre>Anf. 3  BENGT HURTIG (v) replik:</pre><pre>Herr talman! I mars i år sade den belgiske\r\nutrikesministern Eyskens vid sitt besök i Sverige:</pre><pre>En politisk union utan en gemensam utrikespolitik\r\när en illusion. En gemensam utrikespolitik utan en\r\ngemensam säkerhetspolitik är en illusion. Och en\r\nsäkerhetspolitik utan en gemensam försvarspolitik\r\när en illusion. Allt finns i allt och hänger samman.</pre><pre>Jag anser att det ligger en hel del i det som Eyskens\r\nsade. Jag anser att detta också har bekräftats av\r\nMaastrichtmötet, där WEU knyts hårdare till EG\r\noch blir något av ett militärt instrument för EG.</pre><pre>Jag kan inte anse annat än att själva principen i\r\ndetta strider mot det neutralitetsförbehåll som\r\nriksdagen antog för ett år sedan när det gällde EG-\r\nansökan. Statsministern bekräftar också i det citat\r\nsom jag läste upp att Sverige skall kunna delta i en\r\ngemensam europeisk militär styrka.</pre><pre>Om vi har en långtgående integration på det\r\nsäkerhetspolitiska och försvarspolitiska området är\r\ndet självklart att ett oerhört starkt tryck kommer att\r\nuppstå på oss i händelse av att en konflikt uppstår\r\nmellan EG och omvärlden. Ett sådant tryck\r\nuppstod för övrigt i samband med Irak--Kuwait-\r\nkonflikten.</pre><pre>När det gäller EG och regionerna pågår det en\r\ndebatt inom EG där många regioner anser sig\r\nåsidosatta av såväl de nationella regeringarna som\r\nEG-kommissionen. Det är naturligtvis något som\r\nman måste ta hänsyn till.</pre><pre>Nic Grönvall säger att Sverige i viss utsträckning\r\nskall kunna fortsätta att bedriva sin nuvarande\r\nregionalpolitik. Det finns ingenting sagt om att just\r\nden hänsyn till långa avstånd och till att Sverige är\r\nett glest befolkat land som tas i dag i längden\r\nkommer att godtas. Och\r\narbetsmarknadsministrarna i Norden går nu\r\ntydligen till offensiv därför att just de känner en oro\r\npå denna punkt. Det tycker jag bekräftar de\r\nfarhågor som vi framförde i vår motion.</pre><pre>När det gäller att i första hand försvara oss och\r\nsedan gå till anfall kan jag hålla med om att också\r\nen offensiv är nödvändig.</pre><pre>Anf. 4  NIC GRÖNVALL (m) replik:</pre><pre>Herr talman! Jag vill säga några ord om Bengt\r\nHurtigs replik. Referaten från den belgiske\r\nutrikesministern är säkert riktiga. Vid litet närmare\r\neftertanke är det väl bara självklarheter han säger.</pre><pre>Om vi ser på den världspolitiska situation som kan\r\nföranleda viktiga utrikespolitiska och möjligen\r\nsäkerhetspolitiska ståndpunktstaganden har ju\r\nBengt Hurtig själv nämnt två, nämligen syd--nord-\r\nkonflikten och den nära sammanhängande\r\nskuldkris som råder för u-länderna. Och nog är det\r\nalldeles uppenbart att ett kraftfullt och\r\ninnehållsrikt handlande i dessa båda konflikter är\r\nmycket mer verkningsfullt när det genomförs i en\r\nsammanhållen grupp nationer än av enskilda\r\nnationer? Detta är exempel på mycket typiska\r\nfrågor då den Europeiska gemenskapen, eller\r\nnumera den Europeiska unionen, kan innebära en\r\nförstärkning och en förbättring av både resultat och\r\nmedel när det gäller svensk utrikespolitik.</pre><pre>På samma sätt är det när det gäller flyktingfrågor.\r\nVi kan förutse en lång tid av oreda och\r\nflyktningproblem. Och det är givetvis en långt\r\nstörre förmån för oss i Sverige att en hel kontinent,\r\nen sammanhållen politisk union av länder, bedriver\r\noch utvecklar den typ av flyktingpolitik som vi så\r\nväl behöver i stället för att vi i Sverige bedriver en\r\nenskild svensk flyktingpolitik.</pre><pre>Till sist vill jag säga några ord om försvarsfrågan.\r\nÄr inte den stora jugoslaviska tragedin och\r\nEuropas oförmåga att skilja de stridande åt ett\r\nexempel på att det finns situationer då vi på vår\r\nkontinent behöver kunna visa att vår vilja och\r\nsträvan efter fred också kan genomföras? För mig,\r\nBengt Hurtig, är den jugoslaviska tragedin ett\r\nutomordentligt argument för att vi skall samarbeta\r\ni försvarsfrågor med en europeisk identitet.</pre><pre>Anf. 5  BENGT HURTIG (v)replik:</pre><pre>Herr talman! Vi har för länge sedan på den\r\ninternationella arenan redan skapat ett organ för\r\natt lösa internationella konflikter, nämligen\r\nFörenta nationerna. Att nu utveckla och skapa en\r\nsupermakt som på egen hand skall ta itu med\r\ninternationella konfliker anser jag inte vara i\r\nenlighet med de strävanden som mitt parti\r\nrepresenterar. Vi är beredda att ställa upp enligt de\r\nregler som finns i Förenta nationerna och medverka\r\nnär det gäller i stort sett jordens alla länder. Att\r\nskapa en särskild supermakt med befogenheter att\r\ningripa i världens öden måste vi ställa oss ganska\r\nskeptiska till.</pre><pre>Anf. 6  NIC GRÖNVALL (m) replik:</pre><pre>Herr talman! Jag vill så gärna omedelbart markera\r\natt intet i det politiska steg som jag anser att Sverige\r\nskall ta, och som jag hoppas att Europa tar, skall\r\nförta FN dess självklara och ledande roll när det\r\ngäller att bevara freden mellan nationerna på\r\njorden.</pre><pre>Vad jag säger är enbart att Europas insatser, enligt\r\nmin uppfattning, i det arbete som skall göras inom\r\nramen för bl.a. FNs fredsbevarande verksamhet\r\noch även när det gäller andra FN-insatser, t.ex. på\r\nmiljöområdet, blir så mycket större, effektivare\r\noch bättre om de genomförs av den sammanhållna\r\nEuropeiska unionen än av splittrade länder.</pre><pre>Tredje vice talmannen anmälde att Bengt Hurtig\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 7  HANS-GÖRAN FRANCK (s):</pre><pre>Herr talman! Maastrichtöverenskommelsen måste,\r\nsom redan har sagts i debatten, närmare studeras\r\ninnan vi kan ta ställning till den. Utrikesutskottet\r\nhar inte heller behandlat frågan.</pre><pre>Utrikesutskottet konstaterar att riksdagens beslut\r\nfrån den 12 december 1990 följts upp med en\r\nansökan om medlemskap i EG på sätt som avsågs.</pre><pre>Riksdagens nämnda beslut är sålunda alltjämt\r\ngällande för Sveriges agerande i denna sak.\r\nDecemberbeslutet var entydigt i sitt\r\nställningstagande för en bibehållen\r\nneutralitetspolitik, dvs. alliansfrihet i fred syftande\r\ntill neutralitet i krig. Det är den formulering som\r\nanvänds också i den nya ministärens\r\nregeringsdeklaration den 4 oktober i år.</pre><pre>Utskottet hänvisar också till dåvarande\r\nstatministerns deklaration inför riksdagen den 14\r\njuni.</pre><pre>Denna deklaration, som alla partier utom\r\nvänsterpartiet står bakom, har inte förändrats\r\ngenom något nytt riksdagsbeslut. Beslutet från den\r\n12 december 1990 står sålunda alltjämt fast.</pre><pre>I 14 juli-deklarationen heter det att grunden för\r\nsvensk säkerhetspolitik är en ''fast och konsekvent\r\nneutralitetspolitik''. Vår beslutsamhet betonades\r\nnär det gäller att förhindra att vi blir indragna i en\r\nstormaktskonflikt. Det sades också att ''om en\r\nväpnad storkonflikt trots allt skulle drabba vårt\r\nområde måste Sverige, för att då kunna stå\r\nneutralt, även fortsättningsvis konsekvent avstå\r\nfrån deltagande i militära allianser eller annat\r\nförpliktande samarbete med andra stater''.\r\nUndantag gjordes då för vad som kan följa av vårt\r\nmedlemskap i FN.</pre><pre>I betänkande 1990/91:UU8, som utskottet hänvisar\r\ntill, sägs följande: ''Allteftersom en fungerande,\r\nalleuropeisk säkerhets- och samarbetsstruktur\r\nväxer fram blir Sveriges möjligheter att utan\r\nförfång för neutralitetspolitiken delta i ett närmare\r\nsamarbete av även utrikes- och säkerhetspolitisk\r\nkaratär självfallet större än under tidigare perioder.\r\nDetta kan ske samtidigt som neutralitetspolitikens\r\ncentrala syfte ligger fast, nämligen att genom ett\r\nkonsekvent avstående från militär samverkan med\r\nandra stater framgångsrikt kunna hävda vår\r\nneutralitet i händelse av krig. Ett undantag som\r\ndenna linje medger är deltagande i de sanktioner\r\nsom enligt FNs stadga kan beslutas av\r\nsäkerhetsrådet.''</pre><pre>-- -- -- ''Från svensk sida har under en följd av år\r\nuttalats att neutralitetspolitiken kräver att Sverige i\r\nsin utrikespolitik avstår från sådana bindningar som\r\nkan få vår förmåga att genomföra den deklarerade\r\npolitiken att framstå som illusorisk.''</pre><pre>Detta innebär sålunda att ett försvarspolitiskt\r\nsamarbete inte kommer i fråga för svensk del inom\r\nvare sig EG, WEU eller NATO så länge vi väljer\r\natt upprätthålla den fastställda försvars- och\r\nsäkerhetspolitiken.</pre><pre>En ändring av denna politik kan bara beslutas av\r\nriksdagen. Därom kan det från konstitutionell\r\nsynpunkt inte råda några delade meningar. Det är\r\nmot denna bakgrund anmärkningsvärt att detta\r\nmed ''bibehållen neutralitetspolitik'' inte längre\r\ngäller eller ens kan eller skall nämnas vid namn\r\nbeträffande den utrikesoch säkerhetspolitik som\r\nstatsminister Carl Bildt vill föra. I stället talade han\r\nvid sitt besök i Bonn för en månad sedan om att ''vi\r\nvill fullfölja en utrikespolitik med klar europeisk\r\nidentitet''.</pre><pre>Den svenska neutralitetspolitiken -- alliansfrihet i\r\nfred syftande till neutralitet i krig -- har under lång\r\ntid varit starkt förankrad hos vårt folk och har också\r\nframgångsrikt bevarat Sverige fred, frihet och\r\noberoende.</pre><pre>Ingvar Carlsson har offentligt opponerat mot Carl\r\nBildts agerande, och han stod i går -- det framgår\r\nav ett uttalande som han då gjorde -- fast vid detta.\r\nRegeringens handhavande av utrikespolitiken\r\nförbättrades inte av utrikesministerns\r\navståndstagande beträffande tidigare strävanden\r\natt uppnå en gemensam säkerhet i de\r\ninternationella relationerna.</pre><pre>Även denna, av Olof Palme-kommissionen\r\nlanserade doktrin, har blivit framgångsrik. Den\r\nbröt ned den motsatta uppfattningen att det endast\r\nvar genom militär avskräckning och terrorbalans\r\nsom fred och säkerhet kunde uppnås. Det var en\r\nteori som blev omöjlig då riskerna för misstag och\r\noöverlagda handlingar blev för starka med vår tids\r\nnya förödande vapenteknologi samtidigt som,\r\nsärskilt under det kalla krigets högkonjunktur, de\r\ninternationella motsättningarna förstärktes.</pre><pre>ESK har i stället blivit den ideala ramen för en\r\nframtida alleuropeisk fredsordning. EG bör också\r\nbli ett organ för strävandena mot en allsidig\r\nutveckling av samarbetet mellan samtliga länder i\r\nEuropa. Målsättningarna för Europapolitiken\r\nmåste inom alla europeiska organ bli bl.a.\r\nöppenhet mot omvärlden, solidaritet med tredje\r\nvärlden, demokrati också inom EG, starka\r\nmiljöhänsyn, reell regional balans, en klar social\r\ndimension, jämställdhet mellan män och kvinnor\r\nsamt en generös och solidarisk invandrar- och\r\nflyktingpolitik.</pre><pre>Det gäller att med konsekvens och kraft hävda\r\ndessa intressen i förhandlingarna med EG. Här\r\nkrävs inte bara formell förhandlingsskicklighet utan\r\nockså stark och konsekvent vilja och hållning.</pre><pre>Det här är förutsättningarna för att det skall kunna\r\nbli en bred uppslutning i vårt land bakom\r\nEuropapolitiken.</pre><pre>Det är genom vår medlemsansökan till EG som\r\nförutsättningarna för den kan klarläggas och\r\nprövas. Slutligt ställningstagande görs först efter\r\ndet att en förhandlingslösning är klar och villkoren\r\noch förutsättningarna för ett medlemskap\r\npresenterats. Då skall svenska folket självt få\r\nbestämma genom folkomröstning om Sverige skall\r\nbli medlem i EG eller inte.</pre><pre>Att, som görs i den särskilda meningsyttringen, på\r\nförhand säga nej leder bara till en ofruktbar\r\ndiskussion om vad som verkligen gäller för ett\r\nmedlemskap. Problemet är för övrigt också att det\r\nfinns oklarheter i EGs ståndpunkter och\r\nutveckling. Men genom Maastrichtmötet har det\r\nblivit en viss förbättring och ett förtydligande. Om\r\nvår egen position vet vi givetvis mycket mera 1995,\r\ndå ett avgörande av allt att döma kan träffas.</pre><pre>Mot denna bakgrund yrkar jag bifall till hemställan\r\ni utskottets betänkande.</pre><pre>Anf. 8  NIC GRÖNVALL (m) replik:</pre><pre>Herr talman! Hans Göran Franck ägnade\r\nneutralitetsoch alliansfrihetsfrågan sådan\r\nuppmärksamhet att jag inte kan undgå att\r\nkommentera hans inlägg.</pre><pre>Först en kommentar beträffande referensen till\r\nstatsministerns tal i Bonn, vilket ju har kritiserats\r\nsärskilt för att, som det påstås, statsministern i detta\r\ntal skulle ha infört ett nytt element bestående av\r\nbegreppet europeisk identitet. Mot den bakgrunde\r\nskall jag här föredraga en mening i\r\nregeringsförklaringen: ''Den europeiska\r\nidentiteten i vår utrikespolitik får ökad betydelse.''</pre><pre>Valet av begreppet europeisk identitet grundas\r\ngivetvis på en mycket noggrann prövning. Syftet är\r\njust att åskådliggöra vår uppfattning. Vi i vårt parti,\r\noch det gäller för övrigt också den nuvarande\r\nregeringen, anser nämligen att den europeiska\r\nfrågan är en fråga om vår nations identitet. Det\r\nhandlar om en tillhörighet, en gemenskap, som är\r\nså väsentlig att den också skall få forma och\r\npåverka våra utrikespolitiska ståndpunkter.</pre><pre>Det anförande som Margaretha af Ugglas hållit på\r\nutrikespolitiska institutet har kritiserats. Enligt\r\nsocialdemokratiska talesmän skulle det utgöra ett\r\noberättigat angrepp mot den politik som fördes\r\nunder Palmeregeringarnas tid.</pre><pre>Hans Göran Franck angav faktiskt ett utmärkt skäl\r\ntill att den utrikespolitik som under nämnda tid\r\nfördes inte längre anses ha den aktualitet som den\r\ndå uppfattades ha. Vi lever ju inte längre i en värld,\r\nvars huvudsakliga drag präglas av avskräckning,\r\nterror och kallt krig. Snarare lever vi i en värld som\r\npräglas av spänningsförhållanden i ekonomiskt\r\nhänseende -- som bl.a. Bengt Hurtig har gjort\r\ngällande.</pre><pre>Jag vill framhålla att den utrikespolitiska\r\nsituationen har förändrats. Vidare är det berättigat\r\natt nu beskriva den utrikespolitiska inriktningen på\r\nett annat vis.</pre><pre>Herr talman! Till sist vill jag säga följande. I dessa\r\ndagar har vi tagit del av ett inlägg från en ledande\r\nsocialdemokrat. Två nyckelbegrepp används här\r\nför den nya tiden i fråga om svensk utrikespolitik --\r\nnämligen begreppen flexibilitet och öppenhet.\r\nPierre Schoris inlägg i Dagens Nyheter är, tycker\r\njag, ett värdefullt bidrag när det gäller\r\nmöjligheterna att behålla den stora gemenskap\r\nbeträffande svensk utrikespolitik som har varit ett\r\ngrundläggande drag och en styrkefaktor för Sverige\r\ni det internationella samfundet.</pre><pre>Anf. 9  HANS GÖRAN FRANCK (s):</pre><pre>Herr talman! Det råder inte några delade meningar\r\nom att Sverige skall föra en politik som innebär ett\r\nökat europeiskt samarbete och som gör att vi\r\nkänner samhörighet med Europa och de\r\nsträvanden som finns när det gäller att uppnå de\r\nmål som jag nämnde i mitt första inlägg -- och detta\r\nkommer också till uttryck i utrikesutskottets\r\nbetänkande.</pre><pre>Däremot reagerade jag mot, och det som Nic\r\nGrönvall här har sagt medför inte någon ändrad\r\ninställning på den punkten, att man inför nya\r\nbegrepp för vår säkerhetspolitik som resulterar i\r\noklarhet om var vi står. Man vill ju ändra på vad vi\r\nhar sagt om Sveriges neutralitetspolitik. Det här\r\nåterfinns också i regeringsdeklarationen. Det\r\nframhävs ju i stället att det nu rör sig om en\r\neuropeisk identitet.</pre><pre>Jag har också läst Carl Bildts tal, som han höll i\r\nBonn för en månad sedan. Det här är en olycklig\r\nförändring av det som markeras och framtonas. Jag\r\nvill starkt understryka, och det är mycket viktigt för\r\nvårt land, att de beslut som tas om vår\r\nsäkerhetspolitik måste tas här i riksdagen. En\r\nstatsminister kan inte göra justeringar, ändringar\r\neller nya markeringar i den politiken som skapar\r\noklarheter.</pre><pre>Den andra frågan handlar om gemensam säkerhet.\r\nDet är politiken om gemensam säkerhet, i stället\r\nför den politik som gick ut på avskräckning och att\r\nställa upp i det kalla krigets forum, som har lett till\r\ndessa goda resultat. Det är det som vi nu kan skörda\r\nfrukterna av. Den motsatta politiken var mycket\r\nnegativ och fördröjde processen.</pre><pre>Självfallet skall vi visa öppenhet när det gäller vår\r\nframtida politik och verkligen också klara ut de\r\nförändringar som har skett på det internationella\r\nområdet.</pre><pre>Anf. 10  NIC GRÖNVALL (m) replik:</pre><pre>Herr talman! Jag vill så gärna markera att det inte\r\när fråga om att den svenska utrikespolitiska\r\ninriktningens kärna har förändrats. Kravet på ett\r\nriksdagsbeslut är, uppfattar jag det som, mer en\r\nstrid om formen än om den utrikespolitiska\r\ninriktningen.</pre><pre>Begrepet neutralitet har faktiskt ett folkrättsligt\r\ninnehåll, och dess innehåll är utpräglat inriktat mot\r\nett visst uppträdande i en konfliktsituation. Att\r\növerge ordet neutralitetspolitik till förmån för\r\nalliansfrihet är en kraftfull markering av att Sverige\r\nförutser och vill medverka i en världsutveckling där\r\nkonflikter tonas ner och där samhörighet och\r\ngemenskap tonas upp.</pre><pre>Jag vill be Hans Göran Franck att läsa Carl Bildts\r\nBonntal en gång till. I det talet framgår så väldigt\r\ntydligt att statsministern gjorde en utrikespolitisk\r\nexposé, där han lade fast den alleuropeiska bilden,\r\nden europeiska gemenskapens krav på\r\nmedlemsländerna i en europeisk union. Det är ett\r\nevolutionärt tal och inte, som Hans Göran Franck\r\nkanske tror, ett revolutionärt tal såvitt gäller svensk\r\nutrikespolitik. Det är samma utrikespolitik,\r\nförankrad i en ny tid.</pre><pre>Anf. 11  HANS GÖRAN FRANCK (s)\r\nreplik:</pre><pre>Herr talman! Jag konstaterar att det finns en viss\r\ngrad av reträtt i det sätt som Nic Grönvall talar om\r\nde här sakerna på. Det är möjligt att det också\r\nförhåller sig så när det gäller statsministern. I så fall\r\nhar den kritik och den opposition som vi\r\nsocialdemokrater har kommit med haft effekt och\r\nbetydelse.</pre><pre>Nu avses också nya överläggningar inledas mellan\r\npartiledarna om de här frågorna, utöver de som har\r\nförekommit i utrikesnämnden. Det är bra om även\r\nmoderata samlingspartiet, med statsministern i\r\nspetsen, återgår till den ordning som måste gälla för\r\nvårt beslutsfattande i dessa mycket viktiga frågor,\r\noch att man inte ger sig in på några utrikespolitiska\r\näventyrligheter.</pre><pre>Det är i och för sig riktigt det som Nic Grönvall\r\nsäger om att neutraliteten också är ett folkrättsligt\r\nbegrepp. Men vad det rör sig om för vår del är att\r\nvi är neutrala i händelse av krig. Den politiken har\r\nvarit framgångsrik. Jag vill också säga att det även\r\ni framtiden kommer att vara viktigt att man inte ger\r\nsig in i oövertänkta krigsinsatser, utan att länderna\r\nvisar en återhållsamhet till att binda upp sig kring\r\nsådant som kan leda till nya spänningar, nya risker\r\nför freden i världen.</pre><pre>Tredje vice talmannen anmälde att Nic Grönvall\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 12  MATS HELLSTRÖM (s):</pre><pre>Herr talman! Jag tror att det är viktigt att i debatten\r\nom Maastricht komma ihåg att\r\nMaastrichtöverenskommelsen inte är något unikt\r\nlyckosamt förhandlingsresultat, utan resultatet av i\r\nvart fall sju år av framgångsrik fördjupning av den\r\neuropeiska gemenskapen. Sedan mitten av 80-talet\r\nmenar jag att det har skett en väsentlig förändring.\r\nEG har inte längre bara utvecklats, som man förr\r\nsade, genom ständiga kriser. Man har påfallande\r\nväl lyckats att fördjupa sitt interna arbete. Det tror\r\njag är viktigt att komma ihåg och på så vis få\r\nperspektiv på Maastrichtöverenskommelsen.</pre><pre>Samtidigt har EG inte varit särskilt lyckosam alls\r\nnär det har gällt dess utrikespolitiska agerande.\r\nDesto viktigare är det att man i Maastricht har\r\nkommit överens om att för framtiden bättre\r\nsamordna det utrikespolitiska agerandet. Det är\r\npositivt för Europa att man har åstadkommit det.</pre><pre>Den svenska förhandlingen kommer naturligtvis i\r\nförsta hand att präglas av det som nu sker, och av\r\nde positiva uttalanden som har gjorts under våren,\r\nnär regeringen och EG-kommissionen kommer att\r\nutbyta synpunkter, skriftligen och muntligen, inför\r\nden s.k. avin, som Sverige förväntas få i sommar.\r\nVi får återkomma i riksdagen till diskussioner inför\r\nden för-förhandling som aviarbetet under våren i\r\nrealiteten innebär.</pre><pre>Men den motionsräcka som ligger till grund för\r\ndetta betänkande, och som av naturliga skäl går\r\ntillbaka till sådant som har skrivits i ett tidigare\r\nskede, behandlar på ett område en fråga som tidigt\r\nkommer att vara viktig i den svenska formella\r\nförhandlingen och i den för-förhandling som\r\naviarbetet redan i vår kommer att innebära, och det\r\när regionalpolitiken. Den har diskuterats här\r\ntidigare också. Jag tror att det är ett område där\r\nman kan säga att utgången för svensk del är ganska\r\nöppen, och där det är utomordentligt viktigt hur\r\nregeringen agerar för att få ett bra\r\nförhandlingsresultat.</pre><pre>Det är två frågor som är problematiska för Sverige.\r\nDen ena är att vi inte får ha instrument som innebär\r\nkonkurrenssnedvridning. Den aspekten har man\r\nanalyserat inför EES-förhandlingarna och\r\nkonstaterat att vi i huvudsak kan fortsätta med den\r\ntyp av regionalpolitik som vi har. Det kanske blir en\r\neller annan justering, men inriktningen av\r\nregionalpolitiken behöver vi inte ändra just mot\r\nbakgrund av de justeringar som vi redan har\r\nvidtagit för att den inte skall vara\r\nkonkurrenssnedvridande. Det är den ena aspekten.</pre><pre>Den andra aspekten, som också har berörts i\r\ndebatten, gäller att EG är generös med\r\nregionalpolitik. Men deras kriterier innebär oftast\r\nett fattigdomskriterium eller ett\r\narbetslöshetskriterium. Glädjande nog har inte ens\r\nde mest avlägsna byar i Sverige, i glesbygden, den\r\nlåga inkomstnivå eller den arbetslöshet som gör att\r\nde ''platsar'' i de traditionella kriterierna. Det gäller\r\nhär att få respekt för våra annorlunda\r\nregionalpolitiska problem, dvs. de långa avstånden,\r\nde stora investeringsbehoven till följd av\r\nklimatkostnader, infrastrukturbehov och annat.</pre><pre>Min bedömning är att det bör gå att få respekt för\r\ndetta. Jag gör den bedömningen delvis mot\r\nbakgrund av de samtal som vi tidigare fört när det\r\ngäller jordbrukspolitikens roll i det här avseendet\r\noch det svenska jordbrukets möjligheter att också i\r\nEG få del av ett svenskt regionalpolitiskt\r\nNorrlandsstöd. Där har vi under min tid som\r\njordbruksminister tillsatt en grupp med alla\r\npolitiska partier företrädda. Gruppen har redan\r\nlagt fram ett förslag om hur vi skall anpassa och\r\nförändra vårt Norrlandsstöd, så att det skall kunna\r\nstå rycken i en EG-förhandling. Diskussionerna\r\ndärvidlag ger mig sådan bakgrund att jag vill göra\r\nbedömningen att det kommer att vara möjligt att\r\nför svensk del få respekt för vår annorlunda typ av\r\nregionalpolitiska problem.</pre><pre>Vi skall naturligtvis så långt möjligt komma\r\ninnanför EGs strukturfonder på vissa områden. Vi\r\nskall också vara beredda att själva, ur egna\r\nskattepengar, betala en fortsatt regionalpolitik och\r\nfå respekt för att vi skall kunna göra det som EG-\r\nmedlem. Men det kommer att kräva en aktiv\r\nförhandling -- det kommer inte av sig självt. Den\r\nsvenska förhandlingen måste drivas med, som\r\nockså sägs i utskottsbetänkandet, prioritet på detta\r\nområde.</pre><pre>Den socialdemokratiska oppositionen kommer att\r\nnoga följa förhandlingarna. Vi kommer, om så\r\nbehövs, att verkligen ligga på regeringen för att\r\nman skall se till att vi skall få ett bra utfall för den\r\nsvenska regionalpolitiken. Detta skall vara möjligt\r\nenligt min bedömning.</pre><pre>Avslutningsvis, herr talman, bara en kommentar\r\ntill det Nic Grönvall sade tidigare om europeisk\r\nidentitet. Jag tror att det är viktigt att den svenska\r\nregeringen inte så att säga lägger sig platt inför EG\r\nvid förhandlingarna och enbart talar om europeisk\r\nidentitet. Sverige är ett land med goda förbindelser\r\nmed en lång rad länder i den tredje världen. Vi har\r\nutrikespolitiskt utvecklat kontakter som är\r\nvärdefulla för Europa som helhet. Vi skall inte\r\nsläppa dessa kontakter. Vi skall inte prioritera ner\r\ndem. Jag tror att man på många håll i EG förväntar\r\nsig att det Sverige som blir medlem i EG är ett\r\nSverige som har någonting att bidra med just när\r\ndet gäller kontakterna med den tredje världen. Det\r\nperspektivet saknas helt i denna diskussion, där\r\nman talar om att vi i stället för vår tidigare\r\nutrikespolitik skall få europeisk identitet. Vi menar\r\natt det är att lägga sig platt inför EG, och det\r\nkommer inte att väcka respekt. Man förväntar sig\r\ninom EG att länderna går in med hög svansföring,\r\natt man har självrespekt för de insatser man är\r\nberedd att göra också i fortsättningen.</pre><pre>Jag menar att det Sverige som skall vara EG-\r\nmedlem skall vara ett Sverige som skall kunna bidra\r\njust genom goda kontakter med den tredje världen.</pre><pre>Anf. 13  NIC GRÖNVALL (m) replik:</pre><pre>Herr talman! Hade det inte varit för meningen där\r\nMats Hellström uttalade sig om den\r\nsocialdemokratiska oppositionens framtida\r\navsikter skulle jag kunna ha anslutit mig till hans\r\nanförande, snarare än att komma med ett genmäle.</pre><pre>Jag vill emellertid understryka att det inte ligger\r\nnågon motsättning mellan att erkänna sin\r\neuropeiska indentitet eller sin avsikt att låta den\r\neuropeiska identiteten få ett större utrymme i\r\nutrikespolitiken och vår mycket väl kända och väl\r\naktade relation till många länder i den tredje\r\nvärlden. Jag tror att, som Mats Hellström uttryckte\r\nsaken, EG behöver Sverige åtminstone i det\r\navseendet.</pre><pre>Anf. 14  MATS HELLSTRÖM (s) replik:</pre><pre>Herr talman! Det Nic Grönvall nu sade är\r\ntillfredsställande. Det hade varit bra om också\r\nregeringen gav uttryck för detta i stället för att\r\ngenom utrikesministern ge intrycket av att man vill\r\nlämna den utrikespolitik som just syftar till goda\r\nkontakter med den trdje världen och söka\r\neuropeisk identitet på annat sätt. Jag tror att den\r\ndiskussion som förts från regeringens sida under\r\nden senaste månaden har skapat oklarhet i stället\r\nför klarhet kring Sveriges ståndpunkt.</pre><pre>Vad är det för skillnad, Nic Grönvall, mellan\r\nneutralitetspolitik å ena sidan och alliansfrihet i\r\nfred syftande till neutralitet i krig å den andra? Jag\r\nhar frågat en del säkerhetspolitiska experter vad\r\nskillnaden är mellan dessa två begrepp. Den\r\nskillnaden tycks vara viktig för regeringen, och man\r\nvill ansluta där något annat. Den svenska\r\npositionen har ju alltid varit alliansfrihet i fred\r\nsyftande till neutralitet i krig. Det är vår\r\nneutralitetspolitik. Menar den nuvarande\r\nregeringen någonting annat, vore det intressant att\r\nfå höra vad skillnaden är.</pre><pre>Anf. 15  NIC GRÖNVALL (m) replik:</pre><pre>Herr talman! Jag är ingen säkerhetspolitisk expert,\r\nmen jag kanske kan bli det om jag får hålla på ett\r\nslag. Jag vill göra mitt uttalande i denna fråga i\r\nnuvarande utbildningsstadium.</pre><pre>För mig är neutralitetspolitik något av en dogm och\r\nger på den grunden en oerhörd överemfas i den\r\nvärldbild som nu råder åt krigshotsfrågan.\r\nKrigshotsfrågan dominerar således den svenska\r\nutrikespolitiska huvudinriktningen. Om vi byter ut\r\nordet neutralitetspolitik, dogmen\r\nneutralitetspolitik, mot en pragmatisk hållning som\r\när anpassad till den värld som inte har krigshotet\r\nsom den främsta säkerhets- och utrikespolitiska\r\nfrågan, så tycker jag att svensk utrikespolitik\r\nvinner. På samma sätt som Pierre Schori tycker jag\r\natt vi nu lever i en tid med krav på ökad öppenhet\r\noch ökad flexibilitet. Det är en tid då det är dags att\r\növerge dogmer.</pre><pre>Anf. 16  MATS HELLSTRÖM (s) replik:</pre><pre>Herr talman! Jag tror att om Nic Grönvall vill\r\nutveckla sig till säkerhetspolitisk expert, skulle det\r\nsäkert höja kvaliteten i det arbete som bedrivs på\r\nregeringshåll.</pre><pre>Jag tror inte att man kan göra den distinktion som\r\nNic Grönvall gjorde, därför att neutralitetspolitik\r\när den politik som skall bygga under den\r\nalliansfrihet som skall syfta till neutralitet i krig.\r\nDet skall skapa trovärdighet, det är inte hela\r\nutrikespolitiken. Därom är vi dock totalt ense. Att\r\nneutralitetspolitiken inte kan vara en heltäckande\r\nbeskrivning av Sveriges agerande utrikespolitiskt\r\noch säkerhetspolitiskt är vi också ense om. Men så\r\nlänge vi bygger vårt eget försvar på våra egna\r\nresurser och säger oss göra detta alliansfritt, så\r\nlänge kräver också trovärdigheten att vi syftar till\r\nneutralitet i krig. Det är neutralitetspolitik. Att\r\ndenna politik inte är en heltäckande beskrivning av\r\nvår utrikespolitik är vi ense om, och det är bra.</pre><pre>Anf. 17  PÄR GRANSTEDT (c):</pre><pre>Herr talman! Det betänkande som vi nu behandlar\r\npräglas av en betydande samsyn i frågan om våra\r\nrelationer till den europeiska integrationen mellan\r\nolika partier utom vänsterpartiet. Därför hade jag\r\nfrån början inte tänkt göra något inlägg, men som\r\ndebatten nu har utvecklats känner jag ändå att det\r\när nödvändigt att göra några kommentarer för att\r\nredovisa centerns inställning.</pre><pre>Vi har fått en något bisarr debatt om vilken\r\nterminologi vi skall använda för att beskriva den\r\nsvenska säkerhetspolitiken. Såvitt jag förstår är alla\r\neniga om grunddefinitionen, nämligen alliansfrihet\r\ni fred syftande till neutralitet i krig. Detta har under\r\nlångliga tider varit beskrivningen av den svenska\r\nsäkerhetspolitiken och det finns också fastlagt i den\r\nnuvarande regeringens regeringsförklaring.</pre><pre>Det har nu uppstått en debatt om hur vi enklast\r\nbeskriver den bl.a. i internationella sammanhang.\r\nSåväl statsministern som utrikesministern och\r\nandra har på goda grunder hävdat att beteckningen\r\nalliansfrihet är mindre ägnad att skapa missförstånd\r\nän den gamla beteckningen neutralitetspolitik. Vi\r\nhar för vår del sagt att det är okej så länge den\r\ngrundläggande definitionen, nämligen alliansfrihet\r\ni fred syftande till neutralitet i krig, är den som\r\ngäller. Det har ingen ifrågasatt.</pre><pre>Jag tycker uppriktigt sagt att det här är litet grand\r\nav en ankdammsdebatt. Man slåss om termer utan\r\natt egentligen ha skiljaktiga meningar i\r\nsakbedömningen.</pre><pre>Jag noterar att Mats Hellström kom med en liten\r\nolivkvist på slutet genom att säga att beteckningen\r\nneutralitetspolitik inte är lämplig som en samlad\r\nbeteckning för svensk utrikes- och säkerhetspolitik.\r\nDet är nästan ett ordagrant citat av statsminister\r\nCarl Bildt. Denne har nämligen uttryckt saken på\r\nprecis det sättet. Därmed kan friden kanske vara\r\nåterställd på den punkten.</pre><pre>Det viktiga är att vi fortsätter att föra en politik\r\npräglad av alliansfrihet syftande till neutralitet i\r\nkrig. Men det ställer naturligtvis vissa krav på det\r\nutrikes- och säkerhetspolitiska samarbete som vi\r\ntänker oss att delta i i EG, om svenska folket så vill.\r\nEtt sådant krav är att samarbetet skall präglas av\r\nenhällighet i principiellt viktiga frågor, så att\r\nSverige inte tvingas in i utrikespolitiska positioner\r\nsom vi inte själva har valt. Ett annat krav är att EG\r\ninte utvecklas till en militär allians, obligatorisk för\r\nalla medlemsstater.</pre><pre>Jag vill konstatera att resultatet av Maastrichtmötet\r\nfyller de kraven. Det har inte framkommit något i\r\nMaastricht som skulle försvåra för oss att, som\r\nriksdagen säger, eftersträva medlemskap med\r\nbibehållen neutralitetspolitik.</pre><pre>Den svenska utrikespolitiken har under några\r\ndecennier varit präglad av vissa karakteristika,\r\nnämligen bl.a. att vi har verkat aktivt för\r\navspänning och nedrustning, för att överbrygga\r\nstormaktskonflikter i världen och för att skapa en\r\ngemensam säkerhet i Europa. Den har också\r\npräglats av en strävan till solidaritet med tredje\r\nvärlden. Med hänsyn till en annan liten debatt som\r\nhar förekommit tycker jag att det är viktigt att slå\r\nfast att den politiken har haft ett mycket brett stöd\r\ni Sveriges riksdag. Det har alltså inte varit någon\r\nsocialdemokratisk politik utan en politik med en\r\nbred politisk förankring. Den har utövats av\r\nsocialdemokratiska stats- och utrikesministrar, men\r\nockså av centerpartistiska och folkpartistiska.</pre><pre>Det är givet att det nya utrikes- och\r\nsäkerhetspolitiska läge som vi befinner oss i ställer\r\nnya krav men också innebär nya möjligheter. Vi\r\nskall alltså inte föra vår utrikespolitik med blicken i\r\nbackspegeln, utan den skall utgå från den\r\nverklighet som vi lever i. Men jag vill ändå hävda\r\natt viktiga element av det som finns i vår\r\nutrikespolitiska tradition kommer att vara\r\nbetydelsefulla också i framtiden. Dit hör strävan\r\nefter nedrustning och avspänning i världen och inte\r\nminst strävan efter solidaritet med de fattiga folken\r\ni världen.</pre><pre>En viktig skillnad är att vi nu har erhållit\r\nmöjligheter att få nya instrument för vår\r\nutrikespolitik. Det utrikespolitiska samarbetet\r\ninom EG kan bli ett sådant nytt instrument, som\r\nnaturligtvis innebär att vi själva i växande grad\r\nmåste ta hänsyn till andra, men också att vi har\r\nmöjlighet att få en betydligt större effekt och ett\r\nbetydligt större genomslag för våra utrikespolitiska\r\nsträvanden genom att vi samarbetar med andra\r\nländer. Därmed kan vi, som jag ser det, bidra till att\r\nprägla den europeiska identiteten. Genom att\r\narbeta i ett större europeiskt sammanhang får vi\r\nmöjlighet till större genomslag för våra strävanden,\r\nnaturligtvis förutsatt att vi också kan få andra med\r\noss, än om vi agerar ensamma. Den europeiska\r\nidentiteten får naturligtvis aldrig sättas i ett\r\nmotsatsförhållande till vår globala solidaritet och\r\nvåra strävanden efter globalt samarbete.</pre><pre>Anf. 18 NIC GRÖNVALL (m):</pre><pre>Herr talman! Jag vill i all korthet vända mig till Pär\r\nGranstedt och säga honom att jag i allt väsentligt\r\nansluter mig till det anförande som han just hållit.\r\nJag vill emellertid energiskt protestera mot att han\r\nkallar det intellektuella meningsutbyte som\r\nförekommit i denna kammare under den senaste\r\nhalvtimmen för en ankdammsdebatt.</pre><pre></pre><pre>Anf. 19 PÄR GRANSTEDT (c) replik:</pre><pre>Herr talman! Det vore mig naturligtvis totalt\r\nfrämmande att uttrycka mig på något sätt\r\nförklenande om någon debatt som förs i denna\r\nkammare. Mina synpunkter hänförde sig helt och\r\nhållet till den debatt som förts utanför kammaren.</pre><pre>Anf. 20 BENGT HURTIG (v):</pre><pre>Herr talman! Om jag förstådd Pär Granstedt rätt,\r\nskulle Sverige som alliansfritt land i framtiden\r\nmedverka i EGs försvarspolitiska beslut, vilket\r\ninnebär att man överlämnar de militära åtgärderna\r\npå den internationella arenan till Västeuropeiska\r\nunionen. Är det då särskilt realistiskt att vi i\r\nlängden kommer att kunna stå utanför den typen av\r\nmilitära insatser? Vilket skäl skulle i så fall kunna\r\nåberopas av Sverige för att vi inte skulle kunna\r\nbidrag med styrkor i det här området? Varför skulle\r\nvi bara speciellt undantagna från sådana militära\r\ninsatser? I det långa loppet ser jag inget hållbart\r\nargument för en sådan hållning.</pre><pre>Anf. 21 PÄR GRANSTEDT (c):</pre><pre>Herr talman! Jag är inte alldeles säker på att Bengt\r\nHurtig förstod mig rätt. Det är nämligen så att\r\nbesluten i Maastricht innebär att den\r\nförsvarspolitiska samverkan som en stor del av EG-\r\nstaterna önskar sig kommer att bedrivas inom\r\nVästeuropeiska unionen. Medlemskap i\r\nVästeuropeiska unionen blir frivilligt för EGs\r\nmedlemsstater. Jag kan inte tänka mig att det skulle\r\nvara aktuellt för Sverige att bli medlem i\r\nVästeuropeiska unionen.</pre><pre>Däremot är det inte uteslutet att Sverie skulle\r\nkunna bidra till fredsbevarande styrkor inom någon\r\neuropeisk ram, men det blir i så fall något som vi\r\nbestämmer helt och hållet själva, på samma\r\ngrunder som vi tidigare har beslutat att medverka i\r\nfredsbevarande styrkor inom FNs ram. Vi behåller\r\nsjälva vår fulla beslutssuveränitet när det gäller\r\nförsvarspolitiska och militära frågor.</pre><pre>Anf. 22 BENGT HURTIG (v):</pre><pre>Herr talman! Om jag förstått Maastrichtmötet rätt\r\nskall försvarspolitiken samordnas, och det innebär\r\natt man måste delta i besluten på det området. Då\r\nblir man också på något sätt ansvarig för de\r\nuppgifter som sedan Västeuropeiska unionen kan\r\nfå av EG.</pre><pre>Anf. 23 PÄR GRANSTEDT (c):</pre><pre>Herr talman! Jag tror i så fall inte att Bengt Hurtig\r\nhar förstått Maastrichtmötet rätt. All samordning\r\npå det här området bygger på enhällighet. Ingen\r\nkan bli intvingad i någon typ av beslut som man inte\r\nsjälv har valt. Instrumentet för militär- och\r\nförsvarspolitisk samverkan blir Västeuropeiska\r\nunionen, där vi inte tänker vara med.</pre><pre>Överläggningen var härmed avslutad.</pre><pre>Beslut</pre><pre>Mom. 1 (svenskt medlemskap i EG)</pre><pre>Utskottets hemställan bifölls med 298 röster mot\r\n14 för meningsyttringen av Seija Viitamäki-\r\nCarlsson i motsvarande del. 1 ledamot avstod från\r\natt rösta.</pre><pre>Mom. 5 (regionalpolitik)</pre><pre>Utskottets hemställan bifölls med 300 röster mot\r\n13 för meningsyttringen av Seija Viitamäki-\r\nCarlsson i motsvarande del.</pre><pre>Övriga moment</pre><pre>Utskottets hemställan bifölls.</pre><pre>5 § Beslut rörande utskottsbetänkanden som\r\nslutdebatterats den 11 december</pre><pre>Företogs till avgörande socialutskottets\r\nbetänkanden 1991/92:SoU5, SoU6, SoU7 och\r\nSoU13 samt bostadsutskottets betänkanden\r\n1991/92:BoU6 (beträffande debatten i dessa\r\närenden, se prot. 43).</pre><pre>Socialutskottets betänkande SoU5</pre><pre>Utskottets hemställan bifölls.</pre><pre>Socialutskottets betänkande SoU6</pre><pre>Hemställan</pre><pre>Utskottets hemställan bifölls med 302 röster mot\r\n13 för hemställan i meningsyttringen av Gudrun\r\nSchyman.</pre><pre>Motivering</pre><pre>Utskottets motivering godkändes med 176 röster\r\nmot 137 för utskottets motivering med den ändring\r\ndäri som föreslagits i reservationen av Bo\r\nHolmberg m.fl.</pre><pre>Socialutskottets betänkande SoU7</pre><pre>Utskottets hemställan bifölls.</pre><pre>Socialutskottets betänkande SoU13</pre><pre>Utskottets hemställan bifölls.</pre><pre>Bostadsutskottets betänkande BoU6</pre><pre>Utskottets hemställan bifölls.</pre><pre>Meddelande om samlad votering</pre><pre>Tredje vice talmannen meddelade att de på dagens\r\nföredragningslista återstående ärendena,\r\nkonstitutionsutskottets betänkanden KU5, KU8,\r\nKU11, KU13, KU14, KU17, KU18 och KU20,\r\nlagutskottets betänkande LU15 samt\r\nutrikesutskottets betänkanden UU11, UU12 och\r\nUU17, skulle avgöras i ett sammanhang efter\r\navslutad debatt.</pre><pre>6 § Riksdagsledamöternas arvoden m.m.</pre><pre>Föredrogs</pre><pre>konstitutionsutskotttets betänkande</pre><pre>1991/92:KU5 Riksdagsledamöternas arvoden m.m.\r\n(prop. 1990/91:200).</pre><pre>Anf. 24 BIRGER HAGÅRD (m):</pre><pre>Herr talman! Det är få frågor där jag under min\r\nriksdagstid upplevt så mycket kineseri som när det\r\ngäller riksdagsledamöternas arvoden. Det var länge\r\nett elände när riksdag och regering själva skulle\r\nsätta sina löner. För regeringens del löste man det\r\nhär problemet på det, som man tyckte, geniala\r\nsättet att man inrättade en statsrådslönenämnd\r\n1984. Det principiella felet var emellertid att\r\nstatsrådslönenämnden var underställd regeringen,\r\nvars löner den alltså skulle fastställa.</pre><pre>För riksdagsledamöterna dröjde det innan det blev\r\nordning. 1986 beslöt man sig för att höja lönerna\r\nmed 15 %. Det hade då inte skett någon höjning på\r\ntre år. Men man löste inte den principiella\r\nproblematiken. Det gjorde man först genom 1988\r\nårs ersättningslag, där man fastställde att\r\nriksdagsledamöternas arvoden skulle vara lika med\r\nden genomsnittliga lönen för byråchefer, rådmän,\r\nhovrättsråd och kammarrättsråd.</pre><pre>Allt detta var okej. Var det så att den här kategorin\r\nfick ett lyft, så fick riksdagsledamöterna ett lyft.\r\nBlev det ingenting för den här kategorin, skulle det\r\ninte bli någonting för riksdagsledamöterna. Det var\r\nju en förträfflig ordning. Nu hade vi en automatik.</pre><pre>Men den här friden varade inte särskilt länge. Den\r\n27 mars 1990, alltså förra året, beslöt\r\nstatsrådslönenämnden att regeringens löner skulle\r\nhöjas med 7,5 %, dvs. för statsministern upp till\r\n46 500 kr., en höjning med 3 300, och för övriga\r\nstatsråd till 43 000 kr., en höjning med 3 000. Och\r\nriksdagsledamöterna väntade att det per den 1\r\noktober skulle bli klart också med höjningen för\r\nderas vidkommande.</pre><pre>Nu bar det sig inte bättre än att det hade varit ett\r\nrätt bra år för kammarrättsråd, hovrättsråd och\r\nandra. De hade fått en rejäl lönehöjning, eftersom\r\nde hade släpat efter så mycket tidigare.</pre><pre>Men se, nu kommer det märkliga. Den här\r\nhöjningen med 3 955 kr., som automatiskt skulle\r\nkomma enligt ersättningslagen från 1988, skulle\r\nman helt plötsligt inte verkställa. Man fick kalla\r\nfötter i regeringskansliet. Dessutom återverkade\r\ndetta på riksdagsgrupperna. I många partier, inte\r\nminst i regeringspartiet, sprang ledamöterna\r\nungefär som yra höns och var fullt beredda att gå\r\nifrån det som man två år tidigare hade fastställt som\r\nprincip. Redan inom två år efter antagandet av\r\nersättningslagen vågade man inte längre tillämpa\r\nden. Den hade ju ändå tillkommit just för att\r\nförhindra sådana här situationer.</pre><pre>Resultatet känner vi. Det blev en frysning av\r\nriksdagsledamöternas ersättning, till 21 625 kr. Det\r\ninnebär att 1991 har blivit ett rätt dystert år för\r\nriksdagsledamöterna. Inte nog med att man har\r\ngått miste om en höjning på ca 55 000 kr. Därtill har\r\nockså traktamentena skattebelagts, vilket gör att\r\nman missar kanske 30 000 kr. i det sammanhanget.\r\nDet blir alltså ungefär 100 000 kr. brutto mindre för\r\nriksdagsledamöterna.</pre><pre>Detta var väl i och för sig föga heroiskt handlat av\r\nsocialdemokraterna. Regeringen hade fått sin\r\nlönehöjning, men riksdagsledamöterna fick bli\r\nutan.</pre><pre>Nu står vi i begrepp att på nytt fatta ett beslut om\r\nfortsatt avvikelse från den automatik som vi\r\nbeslutat om tidigare. Det blir knappast bättre av att\r\nså många socialdemokrater, och också ledamöter\r\nfrån andra partier, mellan skål och vägg hejar på\r\nmoderater och folkpartister: ''Se nu till att vi\r\nverkligen får ordning på det här. Men räkna inte på\r\nvåra röster när det verkligen skall till -- ånej.''\r\nSådant kallar jag för hyckleri, skrymteri, feghet.</pre><pre>Men vi i moderata samlingspartiet och folkpartiet\r\ntalar öppet om hur det ligger till. Vi säger vad alla i\r\ndenna kammare, eller i varje fall nästan alla, skulle\r\nvilja säga: Sluta med hyckleriet! Pacta sunt\r\nservanda, avtal skall hållas -- och i det här fallet är\r\ndet lagen som skall gälla. Vi menar att 1988 års lag\r\nskall tillämpas från den 1 januari. Annars är vi\r\ntillbaka i samma elände som dessförinnan.</pre><pre>Nu sägs det: ''Ja, men den 31 mars 1993 -- då skall\r\nminsann den här lagen gälla, men inte förr!'' Vem\r\ntror att de räddhågade ledamöterna vågar låta\r\nlagen gälla 1993? Vem tror på tomten efter jul? Det\r\nblir väl en ny lag om avvikelse, eller avvikelse från\r\navvikelsen.</pre><pre>Fru talman! Jag yrkar bifall till reservation nr 1.</pre><pre>Man kan också göra en jämförelse mellan\r\nriksdagsledamöternas arvoden och ersättningarna\r\nför några andra grupper. Vi har kommunal- och\r\nlandstingsrådens löner, och vi har utländska\r\nparlamentarikers villkor.</pre><pre>Om vi nu ser till kommunal- och landstingsråden,\r\nså kan vi konstatera att någon frysning på den sidan\r\ningalunda föreligger. Och det är all right.\r\nKommunalråden och landstingsråden skall ha en\r\nhygglig och anständig ersättning; det är också för\r\ndem ett ordentligt slit att hålla på med politiken.</pre><pre>Jag har ingen egentlig statistik för kommunalråden,\r\nmen jag har kunnat se i mitt eget län, i\r\nÖstergötland, och kan då konstatera att den\r\nnormala ersättningen till kommunalråd ligger\r\nmellan 28 000 och 30 000 kr., alltså nära 40 % mer\r\nän vad en riksdagsledamot har i ersättning.\r\nLandstingsrådens ersättning ligger genomgående\r\növer 30 000 kr. Vi såg häromdagen att Stockholms\r\nläns finanslandstingsråd kan räkna med en höjning\r\ntill bortemot 45 000 kr. Nykomlingar bland\r\nlandstingsråden i Stockholms län får ca 36 000 kr.\r\nEtt nytillträtt landstingsråd har alltså mer än 60 %\r\nmer än vad en riksdagsledamot har.</pre><pre>Även i jämförelse med utländska parlamentarikers\r\nvillkor ligger de svenska ersättningarna särklassigt\r\nlågt. Ur Riksdagens årsbok 1990/91 kan man ta\r\nnågra exempel från 1990; sannolikt är alltså\r\nersättningarna högre.</pre><pre>En belgisk parlamentariker hade då 30 400 kr. i\r\nmånaden, varav hälften skattefritt. Så får han\r\ndessutom en liten bonus, totalt 8 500 kr. om året i\r\nsemesterpengar -- och i julpengar. Det skulle väl\r\nvara trevligt om vi kunde få litet julpengar också,\r\ndet kanske skulle behövas. Dessutom har han en\r\nheltidsanställd assistent, som kan utbytas mot två\r\nhalvtidsanställda assistenter.</pre><pre>I Danmark har en folketingsman 25 100 kr., plus en\r\negen sekreterare. I Frankrike har en\r\nparlamentledamot 303 000 kr. i månaden plus\r\n50 000 kr. i månaden för att kunna avlöna\r\nsekreterare och utredningshjälp. I Österrike, ett\r\nland som storleksmässigt överensstämmer med\r\nSverige, är ersättningen 29 300--37 600 kr. plus\r\ntraktamente.</pre><pre>Om vi tillämpade lagen skulle vi komma upp i en\r\nersättning på 26 200 kr. Den skulle något sånär\r\nbefinna sig i paritet med ersättningarna i\r\njämförbara länder.</pre><pre>Denna låga ersättning, frysningen, kommer\r\nnaturligtvis också, och det är kanske det viktigaste,\r\natt medföra att det i framtiden blir svårt att\r\nrekrytera riksdagsledamöter. I den situation då\r\nman har att välja mellan att kanske åta sig ett\r\nriksdagsuppdrag eller att vara kommunal- eller\r\nlandstingsråd, är det väl ingen tvekan om att många\r\nföredrar att vara kommunal- eller landstingsråd.\r\nMan kan stanna hemmavid. Man slipper den\r\nspeciella korridortillvaro som vi ledamöter från\r\nlandsorten tvingas att leva med här. Man kan ägna\r\nsig åt ett socialt liv och t.o.m. ett familjeliv. Man\r\nslipper att leva avskild från vänner och familj under\r\nen rätt stor del av veckan.</pre><pre>Jag har ytterligare en synpunkt. Det är mycket som\r\nbehöver ses över vad det gäller riksdagsmännens\r\nvillkor och då inte minst pensionsvillkoren. Jag\r\nträffade häromdagen en f.d. kollega som satt i\r\nriksdagen fram t.o.m. förra våren och som hade en\r\nstatlig tjänst. Han var riksdagsledamot i tolv år och\r\nhar därmed också kunnat konstatera att han inte\r\nhaft någon möjlighet att följa med i karriären och\r\nfå ett lönelyft i sin civila tjänst, som han då hade\r\nkvar.</pre><pre>Han tänkte sig att detta till någon del kompenseras\r\nav att han ändå skulle erhålla 16 % av\r\nriksdagsarvodet i pension. Pyttsan! Nu vill man\r\nockså ta detta från vederbörande. Allting skall\r\nsamordnas, och i realiteten utgår inte någon som\r\nhelst ersättning i pension för den tid som\r\nvederbörande har suttit i riksdagen. Detta\r\nunderlättar naturligtvis inte heller rekryteringen\r\ninför framtiden.</pre><pre>Fru talman! Jag vill i detta sammanhang också yrka\r\nbifall till reservationerna 2 och 4, vilka avser\r\nstatsråden. Det finns ingen anledning att frångå den\r\nautomatik som riksdagen beslutade om så sent som\r\nförra året, utan det finns anledning att gå tillbaka\r\ntill det system vi tidigare fattade beslut om.</pre><pre>Till sist, fru talman, finns i sammanhanget ett\r\nsärskilt yttrande från Ny Demokrati. Man säger att\r\narvodet är lågt, och sedan stämmer man in i den\r\ngamla vanliga kören: Det borde vi rätta till, men\r\ninte just nu! Där tror man uppenbarligen också på\r\ntomten. Det är den 31 mars nästa år som skall vara\r\nden förlösande dagen.</pre><pre>Sedan talar man också om att ledamöterna skall ha\r\nen öppet redovisad lön. Vad finns det som kan vara\r\nmer öppet redovisat än riksdagsledamöternas\r\nersättning, fru talman? Sedan säger man att\r\nprincipen skall vara: En arbetsgivare, ett arbete, en\r\nlön. Vad är det för en floskel? Vad menar man?\r\nMed katekesens ord skulle jag vilja fråga: Vad är\r\ndet? Är det meningen att Ian Wachtmeister i detta\r\nfall inte skall ha någon som helst ersättning från\r\nThe Empire, Bert Karlsson inte någon som helst\r\nersättning från sina olika företag -- ett arbete, en\r\nlön -- eller vad är det egentligen man menar?</pre><pre>Fru talman! Jag är trött på det här hyckleriet! Jag\r\ntror att vi är många i riksdagen som delar den\r\nuppfattningen. En riksdagsledamot skall inte\r\nbehöva vara beroende av en massa extraknäck av\r\nolika slag. Han eller hon skall ha en anständig\r\nersättning som ligger i paritet med ersättningen till\r\nkommunal- och landstingsråd och utländska\r\nparlamentariker. Det gäller att slå vakt om\r\nriksdagen som institution och se till att vi även för\r\nframtiden har möjlighet att rekrytera kvalificerade\r\nkvinnor och män till detta som är demokratins\r\nyttersta utpost i vårt land.</pre><pre>Anf. 25 YLVA ANNERSTEDT (fp):</pre><pre>Fru talman! Under många år fick vi\r\nriksdagsledamöter utstå ständig kritik för att vi\r\nbestämde våra egna löner. Även om höjningarna\r\nvar mycket blygsamma blev det varje gång samma\r\navundsjuka diskussion i massmedia och på annat\r\nsätt. Så stiftade vi då lagen om att\r\nriksdagsledamöternas arvoden skulle knytas till\r\nlönerna för en grupp tjänstemän i samhället, dvs.\r\ntill de förhandlingsresultat som deras förhandlare\r\nhade uppnått helt utan påverkan från riksdagens\r\nledamöter. Vi tyckte det var en utmärkt hantering.\r\nFramför allt fanns ingen anledning till att någon\r\nskulle kunna beskylla oss för att påverka storleken\r\npå vårt eget arvode.</pre><pre>Sedan kom den större höjningen för gruppen\r\nhovrättsråd och kammarrättsråd. Det är ganska\r\nviktigt att komma ihåg varför den höjningen kom.\r\nBakgrunden var att man upplevde en flykt från det\r\nsvenska rättsväsendet av kompetenta personer\r\ndärför att de hade så låga löner. De fick bättre\r\nbetalt någon annanstans än inom det svenska\r\nrättsväsendet. Det var bakgrunden till en större\r\nhöjning än vad som var vanligt i dessa\r\nsammanhang.</pre><pre>Sedan kom det socialdemokratiska populistiska\r\ndraget när valrörelsen inleddes.\r\nRiksdagsledamöternas löner skulle frysas, men\r\nförst, naturligtvis, höjde statsråden sina egna löner.\r\nDärefter kunde man tänka sig att frysa lönerna. Så\r\nkom då propositionen om statsrådens löner och\r\nytterligare ett beslut under sommaren om frysning\r\nav riksdagsledamöternas löner när valrörelsen var\r\nsom hetast och man trodde att detta populistiska\r\ndrag skulle påverka valresultatet. Detta var\r\ningenting annat än valtaktik och spel på människors\r\navundsjuka i en upphetsad politisk atmosfär inför\r\nvalet.</pre><pre>Vad har då detta agerande fått för konsekvenser?\r\nMänniskor ute i samhället tycker vi är löjliga som\r\nhåller på och tjafsar på det här sättet och inte ser till\r\natt riksdagsledamöterna får anständiga löner.\r\nRespekten för riksdagsledamöternas arbete\r\nsjunker ytterligare. Våra möjligheter att uträtta\r\nnågonting för våra väljare minskar när vi nu inte\r\nhar resurser att i vettig omfattning satsa på t.ex.\r\nutbildning, utredningar och utåtriktade aktiviteter.\r\nMånga människor har i dag inte råd att ta ett\r\nuppdrag som riksdagsledamot, eftersom det\r\ninnebär en så väsentlig standardsänkning att de inte\r\nklarar sina normala åtaganden i samhället.</pre><pre>Frågan är då hur vi ligger till i förhållande till andra\r\njämförbara grupper. Birger Hagård har tagit alla\r\nsifferexempel som kan vara relevanta i\r\nsammanhanget, och jag skall inte upprepa dem.</pre><pre>Det är rimligt att understryka att var och en som\r\narbetar med utåtriktat, opinionsbildande arbete\r\nmåste inse att våra möjligheter att effektivt utnyttja\r\npositionen som riksdagsledamot är näst intill\r\nobefintliga. Vi har enligt de regler som gäller i\r\nriksdagen ersättning -- till partikansliet, märk väl --\r\nmotsvarande en tredjedels sekreterare.</pre><pre>När man ser hur andra parlamentarikers\r\narbetssituation är, blir man verkligen imponerad.\r\nDe har nämligen kontor både i huvudstaden eller\r\ndär parlamentet finns och också kontor i sin\r\nvalkrets. Detta är inte minst viktigt när vi alltmer\r\nförsöker uppnå att riksdagsledamöterna skall ha ett\r\npersonligt förhållande till sina väljare. Vi skall ha\r\nstörre inslag av personval. Hur skall man lyckas\r\nåstadkomma det med tillgång till en tredjedels\r\nsekreterare?</pre><pre>Folkpartiet liberalerna anser att\r\nriksdagsledamöterna skall ha en lön som är en\r\nrimlig ersättning för det inflytande och det ansvar\r\nsom de har. Vi anser också att det är en bra ordning\r\natt vi riksdagsledamöter inte själva skall bestämma\r\nvåra löner och ersättningar. Vi anser det därför\r\nsjälvklart att lagen skall gälla och att ett arvode\r\nmotsvarande vad hovrättsråd, rådmän och\r\nkammarrättsråd genomsnittligt har i dag skall utgå,\r\ndvs. 26 200 kr.</pre><pre>Fru talman! Därmed yrkar jag bifall till reservation\r\n1.</pre><pre>Beträffande statsrådens löner ansluter jag mig till\r\ndet som står i utskottets betänkande i det här\r\navseendet, men med en annan motivering. Jag\r\nanser att deras lönehöjning får anstå med anledning\r\nav att de redan har fått en sådan innan\r\nriksdagsledamöternas arvoden frystes. Jag är inte\r\nheller beredd att ompröva konstruktionen. Jag\r\nyrkar bifall till reservation 3.</pre><pre>Anf. 26 JOHAN LÖNNROTH (v):</pre><pre>Fru talman! År 1981 var året för den första\r\nuppgörelsen om marginalskattesänkningar. Då\r\ntjänade ett statsråd 76 400 kr., en riksdagsledamot\r\n59 880 kr. och en industriarbetare 47 300 kr. Då har\r\njag räknat efter skatt och i genomsnitt, och jag har\r\nbortsett från alla traktamenten,\r\nkostnadsersättningar och övertidsersättningar.\r\nProportionerna mellan de olika lönerna efter skatt\r\nvar att ett statsråd tjänade ca 25 % mer än en\r\nriksdagsledamot efter skatt och att en\r\nriksdagsledamot i sin tur tjänade ca 25 % mer än\r\nden genomsnittlige industriarbetaren.</pre><pre>I år tjänar ett statsråd 292 200 kr., en ledamot\r\n168 000 kr. och en industriarbetare 108 800 kr. Då\r\nhar jag utgått från samma förutsättningar, dvs. efter\r\nskatt och bortsett från alla traktamenten osv. Detta\r\nbetyder att nu tjänar alltså ett statsråd ungefär 75 %\r\nmer än ledamoten efter skatt, och ledamoten tjänar\r\ni sin tur ungefär 50 % mer än industriarbetaren. Det\r\nkan invändas att det finns en rad nya regler vad\r\ngäller traktamenten och avdrag mot skatt osv. som\r\nnågot förändrar den här bilden. Den är kanske litet\r\nmissvisande när det gäller jämförelsen mellan\r\nledamoten och industriarbetaren, men om man\r\nräknar om detta också med hänsyn till det, får man\r\nändå resultatet att riksdagsledamöterna har haft en\r\nnågot bättre utveckling under 80-talet än\r\ngenomsnittsindustriarbetaren.</pre><pre>Mot den bakgrunden har jag mycket svårt att förstå\r\ndessa klagorop som man får höra runt om här i\r\nkorridorerna. Vi lever kanske litet grand i en annan\r\nvärld här. Jag skall inte trötta er med att läsa upp\r\nalla vackra ord som sagts från den här talarstolen\r\nom de marginalskatteuppgörelser som gjordes både\r\ni början av 80-talet och i slutet av 80-talet. Där\r\nutgick man ifrån att detta skulle kombineras med\r\nen utjämning av bruttolönerna. Man kan\r\nkonstatera att åtminstone statsråden och även\r\nriksdagsledamöterna faktiskt tillhör dessa\r\nreformers vinnare.</pre><pre>Birger Hagård och Ylva Annerstedt har redan talat\r\nom att statsråden fått en extra höjning om 3 000 kr.\r\nDetta motiverar att vi bör särbehandla dem i detta\r\nläge.</pre><pre>Birger Hagård talar om kineseri och hyckleri. Jag\r\nogillar begreppet kineseri. Jag tycker det har ett\r\ndrag av rasism över sig. Möjligen menade han\r\nordförande Mao, som talade om att det är rätt att\r\ngöra uppror, kanske mot sin egen partigrupp. Men\r\njag förmodar att det inte var detta Birger Hagård\r\nmenade.</pre><pre>Sedan jämförde både Birger Hagård och Ylva\r\nAnnerstedt med utländska parlamentariker. Jag\r\nkom att tänka på den tiden då moderaterna\r\nbrukade tala mycket om avundsjuka. Det gällde väl\r\nvårdbiträden och industriarbetare bl.a. som var\r\navundsjuka på t.ex. politikers löner. Är det inte\r\ngammal god avundsjukan som ni ger uttryck för?</pre><pre>I det här landet har vi faktiskt en gammal god fin\r\njämlikhetstradition. Jag tror att det fortfarande\r\nganska höga valdeltagandet här i landet har att göra\r\nmed just det att vi har en gammal fin\r\njämlikhetstradition med rimliga relationer mellan\r\npolitikerlöner och lönerna för vanligt folk -- om\r\nman får använda det av Ny Demokrati lanserade\r\nuttrycket.</pre><pre>Sedan talar Birger Hagård också om yra höns. Det\r\när också ett uttryck som jag ogillar. Det är ett\r\ntypiskt manschauvinistiskt uttryck. Jag tycker att\r\nman snarare, när man har hört den här debatten,\r\nskulle tala om aggressivitetshämmade tuppar.</pre><pre>Jag är mycket nöjd med de materiella villkor som\r\njag får här som riksdagsledamot. Jag är nöjd med\r\nmin lön, jag är nöjd med mina traktamenten, som\r\nräcker mer än väl också för att ta en bärs på tåget\r\nhem, och jag är mycket nöjd med\r\nkostnadsersättningen, som är mycket generös. Jag\r\när också nöjd med bastun och allt annat här. Om\r\nnågon av er andra har stora privatekonomiska\r\nproblem är ni välkomna till mig för att diskutera ett\r\nlitet privatlån. Det klarar jag i alla fall kortsiktigt.</pre><pre>Allra sist nämnde Birger Hagård katekesens ord,\r\noch då kan jag inte låta bli att ta ett litet bibelcitat.\r\nDet är bl.a. riktat till de kristdemokrater som så\r\nsmåningom skall rösta i den här frågan: ''Ingen kan\r\ntjäna två herrar. Antingen kommer han att hata den\r\nene och älska den andre eller att hålla fast vid den\r\nene och inte bry sig om den andre. Ni kan inte tjäna\r\nbåde Gud och mammon.''</pre><pre>Med detta vill jag yrka bifall till meningsyttringen\r\nvad gäller statsrådens löner och i övrigt till\r\nutskottets hemställan.</pre><pre>Anf. 27 BIRGER HAGÅRD (m) replik:</pre><pre>Fru talman! Det synes mig som nykomlingen i\r\nriksdagen Johan Lönnroth inte riktigt har förstått\r\nden här problematiken och vad den egentligen går\r\nut på.</pre><pre>Diskussionen om höns och tuppar tror jag att vi kan\r\navstå ifrån.</pre><pre>Vad kineseri är tror jag att vi alla vet. Man kan\r\nockså tillägga att i den här situationen går tankarna\r\nkanske också till kinesiska askar. Man öppnar en\r\nask och hittar en ny ask osv. Det är ungefär det sätt\r\npå vilket den här frågan har lösts.</pre><pre>Om Johan Lönnroth nu tycker att allt är så\r\nförträffligt är det klart att man kan diskutera en\r\ndifferentiering i förhållande till arbetsuppgifterna.\r\nMan kan mycket väl tänka sig att vi kan sätta\r\nnykomlingen som är mycket nöjd på en relativt låg\r\nnivå. Han lever ju gott ändå och har råd till en bärs\r\npå tåget hem osv. Då kan vi höja den litet mer för\r\ndem som arbetar och är betungade. På det sättet\r\nskulle det kunna bli, om inte en utjämning så i alla\r\nfall, en i det här fallet önskvärd trappstege. Jag\r\nutgår ifrån att Johan Lönnroth gärna kommer att\r\nstödja en sådan tanke.</pre><pre>Anf. 28 YLVA ANNERSTEDT (fp) replik:</pre><pre>Fru talman! Jag är litet undrande över Johan\r\nLönnroths påpekande om att det skulle gälla\r\navundsjuka på utländska ledamöter. Jag tycker\r\nsnarast att det ger en illustration av att det finns\r\nolika uppfattningar om vad man vill göra med det\r\nhär arbetet. Om man vill utnyttja sin ställning som\r\nriksdagsledamot för att göra många insatser för\r\nmedborgarna, för att ta många kontakter, för att\r\nutbilda sig och för att studera olika förhållanden,\r\nkostar det faktiskt mer. Det kan ju hända att Johan\r\nLönnroth inte har sådana aspirationer, men de\r\nflesta i den här kammaren har det. Det handlar\r\nockså om att ge drägliga arbetsförhållanden och en\r\nrimlig ersättning för det ansvar som vi har som\r\nriksdagsledamöter.</pre><pre>Anf. 29 JOHAN LÖNNROTH (v) replik:</pre><pre>Fru talman! Jag vill säga till Birger Hagård att jag\r\när anhängare av principen lika lön för lika arbete.\r\nJag har en känsla av att om man verkligen skulle\r\nbörja räkna på detta enligt normala\r\nackordsprinciper, i t.ex. de olika utskotten, och\r\nbeskriva hur många papper som varje\r\nutskottsledamot behöver läsa, hur många yttranden\r\nde avger osv., skulle min partigrupp skulle hamna i\r\nett ganska bra löneläge.</pre><pre>Sedan är jag villig att diskutera det här med\r\nnykomlingar. Skulle man ta hänsyn till kunskap och\r\nerfarenheter i det här arbetet, kanske man borde\r\ngöra någon sorts differentiering. Det kan vi kanske\r\ndiskutera.</pre><pre>När jag hör replikerna här, kommer jag att tänka\r\npå att vi kanske borde bygga upp en fond, rent av\r\nnågon liten löntagarfond, av våra egna löner. Sedan\r\nkunde vi dela ut eller låna ut till riksdagsledamöter\r\nsom kommer i akuta nödsituationer. Också till en\r\nsådan social inrättning skulle jag vara villig att bidra\r\nmed en ganska hygglig andel av mitt eget arvode.</pre><pre>Anf. 30 BIRGER HAGÅRD (m) replik:</pre><pre>Fru talman! Först skulle jag vilja ifrågasätta Johan\r\nLönnroths representativitet för sitt parti i den här\r\nfrågan. I de diskussioner som har förevarit man och\r\nman emellan -- man och kvinna emellan naturligtvis\r\nockså -- har det i varje fall framgått med all\r\nönskvärd tydlighet att flertalet av Johan Lönnroths\r\npartikolleger är av en annan uppfattning än han.</pre><pre>Sedan kan jag inte heller underlåta att konstatera\r\natt Johan Lönnroth i mångt och mycket avslöjar\r\nnykomlingens okunnighet här i riksdagen. Det är\r\nfaktiskt på det viset att man som nykomling inte alls\r\nhar den arbetsbörda som dock relativt snart\r\nkommer att framträda och som kanske också\r\nkommer att få Johan Lönnroth att om några år\r\ntänka om i arvodesfrågan, om han då fortfarande\r\nfinns kvar i riksdagen.</pre><pre>Johan Lönnroth är en förträfflig person. Däremot\r\när det klart att jag i och för sig skulle önska att hans\r\nparti inte har någon representation i riksdagen efter\r\nnästa val.</pre><pre>Anf. 31 YLVA ANNERSTEDT (fp) replik:</pre><pre>Fru talman! Jag tycker att Johan Lönnroths inlägg\r\när goda illustrationer till att det finns de som vill\r\ngöra cirkus av frågan om riksdagsledamöternas\r\nlöner. Hur ersättningen skall ske till\r\nriksdagsledamöterna i Sverige är faktiskt en viktig\r\nfråga. Det är inte ett jippo när vi skall avhandla den\r\nsaken. Det handlar om 349 människors ersättning\r\nför i allmänhet mycket samvetsgrant arbete.</pre><pre>Det finns ytterligare en aspekt i sammanhanget,\r\noch det är att mycket få i den här församlingen går\r\nhem klockan fem. Vi har ständigt jobb efter\r\nklockan fem. Dessutom förväntas vi under helger\r\ndelta i utbildningar, i debatter och konferenser, och\r\nvi skall träffa våra väljare ute i valkretsarna.</pre><pre>Den timersättning som vi får med 21 625 kr. i\r\nmånaden är långt under den som många ute i\r\nsamhället över huvud taget skulle drömma om att\r\narbeta för. Jag tycker därför att Johan Lönnroths\r\nsätt att behandla frågan är ganska otillständigt.</pre><pre>Anf. 32 JOHAN LÖNNROTH (v) replik:</pre><pre>Fru talman! Det är självklart att det finns nyanser\r\ni uppfattningarna i min egen partigrupp. Jag\r\nkommer från västkusten och har lärt känna\r\nschartauanismen och är kanske litet påverkad av\r\nden. Men om jag skall tala för medlemmarna och\r\nsympatisörerna som jag träffar i Göteborg, när de\r\ntar upp den här frågan, är jag definitivt\r\nrepresentativ, kanske representativ åt andra hållet\r\nså att säga, jämfört med er här i riksdagen.</pre><pre>Sedan är det möjligt att Birger Hagård har rätt i att\r\njag är okunnig på många punkter. Jag är ganska\r\nfärsk här, och det är mycket som jag inte har\r\nbegripit ännu. Men en sak har jag lärt mig, och det\r\när att det är jobbigt. Jag tvingas sitta ganska sent\r\npå kvällarna och ägna större delen av helgerna åt\r\nriksdagsarbetet.</pre><pre>Ylva Annerstedt sade att jag vill göra cirkus av den\r\nhär frågan. Nej, jag tar allvarligt på den. Jag tror\r\nt.ex. att framgången för Ny Demokrati i det senaste\r\nvalet och för miljöpartiet i förra valet hade väldigt\r\nmycket att göra med politikerrollen, det omtalade\r\npolitikerföraktet.</pre><pre>Det tror jag faktiskt också har att göra med att man\r\ninte känner igen diskussionen som förs när vi här i\r\nhuset klagar på våra egna löner och villkor. Jag\r\nbeskrev ju statistiken. Statsrådens löner efter skatt\r\nhar ökat väldigt mycket mera än genomsnittliga\r\nindustriarbetares eller vårdbiträdens. Man kan på\r\nett högst seriöst sätt argumentera för att egentligen\r\nborde åtminstone statsrådslönerna sänkas.</pre><pre>Det förslag som jag står bakom i utskottet är inte\r\nnågot extremistförslag. Det är ett högst seriöst och\r\nrimligt förslag. Det är verkligen inte så att jag vill\r\ngöra cirkus av den här diskussionen.</pre><pre></pre><pre>Anf. 33 KURT OVE JOHANSSON (s):</pre><pre>Fru talman! Det har talats om yra höns och mycket\r\nsådant. Jag har väl upplevt den här replikväxlingen\r\nsom faktiskt litet grand av hönsgård. Jag tänker inte\r\nge mig in i den diskussionen. Ni får själva avgöra\r\nvem som är tupp eller höna.</pre><pre>Jag tror alltså att debatten skulle tjäna på att vi\r\nförsökte hålla den på ett så allvarligt och sakligt\r\nplan som möjligt. Då tror jag att vi alla kan vara\r\növerens om att turerna kring riksdagsledamöternas\r\narvoden under årens lopp har varit väldigt många.\r\nBristande kunskaper om riksdagsledamöternas\r\nersättning, inte minst hos massmedia, har av och till\r\nsnedvridit debatten. Förvisso har också en och\r\nannan av kammarens ledamöter lämnat sådana\r\nbidrag.</pre><pre>På senare tid har emellertid allt fler kommit till\r\ninsikt om att det också kan ligga faror i om\r\nersättningen till riksdagsledmöterna blir sådan att\r\ndet negativt påverkar urvalet till riksdagen. Vi har\r\ninte kommit dit ännu, men det är naturligtvis en\r\nviktig aspekt, som man i framtiden inte helt kan\r\nbortse ifrån när man fastställer riksdagsarvodet.</pre><pre>Jämför man de svenska parlamentarikernas\r\nersättningar med andra länders, finner man mycket\r\nsnart att ersättningen till de svenska\r\nriksdagsledamöterna är förvånande låg. Om man\r\nutgår ifrån att riksdagsledamöternas insatser är\r\nminst lika viktiga och betydelsefulla som\r\nkommunal- och landstingsrådens, kan vi konstatera\r\natt arvodet till riksdagens ledamöter är mycket\r\ndåligt. Dessutom växer klyftan, vilket från\r\nriksdagens synpunkt måste anse som oroande.</pre><pre>Att som riksdagsledamöter tvingas till att besluta\r\nom egna arvodeshöjningar är ingen bra situation.\r\nMycket arbete lades därför ned på att finna former\r\nför att slippa göra detta. När riksdagen antog lagen\r\n1988:589 om ersättning till riksdagens ledamöter,\r\ntrodde väl alla att nu äntligen hade det här\r\nproblemets lösts. Tyvärr blev det inte så. På nytt är\r\nvi inne i en situation som påminner starkt om hur\r\ndet var före 1988.</pre><pre>Jag vill understryka att jag delar den andemening\r\nsom kommer till uttryck i Bertil Fiskesjös och\r\nIngvar Svenssons särskilda yttrande. Det är mycket\r\nolyckligt att 1988 års lag måste ersättas med\r\nprovisorier. Jag vill därför för mitt partis räkning\r\nklart deklarera att målsättningen måste vara att så\r\nsnart som möjligt återgå till lagen om ersättning till\r\nriksdagens ledamöter. Det bör ske under\r\ninnevarande period. Jag tycker att alla politiska\r\npartier i riksdagen borde kunna sluta upp kring\r\ndetta.</pre><pre>Det finns förvisso en rationell förklaring till att\r\nsituationen är som den är. Förklaringen ligger\r\ndelvis i den tidsödande konstruktionen för att\r\nberäkna det genomsnitt efter vilket\r\nledamotsarvodet tas fram. Från utskottets sida\r\nbiträder vi nu förvaltningsstyrelsens förslag, som\r\ninnebär en förenkling av\r\ngenomsnittsberäkningarna. Den jämförelsegrupp\r\nsom har försenat beräkningarna -- byråcheferna --\r\ntas helt enkelt bort ur underlaget.</pre><pre>Om byråcheferna inte ingått i underlaget för\r\nberäkningarna av riksdagsledamotsarvodet, hade\r\narvodet från den 1 januari 1992 med all sannolikhet\r\nlegat på 26 200 kr. per månad, som 1988 års lag, som\r\ninte har tillämpats, föreskriver. Vi hade då fått vår\r\nhöjning av arvodet 1990, precis som skedde för\r\nstatsrådens vidkommande.</pre><pre>På den här punkten vill jag bara som en upplysning\r\ntill Lönnroth säga att det rådde enighet i riksdagen\r\nom lagen från 1988 om ledamöternas arvoden. Med\r\nhänsyn till att vänsterpartiet 1988 stod bakom detta\r\ni riksdagen är det egendomligt att Lönnroth inte\r\nskulle vara beredd att nu acceptera att 1988 års lag\r\nåter börja gälla så snart detta är möjligt, i enlighet\r\nmed den deklaration som jag nyss gjorde för mitt\r\npartis räkning.</pre><pre>Genom den fördröjning som det innebar att\r\nbyråchefsgruppen ingick i beräkningsunderlaget\r\nsammanföll riksdagsledamöternas berättigade\r\narvodeshöjning med Rehnbergsgruppens arbete\r\nför att vinna arbetsmarknadens parter för ett\r\nstabiliseringsavtal fram till den 30 mars 1993. Att\r\nmitt under Rehnbergsgruppens svåra arbete höja\r\nriksdagsledamotsarvodet med det belopp som det\r\nvar fråga om hade försvårat för att inte säga\r\nomöjliggjort ett stabiliseringsavtal, som svensk\r\nekonomi så väl behövde. Det hade varit ansvarslöst\r\natt handla på det sättet.</pre><pre>Att den socialdemokratiska regeringen 1991\r\nlyckades bryta nacken av inflationen hängde i hög\r\ngrad samman med att Rehnbergsgruppen lyckades\r\nåstadkomma ett stabiliseringsavtal för över 80 % av\r\nden svenska arbetsmarknaden. Sedd mot den\r\nbakgrunden är reservation nr 1 i utskottets\r\nbetänkande obegriplig. Det kan inte, Birger\r\nHagård och Ylva Annerstedt, vara klok politik att\r\nmitt i en period när vi kräver återhållsamhet från\r\nandra löntagargrupper höja våra egna arvoden med\r\nmer än 4 000 kr. per månad och, som moderaterna\r\nvill, höja regeringsledamöternas arvoden med över\r\n8 000 kr. per månad. Det vore milt uttryckt att ge\r\nfel signaler till parterna på arbetsmarknaden,\r\nBirger Hagård. Rehnbergsgruppens\r\nrekommendationer bör gälla alla löntagargrupper\r\npå arbetsmarknaden, även riksdags- och\r\nregeringsledamöter. De borde också -- det skall jag\r\ngärna erkänna -- gälla ansvarsfulla landstingsråd\r\noch kommunalråd.</pre><pre>För oss socialdemokrater och de partier i övrigt som\r\nutgör utskottsmajoriteten är detta självklart. Det\r\nborde vara självklart också för moderaterna och\r\nfolkpartiet liberalerna. Vår linje, som innebär att vi\r\nstrikt håller oss till Rehnbergsgruppen, innebär att\r\nriksdagsarvodet fr.o.m. den 1 januari 1992 höjs\r\nmed 605 kr. per månad och med ytterligare minst\r\n320 kr. per månad från den 1 april 1992. Med\r\nsamma beräkningsmetod höjs statsrådens arvoden\r\nmed drygt en tusenlapp per månad nästa år.</pre><pre>Som också framgår av utskottets betänkande finns\r\ndet en majoritet i konstitutionsutskottet som även\r\nvill försöka finna en bättre lösning än den\r\nnuvarande när det gäller att fastställa arvodet till\r\nregeringens ledamöter. Knytningen till\r\nriksdagsledamotsarvodet vid beräkningen av\r\nregeringsledamöternas arvoden -- 198 % resp.\r\n215 % -- är enligt vårt förmenande\r\notillfredsställande. Detta vill vi ge regeringen till\r\nkänna och kräver att den frågan blir föremål för\r\nutredning.</pre><pre>Fru talman! Jag yrkar härmed bifall till utskottets\r\nhemställan i konstitutionsutskottets betänkande\r\nnr 5 och avslag på samtliga reservationer.</pre><pre>Anf. 34 BIRGER HAGÅRD (m) replik:</pre><pre>Fru talman! Kurt Ove Johansson inledde sitt\r\nanförande på ett sätt som jag har stora sympatier\r\nför. Han sade i stort sett vad Ylva Annerstedt och\r\njag själv hade sagt tidigare. Han sade att turerna\r\nhar varit många, han talade om risker för ett\r\nnegativt urval och besvärligheter med\r\nrekryteringen och han sade att ledamöternas\r\narvode är förvånande lågt i jämförelse med andra\r\nparlamentarikers. Han tyckte slutligen att vi fick en\r\nbra lag 1988. Situationen nu påminner om den som\r\nvi hade före 1988, sade Kurt Ove Johansson helt\r\nriktigt.</pre><pre>Men därefter gjorde han en saltomortal: Om vi\r\nhade fått en justering av arvodet före den 1 oktober\r\n1990, ungefär samtidigt med att regeringen fick sin,\r\nhade lagen gällt; det kan vi utgå från. Då hade den\r\nhögre ersättningen gått igenom. Det är alltså enbart\r\nturerna därefter som skulle motivera en frysning.\r\nVi moderater ansåg inte då att den var rimlig, och\r\nvi anser det inte heller i dag. Det är inte fråga om\r\nen ny höjning av ledamöternas arvoden, utan det är\r\nfråga om att ledamöterna skall ha den ersättning\r\nsom 1988 års lag säger att de skall ha!</pre><pre>Kurt Ove Johansson säger att vi nog under\r\nperioden skall ändra det här, ja, han sade att vi skall\r\nändra det så snart som möjligt. Men så snart som\r\nmöjligt -- det är ju just nu det! Kurt Ove Johansson\r\nhar chansen att så snart som möjligt, dvs. i dag,\r\nbesluta om att vi skall återgå till att tillämpa lagen\r\nfrån 1988. Om han inte vill att vi skall göra det -- jag\r\nutgår från att han kanske trots allt inte vill det; jag\r\nskall inte tolka det han sade alltför positivt -- skall\r\ndet ändå kunna ske någon gång under perioden. Är\r\ndet ett löfte eller är det en målsättning, skulle jag\r\nvilja fråga.</pre><pre>Anf. 35 KURT OVE JOHANSSON (s)\r\nreplik:</pre><pre>Fru talman! Om det är någon här i kammaren som\r\när känd för att göra saltomortaler är det nog snarare\r\nBirger Hagård än Kurt Ove Johansson.</pre><pre>Den lämpliga tidpunkten att återgå till att tillämpa\r\n1988 års lag är, skulle jag vilja understryka,\r\ndefinitivt inte nu, Birger Hagård. Varför det? Jo,\r\ndärför att vi just nu befinner oss mitt i\r\nRehnbergsöverenskommelsen.</pre><pre>Jag tycker att det är mycket oansvarigt att två\r\npartier, som utgör stommen i den nuvarande\r\nregeringskonstellationen, har så dåligt politiskt\r\nomdöme att de är beredda att från den 1 januari\r\nkraftigt höja arvodena -- med drygt 4 000 kr. för\r\nledamöterna i riksdagen och med 8 000 kr. för\r\nregeringsledamöterna -- och trots det stå fast vid\r\nkravet att andra grupper i samhället skall hålla fast\r\nvid Rehnbergsavtalet. Det är väl en dubbel\r\nsaltomortal! Man känner nu igen Birger Hagårds\r\nsätt att resonera i politiska sammanhang.</pre><pre>Jag har här klart och tydligt markerat att vi från vårt\r\nhåll kommer att agera för att vi skall återgå till att\r\ntillämpa 1988 års lag innan den här perioden är\r\nutgången. Detta är väl om något ett klart besked,\r\nsom inte på något sätt kan misstolkas, Birger\r\nHagård.</pre><pre>Anf. 36 BIRGER HAGÅRD (m) replik:</pre><pre>Fru talman! Det var ju glädjande att höra från Kurt\r\nOve Johansson att det var ett löfte och inte någon\r\nmålsättning -- så tolkar jag det hela. Någon gång\r\nunder den här mandatperioden är han beredd att gå\r\nmed på att 1988 års lag skall gälla fullt ut. Jag vill\r\ngärna stryka under att vi skall observera om det\r\nverkligen blir så. Vad som inte är lämpligt i dag blir\r\nalltså lämpligt i morgon. Jag är inte så säker på att\r\nde förutsättningarna verkligen kommer att hålla.</pre><pre>När det gäller de här frågorna är det, som jag\r\ntidigare sade, mycket svårt att tro på jultomten. Jag\r\ngör det inte i andra sammanhang, och jag är inte\r\nberedd att göra det i det här sammanhanget heller.</pre><pre>Låt mig än en gång understryka, Kurt Ove\r\nJohansson, att det här icke är fråga om någon ny\r\nhöjning utan att det är fråga om en återgång till den\r\nlag som vi fattade beslut om så sent som 1988 men\r\nsom visade sig inte ens kunna leva i två år bara\r\ndärför att en socialdemokratisk regering fick\r\nskrämselhicka och efter det att den fått sina egna\r\nlöner höjda beslöt att riksdagsmännens löner skulle\r\nfrysas. Jag tycker inte att det är ett rent och\r\nhederligt spel.</pre><pre>Anf. 37 KURT OVE JOHANSSON (s)\r\nreplik:</pre><pre>Fru talman! Birger Hagård försöker sätta sig på\r\nhöga hästar och framställa sig själv och sitt parti\r\nsom ståndaktiga i arvodesfrågan. Det är inte sant,\r\nBirger Hagård. Jag vill erinra kammaren om att när\r\nvi frös lönerna till nuvarande 21 625 kr. fanns ett\r\nenhälligt yttrande ifrån konstitutionsutskottet.\r\nBirger Hagård och andra moderata ledamöter sade\r\ninte ett ljud. Ni kröp ihop precis som tysta möss.\r\nHade Birger Hagård varit av den kaliber som nu\r\nhan nu försöker göra gällande att han är, borde han\r\nden gången ha höjt sin röst. Vi har inte agerat\r\nannorlunda än vad andra partier gjorde den\r\ngången.</pre><pre>Birger Hagård verkar ha glömt vad som gällde då.\r\nVi befann oss i december 1990 mitt under en känslig\r\nperiod då det stod och vägde om Rehnberg skulle\r\nfå hem det avtal på den svenska arbetsmarknaden\r\nsom var nödvändigt för att man skulle kunna\r\nhantera den svenska ekonomin på ett rimligt sätt.\r\nDet är närmast oförskämt -- möjligen är det ett för\r\nstarkt ord -- av Birger Hagård att i dag inte minnas\r\noch ta i beaktande den situation som var rådande\r\nnär vi fattade beslutet.</pre><pre>Jag vågar nästan hävda att om vi i Sveriges riksdag\r\ni december 1990 hade fattat ett beslut som hade\r\ninneburit att vi kraftigt hade höjt våra arvoden\r\nenligt de regler som då skulle ha gällt, hade det\r\nsannolikt lett fram till att Rehnbergsavtalet inte\r\nhade kunnat föras i hamn. Det var en ansvarsfull\r\nriksdag som beslutade om den frysning som då var\r\nnödvändig.</pre><pre>Vår bedömning är att vi under denna period skall\r\nkunna återgå till 1988 års lag. Jag hoppas, när den\r\ndagen infinner sig, att Birger Hagård är lika karsk\r\nsom han är i dag. Då har vi möjligheter att återställa\r\nden situation som bör vara rådande på det här\r\nområdet.</pre><pre>Talmannen anmälde att Birger Hagård anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 38 YLVA ANNERSTEDT (fp) replik:</pre><pre>Fru talman! Kurt Ove Johansson ägnade många\r\nminuter och ord i sitt anförande till att redovisa sin\r\nuppfattning och beklaga att 1988 års lag inte skall\r\ngälla. Jag tycker att det är rakryggat av Kurt Ove\r\nJohansson att göra det. Det hedrar honom.\r\nDäremot är det ytterst märkligt att han inte tar\r\ntillfället i akt att se till att beslutet kommer att gälla\r\nfr.o.m. i dag. Han och hans parti har i dag möjlighet\r\natt se till att beslutet kommer att gälla. Han\r\nbeklagar att det inte kommer att ske, men han har\r\nsjälv chansen.</pre><pre>Kurt Ove Johansson talar om att det här skulle vara\r\natt skicka fel signaler. Sanningen är att den\r\nlönehöjning det är fråga om är den höjning vi skulle\r\nha haft långt innan Rehnbergsavtalet eller någon\r\nfrysning var aktuell. Vilken annan grupp i\r\nsamhället skulle acceptera att inte få den\r\nlöneökning de är berättigade till sedan två tre år?\r\nDet var inte tal om att det var något annat än den\r\nlöneökning vi skulle haft långt tidigare, före både\r\nRehnberg och frysning.</pre><pre>När det gäller felaktiga signaler tar Kurt Ove\r\nJohansson även upp kommunal- och\r\nlandstingsråden. Hur kommer det sig då att de\r\nsocialdemokratiska kommunal- och\r\nlandstingsråden helt är med på de höjningar som\r\nsker ute i landet? De protesterar inte. De inser att\r\nman behöver rimliga löner och\r\nersättningsförhållanden för att kunna fullgöra ett\r\nansvarsfullt politiskt arbete som innebär att man\r\nständigt skall ställa upp i debatter, med arbete, i\r\nväljarsamtal och i dialoger.</pre><pre>Jag tycker att det finns ytterligare en aspekt som\r\ninte har tagits upp, nämligen den demokratiska\r\naspekten. Den lönenivå som riksdagsledamöterna\r\nhar i dag innebär att en stor grupp i det svenska\r\nsamhället faktiskt inte kan ta ett uppdrag som\r\nriksdagsledamot. År 1985 hade t.ex. en kollega till\r\noss 22 000 kr. i lön per månad i ett ganska vanligt\r\njobb i det svenska samhället. Om den personen\r\nhade varit ensamförsörjande med t.ex. två barn,\r\nskulle det för denne vara omöjligt att behålla sin\r\nstandard med en lön på 21 625 kr. Det innebär att\r\nen stor grupp av det svenska samhället inte kan\r\ndelta i den här församlingen. Det tycker jag är\r\nallvarligt.</pre><pre>Anf. 39 KURT OVE JOHANSSON (s)\r\nreplik:</pre><pre>Herr talman! Ylva Annerstedt står också för\r\nreservation nr 1. De synpunkter jag har haft på den\r\nreservationen i min diskussion med Birger Hagård\r\ngäller naturligtvis även Ylva Annerstedt.</pre><pre>\r\nYlva Annerstedt tog upp kommunal- och\r\nlandstingsråden. Jag vill understryka att om hon\r\nhade varit uppmärksam på mitt anförande så hade\r\nhon hört att jag ganska tydligt gjorde klart hur vi\r\nser på den frågan. Vi tycker att kommunal- och\r\nlandstingsråd skall hålla sig strikt till\r\nRehnbergöverenskommelsen. Jag kan vittna från\r\nmin egen kommun i Malmö. Där har vårt parti klart\r\nsagt ifrån att vår linje är att våra kommunalråd och\r\noppositionsråd i Malmö strikt skall hålla sig till\r\nRehnbergsöverenskommelsen.</pre><pre>Jag vill även uppmärksamma Ylva Annerstedt på\r\nen annan aspekt. Det jag företräder är\r\nutskottsmajoritetens förslag. Utskottsmajoriteten\r\nhar gått på förvaltningsstyrelsens linje. I\r\nförvaltningsstyrelsen sitter representanter för\r\nfolkpartiet och moderaterna. Och det är inte vilka\r\nmoderater som helst. Deras linje är helt\r\nannorlunda och mera ansvarsfull än den som ni som\r\nrepresentanter här i dag för till torgs.</pre><pre>Någon ifrågasatte Lönnroths lödighet att prata för\r\nsitt parti. Jag skulle nästan kunna återgälda den\r\nfrågan. Vem pratar ni för? Är det era\r\nrepresentanter i förvaltningsstyrelsen som står för\r\nera partiers linje, eller är det ni som står för era\r\npartiers linje? Om det är ni som står för era partiers\r\nlinje är det synnerligen allvarligt. Det skulle\r\ninnebära att de ledande partierna i den nuvarande\r\nregeringen med berått mod skulle vara beredda att\r\nriva upp Rehnbergsavtalet. Detta kan väl inte vara\r\nen särskilt klok politik. En sådan inriktning ifrån\r\nregeringspartiers sida är snarare att beklaga. Det är\r\nansvarslöst att hantera den ekonomiska situationen\r\npå det sättet, med tanke på de konsekvenser som\r\nett ställningstagande för ert förslag skulle föra med\r\nsig.</pre><pre>Anf. 40 YLVA ANNERSTEDT (fp) replik:</pre><pre>Herr talman! Kurt Ove Johansson tar till\r\nbrösttoner och misskrediterar den lag som vi vill\r\nskall gälla. Det handlar faktiskt bara om att vi skall\r\nfå den lönehöjning som vi skulle ha haft långt innan\r\nbåde Rehnbergsavtal och en frysning var aktuell.\r\nDet kan inte heller ha undgått Kurt Ove Johansson\r\natt förvaltningsstyrelsen har lämnat ett yttrande till\r\nkonstitutionsutskottet. Det var ett förberedande\r\narbete som skulle ligga till grund för\r\nkonstitutionsutskottets yttrande. I diskussionerna\r\nhar vi kommit fram till att vi vill att lagen skall gälla.\r\nDet har i det fallet ingenting med Rehnbergsavtalet\r\natt göra. Den här löneökningen skulle ha kommit\r\nlångt innan Rehnberg var aktuell över huvud taget.</pre><pre>När det gäller kommunal- och landstingsrådens\r\nlöner må det vara hänt att man i Malmö har haft\r\nsynpunkter. Men, Kurt Ove Johansson, de har inte\r\nbörjat på nivån 21 625 kr. De har haft en betydligt\r\nhögre nivå att frysa lönen.</pre><pre>Jag noterade att Kurt Ove Johansson inte med ett\r\nord berörde frågan om den demokratiska aspekten.\r\nTycker han verkligen inte att det är allvarligt att en\r\ngrupp i det svenska samhället inte anser sig ha råd\r\natt vara representerad i Sveriges riksdag?</pre><pre>Anf. 41 KURT OVE JOHANSSON (s)\r\nreplik:</pre><pre>Herr talman! Jag kan konstatera att Ylva\r\nAnnerstedt måhända är en bättre talare än\r\nlyssnare. Om hon hade lyssnat på mitt\r\ninledningsanförande hade hon vetat att jag kraftigt\r\nbetonade den demokratiska aspekten. Det är bara\r\natt läsa i riksdagsprotokollet vilka synpunkter jag\r\nhar i det sammanhanget.</pre><pre>Jag vill erinra Ylva Annerstedt om att när vi\r\nbehandlade konstitutionsutskottets betänkande\r\n1990/91:18 och frös riksdagslönerna till 21 625 kr.,\r\nvar Ylva Annerstedt lika tyst som Birger Hagård.\r\nHon sade inte ett knyst. Det var innan\r\nRehnbergsavtalet var i hamn. Men riksdagen\r\nfattade ett klokt beslut. Rehnbergs möjligheter att\r\nlyckas hade säkert varit avsevärt mindre om vi den\r\ngången hade fattat ett felaktigt beslut.</pre><pre>Det är oroväckande, Ylva Annerstedt, att när vi nu\r\nbefinner oss mitt inne i Rehnbergsperioden\r\nkommer ni och kräver att man skall höja arvodena\r\nför riksdagsledamöter med över 4 000 kr. och\r\narvodena för statsråden med över 8 000 kr.\r\nÅtminstone förespråkare för ett parti som Ylva\r\nAnnerstedt är samreservant med kräver detta. Det\r\nskulle vara -- vilket jag har gett uttryck för ett par\r\ngånger -- att ge fullkomligt felaktiga signaler ut till\r\nden svenska arbetsmarknaden.</pre><pre>Det vore en oklok politik, det vore en ansvarslös\r\npolitik att handla på det sättet.</pre><pre>Tredje vice talmannen anmälde att Ylva\r\nAnnerstedt anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 42 JOHAN LÖNNROTH (v) replik:</pre><pre>Herr talman! Jag förstod inte riktigt vad Kurt Ove\r\nJohansson menade när han sade att jag skulle vara\r\noenig med min partigrupp. Den enda skillnaden\r\nmellan Kurt Ove Johansson och mig är ju faktiskt\r\nvåra åsikter gällande statsrådens löner, som inte har\r\nnågonting att göra med lagen om ledamöternas\r\nlöner. Skillnaden mellan oss vad gäller den frågan\r\när att jag vill frysa statsrådens löner och Kurt Ove\r\nJohansson vill ge dem ett påslag som är betydligt\r\nstörre än det vi får, räknat i kronor och öre.</pre><pre>Efter att ha läst Kurt Ove Johanssons yttrande i\r\nbetänkandet om de 3 000 kr. som statsråden fick\r\noch inte vi, hade jag faktiskt trott att också Kurt\r\nOve Johansson skulle vara av den åsikten att man\r\nborde frysa statsrådens löner, att statsråden så att\r\nsäga något borde få vänta på oss riksdagsledamöter,\r\nså att vi fick komma i fatt dem litet grand.</pre><pre>De praktiska skälen för höjningen, att man på så\r\nsätt skulle bibehålla lagen, håller inte heller,\r\neftersom man även med ert förslag vad gäller\r\nstatsrådens löner måste ändra lagen.</pre><pre>Jag förstår därför inte resonemanget. Jag skulle\r\nvilja fråga Kurt Ove Johansson: Är det rimligt att\r\nstatsråden under 80-talet har fördubblat sin reallön\r\nefter skatt, medan däremot industriarbetarna har\r\nökat sina reallöner med ungefär 12 %?</pre><pre>Sedan något kort om representantiviteten. Det är\r\nväl rimligtvis så att det stora\r\nrepresentativitetsproblemet i denna kammare är att\r\nså väldigt få lågavlönade är representerade. Jag\r\nförstår därför inte heller den debatten.</pre><pre>För övrigt måste det väl finnas något slags inslag av\r\nidealism i det politiska arbetet. Vi kan väl inte göra\r\nmekaniska jämförelser med andra typer av t.ex.\r\nstatligt avlönade jobb.</pre><pre>Anf. 43 KURT OVE JOHANSSON (s)\r\nreplik:</pre><pre>Herr talman! Jag ber om ursäkt om jag har sagt att\r\nJohan Lönnroth skulle vara oenig med sitt parti.\r\nMen såvitt jag kan bedöma har jag inte uttryck mig\r\npå det sättet. Vad jag försökte säga till Johan\r\nLönnroth från riksdagens talarstol var att vi i den\r\nsvenska riksdagen var eniga när vi införde 1988 års\r\nlag. Om jag inte minns fel var också\r\nrepresentanterna från Johan Lönnroths parti med\r\npå detta. De flesta av oss i riksdagen tycker att det\r\nfinns anledning att återgå till 1988 års lag, och det\r\när då litet egendomligt att Johan Lönnroth försöker\r\nställa sig utanför detta. Eftersom vi var eniga om\r\ndetta 1988, hade det varit klädsamt om vi också\r\nkunde vara eniga när vi nu diskuterar frågan 1991.</pre><pre>Anf. 44 JOHAN LÖNNROTH (v) replik:</pre><pre>Herr talman! Jag förstår fortfarande inte Kurt Ove\r\nJohanssons resonemang. Den enda skillnaden\r\nmellan Kurt Ove Johansson och mig i denna fråga\r\när våra åsikter om statsrådens löner. Vi vill både\r\nändra lagen när det gäller statsrådens löner.\r\nSkillnaden är att jag vill frysa, medan Kurt Ove\r\nJohansson vill ge statsråden en ganska kraftig\r\nhöjning. Jag förstår inte att vi skulle vara oeniga om\r\n1988 års lag.</pre><pre>Anf. 45 KURT OVE JOHANSSON (s)\r\nreplik:</pre><pre>Herr talman! Om jag hade haft mer tid på mig\r\nunder mitt huvudanförande hade jag kunnat\r\nbespara Johan Lönnroth ett inlägg, eftersom jag då\r\nkanske också hade hunnit tala om statsrådens\r\nlöner.</pre><pre>Statsråden fick ett påslag om 3 200 kr. på sina löner\r\nden 1 januari 1990. Vid den tidpunkten hade vi\r\nnågot som hette en statsrådslönenämnd. Jag har nu\r\ningen anledning att betygsätta det resultat denna\r\nstatsrådslönenämnd kom fram till. Det var en\r\nnämnd som riksdagen fattade beslut om och som\r\näven Johan Lönnroths parti var med och ställde sig\r\nbakom. Vi får väl utgå från att denna\r\nstatsrådslönenämnd har bedömt frågan om\r\nstatsrådens löner på ett riktigt sätt.</pre><pre>Vad gäller förslaget i det KU-betänkande vi nu\r\ndebatterar har vi -- det vill jag understryka -- även\r\nför statsrådens löner från och med den 1 januari\r\n1992 strikt tillämpat Rehnbergslinjalen. Om man\r\nanvänder den beräkningsmetod som\r\nförvaltningsstyrelsen har anvisat kommer därför\r\nstatsrådens löner den 1 januari 1992 att öka med\r\ndryga tusenlappen per månad. Detta är i enlighet\r\nmed Rehnbergsöverenskommelsen, det är viktigt\r\natt poängtera.</pre><pre>Tredje vice talmannen anmälde att Johan Lönnroth\r\nanhållit att till protokollet få antecknat att han inte\r\nägde rätt till ytterligare replik.</pre><pre></pre><pre>Anf. 46 HUGO HEGELAND (m):</pre><pre>Herr talman! Jag skall börja med att citera\r\ninledningen till en ledare i Sydsvenska Dagbladet,\r\nsom vi kunde läsa den 24 oktober:</pre><pre>''Det är ett sorglustigt skådespel varje gång\r\nriksdagen skall ta ställning till de egna lönerna. Det\r\när ett hukande och en beslutsvånda som bara kan\r\nförklaras som eftergift för populism och det som\r\nbrukar kallas svensk avundsjuka.''</pre><pre>Även i Expressen har man visat omtanke om\r\nriksdagsledamöternas arvoden. Helt nyligen, den\r\n14 november, skrev man så här:</pre><pre>''Över huvud har riksdagsledamöterna hittills visat\r\nsig sorgligt oförmögna både att organisera sig,\r\nbetala sig och marknadsföra sitt arbete.''</pre><pre>Detta har påpekats även av riksdagsledamöter\r\nsjälva. Halvera antalet riksdagsledamöter, och\r\nfördubbla lönerna för dem som är kvar, föreslog Ian\r\nWachtmeister när han för fem år sedan pryade här\r\ni riksdagen. Det förslaget har nu upprepats av en\r\nnykommen ledamot i folkpartiet liberalerna och en\r\ni Ny Demokrati. Argumenten är flera. Ett är att\r\nden nuvarande ersättningen är ett hot mot\r\ndemokratin, eftersom ledamöter lockas att bli\r\nsponsrade av olika särintressen. Ett annat\r\nargument är att vi behöver mer kvalificerat folk och\r\nfolk som -- nu citerar jag Ian Wachtmeister -- kan\r\nge ''litet skjuts på politiken''.</pre><pre>För att bli riksdagsman krävs ingen särskild\r\nutbildning, inga examina, inga språkkunskaper.\r\nMan behöver bara ha fyllt 18 år och vara svensk\r\nmedborgare. Oavsett nytillkomna ledamöters\r\nålder, kunskaper och inkomster brukade Gösta\r\nBohman på sin tid hälsa nytillkomna ledamöter i\r\nriksdagsgruppen välkomna med följande ord: Här\r\nbörjar ni alla från noll, vare sig ni är professorer\r\neller prelater eller proletärer.</pre><pre>Men, herr talman, därmed är det inte sagt att vi\r\nockså är nollor; å andra sidan är vi inte heller någon\r\nkoncentration av Sveriges begåvningsreserv. Vi är\r\nen blandning av olikartade begåvningar, olika\r\nyrken och olika åldrar.</pre><pre>En följd av att både unga och gamla väljs in i\r\nriksdagen är att vi har olika höga inkomster vid\r\ninträdet. För unga kan det vara fråga om en\r\nfördubbling av inkomsten, medan äldre faktiskt\r\nkan drabbas av en inkomstminskning. För att\r\nmotverka den sistnämnda effekten försöker\r\netablerade inkomsttagare erhålla en del av sin\r\nersättning utanför riksdagen, och det betyder\r\nkanske att de inte hundraprocentigt ägnar sig åt\r\nriksdagsarbetet, att de t.o.m. kanske\r\nsubventioneras av utomstående intressenter. Men\r\ndet är inte säkert att detta är en förlust för\r\npolitiken.</pre><pre>Enligt min uppfattning borde man differentiera\r\narvodet så att ingen ledamot gör en\r\ninkomstförlust -- jag har framfört denna tanke\r\ntidigare, och även Birger Hagård tog upp den i sitt\r\nanförande tidigare i dag. I Finland har man för\r\növrigt ett arvodestillägg efter varje år under de\r\nförsta tre åren.</pre><pre>Det är nu ingen brist på riksdagskandidater;\r\ntvärtom är det en hård kamp om platserna, som\r\nibland förs med ojusta medel. Om vi därigenom får\r\nlämpliga kandidater vet man inte förrän de har\r\nverkat en tid. Arbetet här i riksdagen är ju så skilt\r\nfrån marknadsinriktat arbete. Det är väl en\r\nanledning till att företagare sällan gör en förväntad\r\ninsats, utan i stället snart lämnar denna från deras\r\nsynpunkt underliga arbetsplats. Offentliganställda\r\nhar däremot lätt för att acceptera den udda\r\ntillvaron.</pre><pre>Jag kan emellertid av egen erfarenhet säga att det\r\ninte är så märkvärdigt att vara riksdagsman. Det\r\nviktiga förarbetet och efterarbetet görs i\r\nregeringskansli, kammarkansli och partikansli. Det\r\nkanske är en anledning till att 90 stycken av våra\r\nanställda här i riksdagen -- i utskott och i\r\nförvaltning -- har betydligt mer betalt än\r\nriksdagsledamöterna.</pre><pre>Det svåra är som vi vet att bli riksdagsman,\r\nundantaget medlemmar i udda partier, som\r\nvälvilligt understöds av massmedia i sina\r\nambitioner. Man borde egentligen -- som också har\r\nnämnts i debatten -- differentiera riksdagsarvodet\r\näven med hänsyn till den insats som ledamoten\r\nfaktiskt gör. Skillnaderna i det avseendet är\r\nnämligen mycket stora. I de mindre partierna har\r\nden enskilde ledamoten naturligtvis mycket mera\r\natt göra. Vänsterpartiet har bara 16 ledamöter och\r\nskall dela upp allt arbete på dessa 16.\r\nSocialdemokraterna har 138 ledamöter att dela upp\r\narbetet på, mot 156 under förra perioden, och det\r\när klart att det blir mindre att göra för dem. Det är\r\nmöjligt att de då gör någoting annat, kanske på\r\nhemorten -- vad vet jag?</pre><pre>Det är också intressant att lönerna för\r\ninformationssekreterare i departementen är\r\ndifferentierade. Det nämndes häromdagen att en\r\ninformationssekreterare t.o.m. hade högre lön än\r\nalla statsråd undantagandes statsministern. Ändå\r\nkan okunnigheten vara rätt stor även där. Det fanns\r\nen informationssekreterare i ett av departementen\r\nföre denna regering som inte bara uppträdde i\r\novårdad klädedräkt utan också hade en mycket\r\novårdad språkdräkt. Han presterade\r\npressmeddelanden som var fulla av stavfel och\r\ngrammatikaliska fel.</pre><pre>Internationellt sett är vi en låglöneledande\r\nledamotsgrupp. Olika arvoden i andra parlament\r\nhar nämnts. När jag satt i finansutskottet besökte vi\r\nkongressen i USA, och det var intressant att se att\r\nen senator, från Minnesota, där hade 30\r\nmedarbetare och hemma i Minneapolis 30\r\nmedarbetare. Han hade alltså 60 medarbetare som\r\narbetade för honom. Jag tyckte att det var orättvist,\r\nför jämfört med honom har jag bara 0,6\r\nsekreterarhjälp. Men jag räknade ut att jag bara\r\nhar 15 000 väljare bakom mig, medan denne\r\nsenator hade 1,5 miljoner bakom sig. Han hade\r\nalltså hundra gånger fler väljare än jag har, och han\r\nborde alltså ha hundra gånger större\r\nsekreterarhjälp, vilket han hade. Internationellt\r\nsett är det tydligen rättvist.</pre><pre>Arvodena är alltså betydligt högre i kongressen i\r\nUSA, men jag läste i New York Times den 3\r\noktober om kongressledamöter som hade satt sig i\r\nskuld till sin riksdagsrestaurang med inte mindre än\r\n667 000 dollar. Det hjälper alltså inte att man har\r\nhöga arvoden -- man kan tydligen också skaffa sig\r\nstora skulder. Nu har vi här i riksdagen bara en\r\nrestaurang, till skillnad från det brittiska\r\nparlamentet, där man har fem restauranger och sju\r\nbarer -- vi har inte en enda bar. Sedan är det också\r\nmycket torra debatter och ett mycket nyktert\r\nleverne här, som alla vet.</pre><pre>Avslutningsvis skulle jag då kunna säga, att om\r\nväljarna vill ha kvalificerade riksdagsledamöter\r\nsom gör en hundraprocentig insats får de\r\nnaturligtvis också betala oss för detta. Men jag har\r\ni stället varit med i den inkomstutjämningsprocess\r\nsom från stabiliseringssynpunkt är helt ointressant.\r\nEfter skatteomläggningen har vi ledamöter som bor\r\nutanför Stockholm förlorat ca 30 000 kr. per år\r\ngenom försämrade traktamentsvillkor och förluster\r\nav andra, mindre uppenbara förmåner, och dessa\r\nhar ingalunda kompenserats av de sänkta\r\nmarginalskatterna. Vi betraktas fortfarande, herr\r\ntalman, som en samling knapptryckare och betalas\r\ndärför i knappaste laget.</pre><pre>Anf. 47 STEN ANDERSSON i Malmö (m):</pre><pre>Herr talman! I debatten i går tyckte jag att man\r\nsänkte riksdagens anseende rätt väsentligt, när man\r\nliknade varandra vid djur. Det är en debattmetodik\r\nsom vi icke bör fortsätta med i Sveriges riksdag.\r\nDäremot vill jag tillåta mig att säga följande.</pre><pre>Efter att ha följt debatten både tidigare och i dag\r\nkan jag konstatera att det här i kammaren finns\r\nmånga släktingar till biskop Brask. Vi har alltid haft\r\nproblem med våra arvoden, om de skall höjas före,\r\nunder eller efter en avtalsrörelse. Detta beror\r\nfrämst på Jantelagen, som har fått en så enorm\r\nomfattning och utsträckning i Sverige. Om\r\nJantelagen hade kunnat omvandlas till elektrisk\r\nenergi hade vi inte fört någon kärnkraftsdebatt i\r\nSverige. Vi hade t.o.m. kunnat exportera elektrisk\r\nström.</pre><pre>Vi har här i dag hört hur landstingsråd och\r\nkommunalråd, trots Rehnbergsavtalet, kraftigt har\r\nhöjt sina löner. Kurt Ove Johansson refererade till\r\nsituationen i Malmö och sade att hans\r\npartikamrater minsann inte var med på den höjning\r\nsom man nu kommer att få där nere. Nej, det är\r\nriktigt, men de använde samma argument: Visst är\r\nvi värda en högre lön, men inte just nu.</pre><pre>I december 1990, när opinionssiffrorna för\r\nsocialdemokraterna under lång tid hade rasat, fick\r\nman ilningar längs ryggraden då man kände att vi\r\nmåste bli lagbrytare; vi kan inte följa den lag som vi\r\nsjälva har stiftat. Det är väl ingen hemlighet att den\r\ns-märkta riksdagsgruppen i debatten internt inte\r\nvar så enig som de vill låta påskina här i kammaren\r\ni dag. Men de ville ta snabba, populistiska poäng\r\noch beslöt att vi inte skulle få någon lönehöjning\r\n1990. De refererade till Rehnberg.</pre><pre>Men här skall det poängteras att beslutet om\r\nhöjningen hade fattats innan Rehnbergsavtalet\r\nträdde i kraft. Vi i riksdagen skall självfallet, precis\r\nsom alla andra, följa Rehnbergsavtalet, men vi\r\nskall inte göra det innan det träder i kraft. Det är\r\ntyvärr det som vi har gjort.</pre><pre>Efter att ha noterat att det var tre partier som beslöt\r\nom denna frysning, kan jag säga att det stora partiet\r\ngjorde sin största valförlust någonsin, att\r\nvänsterpartiet höll på att åka ur riksdagen och att\r\nmiljöpartiet åkte ur riksdagen. De tog alltså inga\r\npoäng på det agerandet.</pre><pre>Herr talman! Vi har i dag hört talas om att vi skall\r\nhöja lönerna 1993. Men det finns ett KU-dokument\r\nsom ingen i dag har pratat om, och det är följande.</pre><pre>Under riksdagens allmänna motionstid i vintras\r\nmotionerade jag om att vi skulle få\r\nlöneförhöjningen från den 1 oktober 1990. Jag\r\nvisste att det inte skulle gå, men det presenterades\r\nett enigt betänkande, enligt vilket vi skulle ha den\r\nbetalningen fr.o.m. den 1 januari 1992. Det finns\r\nett riksdagsbeslut om det.</pre><pre>Nu blir det inte så -- och vad säger att det kommer\r\natt göras en ändring 1993? Jag tror inte ett\r\nögonblick på det, herr talman. Är det någon här\r\nsom inbillar sig att vi i mars eller april 1993 kommer\r\natt få en löneförhöjning som motsvarar närmare\r\n5 000 kr.? Man skall vara mycket naiv om man tror\r\natt så kommer att bli fallet.</pre><pre>Majoriteten av oss politiker har en tendens att\r\nskjuta alla problem till morgondagen. Man hoppas\r\npå under. Man hoppas på Columbi ägg, men jag\r\nkan tala om att hönans fertilitet är starkt begränsad.\r\nMen det kommer alltid en morgondag, och jag är\r\nsäker på att vi står här i kammaren 1993 och att\r\nmajoriteten säger att vi skall följa lagen och är\r\nvärda att få en löneförhöjning, men att det inte\r\npassar just nu. Jag tror, herr talman, att det jag\r\nsäger nu kan kopieras direkt och användas under\r\nsenvintern 1993.</pre><pre>Det som också förvånar mig är att en del av dem\r\nsom har förespråkat denna frysning, enligt\r\ntaxeringskalendern är, riksdagsledamöter och\r\npensionärer med stora arvoden från andra\r\norganisationer. Det kan vara lätt för dem att\r\npredika återhållsamhet.</pre><pre>Jag anser, herr talman, att om vi skall vinna någon\r\ntilltro hos svenska folket skall vi så fort som möjligt\r\nbesluta att den lag som nu gäller, men som vi\r\ntillfälligtvis har gjort undantag från, skall strykas.\r\nDet lilla anseende vi har kommer trots allt att bli\r\nbättre om vi vågar prata i klartext. Vi kommer\r\naldrig att kunna följa denna lagstiftning.</pre><pre>Jag yrkar bifall till samtliga reservationer som har\r\nmoderata representanter bland reservanterna.</pre><pre>I och med att det kommer upp en företrädare för\r\nNy Demokrati efter mig skall jag, precis som Birger\r\nHagård, be att få en förklaring till det särskilda\r\nyttrande som finns med anledning av detta\r\nbetänkande.</pre><pre>''En arbetsgivare, en lön'' -- innebär det att\r\nmänniskor som har en sidoinkomst inte skall kunna\r\nvara ledamöter i Sveriges riksdag? I så fall är jag\r\nrädd för att nuvarande antal ledamöter i kammaren\r\nkommer att reduceras mycket kraftigt.</pre><pre>Anf. 48 IAN WACHTMEISTER (nyd):</pre><pre>Herr talman! I går gällde det strutsar, skvadrar och\r\nkrokodiler, i dag kom hönsen. Det har talats om\r\nnykomlingens okunnighet och Ny Demokratis\r\nfloskler, osv. Hela tiden har vi Sten Andersson i\r\nMalmö som talar om hur debatten bör gå till. Jag\r\nförmodar att talmannen uppskattar hans hjälp.</pre><pre>Jag skall försöka att inte tala om kineser och höns\r\noch ej heller citera Bibeln. Men jag vill genast säga\r\natt det som sades om landstingsrådens löner -- som\r\nalltså är väsentligt högre än\r\nriksdagsledamöternas -- är ytterligare ett bevis på\r\natt landstingen snarast bör läggas ned, vilket\r\nåterfinns i Ny Demokratis program tillsammans\r\nmed mycket annat klokt.</pre><pre>Vi lever i löneförhandlingarnas förlovade land. Där\r\nlyckas man stundtals lamslå hela landet utan att\r\nriskera någonting själv. Statliga arbetsgivare\r\nblockerar statliga arbetstagare och låter tredje man\r\nfå lida och samtidigt betala alltihop.</pre><pre>Detta har nu kommit in i riksdagen, där\r\nriksdagsmännen är förste man, andre man och\r\ntredje man på en gång. Det är oerhört intressant.</pre><pre>Om en riksdagsledamot jobbar hårt och effektivt är\r\nhon givetvis mer värd än dagens lön. Men detta\r\nfaktum gäller många andra svenskar också.</pre><pre>Om tidigare riksdagar hade vågat besluta om ett\r\nrent, logiskt och stenhårt systematiskt sätt att\r\nfungera och justera riksdagsmännens löner, då\r\nhade vi inte haft dagens situation. Men det\r\nfungerade aldrig. Ni chickade ur direkt -- det är\r\nengelska och betyder ungefär att ni ''lade er platt''.</pre><pre>Nu har vi dock dagens situation och den innebär\r\nkris. Det är arbetslöshet, svångremmar och allt vad\r\nni vill. Krisen är till stor del politiskt betingad.\r\nVisserligen är blandningen av statsråd och\r\nriksdagsmän litet annorlunda än förut, men det tror\r\njag inte folk ser på det viset.</pre><pre>I det läget är det tokigt om en ny riksdag höjer sina\r\nlöner, även om riksdagsmännen vore värda högre\r\nlöner.</pre><pre>Arbetslösa ungdomar är värda arbete.\r\nFattigpensionärerna är värda högre pension, men\r\nvad fick de? Jo, i present fick de en utredning.</pre><pre>Därför föreslår jag att riksdagsmännen också får en\r\nutredning i present i stället för en lönehöjning. Då\r\nskall man utreda hur systemet egentligen borde se\r\nut.</pre><pre>Vårt svar till oss själva bör vara detsamma som vi\r\nger till andra. Låt oss svälja vår egen medicin. Det\r\när bekvämt med utredningar, och det passar bra\r\nhär, tycker jag.</pre><pre>Då kan man ta fram ett fräscht, rakt, rättvist\r\nlönesystem. Ur min synpunkt bör det innefatta vad\r\nvi har skrivit och vad jag har motionerat om: en\r\narbetsgivare och en lön.</pre><pre>Det betyder att om man jobbar åt en arbetsgivare --\r\ni detta fall staten -- har man kontrakt med staten,\r\noch staten betalar mig för att jag jobbar och gör så\r\nmycket jag kan. Om jag sedan sitter i\r\nbolagsstyrelser eller i ett utskott, så har jag i alla fall\r\nbara en lön. En arbetsgivare, en lön. Har man en\r\nannan arbetsgivare kan man också ha en annan lön.\r\nMen vi skall inte ha en kombination av lön,\r\narvoden, specialtillägg, pensioner och allt sådant.\r\nUte i folkdjupet misstänker man, inte helt utan fog,\r\natt sådant pågår.</pre><pre>Alla ni som häromdagen tyckte att 2 kronor och 74\r\nöre om dagen till barnen i Sverige var för mycket,\r\nalla ni som tyckte att 1 miljard, dvs. 120 kr. per\r\nmedborgare och år i statsbudgeten var en fråga värd\r\nregeringskris, devalveringsrykten och höjda räntor,\r\nalla ni som gjorde detta måste nu brinna av längtan\r\natt föregå med gott exempel.</pre><pre>Exemplets makt är stort. Besparingar är ordet för\r\ndagen.</pre><pre>Tänk så mycket viktigare det nu blir att öka\r\nköpkraften på kronan, eller snarare se till att inte\r\nurholka den ännu mer. Alla riksdagsledamöter har\r\nnu ett gott incitament för att göra ett bra arbete.</pre><pre>Jag kan lugna er med att Bert Karlsson i Skara och\r\njag själv bägge har förlorat på att gå in i riksdagen --\r\ngivetvis inte politisk uppmärksamhet, men i\r\npekuniära medel. Jag säger detta för att glädja\r\nkammarens majoritet. Jag förstår att det gör er\r\nmycket glada.</pre><pre>Debatten kring riksdagsledamöternas löner och\r\nvillkor är nyttig. Det finns mycket att ändra på i\r\npolitikens förunderliga värld.</pre><pre>Det som Hugo Hegeland tog upp -- och som jag\r\nhade rätt att replikera på, vilket talmannen medgav\r\nsenare -- nämligen att hälften så många\r\nriksdagsmän som fick dubbelt så mycket hade en\r\nbra service, det programmet står jag fortfarande\r\nför. Det finns att läsa i Ny Demokratis program. Vi\r\nhar också med personval och mycket annat smått\r\noch gott, men vi är inte där än. I dag ser det ut som\r\ndet gör. Det är kris i Sverige.</pre><pre>Jag vill till sist upprepa en tes ur en visa: Ska man\r\nförändra världen då får man ligga i.</pre><pre>Jag yrkar bifall till utskottets kloka slutsatser.</pre><pre>Anf. 49 STEN ANDERSSON i Malmö (m)\r\nreplik:</pre><pre>Herr talman! Jag ställde som jag tyckte en rak fråga\r\ntill Ny Demokrati angående deras särskilda\r\nyttrande. Ian Wachtmeister svarade på ett sätt som\r\njag tyckte var mindre klart. När man läser detta\r\nsärskilda yttrande får man den uppfattningen att en\r\npolitiker och ledamot av Sveriges riksdag skall ha\r\nen arbetsgivare och en lön för arbetet.</pre><pre>Då är min fråga: Kan man enligt Ny Demokrati\r\nvara ledamot i Sveriges riksdag men också ha lön\r\nfrån t.ex. ett uppdrag i en styrelse i ett privat\r\nföretag eller från ett annat arbete?</pre><pre>Det särskilda yttrandet är inte riktigt klart. Det svar\r\nIan Wachtmeister presenterade var inte heller\r\nklart.</pre><pre>Ge nu klart besked. Om man sitter i Sveriges\r\nriksdag, skall man då inte kunna ha några\r\nsidoinkomster, enligt Ny Demokrati?</pre><pre>Anf. 50 IAN WACHTMEISTER (nyd)\r\nreplik:</pre><pre>Herr talman! Jag märker att Sten Andersson i\r\nMalmö ofta uppfattar det jag säger som något annat\r\nän vad jag har sagt. Jag skall då försöka igen, så får\r\njag se hur Sten Andersson uppfattar det.</pre><pre>Med en uppdragsgivare menar jag i det här fallet\r\nstaten. Om staten gör ett avtal med mig att arbeta\r\nför staten, då skriver jag på avtalet och får en bra\r\nlön i det scenario jag talar om. Sedan fullgör jag\r\nmitt uppdrag åt staten på samma sätt som jag skulle\r\ngöra om jag arbetade i en större koncern. Jag sitter\r\nkanske med i ett dotterbolags styrelse. Jag kanske\r\nblir medlem i en utredning. Jag gör mitt bästa. Men\r\nfrån den uppdragsgivaren har jag klart och tydligt\r\nen peng. Denna peng kan gärna för mig få vara\r\n50 000 kr. i månaden, för att göra Sten Andersson\r\nglad. Men allt finns på bordet. Jag kommer inte att\r\nha möjligheten att mygla till mig ett litet\r\nstyrelsearvode här, litet utlandsresor där osv. under\r\nbordet. Ingenting sådant. Alla vet att allting finns\r\npå bordet och att det handlar om en viss summa\r\npengar.</pre><pre>Anf. 51 STEN ANDERSSON i Malmö (m)\r\nreplik:</pre><pre>Herr talman! Jag vill först säga att det inte är staten\r\nsom skapar kontrakten med oss, utan faktiskt\r\nväljarna.</pre><pre>Men om jag har fattat Ian Wachtmeister rätt är det\r\nså här: Är du ledamot av riksdagen så skriver du ett\r\nkontrakt med staten. Om du senare deltar i olika\r\nutredningar eller blir med i olika statliga styrelser\r\nskall du inte ha någon extra ersättning för den\r\nsaken.</pre><pre>Om du däremot som ledamot av Sveriges riksdag\r\nkan komma med i ett privat företags styrelse eller\r\nkanske få ett tiondelsjobb som konsult i ett privat\r\nföretag, då är extra ersättning acceptabelt.</pre><pre>Har jag fattat det rätt, Ian Wachtmeister?</pre><pre>Anf. 52 IAN WACHTMEISTER (nyd)\r\nreplik:</pre><pre>Herr talman! Att väljarna är våra uppdragsgivare\r\nhar jag påmint denna kammare om förut. Väljarna\r\när de främsta uppdragsgivarna, men det är inte de\r\nsom skriver kontrakten.</pre><pre>Deras resonemang skulle nog kunna kännas igen\r\nganska mycket i det resonemang jag tidigare har\r\nförsökt föra.</pre><pre>När det sedan gäller detaljerna, hur detta skall\r\ngöras i praktiken, så tycker jag på fullt allvar att\r\ndenna riksdag har gjort sig väl förtjänt av en\r\nutredning i present och svar. Det är precis vad vi ger\r\nalla möjliga andra när det gäller angelägna frågor.</pre><pre>När det gäller fattigpensionärerna skall vi först\r\nutreda hur det känns att vara fattig, och sedan\r\nkanske vi skall göra något åt det.</pre><pre>Nu kan vi utreda hur det känns att vara\r\nriksdagsman och sedan göra någonting åt det.</pre><pre>Det finns många roliga element i denna diskussion\r\nom hur man sedan skall utforma saken praktiskt.</pre><pre>Jag har aldrig sagt att de som gör ett bra jobb inte\r\nskall få bra betalt, men jag har sagt att i den röra\r\nsom är nu och den kris Sverige är i nu är det fel att\r\ngöra någonting åt lönerna.</pre><pre>Varsågod och svälj! Tillsätt en utredning som kan\r\nkomma med ett bättre förslag!</pre><pre></pre><pre>Anf. 53  INGVAR SVENSSON (kds):</pre><pre>Herr talman! Om riksdagsledamöternas löner\r\nskulle knytas till vissa riksdagsreportrars\r\ngenomsnittslöner, vore det kanske lättare att uppnå\r\nkonsensus i kammaren när det gäller den här\r\nfrågan.</pre><pre>Kurt Ove Johansson gör det litet väl enkelt för sig i\r\ndebatten, när han talar om hur enig man tidigare\r\nhar varit. Han sade att man måste föra diskussionen\r\npå ett allvarligt plan. Förlåt, men vem var det som\r\nbröt enigheten? Vem var det som agerade\r\npopulistiskt i våras? Det var ett enda Eko-inslag av\r\nen duktig reporter som fick en regering att snabbt\r\nvända på klacken och bli mycket handlingskraftig i\r\nsitt agerande. Det är förbluffande vilken styrka\r\nman använde sig av i det här sammanhanget,\r\nsamtidigt som det när det gäller andra frågor kan ta\r\nåratal att få någonting gjort.</pre><pre>Vi kristdemokrater har försökt att följa\r\nkonsensusprincipen, eftersom den här typen av\r\nfrågor, liksom många författningsfrågor, lämpar sig\r\nväldigt illa för partipolitiska strider. Vi har inte på\r\nnågot sätt varit låsta, utan vi har varit beredda att\r\nta rejäla kliv för att återställa nivån för\r\nriksdagsledamöternas löner. Vi var också beredda\r\natt gå med på en upptrappning, men eftersom det\r\ninte fanns någon majoritet i utskottet, fanns det\r\ningen anledning att bedriva en\r\ndemonstrationspolitik. Steget blir dock mycket\r\nkraftigt den 1 april 1993, vilket säkert kommer att\r\nväcka debatt. Jag kan tänka mig att puritanen\r\nJohan Lönnroth fortfarande vill hålla sig till bara en\r\nöl på tåget hem. Det kan bli problem i den situation\r\nsom uppstår 1993. Det hade varit bättre, om man\r\nredan nu hade tagit ett stort steg.</pre><pre>Det finns en annan fråga, som jag tillsammans med\r\nBertil Fiskesjö har varit inne på i ett särskilt\r\nyttrande, och det är de konstitutionella\r\nkonsekvenserna. Det drar ett löjets skimmer över\r\nbåde riksdagen och konstitutionsutskottet när man\r\nformulerar lagar om avvikelser från lagarna. Jag\r\nhar ställt upp i det här sammanhanget, men i\r\nfortsättningen är jag inte beredd att medverka till\r\natt det skapas lagar om avikelser från lagar. Det kan\r\nju -- som Birger Hagård var inne på -- bli som med\r\nde kinesiska askarna, att vi skapar lagar om\r\navvikelser från lagar om avvikelser osv. i all\r\noändlighet.</pre><pre>Herr talman! Också statsrådslönerna har varit på\r\ntapeten, även om debatten dominerats av\r\nriksdagsledamöternas arvoden. Enlig mitt sätt att\r\nse är det orimligt att överlåta frågan om\r\nstatsrådslönerna till regeringen för beredning --\r\nstatrådens löner skall alltså utredas av statsråden\r\nsjälva! Det är klart att statsråden inte vill ta i den\r\nfrågan, inte ens med tång. Därför yrkar jag bifall till\r\nreservation 4.</pre><pre>Anf. 54  ROLF CLARKSON (m):</pre><pre>Herr talman! På grund av ett annat sammanträde\r\nhar jag inte haft möjlighet att lyssna till den debatt\r\nom riksdagsledamöternas arvoden som har pågått\r\nhär i drygt en timme.</pre><pre>När jag nu har kommit in i kammaren finner jag det\r\nangeläget att begära ordet, och det gör jag i\r\negenskap av ledamot av den arbetsgrupp som för\r\nåtskilliga år sedan gjorde slut på förhållandet att\r\nriksdagen själv bestämde när ledamöternas\r\narvoden skulle höjas. Också på den tiden var det\r\nekonomiska läget i landet inte sådant att det tillät\r\nen höjning av riksdagsledamöternas arvoden -- ett\r\nargument som flitigt har använts här under den\r\nsenaste kvarten.</pre><pre>Den gamla arbetsgruppen kom så småningom fram\r\ntill den mycket lyckliga lösningen att riksdagens\r\narvoden skulle kopplas till arbetsmarknadens\r\nparter. Vi anslöt oss till en grupp som bestod av\r\nbl.a. rådmän och domare. Det var en bra grupp att\r\njämföra sig med, eftersom riksdagen är den\r\nlagstiftande församlingen. Riksdagen stiftar\r\nlagarna, och domarna/rådmännen tillämpar dem.\r\nDen här lösningen medförde att vi gick in i en\r\nharmonisk period. Riksdagen bestämde inte längre\r\nriksdagsmännens löner, utan de bestämdes över\r\nvåra huvuden av arbetsmarknadens parter. Detta\r\naccepterades helt av alla.</pre><pre>Så kom då denna period av ekonomisk nedgång i\r\nlandet, och från socialdemokratiskt och även från\r\nmiljöpartistiskt håll väcktes tanken att riksdagen\r\nskulle föregå med gott exempel och frysa\r\nledamöternas löner. Sedan två är tillbaka är alltså\r\nlönerna frysta, och t.o.m. försämrade till följd av\r\nden skatteöverenskommelse som träffades.</pre><pre>Det har nu tillsatts en ny arbetsgrupp, som jag\r\nockså är ledamot av. Man har nu kommit fram till\r\natt höja lönerna från den 1 januari i enlighet med\r\nRehnbergkommissionens rekommendationer, och\r\natt Rehnbergavtalet skall följas fram till den 1 april\r\n1993.</pre><pre>I denna arbetsgrupp har samtliga partiföreträdare\r\nmuntligen utfäst sig att lagen om\r\nriksdagsledamöternas arvoden återigen skall träda\r\ni kraft den 1 april 1993. Sedan får man se om det går\r\natt hålla denna utfästelse, men på något sätt måste\r\nvi återinföra den procedur som tidigare gällde,\r\nnämligen att arbetsmarknadens parter, och icke\r\nledamöterna själva, beslutar om ledamöternas\r\narvoden.</pre><pre>Något som verkligen är bekymmersamt i dagens\r\nläge är att de tidigare ledamöter som har\r\npensionerats på detta sätt utsätts för en\r\ninkomstfrysning som i sig är orimlig. Det finns alltså\r\ninga möjligheter för deras pensioner att följa med\r\ni den allmänna pensionsutvecklingen när det gäller\r\nriksdagens arvoden. Alla försök att rätta till det\r\nförhållandet har tyvärr visat sig vara förgäves.</pre><pre>Jag hoppas att kammaren kan fatta ett beslut nästa\r\når, som infriar det som den här arbetsgruppen har\r\nutfäst, nämligen att återställa ordningen den 1 april\r\n1993.</pre><pre>Slutligen vill jag säga att det är genant att som\r\nrepresentant för denna arbetsgrupp ständigt\r\nbehöva föra diskussioner med enskilda ledamöter\r\nfrån samtliga partier som säger att dagens situation\r\när absolut vansinnig och att de personligen anser att\r\nlagen skall träda i kraft, men att partiledningarna\r\när motståndare till detta. Det gäller företrädare för\r\nsamtliga partier. Det är ytterst få som har sagt till\r\nmig att de anser att det nuvarande systemet är en\r\nbra tingens ordning.</pre><pre>Det som jag nu har sagt var en liten kritik\r\nadresserad till det partisystem som vi har, där vi\r\nsom enskilda ledamöter i frågor av den här typen\r\nmåste följa det beslut som våra partigrupper har\r\nfattat.</pre><pre>Anf. 55  KENNETH LANTZ (kds):</pre><pre>Herr talman! Vi har hört här i dag att vi kds-are\r\nskall tänka på skriftens ord. Det är nog många fler\r\nän vi som borde tänka på skriftens ord, bl.a. det\r\nsom står om Gud och mammon och tjäna två herrar\r\neller som det står på ett annat ställe i skriften, att vi\r\nskall ge kejsaren vad han skall ha och Gud vad Gud\r\nskall ha. Detta borde kanske också gälla vår tid.</pre><pre>Jag tycker att det som Harriet Colliander tog upp i\r\nsitt särskilda yttrande om att vi skall ha en\r\narbetsgivare, ett arbete och en lön var bra. Därför\r\när det lämpligt att se över den lönemodell som\r\ntillämpas. En arbetare är värd sin lön, men också\r\nvärd en pensionsförmån, vilket inte har\r\nframkommit tillräckligt tydligt under den här\r\ndebatten. Som ny ledamot av denna kammare kan\r\njag konstatera att mitt risktagande är ganska stort\r\nmed tanke på mina intjänandeår i fråga om ITP\r\neller STP under så lång tid som upp till sex år. Innan\r\nsex år har passerat, har jag inte en krona att ''ge\r\nigen'' gentemot de ITP- och STP-intjänandeår som\r\njag febrilt kämpar med från 28 års ålder fram till 65\r\når. Därför är det mycket angeläget att den\r\nutredning, som kanske kommer till stånd och som\r\nskall se över ledamöternas arvoden, också beaktar\r\natt det i dag finns en avtalad tjänstepension inom\r\narbetslivet. Jag kommer själv från näringslivet, och\r\ndär har man -- som säkert alla känner till -- en\r\nersättning att vänta efter 65 år, ITP eller STP. Men\r\nmed en kortare tjänstgöringstid här i riksdagen har\r\njag tydligen ingenting att hämta. Var vänliga, ni\r\nsom skall arbeta med detta, att beakta hur det blir\r\nmed vår tjänstepension.</pre><pre>Till skillnad från Ingvar Svensson vill jag yrka bifall\r\ntill reservation nr 1. Tack för ordet.</pre><pre>Anf. 56  ROLF CLARKSON (m):</pre><pre>Herr talman! Till Kenneth Lantz vill jag säga att\r\nden beredningsgrupp som förvaltningsstyrelsen har\r\ntillsatt har till uppgift att se över inte bara hur man\r\nskall lösa arvodesfrågan, utan även hur man skall\r\nlösa frågan om pensioner och andra\r\navgångsvederlag.</pre><pre>Man kan däremot ställa sig skeptisk till den tanke\r\nsom en av Ny Demokratis representanter\r\nframförde, att man skulle höja\r\nriksdagsledamöternas arvoden så kraftigt att\r\nsamtliga ledamöter vid uppdrag inom det statliga\r\nmyndighets- och styrelseväsendet inte skulle\r\nuppbära några särskilda arvoden för sådana\r\nuppdrag.</pre><pre>Jag vill fästa uppmärksamheten på att det inte alls\r\nförekommer någon omfattande sidoarvodesflora\r\nbland riksdagens ledamöter. De flesta har strängt\r\ntaget inga andra inkomster än\r\nriksdagsledamotsarvodet.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>7 §  Kyrkliga frågor</pre><pre>Föredrogs</pre><pre>konstitutionsutskottets betänkande</pre><pre>1991/92:KU8 Kyrkliga frågor (prop. 1991/92:39).</pre><pre>Anf. 57  YLVA ANNERSTEDT (fp):</pre><pre>Herr talman! Folkpartiet liberalerna har i många år\r\narbetat för att varje trossamfund bör stå fritt från\r\nstaten. Därför har vi också varit pådrivande i\r\nreligionsfrihetsfrågor. Det gäller tillkomsten av\r\nreligionsfrihetslagen 1951 och utredningarna 1958\r\noch 1978 om stat--kyrka-frågan liksom beslutet om\r\nde fortsatta samtalen mellan staten och kyrkan i\r\nmitten av 1970-talet. De presenterades för\r\nkyrkomötet 1979, tror jag. Tyvärr avvisade\r\nkyrkomötet det förslag till uppgörelse som då\r\npresenterades. I och med detta avvisande stod det\r\nklart att det under de närmaste åren inte skulle vara\r\nmöjligt att få till stånd ett beslut. I det läget valde vi\r\natt arbeta för en frigörelse för den svenska kyrkan\r\ngenom successiva reformer, och ett antal beslut har\r\nfattats i den riktningen.</pre><pre>Den religiösa situationen i vårt land har emellertid\r\nförändrats ganska påtagligt under de senaste åren.\r\nSedan länge tillhör ett betydande antal invånare i\r\nvårt land de frikyrkliga samfunden. Och genom de\r\nsenaste årtiondenas invandring har därutöver\r\nkyrkor med fast kyrkostruktur och\r\nfolkkyrkotradition tillkommit, vilka ställer\r\nbestämda krav på respekt från det nya värdlandets\r\nsida.</pre><pre>Svenska kyrkans lagfästa ställning innebär i denna\r\nsituation i ännu högre grad än hittills att den\r\nsituation som vi har är orimlig. Om vi som nation\r\nskall leva upp till våra ideal i fråga om en praktiskt\r\nfungerande religionsfrihet för alla invånare i\r\nlandet, ställer detta också krav på att svenska\r\nkyrkans ställning förändras. Enligt vår mening bör\r\ndet bli tydligare för alla att svenska kyrkan är något\r\nannat än en samhällsfunktion eller en offentlig\r\nmyndighet.</pre><pre>Av omtanke om den svenska kyrkans möjligheter\r\natt fylla denna funktion, vill vi uttala som vår\r\nmening att svenska kyrkan, oavsett hur det\r\nfortsatta reformarbetet kommer att fungera, också\r\nskall ha möjligheter att fungera som en öppen\r\nfolkkyrka.</pre><pre>Vi har tidigare alltid reserverat oss i dessa\r\nsammanhang. I utskottets betänkande redovisas\r\nemellertid att Carl Axel Petris utredning kommer\r\natt presenteras en kort tid efter jul. Därför har vi\r\nvalt att inte reservera oss utan att i stället skriva ett\r\nsärskilt yttrande, detta för att markera att vi inte på\r\nnågot sätt har ändrat vår principiella inställning i\r\nfrågan, nämligen att svenska kyrkan skall stå fri\r\nfrån staten.</pre><pre>Herr talman! Folkpartiet liberalerna har också\r\nväckt en motion som handlar om medlemsreglerna.\r\nVi har för övrigt väckt samma motion under flera\r\når. Vi anser att det borde vara självklart i en\r\ndemokrati att det krävs en viljeyttring för att bli\r\nmedlem i ett trossamfund. Så är det inte i dag.</pre><pre>Justitieombudsmannen har påtalat att utländska\r\nmedborgare som tillhör ett evangeliskt-lutherskt\r\nsamfund automatiskt blir medlemmar i svenska\r\nkyrkan när de blir svenska medborgare, dvs. ett\r\nslags tvångsanslutning. JO hänvisar till de propåer\r\nsom har kommit till invandrarverkets\r\nmedlemskapsbyrå om synpunkter på detta. Nu har\r\ndet funnits övergångsbestämmelser under 15 år i\r\ndenna fråga. Det är orimligt, speciellt som JOs\r\npåpekanden har kommit. Också den här frågan\r\nväntas emellertid bli behandlad i den utredning som\r\npresenteras efter jul. Vi har därför även i denna\r\nfråga valt att denna gång avge ett särskilt yttrande.\r\nDet innebär emellertid inte heller i detta fall att vi\r\nhar en annan uppfattning än den som vi har hävdat\r\ni vår motion.</pre><pre>Anf. 58  TORGNY LARSSON (s):</pre><pre>Herr talman! Sedan lång tid tillbaka har ju\r\nriksdagen någon gång under varje höst haft\r\nanledning att ta ställning till de under den allmänna\r\nmotionstiden väckta motionerna om att svenska\r\nkyrkan skall skiljas från staten. Det hör till ritualen\r\natt folkpartiet i regel reserverar sig mot beslut om\r\natt avslå förslaget. Och det hör också till ritualen att\r\nvänsterpartiet i regel väcker motioner och uttrycker\r\nsamma uppfattning som folkpartiet. En och annan\r\nsocialdemokrat gör det också, medan centerpartiet\r\nhela tiden vill slå vakt om status quo.</pre><pre>Denna ritual har pågått ett antal år, och utskottet\r\nhar hänvisat till pågående utredningar. Denna gång\r\nfinns det all anledning att notera att utskottet är\r\nenigt. Och det beror, som Ylva Annerstedt har\r\nsagt, på att Carl Axel Petris expertutredning snart\r\när färdig. Det sägs att den skall presenteras i januari\r\nmånad. Det kan väl finnas även en annan orsak till\r\natt utskottet har blivit enigt, nämligen att\r\nregeringspartierna inte alltför ofta och alltför\r\nmycket vill demonstrera sin oenighet.</pre><pre>Det som i detta sammanhang är värt att notera är\r\natt det 1982 skedde något mycket avgörande för\r\nsvenska kyrkan. Under dåvarande statsminister\r\nThorbjörn Fälldins ledning träffade de fyra största\r\npartierna en överenskommelse om en\r\nkyrkomötesreform som har varit av mycket stor\r\nbetydelse för svenska kyrkan. Och det är en mängd\r\nolika beslut som numera fattas av svenska kyrkan\r\nsjälv och inte av riksdag och regering. Som\r\nföregående talare sade genomförs successiva\r\nreformer. På s. 4 i utskottsbetänkandet går det att\r\nläsa ytterligare ett par saker som är exempel på att\r\nvi nu fattar beslut om att överflytta frågor till\r\nkyrkans egna organ.</pre><pre>Det är emellertid en sak som jag saknar i det som\r\nYlva Annerstedt sade, nämligen vad folkpartiet\r\nskall göra när Petris utredning är färdig. Det finns,\r\nsom sagt, olika uppfattningar. Men vad man än har\r\nför uppfattning menar jag att det är nödvändigt att\r\nman funderar igenom vad som nu skall göras. Jag\r\nkan inte se annat än att det är nödvändigt och\r\nmycket angeläget med en beredning, gärna en\r\nparlamentariskt sammansatt beredning, som kan\r\nsamarbeta med svenska kyrkans företrädare. Och\r\njag är så pass optimistisk att jag tror att det\r\nåtminstone på vissa punkter går att nå enighet\r\nt.o.m. mellan folkpartiet och centerpartiet i denna\r\nfråga, även om det kan verka väldigt optimistiskt.\r\nMen jag har trots allt förhoppningen och\r\nuppfattningen att det i alla fall i vissa avseenden\r\nskall vara möjligt att nå enighet.</pre><pre>Jag noterar att Ylva Annerstedt i det särskilda\r\nyttrandet skriver att det är angeläget med samtal\r\nmellan regeringen och svenska kyrkans\r\nföreträdare. Och jag ställer gärna upp på det. Men\r\njag tror faktiskt att det vore ganska bra för sakens\r\negen skull om även de partier som inte är\r\nföreträdda i den nuvarande regeringen får vara med\r\ni sådana samtal, dvs. att en beredning tillsätts där\r\nalla riksdagspartier, får vara med. Jag skulle vilja\r\nfråga Ylva Annerstedt om hon anser att detta är en\r\nbra lösning.</pre><pre>Sedan får vi se vad som kan hända i framtiden. Det\r\nvärsta som kan hända nu, för kyrkans egen skull,\r\noavsett om man är statskyrkoanhängare eller vill ha\r\nkyrkan fri, är att man lägger den, som jag har\r\nanledning att tro, fina och goda utredning som Carl\r\nAxel Petri har gjort, i en låda på\r\ncivildepartementet.</pre><pre>I övrigt vill jag yrka bifall till utskottets hemställan\r\ni betänkandet.</pre><pre>Anf. 59  YLVA ANNERSTEDT (fp) replik:</pre><pre>Herr talman! Torgny Larsson frågade mig vad som\r\nnu skall hända. Han konstaterade sedan också\r\nmycket riktigt att det finns ett svar på den frågan i\r\nmitt särskilda yttrande. Avsikten är alltså inte att\r\nCarl Axel Petris utredning skall läggas i en låda.\r\nTvärtom skall man från regeringens sida skyndsamt\r\nta upp samtal med svenska kyrkan.</pre><pre>Vidare säger jag i mitt särskilda yttrande att detta\r\nkan ske efter det att överläggningar med\r\nriksdagspartierna har förekommit. Hur man sedan\r\ntekniskt skall utforma de samtal som, naturligtvis,\r\nföljer här tycker jag att det i en debatt som denna\r\ninte går att i detalj lägga fast. Jag tror att man får\r\nföra diskussioner för att den vägen komma fram till\r\nhur man vill ha det.</pre><pre>I den motion som vi har väckt i den här frågan finns\r\ndet en tidsplan för hur snabbt det går att göra detta.\r\nDet kan rimligen vara en utgångspunkt för fortsatta\r\nsamtal i dessa sammanhang. Jag tror inte alls att\r\navsikten i denna viktiga fråga är att köra över någon\r\neller utesluta någon från samtal. Tvärtom är nog\r\nalla angelägna om att de här frågorna skall\r\ndiskuteras gemensamt.</pre><pre>Anf. 60  GÖRAN ÅSTRAND (m):</pre><pre>Herr talman! Det rör sig, som Torgny Larsson här\r\nsade, om välbekanta frågor -- frågor som har\r\nungefär samma struktur varje år. Men de här\r\nfrågorna är viktiga. Nu börjar vi närma oss nästa\r\nbrytpunkt. Svenska folket och vi som är engagerade\r\ni kyrkan måste alltså börja fundera över ett\r\nställningstagande om hur det skall vara i framtiden\r\nnär det gäller både relationerna till staten och\r\nkyrkans arbetsförutsättningar.</pre><pre>Jag tänkte, herr talman, i detta anförande, som\r\nskall bli kort, beröra fyra av de punkter som tas upp\r\ni betänkandet. På en av punkterna är jag motionär,\r\noch det gäller då kyrkofonden. Denna skulle ju\r\ndirekt påverkas av en förändring av kyrkans\r\nstruktur.</pre><pre>Som jag ser saken är huvuddelen av pengarna i\r\nkyrkofonden genererade av kyrkan själv. I min\r\nmotion säger jag att jag tycker att det är rimligt att\r\nkyrkan, då det är fråga om kyrkans pengar, skall ha\r\nett inflytande. Men jag delar utskottets bedömning\r\natt den här frågan också måste ses i ett större\r\nsammanhang. Det är rimligt att man när Petris\r\nutredning presenteras, som väsentligen handlar om\r\nkyrkans kostnader och finanser, väger in hur vi på\r\nolika sätt skall stötta kyrklig verksamhet --\r\nregionalt och lokalt. Kyrkofonden är\r\nhuvudinstrumentet i det sammanhanget. På den\r\npunkten accepterar jag alltså utskottets skrivning.</pre><pre>Så till den andra delfrågan beträffande nämnda fyra\r\npunkter. Det gäller då begravningslagen. Bl.a. jag\r\nsjälv och Lars Ahlmark har under de senaste åren\r\npåtalat den oro som vi känner. Närmast gäller det\r\nhanteringen av gravrätten. När Lars Ahlmark satt\r\nmed i riksdagen agerade han under en lång tid och\r\ndessutom framgångsrikt för gravrätten, som han\r\nville slå vakt om.</pre><pre>Utskottet hänvisar, och det gör man helt rätt i, till\r\natt även denna fråga måste bli föremål för hantering\r\ni fråga om den fortsatta bedömningen av kyrkans\r\nekonomiska verksamhet och kyrkans struktur. Då\r\nhandlar det väldigt mycket om huvudmannaskapet\r\noch frågor som har med detta att göra. Skall kyrkan\r\nsjälv, eller möjligen kyrkan i samverkan med den\r\nborgerliga kommunen, ansvara för\r\nbegravningsplatsen?</pre><pre>Den tredje av de fyra frågorna hänger ihop med\r\nden fjärde frågan. Här måste jag vända mig till Ylva\r\nAnnerstedt. Det hon sade här för en stund sedan\r\ntycker jag är i det närmaste obegripligt.</pre><pre>Medlemskapsreglerna och stat--kyrka-frågan hör\r\nju ihop. Bägge frågorna har, som Ylva Annerstedt\r\nsade, ända sedan 1958 varit föremål för\r\növerläggningar. Ett mycket omfattande\r\nutredningsarbete i svenska kyrkan inleddes då. Vid\r\nnågra tillfällen har det kommit reaktioner från\r\nkyrkan. Jag tänker då på kyrkan i form av\r\nkyrkoförsamlingarna och på kyrkan i form av\r\nkyrkomötet. Förslag om olika former av ändrade\r\nrelationer har avvisats.</pre><pre>Däremot har vi gemensamt i kyrkan genomfört ett\r\nomfattande reformarbete. Jag tänker här på detta\r\nmed den nya typen av kyrkomöte, med\r\ncentralstyrelse och med samordnad rikskyrklig\r\nverksamhet. Alla dessa saker gör att kyrkans\r\nställning i dag är en helt annan än den var 1972 och\r\n1977 -- de två tidigare brytpunkterna, då det fanns\r\nkonkreta utredningsförslag som kyrkan och folket\r\nhade anledning att ta ställning till. Både efter 1972\r\noch efter 1977 bestämde sig kyrkan för att säga nej\r\ntill relationsändringar.</pre><pre>Det som bekymrar mig när det gäller det sätt på\r\nvilket Ylva Annerstedt resonerar är att hon tycks\r\ntro att det är riksdagen som avgör den här frågan.\r\nMen det är fel. Det står ju i grundlagen att\r\nändringar i medlemskapsreglerna inte kan göras\r\nutan kyrkomötets samtycke. Riksdagen kan alltså\r\ninte fatta ett beslut om skilsmässa om inte\r\nkyrkomötet också fattar ett sådant beslut.</pre><pre>Det här har föranlett majoriteten i riksdagen och\r\näven i utskottet att under flera år säga att vi skall\r\nvänta på besked från kyrkan om hur man ser på de\r\nhär frågorna. Men från de olika partierna -- bl.a.\r\ndet parti som jag tillhör, moderaterna -- har det\r\nsagts att man strävar efter en utveckling som\r\ninnebär att riksdagens lagstiftningsmakt över\r\nkyrkan upphör. Det är en viljeyttring.</pre><pre>Problemet är dock, Ylva Annerstedt, att det inte\r\nutan vidare går att driva den här frågan på det sätt\r\nsom hon och folkpartiet nu gör. Det är fel att tro\r\natt man genom ett enkelt majoritetsbeslut kan driva\r\nigenom det här. Det vore väl orimligt om 51 % av\r\nsvenska folket skulle köra över de övriga 49\r\nprocenten -- ungefär så ser det ut i dag. Det framgår\r\nav olika undersökningar där människor får svara på\r\nföljande frågor: Vill ni eller vill ni inte ha en\r\nändring? Om ni vill ändra, vilken form av struktur\r\nskall då åstadkommas?</pre><pre>I centern är man mera logisk. Där vill man inte\r\nändra någonting. I centern menar man att den här\r\naktuella linjen kan drivas.</pre><pre>Som jag ser saken har folkpartiet fel. Där vill man\r\ngöra politik av det här. Man tycks tro att det är\r\nenkla majoriteter som är avgörande. Men på det\r\nsättet kan frågan inte hanteras.</pre><pre>Däremot är det helt klart att Petris utredning, som\r\nskall presenteras i februari och som under de\r\nnärmaste två åren -- somliga tror att frågan kommer\r\natt avgöras till sommaren, men det är ett helt\r\nfelaktigt antagande -- kommer att resultera i en rad\r\nolika delutredningar. Därmed är det troligt att\r\nkyrkomötet 1994 och riksdagen hösten 1994 eller\r\nvåren 1995 återigen tar ställning. Där har vi alltså\r\nden tredje brytpunkten. Då skall vi säga ja eller nej\r\ntill en ändrad struktur och kanske också till en\r\nändrad relation.</pre><pre>Med detta mitt resonemang har jag, herr talman,\r\nvelat säga att det är klokt av utskottet att med\r\neftertryck hänvisa till Petris utredning och att\r\navvakta, i och för sig angelägna och viktiga,\r\nställningstaganden innan man bestämmer sig. Jag\r\nhar här nämnt kyrkofonden och begravningslagen\r\nsom exempel på områden där det finns problem.</pre><pre>Det gäller alltså att avvakta Petris utredning och\r\nresultatet av det utredningsarbete som främst\r\nkyrkans organ kommer att syssla med under åren\r\n1992, 1993 och 1994. Vid brytpunkten, på hösten\r\n1994 eller på våren 1995, får man vara beredd på ett\r\nställningstagande.</pre><pre>Med detta yrkar jag, herr talman, bifall till\r\nhemställan i utskottets betänkande.</pre><pre>Anf. 61  YLVA ANNERSTEDT (fp) replik:</pre><pre>Herr talman! Som ett ytterligare klargörande,\r\nGöran Åstrand, hänvisar jag till det som jag klart\r\noch tydligt sagt både i mitt särskilda yttrande och\r\ni mitt huvudanförande, nämligen att utredningen i\r\nfråga får följas av samtal mellan regeringen och\r\nsvenska kyrkan. Det handlar inte om att fatta beslut\r\nhär. Men det måste ju vara ett politiskt parti\r\nobetaget att på olika sätt, t.ex. motionsvägen,\r\nhävda sin uppfattning i frågan. Det är inte någon ny\r\nståndpunkt från folkpartiet liberalernas sida.</pre><pre>När det gäller medlemskapsreglerna vill jag säga att\r\njag tycker att det är ytterst märkligt att vi i, tror jag,\r\nnio år har fått vänta på besked från svenska kyrkan\r\nom hur medborgare i Sverige skall tillförsäkras sin\r\ngrundlagsenliga religionsfrihet. Fortfarande saknas\r\nen meningsyttring i den frågan. Det har bara\r\nförekommit synpunkter av typen uppehållande\r\nsvar.</pre><pre>Då det nu inte händer någonting på det här\r\nområdet är det faktiskt en skyldighet både för de\r\npolitiska partierna och för riksdagen att reagera när\r\nsvenska medborgare förvägras sina grundlagsenliga\r\nfri- och rättigheter. Göran Åstrand kan väl inte ha\r\nnågot att invända i det avseendet.</pre><pre>Det råder ju religionsfrihet i Sverige. Vidare är det\r\ninte tillständigt att utländska medborgare -- en del\r\nav dem kanske dessutom bekänner sig till en annan\r\nreligion -- tvångsansluts till svenska kyrkan. JO har\r\nupprepade gånger gjort påstötningar om detta. Det\r\när således mycket angeläget att en ändring så snart\r\nsom möjligt kommer till stånd.</pre><pre>Anf. 62  GÖRAN ÅSTRAND (m) replik:</pre><pre>Herr talman! Ylva Annerstedt hänvisar nu till\r\növergångsbestämmelserna i fråga om grundlagen,\r\nvilka är en direkt konsekvens av de överläggningar\r\nmed alla de stora partierna som förekommit och\r\nsom Torgny Larsson nämnde i sitt anförande.\r\nÖverläggningarna gällde hur kyrka--stat-frågan\r\nskulle hanteras. De här överläggningarna skedde i\r\napril 1982. Under pågående kyrkomöte hade\r\nkyrkan alltså sådana här överläggningar med\r\npartierna. Man bestämde sig då för att i\r\növergångsbestämmelserna skriva in en passus här.</pre><pre>Mitt huvudbudskap till Ylva Annerstedt är att man\r\ninte skall tro att enkla majoriteter får åstadkomma\r\nen ändring i en så här viktig strukturfråga. 1982\r\nsamlade man dem som företrädde svenska folket\r\noch svenska kyrkan till diskussioner om hur denna\r\nfråga skulle hanteras. Varje annan hantering av\r\nsådan här materia är, som jag ser saken, orimlig.\r\nJag tror att Petris utredning, som snart skall\r\npresenteras, kommer att leda till en rad olika\r\nställningstaganden från både kyrkans och statens\r\nsida. Någon form av överläggningar av det slag som\r\nman hade 1982 behövs för att en bred majoritet, i\r\nvilken riktning det nu än är, tar sig an denna viktiga\r\nfråga.</pre><pre>Anf. 63  YLVA ANNERSTEDT (fp) replik:</pre><pre>Herr talman! Det skulle vara intressant att få höra\r\nom Göran Åstrand som ansvarig för hanteringen av\r\ndessa saker inom kyrkomötets ram verkligen anser\r\natt det är rimligt att svenska medborgare förvägras\r\nreligionsfrihet, vilket ju sker i och med\r\nkyrkomötets förhalande i fråga om medlemskapet.</pre><pre>Anf. 64  GÖRAND ÅSTRAND (m) replik:</pre><pre>Herr talman! Det är egentligen en märklig\r\nformulering som Ylva Annerstedt använder. Det\r\nsom står i övergångsbestämmelserna i grundlagen\r\när att en ändring av medlemskapsreglerna icke kan\r\nske utan kyrkomötets samtycke. Det blev den\r\nkompromiss som alla de stora partierna\r\nsamverkade till. Man kan inte riva upp det beslutet\r\nutan att ha ett genomtänkt alternativ, som dels\r\ngaranterar svenska kyrkan möjlighet att arbeta,\r\ndels lever upp till de religionsfrihetsbestämmelser\r\nsom vi antog här i riksdagen 1958. Det är som en\r\nsyntes av dessa båda önskemål detta beslut skall\r\nformas.</pre><pre>Andre vice talmannen anmälde att Ylva\r\nAnnerstedt anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 65  JOHAN LÖNNROTH (v):</pre><pre>Herr talman! jag skall först säga att jag under de\r\nsenaste åren har upplevt många glädjande\r\nsituationer i mina egna privata relationer till kristna\r\nmänniskor. Det gäller arbete med flyktingfrågan\r\noch olika antirasistiska manifestationer som vi har\r\ngenomfört i Göteborg på senare tid, där kristna\r\nmänniskor ofta har varit de som gått i spetsen.</pre><pre>Men även andra saker har hänt, som känns\r\noroande. Då menar jag inte bara det som har att\r\ngöra med Livets ord och den kristna\r\nfundamentalismens utbredning. Man känner också\r\nhos en del politiker en, jag skulle vilja kalla det\r\nkristen hybris, ett kristet övermod.</pre><pre>När statsministern talade i går tyckte jag att man\r\ntyvärr kände av detta litet grand. Det mesta han\r\nsade kunde jag helt och fullt instämma i, men inte\r\nallt. Han talade bl.a. om den av kristendomen och\r\nde antika idealen inspirerade humanismen och\r\nantydde att den kristna humanismen hade spelat en\r\navgörande roll för de mänskliga fri- och\r\nrättigheternas framväxande. Det är i och för sig\r\nsant att det finns sådana stolta traditioner. Men han\r\nborde också på något sätt ha påpekat att det även\r\nfinns andra kristna traditioner, som definitivt inte\r\nhar befrämjat de demokratiska frioch\r\nrättigheterna.</pre><pre>När t.ex. islam bredde ut sig innebar det på många\r\nhåll att de demokratiska fri- och rättigheterna\r\nutvidgades, i och med att islam trängde tillbaka den\r\nkatolska kyrkan med dess inkvisition och alla de\r\ngräsligheter som fanns i samband med denna. Vi\r\nhar också haft ett antal krig där biskopar och\r\nprelater har välsignat de olika krigförande\r\nparterna, även om det har varit fråga om oerhört\r\nbrutala krig. Den kristna kyrkan har också till stora\r\ndelar välsignat en mycket brutal kolonialism.</pre><pre>Jag har också, måste jag säga, litet svårt att förstå\r\nden saktmodighet som jag känner i den här\r\nkammaren. Jag är ju ny och har inte varit med om\r\nde långa debatter som jag har förstått att ni har\r\nhaft. Ylva Annerstedt använde termen\r\ntvångsanslutning. Jag tycker också att det är en\r\nriktig benämning. Jag skulle kunna tänka mig att\r\nskärpa den ytterligare och tala om en\r\nkollektivanslutning. Jag tycker att\r\nmedlemskapsregeln, speciellt vad gäller barn, är\r\nklart mer upprörande än exempelvis den\r\nkollektivanslutning till politiska partier som ni\r\ntidigare har diskuterat i denna kammare.</pre><pre>Jag tycker också att det är mycket upprörande att\r\njag som icke medlem i denna kristna förening\r\nfortfarande tvingas betala pengar till den, den s.k.\r\ndissenterskatten. De känslor som man kan uttrycka\r\ni de här frågorna måste vara starka, för detta bryter\r\nfaktiskt mot grundläggande demokratiska fri- och\r\nrättigheter.</pre><pre>Jag blir också mycket upprörd över när Göran\r\nÅstrand talar om att vi här i riksdagen inte kan fatta\r\nbeslut med 51 % mot 49, utan beslutet kräver\r\nkyrkomötets samtycke. Det är möjligt att det finns\r\nsådana beslut. Jag måste medge att jag nog är litet\r\nokunnig om ifall det verkligen förhåller sig på det\r\nsättet. Men jag tycker ändå att det strider mot vår\r\nsvenska konstitution, mot våra svenska grundlagar.\r\nDetta har konstitutionsutskottet slagit fast, och det\r\nkommer tydligen också Petris utredning att slå fast.</pre><pre>Jag skulle också vilja vända mig till centerpartiet\r\noch fråga: Kan man verkligen ha folkomröstning i\r\nfråga om grundläggande demokratiska fri- och\r\nrättigheter? Gör det, i och för sig litet absurda,\r\ntankeexperimentet att en religion som förespråkar\r\natt män skall ha flera hustrur breder ut sig i detta\r\nland. Man säger att nu skall vi ha folkomröstning\r\nom att införa en lag som tillåter tvegifte, och så får\r\nman en knapp manlig majoritet i denna\r\nfolkomröstning.</pre><pre>Jag vet att det finns många, även kristna människor,\r\nsom inte tillhör svenska kyrkan, och även sådana\r\nsom tillhör svenska kyrkan, som är mycket\r\nupprörda över att detta går så långsamt som det gör.\r\nJag skulle egentligen vilja kunna säga som det\r\nstår -- är det möjligen i Bibeln -- att man ett antal\r\ngånger kan säga: Nu skiljer jag mig från min hustru.\r\nFörmodligen är det mannen som får säga det och\r\ninte hustrun. Det är egentligen vad jag skulle vilja\r\nyrka. Härmed skiljer jag mig som\r\nriksdagsrepresentant från svenska kyrkan. Men det\r\när liksom poänglöst. Jag har inte ens något yrkande\r\ni denna fråga. Men jag har som sagt ganska starka\r\nkänslor.</pre><pre>Anf. 66  TORGNY LARSSON (s):</pre><pre>Herr talman! Det har naturligtvis, som Johan\r\nLönnroth säger, i den kristna idétraditionen och den\r\nkristna historien förekommit många övergrepp.\r\nMen det kanske ändå faller utanför ämnet för i dag.\r\nAtt jag begärde ordet berodde på synen på\r\nmedlemskap, eller som det ofta inom svenska\r\nkyrkan i stället talas om, kyrkotillhörigheten</pre><pre>Jag håller med Johan Lönnroth så långt, som att det\r\när nödvändigt att se över de nuvarande\r\nbestämmelserna. Jag kan bara som ett exempel\r\nnämna att olika bestämmelser gäller för barns\r\nmedlemskap beroende på om föräldrarna är gifta\r\nmed varandra eller inte. Det kan man möjligen\r\nförstå utifrån tänkesättet på 50-talet, då nuvarande\r\nbestämmelser kom till, men inte utifrån dagens\r\nbetraktelsesätt. Det finns också andra exempel.\r\nHär har nämnts exempel som visar att man kan\r\nbehöva se över nuvarande bestämmelser.</pre><pre>Men på en punkt vill jag mycket bestämt uttrycka\r\nmin åsikt. Där kan jag inte hålla med Johan\r\nLönnroth. Det är då han antyder att barn över\r\nhuvud taget inte skulle kunna bli medlemmar. Jag\r\nmenar mycket bestämt att det måste tillhöra\r\nföräldrarätten att få ta ställning till om ens barn\r\nskall få vara medlemmar i en organisation som\r\nexempelvis svenska kyrkan. Jag menar att detta\r\nmåste vara oerhört grundläggande. Det skulle vara\r\nett mycket stort övergrepp om det vid en reform\r\nskulle innebära förbud för barn att få tillhöra\r\nsvenska kyrkan. Jag menar att det måste tillhöra\r\nföräldrarnas rätt att få avgöra om barnen skall få\r\nvara medlemmar. Detta synsätt är mycket\r\ngrundläggande för svenska kyrkan, men faktiskt\r\nockså för exempelvis den katolska kyrkan.\r\nDäremot räknar de traditionella frikyrkorna, de\r\nsom har bekännelsekrav för medlemskap, inte med\r\nbarnen som medlemmar.</pre><pre>Anf. 67  GÖRAN ÅSTRAND (m):</pre><pre>Herr talman! Det var ett i grunden sympatiskt\r\nanförande som Johan Lönnroth höll. Jag kan förstå\r\nen del av hans resonemang. Däremot kanjag inte\r\ndela några av hans slutsatser.</pre><pre>Jag menar att man bör sträva efter största möjliga\r\nenighet innan man ändrar i en fråga som för så\r\nmånga människor är så fundamental. Vi behöver\r\ninte bara tala om Sverige på 1990-talet, utan se\r\nperspektivet i årtionden och århundraden bakåt.\r\nEn sådan allians mellan kyrka och stat som vi har\r\nhaft kan man ha synpunkter på, men den går så\r\nlångt in i människors liv och påverkar den\r\nmänskliga och samhälleliga strukturen så mycket\r\natt den bör -- jag säger inte skall -- formas i ett\r\nbeslut som har så bred förankring som möjligt. Det\r\när för mig en ideologisk fråga. Som demokrat och\r\nhumanist menar jag att det är alldeles avgörande att\r\ngå till väga så. Vi skulle ha ett alldeles främmande\r\nsamhällssystem om vi plötsligt mot en folkvilja drev\r\nigenom en ändring.</pre><pre>Jag tycker att Johan Lönnroth skall läsa på\r\növergångsbestämmelserna i lagen. Det står: En\r\nändring av medlemskapsreglerna i svenska kyrkan\r\nkan icke avgöras utan kyrkomötets samtycke. Det\r\nkan man också tycka vad man vill om, men detta\r\nblev en följd av överläggningarna 1982. Det står så.\r\nDet har inneburit att utskottet och riksdagen i flera\r\når har sagt att vi måste vänta på vad kyrkan tycker\r\ni denna fråga.</pre><pre>Inget hindrar Johan Lönnroth och mig att från olika\r\nutgångspunkter driva frågan och tycka att den skall\r\nlösas på ett visst sätt. Men när själva lösningen\r\nkommer är det alltså kyrkomötets beslut som är\r\navgörande. Det blir en nullitet om riksdagen\r\nplötsligt fattar ett skilsmässobesut.</pre><pre>Det hör till saken, avslutningsvis, att Petris\r\nutredning nu har lett till ett nytt beslutsunderlag. På\r\nsamma sätt som vi hade ett beslutsunderlag 1972\r\noch ett annat 1977 kommer vi ungefär 1994 att få ett\r\nbeslutsunderlag som gör det möjligt för oss, om vi\r\nvill det, att göra ändringar, att ändra strukturen och\r\nskapa en ramlag eller att avvisa förslaget.</pre><pre>Anf. 68  JOHAN LÖNNROTH (v):</pre><pre>Herr talman! Först vill jag vända mig till Torgny\r\nLarsson beträffande föräldrarätten. Jag har svårt\r\natt se det på samma sätt. Man kan göra jämförelsen\r\nmed våra respektive politiska partier. Mina barn\r\nhar varit medlemmar i något som heter Sveriges\r\nsocialistiska pionjärer. Det är några som har frågat\r\nvad den stjärna som jag ibland har på mig betyder.\r\nDet är alltså symbolen för den här\r\nbarnorganisationen.</pre><pre>Det har varit heta diskussioner även där om när\r\nman kan tillåta att barn går med i dessa\r\norganisationer. Jag vet inte hur ni har det i Unga\r\nÖrnar, men jag är själv av den mycket bestämda\r\nuppfattningen att detta måste vara\r\nställningstaganden som barnen gör själva när de har\r\nnått den ålder då de på något sätt kan ta ställning.\r\nJag tycker egentligen att principen med dopet är\r\nstötande.</pre><pre>Men den avgörande skillnaden här är att detta\r\nhandlar om en statskyrka. Det är en statlig kyrka,\r\nsom vi här i riksdagen fattar beslut om. Då reagerar\r\njag mot den här kollektivanslutningsregeln. Om det\r\nhade varit en fristående kyrka som själv hade infört\r\nde här reglerna hade det i alla fall för mig varit\r\nbetydligt mindre stötande än när det är som nu, att\r\nman i princip kollektivansluter barn till denna\r\nstatskyrka.</pre><pre>Till Göran Åstrand vill jag säga att det finns många\r\nreligioner som åberopar gamla traditioner i dessa\r\ndagar, exempelvis den islamiska fundamentalismen\r\nsom breder ut sig i Iran. Man hänvisar till gamla\r\nårhundrandens traditioner av att islams lagar skall\r\nstå över demokratiskt fattade lagar. Jag anser att en\r\nav demokratins kärnfrågor är att religionen är en\r\nprivatsak. Vi måste alltså, för att kunna genomföra\r\ndemokratin i det här landet fullt ut, mycket snabbt\r\nbli av med denna rest av det odemokratiska gamla\r\nsamhället.</pre><pre>Anf. 69  YLVA ANNERSTEDT (fp):</pre><pre>Herr talman! Jag tycker att Göran Åstrands senaste\r\ninlägg var ytterligt illavarslande för\r\nreligionsfriheten Sverige och frågan om\r\nmedlemskapsreglerna. Han kan vara övertygad om\r\natt de övergångsbestämmelser från 1982 som han\r\nhänvisar till definitivt hade utformats på ett\r\nannorlunda sätt om man över huvud taget hade\r\nmisstänkt inom de politiska partierna att svenska\r\nkyrkan skulle förhala frågani nio år innan man\r\ntänkte göra något.</pre><pre>Nu säger Göran Åstrand att vi får vänta till 1994 på\r\nett nyt beslutsunderlag i denna fråga. Det är\r\nfullständigt orimligt att frågan om religionsfrihet i\r\nSverige skall behandlas på detta sätt. De är ingen\r\nstruntfråga det handlar om, utan det handlar om\r\nsvenska medborgares grundläggande demokratiska\r\nfri- och rättigheter. Det är en grundlagsfråga. Den\r\nkan faktiskt inte dragas på det sätt som svenska\r\nkyrkan har gjort. Då måste vi naturligtvis reagera.\r\nI nio år har vi väntat på ett förslag som skulle\r\ntillförsäkra svenska medborgare deras\r\nreligionfrihet. Det är otillständigt att det inte hänt\r\nnågonting!</pre><pre>Anf. 70  GÖRAN ÅSTRAND (m):</pre><pre>Herr talman! Förhalning är ett relativt begrepp\r\ninom kyrkan där man arbetar med skapelsen och\r\nevigheten. Under de tio år som har gått sedan\r\nsenaste behandlingen av frågan har faktiskt hela\r\nden rikskyrkliga verksamheten omstrukturerats\r\noch omorganiserats. Förutsättningarna är, som jag\r\nsade i mitt anförande för en stund sedan, helt\r\nannorlunda för kyrkan för att i ett bevarat samband\r\neller i ett förändra samband sköta sig mer\r\nsjälvständigt. I det långa perspektiv som man måste\r\nse frågan om relationen mellan stat och kyrka\r\nmenar jag att det snarast har hänt oerhört mycket\r\nunder senare år.</pre><pre>I den argumentering som Ylva Annerstedt för vill\r\nhon reducera frågan till en enkel valprocedur där\r\nman säger ja eller nej till någonting. Det ställer jag\r\ninte upp på. Jag gläder mig åt att alla andra\r\nföreträdare för partier som jag har haft att göra\r\nmed i den här frågan tycker att man måste\r\neftersträva största möjliga enighet när man fattar\r\nett så genomgripande beslut som detta.</pre><pre>En förklaring till det som Ylva Annerstedt kallar\r\nför förhalning är att vi har haft en utredning om dop\r\noch kyrkotillhörighet, där det fanns ett förslag som\r\ndelvis skulle ha kunnat lösa frågan om relationen\r\nmellan stat och kyrka men det visade sig att svenska\r\nkyrkan och svenska folket i stort sett är delade i två\r\nungefär lika stora delar med två olika\r\nuppfattningar. Då skall man inte driva frågan och\r\nlåta 51 % av befolkningen rösta ner 49 %.</pre><pre>Anf. 71  YLVA ANNERSTEDT (fp):</pre><pre>Herr talman! Göran Åstrand försöker baka ihop\r\nfrågan om medlemskap för utlänningar som blir\r\nsvenska medborgare med hela omstruktureringen\r\nav kyrkan. Det är inte samma fråga.</pre><pre>Jag skulle vilja ha ett klart och rakt svar från Göran\r\nÅstrand om han verkligen tycker att vi i\r\nfortsättningen till svenska kyrkan skall\r\ntvångsansluta utlänningar som blivit svenska\r\nmedborgare, trots att detta tillhör en annan kyrka.\r\nDet är faktiskt vad som händer i dag.</pre><pre>Anf. 72  TORGNY LARSSON (s):</pre><pre>Herr talman! jag vill stryka under det Göran\r\nÅstrand sade, att det har skett och sker fortlöpande\r\nomfattande och successiva reformer. Jag vill\r\npoängtera det jag sade i mitt anförande tidigare,\r\nnämligen att vi även i dag om en liten stund\r\nkommer att fatta beslut som innebär fortsatta\r\nreformer. Nu gäller det bl.a. att regeringen inte\r\nlängre skall fastställa hur många statligt reglerade\r\nprästtjänster det skall finnas.</pre><pre>De stora frågorna är naturligtvis\r\nmedlemskapsfrågan och beskattningsrätten, men\r\ndet finns en hel del annat också. Det är viktigt att\r\nvi har klart för oss vad som verkligen är på gång och\r\nvad som sker. Vi får också se till att vi inte är\r\nvårdslösa i onödan med begreppen. Då man talar\r\nom kollektiv anslutning reagerar jag. Vi kan ha haft\r\nolika uppfattningar i denna kammare om\r\nkollektivanslutning till det socialdemokratiska\r\npartiet, men det är faktiskt inte samma sak som då\r\ndet gäller bestämmelserna om medlemskap i\r\nsvenska kyrkan. Jag betraktar inte det som\r\nkollektivanslutning om föräldrar anser att deras\r\nbarn skall få tillhöra en bestämd organisation. Det\r\nmå vara scouter, Unga Örnar eller svenska kyrkan.\r\nJag tycker att det är mycket grundläggande för vårt\r\nsamhälle med föräldrarätten. Jag kallar det inte för\r\nkollektivanslutning.</pre><pre>Jag håller helt med om att de nuvarande\r\nbestämmelserna måste ses över. Jag håller också\r\nmed Ylva Annerstedt om att det är beklagligt att\r\narbetet inom svenska kyrkan gått så långsamt. Det\r\när inte bara att hoppas utan det är också mycket\r\nangeläget att reformarbetet påskyndas.</pre><pre>Anf. 73  JOHAN LÖNNROTH (v):</pre><pre>Herr talman! En likhet mellan medlemskap i\r\nsvenska kyrkan och medlemskap i ett politiskt\r\nparti, tidigare kollektivanslutning till SAP, är att\r\ndet i båda fallen fanns de som helt enkelt själva inte\r\nvar medvetna om att de hade blivit tillhöriga en\r\norganisation. Det finns alltså många svenska\r\nföräldrar som inte riktigt har klart för sig att de eller\r\nderas barn automatiskt har blivit anslutna till en\r\nreligiös organisation.</pre><pre>När det gäller kollektivanslutningen till SAP kunde\r\nman åtminstone gå upp till expeditionen och säga\r\natt man inte längre ville vara med. Men när det\r\ngäller barnen har de inte en chansen till detta,\r\neftersom det är svårt att göra dem medvetna om\r\ndenna möjlighet.</pre><pre>Anf. 74  INGELA MÅRTENSSON (fp):</pre><pre>Herr talman! Jag reagerade när Torgny Larsson\r\ntalade om föräldrarätten. Det kan just var emot\r\nföräldrarnas vilja att barnen blivit anslutna till\r\nsvenska kyrkan. Vi har i vår familj fått uppleva det.\r\nVåra föräldrar, som tilhör olika religioner,\r\nbeslutade att barnen inte skulle tillhöra någon\r\nreligion utan skulle själva få avgöra. Efter 15 år\r\nupptäckte vi att barnen var anslutna till svenska\r\nkyrkan. Det är helt i kontrast med religionsfriheten\r\noch med föräldrarätten att det inte ens behövs\r\nnågon viljeyttring från föräldrarnas sida för att\r\nbarnen skall bli anslutna till svenska kyrkan. Det\r\nmåste bort.</pre><pre>Anf. 75  YLVA ANNERSTEDT (fp):</pre><pre>Herr talman! Jag konstaterar att jag inte får något\r\nsvar från Göran Åstrand om han tycker att det är\r\nrimligt att andra kyrkors medlemmar automatiskt\r\ntvångsansluts till svenska kyrkan.</pre><pre>Anf. 76  TORGNY LARSSON (s):</pre><pre>Herr talman! Det som Ingela Mårtensson tog upp\r\nkan vara tillämpligt i sådana fall där föräldrarna är\r\ngifta och den ena av dem tillhör den svenska kyrkan\r\nmen inte den andra. Då innebär den gällande\r\nlagstiftningen att barnet automatiskt blir medlem i\r\nsvenska kyrkan. Min personliga uppfattning är att\r\nden nuvarande lagstiftningen inte är rimlig. Min\r\nuppfattning är att föräldrarna naturligtvis på något\r\nsätt måste få ge uttryck för hur de vill ha det, om\r\nbarnen skall vara medlemmar eller inte. Det är\r\nalltså ett exempel på sådant som måste ses över.\r\nDet Ingela Mårtensson tog upp är helt i linje med\r\nvad jag har velat föra fram här i kammaren,\r\nnämligen att man skall låta föräldrarnas vilja\r\nkomma fram bättre än i dag.</pre><pre>Överläggningen var härmed avslutad.</pre><pre>(Beslut fattades efter 17 §).</pre><pre>8 §  Vissa sekretessfrågor m.m.</pre><pre>Föredrogs</pre><pre>konstitutionsutskottets betänkande</pre><pre>1991/92:KU11 Vissa sekretessfrågor m.m. (prop.\r\n1991/92:3).</pre><pre>Anf. 77  JOHAN LÖNNROTH (v):</pre><pre>Herr talman! Jag yrkar bifall till vänsterpartiets\r\nmotion och till min egen meningsyttring i\r\nkonstitutionsutskottet.</pre><pre>Anf. 78  ULLA PETTERSSON (s):</pre><pre>Herr talman! I KU brukar vi som regel vara väldigt\r\nrestriktiva när det gäller att föra in nya\r\nsekretessbelagda områden. När vi nu flyttar fram\r\nstaketet runt det sekretessbelagda området rejält så\r\natt det även omfattar en hel del av den kyrkliga\r\nverksamheten, tycker jag att det kan vara värt\r\nnågra ord även om vi är eniga i utskottet, frånsett\r\nvänsterpartiet.</pre><pre>Det som är nytt i den här frågan är att vi för in ett\r\nnytt begrepp som sekretessgrund, nämligen det\r\nsom vi och också regeringen i propositionen har\r\nkallat för församlingsvårdande verksamhet och som\r\nförutom ren själavård också innefattar diakoni- och\r\nbarn- och ungdomsarbetet på det kyrkliga området.\r\nVi gör detta därför att vi tycker att det faktiskt finns\r\nen klar parallellitet mellan den verksamhet som\r\nsocialtjänsten utför, förutom den rent\r\nsjälavårdande verksamheten. Utvidgningen av\r\nsekretessbegreppet inom kyrkan handlar enbart om\r\natt vissa förutom präster får en tystnadsplikt på det\r\nhär området.</pre><pre>Parallelliteten med socialtjänsten är någonting\r\nsom återkommer i flera fall på andra områden av\r\nvårt samhälle. Jag tror att en del\r\nprivatiseringsivrare inte är helt på det klara med\r\nden problematiken. Vi kommer från\r\nsocialdemokratiskt håll att återkomma när det\r\ngäller sekretesskydd också på ett privat område.</pre><pre>Jag vill betona att det är konstitutionsutskottets\r\navsikt att det nu sekretessbelagda området inte\r\nskall bli större än motsvarande område inom\r\nsocialtjänsten. I detta fall snävar vi alltså in\r\nförslaget i propositionen, där också\r\nfritidsverksamheten var med och en del andra\r\nområden som inte är sekretessbelagda inom\r\nkommunerna.</pre><pre>Herr talman! Slutligen vill jag säga några ord om\r\nmitt särskilda yttrande. I en motion föreslås att\r\nsekretessen vid upphandling skall tas bort. Det\r\ntycker jag inte är en rimlig lösning. Jag vet att en\r\nhel del gotlänningar tycker att denna\r\nsekretessbestämmelse har fått en orimlig\r\nkonsekvens, och jag tillhör dem. Många trodde att\r\ndetta problem skulle lösas när det blev en annan\r\nregering. Det har nog medfört att en del röster i\r\ndenna debatt har tystnat efter regeringsskiftet. Jag\r\nvill gärna upprepa det som jag hela tiden har\r\nhävdat, nämligen att den tolkning som både den\r\nnya och tidigare regeringen har gjort enligt mitt\r\ntycke är orimlig. Den får till konsekvens att inte\r\nbara en kommun utan ett helt län ställs utanför\r\ninformation i en för länet högst väsentlig fråga.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>9 § Vilande beslut om grundlagsändring, 11\r\nkap. 15 § regeringsformen</pre><pre>Föredrogs</pre><pre>konstitutionsutskottets betänkande</pre><pre>1991/92:KU13 Vilande beslut om\r\ngrundlagsändring, 11 kap. 15 § regeringsformen\r\n(skr. 1991/92:58).</pre><pre></pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 17 §.)</pre><pre>10 § Justitieombudsmännens redovisning av sin\r\nverksamhet till 1991/92 års riksmöte m.m.</pre><pre>Föredrogs</pre><pre>konstitutionsutskottets betänkande</pre><pre>1991/92:KU14 Justitieombudsmännens redovisning\r\nav sin verksamhet till 1991/92 års riksmöte m.m.\r\n(redog. 1991/92:1).</pre><pre>Anf. 79 BJÖRN pVONs DER ESCH (m):</pre><pre>Herr talman! JOs ämbetsberättelse ger anledning\r\ntill vissa reflexioner.</pre><pre>På ett seminarium för europeiska\r\njustitieombudsmän i början på 80-talet\r\nkonstaterades uppskattande att det svenska\r\njustitieombudsmannasystemet för att skydda\r\nmänskliga rättigheter var en fascinerande idé, som\r\nspritt sig över hela den västliga världen. Sveriges\r\nJO-ämbete var en förebild.</pre><pre>Vid en efterföljande konferens i Stockholm under\r\nordförandeskap av dåvarande svenske chefs-JO\r\nslogs fast att JOs funktion skulle omfatta hjälp till\r\nden inhemska rättsordningen för att förebygga\r\noavsiktliga kränkningar av bl.a.\r\nEuropakonventionen för mänskliga rättigheter.</pre><pre>Strävandena kröntes med att Europarådets\r\nministerkommitté antog en rekommendation till\r\nmedlemsländerna att JO ges kompetens att bl.a. ta\r\ninitiativ och ge utlåtande när inhemsk lag står i strid\r\nmed konventionen. Endast dåvarande\r\nförbundsrepubliken Tyskland reserverade sig. Alla\r\növriga, inkl. Sverige, såg inga hinder att följa\r\nrekommendationen.</pre><pre>Vad har hänt sedan dess? Det en gång så\r\nrespekterade svenska JO-ämbetet skakades av inre\r\nmotsättningar och skandaler i slutet av 1980-talet.\r\nJustitieombudsmännen avlöste varandra under\r\nuppseendeväckande former.</pre><pre>Riksdag och regering lät förstå att man inte alls\r\nuppskattade att vare sig JO, lagråd eller någon\r\nannan upplyste om när svensk lag kränker\r\nEuropakonventionen.</pre><pre>Tvärtom underströks i riksdagen att det inte var\r\ntillfredsställande om enskilda människor gavs\r\nintrycket att de får rätt bara de går till\r\nEuropadomstolen. Det påstods t.o.m. att den\r\nrättstradition som konventionen bygger på inte i\r\nalla avseenden är överlägsen vår.</pre><pre>Med andra ord, trots att Sverige förpliktigade sig\r\natt respektera konventionen, gjorde riksdagen helt\r\nklart för envar att det inte var särskilt angeläget att\r\nfölja konventionen.</pre><pre>Att ett av kriser drabbat JO--ämbete skulle våga\r\ntrotsa dessa tydliga signaler från lagstiftarna var\r\nknappast att vänta. Den nyssnämnda betydelsefulla\r\noch på svenskt initiativ utarbetade\r\nrekommendationen från Europarådets\r\nministerkommitté nådde aldrig ens fram till JO-\r\nämbetet, av skäl som alltjämt är höljda i dunkel.\r\nAlltsedan krisen på ämbetet har JO följaktligen\r\navstått från att reagera i de fall ''en uppenbar\r\ndiskrepans'' föreligger mellan en svensk\r\nlagbestämmelse och Europakonventionen. Som\r\nmotivering härför anger JO ''inte helt\r\noproblematiska -- grundläggande konstitutionella\r\nförutsättningar'', vilket i klartext torde betyda att\r\nriksdagen inte vill bli påmind om sina\r\ninternationella förpliktelser.</pre><pre>Detta förhållande har i decennier utsatt svenska\r\nmedborgare för myndighetsåtgärder som innebär\r\nbrott mot de mänskliga fri- och rättigheterna.</pre><pre>Hur många medborgare som drabbas vet ingen.\r\nEndast ett fåtal har råd, ork eller kunskaper att\r\ndriva en process i fem, kanske tio år innan den når\r\ndomstolen i Strasbourg. Tvärtemot vad riksdagen\r\nuttalat finner de till slut att vår rättstradition\r\nlångtifrån alltid är överlägsen konventionens.</pre><pre>Hur missvisande är inte förre utrikesministerns\r\nförklaring till en internationell juristorganisation\r\nnär den i somras begärde upplysning om hur\r\nSverige fullföljer sina internationella förpliktelser.\r\nAv förre utrikesministerns svarsbrev framgår bl.a.\r\nföljande:</pre><pre>Svensk lag skall tolkas fördragningsvänligt. Genom\r\ntolkningen skall svensk lag tillämpas på sätt som\r\nuppfyller kraven i internationella konventioner.\r\nMan kan därför påstå att konventioner utgör en del\r\nav svensk lag även om de inte är direkt\r\napplicerbara.</pre><pre>Denna skönmålning presenterade Sverige utlandet\r\nför mindre än sex månader sedan.</pre><pre>Den sanna bilden beskrev JO den 2 maj 1990, när\r\nhan för svenska myndigheter förklarade ''att en\r\nsvensk domstol eller förvaltningsmyndighet (är)\r\ninte formellt bunden av Europadomstolens\r\ndomar''. Förhåller det sig inte i själva verket så att\r\nkonventioner inte är värda ett vitten och\r\nmyndigheter är oförhindrade att handla därefter?</pre><pre>Det är riksdagens skyldighet mot medborgarna att\r\nåterge JO-ämbetet den kompetens det en gång haft\r\noch som Sverige förpliktigat sig att verka för genom\r\natt acceptera rekommendationen från\r\nEuroparådets ministerkommitté.</pre><pre>Den nuvarande regeringen har uttalat att den har\r\nför avsikt att vidtaga åtgärder i detta syfte. Vad som\r\noroar är emellertid att det beräknas dröja flera år\r\ninnan beslut kan tas om Europakonventionens\r\ninförlivande med svensk lag.</pre><pre>I vårt grannland, Finland, ansåg man sig av\r\nlättförståeliga skäl förhindrad att ratificera\r\nkonventionen före år 1990. Men när\r\nundertecknandet väl skett gällde\r\nEuropakonventionen omedelbart som finsk lag,\r\noch Finlands JO är den som ser till att så sker.</pre><pre>I Sverige har medborgarna tvingats vänta i 38 år.\r\nDet borde räcka, om viljan nu verkligen finns. I\r\nförhoppning att den så gör har jag inget yrkande.</pre><pre></pre><pre>Anf. 80 HENRIK S JÄRREL (m):</pre><pre>Herr talman! Värdet och betydelsen av våra\r\ngrundlagar kan inte nog understrykas. Vi har all\r\nanledning att värna och försvara dem -- och\r\nstundom förbättra -- framför allt i och men även\r\nutanför detta hus.</pre><pre>Detsamma borde gälla de internationella\r\nkonventioner som Sverige godkänt och\r\nundertecknat. Det är således viktigt att vi förmår\r\nleva upp till de åtaganden på olika områden som vi\r\ngenom anslutningen till en konvention förbundit\r\noss att följa.</pre><pre>Sverige har vid flera tillfällen under senare år fällts\r\nvid Europadomstolen för att vår rättsordning\r\nuppvisar brister i förhållande till vad\r\nkonventionstexten föreskriver.</pre><pre>Det är därför glädjande att den nya borgerliga\r\nregeringen nu avser att låta en utredning närmare\r\npröva möjligheten av att arbeta in internationella\r\nkonventioner, främst då kanske Europarådets\r\nkonvention rörande skyddet för de mänskliga fri-\r\noch rättigheterna, också i den svenska rätten.\r\nBetydelsen av detta kan heller knappast\r\növerskattas om och när Sverige blir fullvärdig\r\nmedlemsstat i EG.</pre><pre>Det är självfallet viktigt att också allt framtida\r\nsvenskt lagstiftningsarbete inriktas mot en\r\nharmonisering med sådana konventioner som vi\r\nanslutit oss till. Men det är samtidigt lika viktigt att\r\nvi håller ett vakande öga på det redan befintliga\r\nregelverkets förenlighet med våra grundlagar och\r\nratificerade konventioner.</pre><pre>JO-ämbetet kan härvidlag spela en än större roll än\r\nvad som för närvarande är fallet. JOs initativrätt\r\nmedger granskning av handläggnings- och\r\nbeslutsärenden med principiell utgångspunkt från\r\nvad den svenska lagstiftningen stadgar. Sådan\r\ngranskning sker också fortlöpande.</pre><pre>Likaså medger ämbetsinstruktionen JO rätten att\r\nfästa riksdagens eller regeringens uppmärksamhet\r\npå t.ex. en uppenbar diskrepans mellan en svensk\r\nlagbestämmelse och innehållet i en internationell\r\növerenskommelse som Sverige biträtt. Sådan\r\ngranskning borde kunna ske oftare än vad som nu\r\när fallet och behöver i och för sig inte närmare\r\nregleras, utan kan med utgångspunkt från en\r\nsedvanlig lämplighetsbedömning kvarstå under JO-\r\nämbetets allmänna initiativrätt rörande\r\ngranskningsarbetet.</pre><pre>Herr talman! Därutöver skulle det givetvis ge\r\nytterligare tyngd åt JOs agerande, om riksdagen\r\noch dess konstitutionsutskott klart uttalade sitt stöd\r\nför Europarådets ministerkommittés\r\nrekommendation R (85) 13 -- som ju Sverige de\r\nfacto har accepterat -- i vilken just medlemsstaterna\r\nuppmanas stärka ombudsmannens möjligheter att\r\nsärskilt beakta frågor rörande mänskliga\r\nrättigheter.</pre><pre>I motionen 1991/92:K11 hemställer vi om att\r\nriksdagen måtte låta utreda vilka konsekvenser den\r\nåberopade rekommendationen av\r\nministerkommittén skulle kunna få för det svenska\r\nJO-ämbetet. Konstitutionsutskottet ställde sig dock\r\ninte bakom denna önskan, tyvärr!</pre><pre>Herr talman! Jag avstår från yrkande nu. Men jag\r\nvill med hänvisning till motionen och det särskilda\r\nyttrandet uttrycka en förmodan och en förhoppning\r\nom att den utredning rörande eventuellt\r\ninförlivande av internationella konventionstexter i\r\nden svenska rätten -- som initierats av regeringen --\r\nockså kommer att beakta frågan om den enskildes\r\nmöjligheter att t.ex. via JO-ämbetet få sina fri- och\r\nrättigheter bevakade och tillvaratagna i enlighet\r\nmed vad Sverige genom en konventionsanslutning\r\nförpliktat sig till.</pre><pre>Anf. 81 THAGE G PETERSON (s):</pre><pre>Herr talman! Som det är brukligt i samband med\r\nden årliga granskningen av JOs verksamhet har\r\njustitieombudsmännen vid möte inför\r\nkonstitutionsutskottet berört de olika delarna av\r\nsin verksamhet och svarat på frågor.</pre><pre>Konstitutionsutskottet har dessutom vid ett\r\nsammanträffande mellan utskottspresidiet och\r\nombudsmännen fått information utöver vad som\r\nframgår av ämbetsberättelsen och statistik. Vidare\r\nhar genom utskottskansliets försorg en genomgång\r\ngjorts av ämbetets diarier, protokoll och register.</pre><pre>JO-ombudsmännen har ett viktigt värde. Det kan\r\nspekuleras i olika orsaker till att antalet ärenden\r\nhar ökat kraftigt under senare år. Detta visar\r\nemellertid att JO-ämbetet genom att ta emot och\r\npröva klagomål, göra inspektioner och ta egna\r\ninitiativ har en viktig uppgift att fylla i det svenska\r\nsamhället. Likaväl som det är viktigt att ämbetet\r\nåtnjuter stort förtroende hos allmänheten, är\r\nuppföljningen med hjälp av den årliga\r\ngranskningen av ämbetsberättelsen en angelägen\r\nuppgift för konstitutionsutskottet.</pre><pre>Jag vill konstatera följande. Det har inte vid årets\r\ngranskning av verksamheten vid JO-ämbetet\r\nframkommit någon omständighet som har gett\r\nutskottet anledning till att göra något särskilt\r\nuttalande. Av detta konstaterande följer att\r\nombudsmännen naturligen har mitt och utskottets\r\nförtroende. Ett enhälligt utskott föreslår också att\r\nriksdagen lägger justitieombudsmännens\r\nämbetsberättelse till handlingarna.</pre><pre>På en punkt finns det ett motionsyrkande. Det\r\navstyrks emellertid av ett likaså enhälligt utskott.\r\nMotionen gäller hur justitieombudsmännen kan\r\noch bör förfara när de finner situationer där det kan\r\nsättas i fråga att en myndighet fullt ut inte har\r\nbeaktat bestämmelser i internationella\r\nkonventioner vilka Sverige har undertecknat.</pre><pre>Mot bakgrund av ett sådant fall, som för övrigt\r\nredovisas i årets redogörelse, lämnar motionärerna\r\nsynpunkter på om en ombudsman bör vända sig till\r\nriksdagen eller regeringen med sina iakttagelser. Så\r\nföreslås, som också har yttrats nu i kammaren, att\r\nden här saken skall utredas.</pre><pre>Nu har inte något yrkande med anledning av\r\nmotionen lagts i kammaren, men jag vill ändå göra\r\nett par kommentarer.</pre><pre>Konstitutionsutskottet eller riksdagen kan\r\nnaturligtvis inte ompröva eller överpröva beslut\r\nsom JO fattar. Om vi skulle gå in på en sådan\r\nordning skulle det bli väldiga konsekvenser. Efter\r\nett tag skulle det i realiteten innebära att\r\nkonstitutionsutskottet och riksdagen skulle direkt\r\nfå ta ställning till allmänhetens, enskilda\r\nmänniskors, klagomål. En sådan utveckling är helt\r\norimlig.</pre><pre>Utgångspunkten är att bestämmelser i\r\nkonventioner som Sverige har biträtt skall för att\r\nbinda svenska myndigheter ha införlivats i den\r\nsvenska rätten. Om så inte är fallet, är detta en sak\r\nför regering och riksdag -- vilka ju inte står under\r\nJOs tillsyn.</pre><pre>Jag vill särskilt påpeka att JO inte granskar\r\nriksdagen och regeringen. Därför får det avgöras\r\nfrån fall till fall om JOs granskning av\r\nkonventionsbestämmelsernas tillämpning hos\r\nmyndigheter skall leda till att man tar ett initiativ\r\nfrån riksdagens eller regeringens sida.</pre><pre>Som påpekades av Henrik Järrel, vill jag nämna att\r\ndet i regeringskansliet pågår överväganden om att\r\ntillsätta en utredning som skall pröva frågan om det\r\när lämpligt att i vidare mån än vad som nu är fallet\r\nge internationella konventioner, vilka Sverige har\r\nbiträtt, motsvarighet i den svenska rätten. Det får\r\nvi väl i så fall återkomma till senare i riksdagen och\r\ni utskottet.</pre><pre>Herr talman! Jag är naturligtvis helt ense med\r\nmotionärerna om att det är angeläget att slå vakt\r\nom JO-ämbetets goda anseende. Jag tror att vi alla\r\när överens om detta. Det ligger i riksdagens och i\r\nalla svenska medborgares intresse att vi har ett\r\nstarkt JO-ämbete med högsta möjliga anseende.</pre><pre>Herr talman! Jag yrkar bifall till utskottets\r\nenhälliga hemställan.</pre><pre>Anf. 82 HENRIK S JÄRREL (m) replik:</pre><pre>Herr talman! Jag konstaterar att Thage Peterson\r\nkanske inte riktigt har läst vad som ändå anförs\r\nbåde i motionen och i det särskilda yttrandet, där\r\ndet framgår att vi är väl medvetna om att det inte är\r\nriksdagens sak -- eller regeringens för den delen --\r\natt göra någon överprövning av vad JO har kommit\r\nfram till. Vad vi vädjar om är att den juridiska\r\nsakkompetens som finns inom JO-ämbetet i högre\r\ngrad skall användas för att granska den svenska\r\nlagstiftningens förenlighet med konventionerna.</pre><pre>Som Thage Peterson kanske också noterar har vi\r\nanstått från yrkandet just med hänvisning till de\r\növerväganden som för närvarande görs inom\r\nregeringskansliet om att se över möjligheterna att\r\nvidga JO-ämbetets granskningsmöjligheter också i\r\navseende på konventionerna. Men det finns ju\r\nredan i instruktionen möjlighet för JO att göra det.\r\nDärför tycker vi bara att det vore en stark\r\nmarkering av riksdagen att särskilt understryka\r\nbetydelsen av detta, i all synnerhet som vi ju har\r\nblivit fällda relativt många gånger på senare tid i\r\nEuroparådet -- och också med tanke på att vi nu\r\nstår i begrepp att bli medlemsstat i Europeiska\r\ngemenskapen.</pre><pre>Anf. 83 Tredje vice talman BERTIL FISKESJÖ\r\n(c):</pre><pre>Herr talman! Jag begärde ordet när jag lyssnade till\r\nBjörn von der Esch och Henrik S Järrels inlägg här\r\ntidigare.</pre><pre>Jag kunde förstå att man hade läst en del tidigare\r\ndebatter som vi har haft om vårt sätt att efterfölja\r\ninternationella konventioner. Här finns mycket\r\nsom man kan ha anledning att diskutera. Dessa\r\nfrågor kommer ju att bli mycket brännande i och\r\nmed att vi går med i EG.</pre><pre>Men jag skulle ändå vilja säga ett par saker rent\r\nallmänt. Det finns en grundläggande\r\nvanföreställning om att internationella\r\nkonventioner är glasklara och lätta att tillämpa. Så\r\när det inte. Internationella konventioner är ofta\r\nluddiga och svåra att dra ut kontentan av. Man kan\r\nkomma till olika slutsatser vad gäller innehållet.</pre><pre>Jag kan erinra om den diskussion som har förts här\r\ni den svenska riksdagen vid upprepade tillfällen,\r\nom vi enligt den FN-konvention som vi har skrivit\r\npå är skyldiga eller ej att införa förbud mot\r\nrasistiska organisationer, varvid meningarna har\r\ngått isär.</pre><pre>Europakonventionen är naturligtvis värdefull på\r\ngrund av den allmänna inriktningen. Men som\r\nlagstiftningsprodukt är den ju inte särskilt lysande,\r\neftersom den är så luddig. Man har högtidligen\r\nfastlagda principer som skall gälla, och sedan anger\r\nman en lång rad villkor för undantag som kan\r\nförekomma.</pre><pre>När det gäller Sverige och Europakonventionen är\r\ndet riktigt att vi har fällts flera gånger. I en stor\r\ngrupp av ärenden har man konstaterat att vi inte\r\nhar en ordning som har tillåtit medborgare som\r\nanser sig missfirmade av förvaltningsmyndighet att\r\ngå till domstol. Vi har då försökt rätta oss efter\r\nkonventionen genom att införa rättsprövningen\r\növer regeringsrätten. Jag har för min del länge\r\nyrkat på att vi skulle införa en generell möjlighet att\r\nta upp förvaltningsfrågor i domstol på initiativ av\r\nden enskilde -- och därhän kommer vi säkert så\r\nsmåningom.</pre><pre>Men detta var ingenting som man kunde förutse när\r\nvi skrev på den här konventionen, utan detta har så\r\nsmåningom framkommit genom de utslag som\r\ndomstolen har fällt. Det belyser svårigheten att\r\nomedelbart genomskåda vad som totalt sett är\r\ninnehållet i en konvention.</pre><pre>En grupp av ärenden som ur principiell synpunkt är\r\nmera besvärlig är de s.k. barnhämtningsfallen.\r\nSverige har fått anmärkning för att sociala\r\nmyndigheter har gått in och tagit om hand barn som\r\nman ansett ha misshandlats eller vanskötts av sina\r\nföräldrar.</pre><pre>Här finns en besvärlig grundläggande ideologisk\r\nskillnad. I de rättssystem som ligger till grund för\r\nEuropakonventionen är föräldrarätten helt och\r\nhållet överordnad. Hos oss är det barnens rätt som\r\nkommer i första hand. Det kan då bli kollisioner.\r\nMan har ju också i vårt land haft en debatt om vad\r\nsom blir effekterna på de sociala myndigheterna av\r\nde utslag som har kommit i en del fall i sådana här\r\närenden i Europadomstolen. Svenska sociala\r\nmyndigheter blir livrädda för att ingripa, även om\r\nde tycker att de borde göra det eftersom barnen\r\nmisshandlas. Samtidigt får de sociala\r\nmyndigheterna en massa skäll i efterhand för att de\r\ninte har ingripit. Vi har haft flera sådana\r\nsituationer.</pre><pre>Jag nämner detta för att belysa att det inte bara är\r\natt säga att konventionen skall tillämpas rakt upp\r\noch ner, och att alla är till hundra procent medvetna\r\nom vad konventionen innehåller.</pre><pre>Myndigheternas, och även lagrådets, skyldighet att\r\nbeakta konventioner är ju helt klar. Vi skall\r\nsjälvfallet, när vi stiftar lagar här i riksdagen, alltid\r\nta hänsyn till de skyldigheter vi är bundna till. Och\r\nden som följt lagrådets arbete, i varje fall under\r\nsenare år, finner att man ofta gör hänvisningar till\r\nEuropakonventionen, och ibland även till FN-\r\nkonventioner.</pre><pre>Detta är alltså ingenting som är främmande för\r\nsvenska myndigheter. Det fanns kanske i inläggen\r\nhär en underton av kritik mot JO som jag inte\r\ntycker var berättigad. Riksdagens ombudsmän\r\njobbar och sliter och gör så gott de kan. Naturligtvis\r\nkan de ta miste, som alla andra. Men i princip är det\r\nett mycket fint system vi har, att vi utser riksdagens\r\nombudsmän, som sedan arbetar självständigt med\r\nbl.a. klagomål från allmänheten och kommer fram\r\ntill beslut -- som vi i riksdagen givetvis inte kan\r\nändra på. Det hindrar självfallet inte att vi kan\r\ndiskutera dem.</pre><pre>Anf. 84 HENRIK S JÄRREL (m):</pre><pre>Herr talman! Jag delar Bertil Fiskesjös synpunkt\r\natt konventionstexter i regel är ganska allmänt\r\nhållna och att de som följd därav blir rätt luddiga.\r\nMen vi kan ju inte komma ifrån att har Sverige en\r\ngång anslutit sig till en konvention, den må heta vad\r\nsom helst, så har vi också faktiskt förbundit oss att\r\nförsöka följa vad konventionen föreskriver. Annars\r\nvore det ju fullständigt onödigt för Sverige att över\r\nhuvud taget agera i internationella sammanhang\r\nnär fråga uppkommer om att underteckna eller\r\nansluta sig till konventioner.</pre><pre>Det är också så, som Bertil Fiskesjö säger, att praxis\r\nfår utvisa i vad mån det finns anledning att gripa in.\r\nDet är inte någonting som a priori alltid framgår så\r\nklart. Men vi menar -- tvärtemot vad jag tycker mig\r\nförstå att Bertil Fiskesjö anser, och viss i mån även\r\nThage Peterson -- att när allmänheten har ett\r\nrättsvärn i JO, skall vi utnyttja den kompetens och\r\nsakkunskap som finns inom JO-ämbetet. Det\r\ninnebär ingen kritik mot JO. Det är tvärtom så att\r\nvi vill att man skall använda JO som en av de\r\ninstanser som allmänheten kan vända sig till för att\r\nfå sin rätt tillvaratagen. Det är endast det vi vill\r\nåsyfta med den här motionen -- mera\r\nianspråkstagande av den kompetens som JO-\r\nämbetet besitter.</pre><pre>Anf. 85 Tredje vice talman BERTIL FISKESJÖ\r\n(c) replik:</pre><pre>Herr talman! Ja, det är klart -- vi har anslutit oss\r\ntill en lång rad konventioner, och dem skall vi följa.\r\nSvårigheten uppstår alltså när vi kommer i\r\ntvivelsmål om vad dessa konventioner innehåller.</pre><pre>Jag kan ställa frågan på sin spets än en gång: Är vi\r\nskyldiga, enligt den FN-konvention vi har skrivit\r\npå, att i vårt land införa förbud mot rasistiska\r\norganisationer, eller är vi det inte?</pre><pre>När det gäller Europakonventionen har läget varit\r\ndet, att det är först genom det ena utslaget efter det\r\nandra -- inte enbart utslag som drabbat Sverige,\r\nutan även utslag som drabbat andra länder -- som vi\r\nfått en bekräftelse på vad konventionen egentligen\r\ninnehåller. Detta är ett agerande av det slag som\r\nsker inför en författningsdomstol, och det i sin tur\r\när betingat av att konventionen inte klart utsäger\r\nvad man har att rätta sig efter.</pre><pre>Vi har, låt vara med eftersläpning och i efterhand,\r\nförsökt att rätta oss efter de domstolsutslag som\r\nkommit. Det skall vi naturligtvis göra. Men vi skall\r\ninte förenkla dessa problem, eftersom de inte är\r\nenkla. Det kommer att bli ännu svårare när vi\r\nkommer med i EG, eftersom vi då hamnar i en lång\r\nrad av situationer då EGs domstol fattat ett beslut\r\nsom vi inte kunnat förutse på grundval av de\r\ndirektiv eller den förordning som ministerrådet\r\nfattat beslut om. Den kan ha tillkommit i\r\nkompromissens tecken, kanske sent på natten när\r\nman varit trött osv. Sedan bestämmer domstolen i\r\nefterhand vad som är det reella innehållet i dessa\r\ndirektiv.</pre><pre>Vi bör tala i klartext om de problem som finns, så\r\natt vi inte framställer det för den svenska\r\nallmänheten som att vi i Sverige med vett och vilja\r\nbryter mot internationella konventioner. Så enkel\r\när inte denna problemställning.</pre><pre>Anf. 86 HENRIK S JÄRREL (m) replik:</pre><pre>Herr talman! Jag är fullt medveten om att\r\nlagstiftningsarbetet är en ganska komplicerad\r\nprocess. Avslutningsvis vill jag säga, att det nog är\r\nbäst att vi ställer oss i startgroparna och lägger oss i\r\nträningsläger. Skall vi in i EG kommer det att\r\nkräva, precis som Bertil Fiskesjö sade, ganska\r\nmycket av oss när det gäller att skapa harmoni\r\nmellan vårt regelverk och det regelverk som EG\r\nkan komma att kräva av sina medlemsstater och det\r\nman i dagsläget kräver. Sverige är som bekant ännu\r\ninte fullvärdig medlem.</pre><pre>EG-inträdet kommer att kräva väldigt mycket av\r\noss i detta avseende, och det är lika bra att vi börjar\r\nträna oss redan nu.</pre><pre>Anf. 87 BJÖRN VON DER ESCH (m):</pre><pre>Herr talman! När jag lyssnade till Bertil Fiskesjö\r\nfick jag nästan intrycket av att Sverige är den första\r\nstat som skall införliva Europakonventionen i vår\r\nnationella lag. Som jag tidigare försökte framföra\r\nhar vi faktiskt väntat i 38 år. De flesta andra stater\r\nhar införlivat lagstiftningen samtidigt som de har\r\nratificerat konventionen. Sverige är snarast det\r\nsista land som kommer att göra det.</pre><pre>Låt vara att konventionen är svår att tyda, och jag\r\när inte beredd att här säga om vi är tvungna att\r\ninföra förbud mot rasism eller inte. Jag tror att det\r\nvore mycket farligt att uttala sig om detta här. Men\r\ndet allvarliga är att Sverige nu har fällts två gånger\r\njust i den typ av mål som Bertil Fiskesjö nämnde,\r\nnämligen mål som rör omhändertagande. I båda\r\nfallen har ingenting hänt. Barn och föräldrar har\r\ninte återförenats. Nu tvingas man att ånyo gå till\r\nStrasbourg för att få domen verkställd, och detta är\r\nmycket allvarligt. Dessa uppgifter har jag från ett\r\nbrev som gick till justitieministern för en vecka\r\nsedan.</pre><pre>Den risk som ligger i detta är: Om inte riksdagen\r\ntar hänsyn till Europakonventionen, gör inte\r\nmyndigheterna det heller.</pre><pre>Överläggningen var härmed avslutad.</pre><pre>(Beslut fattades efter 17 §).)</pre><pre>11 § Samhällsinformation m.m.</pre><pre>Föredrogs</pre><pre>konstitutionsutskottets betänkande</pre><pre>1991/92:KU17 Samhällsinformation m.m.</pre><pre>ip0 &gt; </pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 17 §.)</pre><pre>12 § Kommunalt partistöd</pre><pre>Föredrogs</pre><pre>konstitutionsutskottets betänkande</pre><pre>1991/92:KU18 Kommunalt partistöd (prop.\r\n1991/92:66).</pre><pre>Anf. 88 JOHAN LÖNNROTH (v):</pre><pre>Herr talman! Jag har en gång tidigare här i\r\nkammaren citerat vad Bertil Fiskesjö sagt vid ett\r\nsammanträde i konstitutionsutskottet. Eftersom\r\nhan vid det tillfället inte skällde på mig för att jag\r\nciterade honom, skall jag göra det en gång till. När\r\nvi behandlade den här propositionen sade han att\r\nhan var litet ängslig för att bestämmelserna kunde\r\nanvändas litet hårdhänt. Jag skulle vilja instämma i\r\ndet. Kanske är jag något mer ängslig än vad Bertil\r\nFiskesjö är, och det är kanske den enda skillnaden.</pre><pre>Kanske är det så att vår ängslighet är proportionell\r\ni förhållande till resp. partis storlek. Det är mycket\r\nlätt för Bertil Fiskesjö att komma till rätta med sin\r\nängslighet genom att helt enkelt rösta med oss\r\nvänsterpartister i den här frågan. Med detta vill jag\r\nyrka bifall till motionen och vänsterpartiets\r\nmeningsyttring i konstitutionsutskottets\r\nbetänkande 18.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>13 § Riksdagens förvaltningskontors\r\nverksamhet</pre><pre>Föredrogs</pre><pre>konstitutionsutskottets betänkande</pre><pre>1991/92:KU20 Riksdagens förvaltningskontors\r\nverksamhet (redog. 1991/92:5).</pre><pre></pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 17 §.)</pre><pre>14 § Prisinformation</pre><pre>Föredrogs</pre><pre>lagutskottets betänkande</pre><pre>1991/92:LU15 Prisinformation (prop. 1991/92:55).</pre><pre>Anf. 89 HOLGER GUSTAFSSON (kds):</pre><pre>Herr talman! Våren 1991 beslutade riksdagen om\r\nen prisinformationslag som skulle innebära en ökad\r\ndetaljreglering inom svensk dagligvaruhandel.\r\nKravet på ökad reglering gällde att ''dagligvaror\r\nsom tillhandahålls genom självbetjäning skall\r\nartikelprismärkas''.</pre><pre>Den nya regeringen, som i många avseenden har\r\nuttalat sig för en minskad detaljreglering av svensk\r\nmarknad och svenskt näringsliv, har i prop.\r\n1991/92:55 föreslagit att denna detaljreglering med\r\ntvingande prismärkningsmetod skall slopas.</pre><pre>Socialdemokraterna och Ny Demokrati har i\r\nutskottet visat en politisk samsyn i viljan att öka\r\ndetaljregleringen på detta område och har därmed\r\ni utskottet skapat en majoritet för en låsning till en\r\nenda prismärkningsmetod -- den gamla\r\nartikelprismärkningen. Det är en metod som bör\r\nifrågasättas ur såväl kostnadssynpunkt som\r\narbetsmiljösynpunkt.</pre><pre>Representanterna i utskottet för moderata\r\nsamlingspartiet, folkpartiet liberalerna,\r\ncenterpartiet och kristdemokratiska\r\nsamhällspartiet säger nej till att införa denna\r\ndetaljreglering genom en gemensam reservation.\r\nVårt motiv är att långsiktigt se till konsumenternas\r\nbehov av bättre prismärkningsmetoder än dagens.\r\nEn detaljreglering kommer effektivt att stoppa\r\nutvecklingen på detta område.</pre><pre>I propositionen ställs mycket tydliga krav på\r\nkvaliteten på prismärkningen:</pre><pre>För det första skall den ge konsumenterna\r\ninformation om hur mycket en vara kostar.</pre><pre>För det andra skall den möjliggöra en\r\nförsummering.</pre><pre>För det tredje skall den medge en efterkontroll.</pre><pre>Vidare skärper man i propositionen kraven genom\r\natt särskilt peka på tydligheten för prismärkning,\r\nnämligen:</pre><pre>Priset skall anges korrekt och tydligt.</pre><pre>Priset skall anges på varan eller dess förpackning,\r\neller i varans omedelbara närhet på en\r\nhyllkantsetikett eller skylt, så att risk inte föreligger\r\nför förväxling med pris på andra varor.</pre><pre>Herr talman! Det handlar om att införa en lag om\r\ndetaljreglering som i dag inte finns. I dag är ca 70 %\r\nav sortimentet utan prislappar. Det gäller\r\nsortimentsområden som mjölk, drycker, djupfryst\r\nm.m. Ett beslut om denna detaljreglering handlar\r\nom en kostnad på ca 900 milj. kr. per år som vi\r\nkonsumenter tvingas betala. Såväl fack och\r\nintresseorganisationer som den tidigare regeringen\r\nhar signalerat till handelsledet om krav på\r\nkostnadssänkningar. Proposition 1991/92:55\r\nerbjuder sådana möjligheter. Därför hoppas jag att\r\nkammaren fångar denna möjlighet åt\r\nkonsumenterna.</pre><pre>Branschen har beräknat den genomsnittliga\r\nvinstnivån till ca 1 % i detaljistledet. Kostnaderna\r\nför den manuella prismärkningen motsvarar ca\r\n0,7 %. Vi anser att kraven på orationella, ofta\r\nmanuella, prismärkningsmetoder kan medföra\r\nutslagna närbutiker och nerlagda glesbygdsbutiker.\r\nLagregleringar bör inte vara sådana att de hindrar\r\nnya tekniska lösningar och möjligheter att sänka\r\nkostnader. Vi anser att den detaljreglering som\r\nsocialdemokraterna och Ny Demokrati\r\ntillsammans vill införa kommer att medföra detta.\r\nVi kan också få en prisstelhet som begränsar den\r\nreella konkurrensen, då handelsledet kan komma\r\natt begära färdigmärkta artiklar från fabrikanterna.\r\nDet blir konsumenterna som får betala.</pre><pre>I vår reservation ställs kravet att speciell hänsyn\r\nskall tas till personer som av någon anledning har\r\nsärskilda behov på prisinformationsområdet. En fri\r\nutveckling kan ge väsentligt tydligare och bättre\r\ninformation än dagens ofta alltför små prislappar.</pre><pre>Proposition 1991/92:55 kommer att vara en tydlig\r\nmätare på vilka grupper i kammaren som har mod\r\noch framsynthet att för de svenska konsumenternas\r\nräkning ta det första reella steget mot en\r\navreglering av ett område på den svenska\r\nmarknaden. Genom det steget kan vi öppna\r\nförutsättningar för en kostnadssänkande teknisk\r\nutveckling som kommer alla oss konsumenter till\r\ngodo.</pre><pre>Herr talman! Mitt yrkande är i enlighet med\r\nreservation nr 1, dvs. jag yrkar bifall till proposition\r\n1991/92:55.</pre><pre>Anf. 90 ULLA ORRING (f):</pre><pre>Herr talman! Kamrater här i kammaren! Nu står vi\r\ni riksdagen på nytt inför att fatta ett beslut som\r\nkänns både onödigt och byråkratiskt och vars\r\nkonsekvenser leder till nya utgifter för\r\nkonsumenterna. I dag är det den nya\r\nkonstellationen socialdemokraterna, vänsterpartiet\r\noch Ny Demokrati som förenas bakom detta.</pre><pre>Om socialdemokraterna, vänsterpartiet och Ny\r\nDemokrati hade fått råda redan tidigare, hade vi i\r\nVästerbotten förmodligen fått tre Konsumbutiker\r\nnedlagda. Inbesparade arbetstimmar genom\r\ndatorisering är en starkt bidragande orsak till att\r\ndessa tre butiker har kunnat överleva. Jag anser att\r\nincitamentet för modernisering av butikerna\r\nförsvinner i och med denna lagstiftning.\r\nPrismärkning enligt lagförslaget är inte gratis.\r\nHandelns organisationer räknar med en\r\nsammanlagd ny utgift på över 900 miljoner. Varje\r\nordinarie prismärkning kostar ca 12 öre per styck. I\r\ndag är det fritt fram för handeln att prismärka. De\r\nhandlare som bedömer att de genom prismärkning\r\nökar antalet kunder kommer naturligtvis även utan\r\nlagstiftning att fortsätta med prismärkning. Det är\r\nen dialog mellan konsumenter och handel som skall\r\nstyra.</pre><pre>Vi som avstyrker lagstiftning anser att skyldighet\r\natt ge prisinformation inte får upphöra trots att vi\r\ninte har en lagstiftning. Nu påtvingas i stället\r\nhandeln en prismärkningsprocedur genom\r\nlagstiftning. Nu säger vän av ordning: ''Ja, men det\r\nkommer att ges undantag i prismärkningslagen.''\r\nMen vad är det då för en lag, som dessutom\r\nkommer att innebära tolkningssvårigheter?</pre><pre>Jag kan utan vidare upprepa vad jag sade här i\r\nkammaren den 30 maj när prismärkningen senast\r\nvar föremål för avgörande. Jag citerade då, och jag\r\ngör det i dag, vad som står i förarbetena till 5 § i den\r\nhär lagen: ''Den föreslagna regeln innebär i\r\npraktiken att skriftlig prisinformation inte behöver\r\nlämnas i mindre butiker med manuell betjäning. I\r\nmanuell disk i snabbköpsbutik är emellertid\r\nsituationen en annan. Här behövs normalt skriftlig\r\ninformation.'' Glasklart eller hur? Tycker ni som\r\njag att det är dunkelt? Vem skall tolka detta? Hur\r\nskall tolkningsföreskrifterna se ut?</pre><pre>När den borgerliga regeringen nu önskar slopa\r\nartikelprismärkning av dagligvaror som\r\ntillhandahålls genom självbetjäning tycker vi i de\r\nborgerliga partierna att det här är ett bra förslag.\r\nVi vill att svenska folket skall hysa respekt för våra\r\nlagar, och då skall den föreslagna\r\nprismärkningslagen avslås. Men Ny Demokrati\r\npåhejar nya krångellagar. Det tycker jag går i stick\r\ni stäv med det valbudskap man spred under\r\nvalrörelsen. Eller är regleringsbehovet så stort?</pre><pre>Ett vet jag, och det är att glesbygdshandeln\r\nkommer att drabbas om lagen går igenom. I dag\r\nfinns det ca 8 000 livsmedelsbutiker i landet. Av\r\ndessa är 4 000 vanliga butiker, 2 000 servicebutiker\r\noch 2 000 stormarknader. De senare kommer\r\nknappast att påverkas, eftersom en stor del av deras\r\nsortiment exponeras från stora lastpallar och\r\ndärmed undantas från märkning på varje enskild\r\nvara. Deras konkurrenssituation kan därmed\r\nförbättras.</pre><pre>Det finns exempel på många stormarknader här i\r\nSverige. Jag behöver inte nämna dem vid namn.\r\nMen i glesbygd är situationen en annan. Byn står\r\noch faller med butiken. Där blir lagstiftningen\r\nkännbar. Hur kommer de små butikerna i glesbygd\r\noch mellanbygd, t.ex. i Lycksele, Storuman eller\r\nVilhelmina att klara sig? Skall de räknas in i\r\ngruppen mindre butik med manuell betjäning eller\r\ni gruppen snabbköpsbutik med manuell disk? Här\r\ngäller ju olika regler.</pre><pre>Vilka grupper är det slutligen som drabbas mest av\r\nde prishöjningar som följer i spåren av\r\nlagstiftningen? Jo, de som spenderar en relativt stor\r\ndel av hushållsbudgeten på nödvändighetsvaror.\r\nFör oss liberaler är glesbygdens överlevnad och\r\nlägre priser för konsumenterna viktigare än att\r\nstifta onödiga lagar som blir svåra att följa.</pre><pre>Herr talman! Jag yrkar med detta anförande bifall\r\ntill reservation 1 i lagutskottets betänkande\r\n1991/92:LU15.</pre><pre>Anf. 91 PER STENMARCK (m):</pre><pre>Herr talman! När vi står inför uppgiften att fatta\r\nbeslut om en prisinformationslag tror jag att det är\r\nen sak som vi inledningsvis skall ha fullt klart för\r\noss. Det är att vi inte diskuterar huruvida det skall\r\nges information om priser eller inte. Vi är nog alla\r\növerens om att sådan behövs och sådan skall vi ha.\r\nFrågan gäller i stället huruvida det måste skrivas in\r\ni en lag eller inte. Frågan gäller också huruvida en\r\nbutiksägare skall ha frihet att själv avgöra på vilket\r\nsätt prisinformationen skall ges eller om det skall\r\nskrivas in i en lag att det måste ske på just ett sätt.\r\nFrågan gäller därmed också om\r\nlivsmedelshandlarens kunder i den fria\r\nkonkurrensens namn skall få vara med och påverka\r\npå vilket sätt prisinformationen skall ges, eller om\r\ndet i stället är vi som politiker som genom en lag\r\nskall säga att prisinformation bara kan ske på ett\r\nenda sätt.</pre><pre>I valrörelsen dök det upp ett nytt parti. Dess\r\nföreträdare reste land och rike kring och\r\ndemonstrerade med ölbackars hjälp hur lätt det var\r\natt sänka skatter och avgifter och hur många lagar\r\noch regleringar som skulle kunna tas bort.</pre><pre>Allt detta var bara påfund av politiker som inte\r\nhade någon kontakt med verkligheten och som bara\r\nönskade detaljstyra och lägga sig i sådant som de\r\ninte förstod sig på, hette det.</pre><pre>Genom dessa förslag och dessa uttalanden kom\r\npartiet in i riksdagen. Nu, efter två månader i\r\nriksdagen, ställs partiets ledamöter inför ett första\r\nkonkret förslag om att ta bort en onödig lag. Då\r\nväljer de att ansluta sig till riksdagens båda\r\nvälkända regleringspartier för att behålla just\r\ndenna lag -- för si, icke kan vi väl låta folk själva få\r\navgöra hur de vill ha det med den information de\r\nskall få om specerihandlarens priser.</pre><pre>Så resonerar den som i sin roll av politiker tycker\r\nsig vara en överförmyndare för väljarna. Det\r\nkanske förvånar en del att just Ny Demokrati intar\r\ndenna position.</pre><pre>Därför är detta ytterst ett vägval mellan å ena sidan\r\nreglerare och prishöjare och å den andra sidan oss\r\nsom vill minska antalet lagar, regleringar, förbud\r\noch påbud och i stället öka konkurrensen och få ned\r\npriset på varorna. På den ena sidan står förutom\r\nvänsterpartiet också social- och nydemokrater, på\r\nden andra de fyra borgerliga partierna.</pre><pre>Men både jag och många med mig vet också att det\r\nfinns åtskilliga inom Ny Demokrati som har en\r\nannan uppfattning än partiets officiella. Ni har nu\r\nmöjlighet att välja bort en onödig lag, att vara med\r\noch öka friheten och möjliggöra lägre priser. Det är\r\nbara att stödja den borgerliga reservationen 1 som\r\när fogad till betänkandet.</pre><pre>Det är också anmärkningsvärt, herr talman, om än\r\nkanske inte lika överraskande, att\r\nsocialdemokraterna kan ansluta sig till förslaget att\r\nbibehålla bestämmelsen om prismärkning. Ett av\r\nden tidigare regeringens prioriterade mål under de\r\nsista åren var att hålla priserna nere. Det\r\nställningstagande som socialdemokraterna nu har\r\ngjort i lagutskottet motverkar detta syfte. Måhända\r\nberor det på att Sverige i dag har en annan regering.</pre><pre>Det finns, som jag ser det, i huvudsak tre skäl till\r\natt bifalla regeringens förslag och därmed avslå\r\nutskottsmajoritetens.</pre><pre>Det första är att prisinformation faktiskt är och\r\nskall vara ett konkurrensmedel. Det skall med\r\nandra ord vara möjligt att göra på litet olika sätt.\r\nPrisinformation är ett konkurrensmedel precis som\r\npris, kvalitet, service och öppettider är det. Det\r\nkunde vara intressant att få höra om de som nu vill\r\nlagreglera sättet att informera om priset också vill\r\nstifta lagar för att reglera övriga konkurrensmedel.</pre><pre>Det andra skälet är att om vi genom lagstiftning\r\nlåser fast oss vid ett gammalt prismärkningssystem,\r\nriskerar vi samtidigt att motarbeta nya tekniska\r\nlösningar. Sådana finns. De införs i snabb takt, och\r\nde är ofta bättre och effektivare och mera\r\nkundvänliga än dem som vi hittills har haft. Men\r\nom vi förbjuder de systemen, har vi därmed med\r\nlagens hjälp låst oss fast i någonting föråldrat.</pre><pre>Det tredje och säkert för många människor\r\nviktigaste skälet är att kostnaderna stiger. Det blir\r\nkostnadshöjningar på varje enskild vara som skall\r\nprismärkas, och totalt innebär det att kostnaden\r\nblir åtskilliga hundratals miljoner högre, närmare\r\nbestämt strax under en miljard kronor. Det är en\r\nprishöjning som vi alla vet att det bara finns en som\r\nfår betala i slutändan, och det är konsumenten.</pre><pre>Jag ber, herr talman, att få yrka bifall till den\r\nborgerliga reservationen 1, fogad till betänkandet.</pre><pre>Anf. 92 IAN WACHTMEISTER (nyd):</pre><pre>Herr talman! Det är trevligt här i riksdagen. Ibland\r\nlåter det som från predikstolen i kyrkan, ibland är\r\ndet ganska festligt. Det är bara att välja.</pre><pre>''Den nya konstellationen av socialdemokraterna,\r\nvänstern och Ny Demokrati'', lyder det förnärmade\r\nbudskapet från dem som alltid vet bäst. Nej, alla ni\r\nsmå ränksmidare och andra som tror att hela livet\r\nbestår av politiska små taktiska finesser! Det där är\r\nfel.</pre><pre>Vad ''den nya konstellationen'' är vet ni tydligen\r\ninte. Den har alla möjliga namn, för den består av\r\nmänniskor -- ibland kallas de för konsumenter --\r\nsom köper dagligvaror. De finns överallt här\r\nutanför. Många politiker vet fortfarande väldigt\r\nlitet om den verkligheten, herr Stenmarck.</pre><pre>Nåja, 1991 var alltså året då det stora\r\ndistributionsoligopolet -- de som har hand om hela\r\ndistributionen av livsmedel -- och det skakade\r\nplanmonopolet skrämdes av en liten prislapp. Nu\r\nvar man alltså hotad. Farlig var den, den här\r\nprislappen.</pre><pre>Det värsta var inte att den var liten, utan det var\r\natt priset skulle stå där. Priset är nämligen inte så\r\nviktigt, enligt dem som sätter det. Priset är däremot\r\nmycket viktigt för dem som betalar det.</pre><pre>Där det finns fri konkurrens -- eller på svenska\r\nkanske bättre: om det funnes fri konkurrens --\r\nbehövs det ingen lag om prislappar. Men ni kan\r\nvara lugna för att det skulle finnas prislappar för\r\ndet!</pre><pre>Därför skall vi se till att det bl.a. blir en fri\r\nbutiksetablering och därmed en konkurrens värd\r\nnamnet. Den konkurrensen uppstår inte genom\r\nnågon politisk fint, några tjusiga rader i en lagtext,\r\nutan den konkurrensen ser man i verkligheten där\r\nute när den har genomförts.</pre><pre>Till dess får de svenska konsumenterna dras med en\r\nprismärkning som kostar, och man vevar på med\r\nbeloppen här, minsann. Den kostar någonstans\r\nkring 0,3 %, kanske 0,7 %, beroende på hur pass\r\ndeprimerad man är till sin läggning.</pre><pre>Det kan man dras med, därför att man vet att den\r\nobservans och prismedvetenhet som följer av detta\r\nger äkta priskonkurrens. Och äkta priskonkurrens\r\nger, det vet vi, prisdifferenser på 10--20 %. Då kan\r\nni sätta i gång och räkna era miljoner och miljarder\r\nigen. Jämför 0,3 eller 0,7 % med 10--20 procent,\r\nsom det finns belägg för!</pre><pre>Tänk, så det kan bli, vad! Men vägen är svår och\r\nknagglig innan vi når fram till en lösning på hela det\r\nproblem som i dag avspeglas i att en vit vetelimpa\r\nav samma kvalitet kostar 9:90 i Danmark och några\r\nkilometer därifrån i Skåne 29:80. Det blir att bita\r\nmånga elefanter i benet, innan man rått på hela den\r\nhär frågan!</pre><pre>Anf. 93 ULLA ORRING (fp) replik:</pre><pre>Herr talman! Det är roligt att Ian Wachtmeister\r\ntycker att det är trevligt i riksdagen. Det tycker vi\r\nandra också. Och vi tycker att det är ännu roligare\r\nom vi får fatta bra beslut i riksdagen. Det beslut\r\nsom Ny Demokrati tänker ställa upp för blir inget\r\nbra beslut. Det blir inget bra beslut för\r\nkonsumenterna heller.</pre><pre>Nu försöker Ian Wachtmeister blanda in äpplen och\r\npäron i debatten. Den handlar om prislappen -- den\r\nhandlar inte om butiksetablering och den vita\r\nlimpan. Det är andra frågor som avgörs i ett annat\r\nsammanhang.</pre><pre>Från folkpartiet liberalernas sida är vi helt inne på\r\ntanken att det skall bli en fri butiksetablering. Men\r\ngenom att försvåra för den handel som finns i dag,\r\nsärskilt i glesbygden, och göra det krångligt och\r\nbesvärligt för den kommer man att slå ut de små\r\nbutiker som finns i glesbygden. Det tror jag inte att\r\nsvenska folket och framför allt inte konsumenterna\r\nvill ställa upp på. Framför allt blir varorna dyrare,\r\noch pengarna kommer inte att räcka till på samma\r\nsätt.</pre><pre>Jag tror också att det vore nyttigt om Ian\r\nWachtmeister läste vad\r\nnäringsfrihetsombudsmannen och statens pris- och\r\nkonkurrensverk har sagt. De har uttalat att en\r\ndetaljerad reglering hämmar konkurrensen och\r\nleder till prisstelhet, med risk för höjda priser för\r\nkonsumenterna.</pre><pre>Vi skall ha fri butiksetablering, och vi skall ha\r\nprismärkning på varorna utan lagstiftning -- med\r\nden här krångliga lagen kommer det att bli en rad\r\nlagöverträdelser. Då tjänar lagen ingenting till. Vi\r\nsom tillhör dem som tycker att man skall slippa\r\nlagstiftning har ändå så kraftigt understrukit att\r\nprismärkningen skall åstadkommas genom en\r\nfrivillig överenskommelse mellan handeln och\r\nkonsumenterna. Genom att vi som konsumenter\r\nkan ha den dialogen i gång får vi en prismärkning,\r\nmen vi skall absolut inte ha någon lagstiftning som\r\nden föreslagna.</pre><pre>Anf. 94 IAN WACHTMEISTER (nyd):</pre><pre>Herr talman! Det är ett bra beslut för\r\nkonsumenterna -- det var det jag försökte visa. Det\r\när en nödvändig lapp i ögat på dem som i dag inte\r\nvill släppa fram den fria konkurrensen. Det finns\r\ningen fri konkurrens inom dagligvarusektorn. Det\r\när oligopol och karteller hela vägen. Skall man\r\nbryta det skall man göra som vi föreslår -- det\r\nvidhåller jag.</pre><pre>Det här är en del av den strid som det kommer att\r\nbli att få ned priserna. Det har att göra med den\r\nlimpa som jag talade om, skall jag be att få tala om.\r\nDet faktum att det kan uppstå så absurda\r\nsituationer som den som jag berättade om -- 9:90 på\r\nena sidan och 29:80 på andra sidan; gränsskyddet är\r\ni det fallet 3 kr. -- visar hur mycket det är som är fel.</pre><pre>Ibland säger ni att prislappen kommer dit av sig\r\nsjälv i den fria konkurrensen. Det tror jag också att\r\nden gör. Men det roliga är att ni i nästa mening\r\nsäger att den är så dyr att sätta dit. Det är bara\r\nsnack! Vad man vet är att om det blir äkta\r\npriskonkurrens kommer vi att få se differenser ute\r\npå marknaden med 10--20 %. Och ni sitter här och\r\nlirar med 0,3 % och blir förfärade över det! Ni blir\r\nförfärade över väldigt olika saker -- det finns ibland\r\ninga riktiga propotioner i det, tycker jag.</pre><pre>I övrigt tycker jag att det är trevligt i riksdagen.</pre><pre>Anf. 95 ULLA ORRING (fp):</pre><pre>Herr talman! Det är märkligt att Ny Demokrati har\r\nett sådant behov av nya regleringar som man här\r\nuttrycker och att man tror att det i sin tur kommer\r\natt leda till fri konkurrens. Vad som kommer att\r\nhända är motsatsen. De stora kedjorna kommer\r\nkanske att förmärka sina varor innan de skickar ut\r\ndem till handeln. Det kommer att bli en mycket stor\r\nförsämring av den fria konkurrensen. Jag kan inte\r\nförstå att det går ihop med Ny Demokratis\r\nbudskap. Det gör det i alla fall inte som jag har\r\nuppfattat det.</pre><pre>Det här är ett mycket viktigt ställningstagande, en\r\nvattendelare egentligen. Man kan aldrig komma\r\nifrån att de butiker som kommer att gynnas av det\r\nhär förslaget är stormarknader, som slipper ifrån\r\nartikelprismärkningen därför att de exponerar sina\r\nvaror i lastpallar och bara behöver sätta en prislapp\r\npå väggen ovanför lastpallen.</pre><pre>Jag förstår att Ian Wachtmeister månar om en\r\nhonom närstående stormarknadshandlare. För\r\nhonom och för andra stormarknader kommer det\r\nhär att innebära konkurrensfördelar. Men för\r\nglesbygdsbutikerna kommer det att innebära en\r\nförsämring.</pre><pre>Anf. 96 IAN WACHTMEISTER (nyd):</pre><pre>Herr talman! Jag har inga särskilda förbindelser\r\nmed några stormarknader. Om Ulla Orring tror att\r\nBert Karlsson i Skara sitter på dessa stormarknader\r\nhar hon också fel.</pre><pre>Här har talats om äpplen, päron, vattendelare och\r\nallt vad det är. Vi i Ny Demokrati vet mycket väl\r\nvar vi står i den här frågan. Dessutom vet vi hur\r\nkonkurrens går till ute i verkligheten. Trycket har i\r\nden här frågan kommit från de stora elefanterna,\r\nfrån stormarknaderna. Det är ICA,\r\nKöpmannaförbundet och andra som har varit på er,\r\noch det har ni fallit för. Vi har varit med och\r\nförhandlat förr -- vi faller inte så lätt för deras\r\nargument.</pre><pre>Det är underbart att man talar om att butikerna i\r\nglesbygden faller på det här. Är det någonting som\r\nkännetecknar glesbygden är det väl att där inte är\r\nfullt med folk. Det betyder att man har ganska gott\r\nom tid att märka varorna -- det kostar då inte ett\r\nöre att märka varorna. Det är en otroligt märklig\r\nargumentation man för.</pre><pre>Jag vågar inte överlåta till herr Karlsson i Skara att\r\nframföra vårt yrkande; jag glömde det när jag höll\r\nmitt anförande. Jag yrkar alltså bifall till utskottets\r\nhemställan.</pre><pre>Anf. 97 PER STENMARCK (m) replik:</pre><pre>Herr talman! Priset är mycket viktigt för den som\r\nbetalar det, säger Ian Wachtmeister. Det är precis\r\ndet som det här gäller. Obligatorisk prisinformation\r\ninskriven i lagen höjer priset. Det är ett faktum som\r\ndet bara är att konstatera. Jag konstaterar också att\r\nIan Wachtmeister inte heller har förnekat det.</pre><pre>Jag lyssnade faktiskt till Ian Wachtmeister i går här\r\ni kammaren -- det kanske förvånar honom. Han\r\nsade då att vi här i riksdagen alltid väljer det bästa\r\nförslaget, varifrån det än kommer. Visserligen\r\nförklarade Ian Wachtmeister sedan att vad han\r\ndittills hade sagt var ironiskt, ett tillägg som han\r\nsade sig göra för att inte framstå som politiskt naiv,\r\nhur nu någon skulle kunna anklaga Ian\r\nWachtmeister för något sådant.</pre><pre>Men låt oss låtsas att han menade allvar. Man kan\r\ndå undra: Är verkligen det bästa för svenska folket\r\natt införa en lag som höjer priser på praktiskt taget\r\nvarje vara i livsmedelsaffärerna, när den\r\nsammanlagda kostnaden enligt vad vi vet är\r\nbortemot 1 miljard kronor, och när det enligt vad vi\r\nockså vet alltid är konsumenterna som får betala?\r\nÄr verkligen det bästa för svenska folket att låsa\r\nfast detta i en lag och stoppa vidare utveckling när\r\ndet gäller prisinformationen?</pre><pre>Frågan kan faktiskt ställas: Skulle Ian\r\nWachtmeister kunna tänka sig att göra detta på\r\nnågot annat område? Jag tror det knappast. Är det\r\nverkligen en lag som är nödvändig? Är inte det här\r\nen sådan lag som Ian Wachtmeister före valet, när\r\nhan reste land och rike runt, förklarade var\r\nonödig -- det var då ingen måtta på det antal lagar\r\nsom skulle avskaffas.</pre><pre>Här har vi ett första exempel på en lag som faktiskt\r\nkan avskaffas. Då lever Ny Demokrati inte upp till\r\nvad man tidigare sagt. Men nu är det ju inte längre\r\n''före valet'' utan två och en halv månad efter valet,\r\noch då gäller uppenbarligen något helt annat.</pre><pre>Anf. 98 IAN WACHTMEISTER (nyd)\r\nreplik:</pre><pre>Herr talman! Fri konkurrens är det bästa sättet att\r\nsänka priset, herr Stenmarck. Det är det vi vill\r\nåstadkomma. Vi har inte fri konkurrens på det här\r\nområdet -- kom inte och säg det! Däremot kan vi\r\nförsöka tvinga fram det, och det skall vi också göra.\r\nDet kommer vi att göra på annat sätt, och det\r\närendet kommer också att behandlas här i\r\nkammaren.</pre><pre>I den här frågan gäller det att ge konsumenterna de\r\nvapen man kan ge dem: att se vad priset är, att\r\nhemma kunna jämföra priserna. Det kostar 0,3 %\r\neller någonting sådant, men det kan ge betydligt\r\nstörre effekt. Vi har själva gjort undersökningar --\r\ndet kommer ni alldeles strax att få se flera bevis på.\r\nPå ett ställe hade fyra av fem varor som stod på\r\nhyllorna och inte var prismärkta ett annat pris i\r\nkassan än det som angavs på hyllorna. Det här är\r\nen jätteaffär, och jag kan lova att vi skall hålla\r\ntummen på ögat på de berörda. Vi går med på att\r\nprismärkningen avskaffas den dag då det är fri\r\nkonkurrens, men det är det ännu inte, och det vet\r\nni alla. Om det vore så, då skulle vi inte ha världens\r\nhögsta priser på detta område. Det är dessa höga\r\npriser som vi vill komma åt.</pre><pre>När vi under valrörelsen åkte land och rike runt\r\nförklarade vi att vi skulle jobba för folks bästa och\r\nse till att de fick någonting för sina pengar. Vad vi\r\nnu gör är precis i stil med vad vi sade då. Ni tycks\r\nfalla för det storfinansiella resonemanget, och det\r\när ju kul. Vi, som har varit med förut, vet hur man\r\ntänker i de lägren.</pre><pre>Anf. 99 PER STENMARCK (m) replik:</pre><pre>Herr talman! Vi brukar anklagas för samröre med\r\nstorfinansen från helt andra håll, men det är\r\nintressant att höra samma anklagelse från Ian\r\nWachtmeister.</pre><pre>Ian Wachtmeister efterlyser äkta konkurrens, och\r\nen sådan finns helt riktigt inte i dag. Just därför\r\nskall vi nu ta ett första steg i rätt riktning, men det\r\när uppenbarligen inte Ny Demokrati beredd att\r\ngöra.</pre><pre>I sin motion har Ny Demokrati gjort en koppling\r\nmellan prisinformationslagen och en nödvändig\r\nförändring av plan- och bygglagen. Båda lagarna\r\nskall förändras, säger man, och det ligger\r\nnaturligtvis mycket i det. Vi är överens om att båda\r\nlagarna är felaktiga, onödiga och behöver ändras.\r\nRegeringen har också föreslagit förändringar i\r\ndessa lagar. Det skall inte längre vara möjligt i en\r\nkommun att förhindra nyetablering av\r\nlivsmedelsaffärer. Konkurrensen måste öka.</pre><pre>Att detta är något som regeringen önskar har den\r\nvisat i ord och handling på åtminstone tre olika sätt.\r\nDet första sättet var att i regeringsförklaringen den\r\n4 oktober ge klart uttryck för detta. Det andra\r\nsättet var att förklara att man kommer att lägga\r\nfram förslag om en skärpt konkurrenslagstiftning.\r\nDet kommer att ske redan till våren 1992. Det\r\ntredje sättet var att som ett av sina absolut första\r\nförslag förelägga riksdagen ett förslag om att plan-\r\noch bygglagen skulle förändras i syfte att uppnå en\r\nsådan etableringsfrihet. Det fjärde sättet arbetar\r\nbostadsutskottet för närvarande med. Där har man\r\ndragit slutsatsen att den föreslagna förändringen av\r\nPBL inte är tillräcklig, och därför skärper man\r\nlagen.</pre><pre>Ny Demokrati har sagt att det också måste finnas\r\nen tidsmässig koppling mellan de båda\r\nlagförslagen. Så blir det också. Den förändring av\r\nPBL som föreslås är avsedd att träda i kraft den 1\r\nmars 1992. Prisinformationslagen skall träda i kraft\r\nden 1 april 1992. Det är alltså bara att konstatera\r\natt Ny Demokratis önskemål i motionen med\r\nanledning av PBL blir uppfyllda. Därmed finns det\r\nskäl att i realiteten leva upp till den koppling som\r\nni själva har pekat ut mellan prisinformationslagen\r\noch plan- och bygglagen.</pre><pre>Anf. 100 IAN WACHTMEISTER (nyd)\r\nreplik:</pre><pre>Herr talman! Jag har inte påstått att det är något\r\nfel med att ha samröre med storfinansen, Per\r\nStenmarck. Däremot är det naivt att gå på de\r\nargument som används där. Det är nämligen inte\r\nstorfinansens representanter som har valt er till\r\ndenna riksdag, utan det är en stor mängd väljare\r\nsom inte tillhör storfinansen. Det är dessa väljares\r\nintressen som vi är utsedda att bevaka. Det gör vi i\r\nNy Demokrati på det sätt som jag har beskrivit.</pre><pre>Det är bra att det sker en förändring av plan- och\r\nbygglagen. Det har gjorts nya skrivningar i den\r\nlagen för att göra den bättre. Det har sagts att den\r\nnuvarande lagen är bra, men när vi tryckte på och\r\nsade att det måste ske förändringar i lagen, så fann\r\nman att det faktiskt gick att skriva om lagen så att\r\nden nästan blev användbar. Man började således\r\nskriva om lagen och ville att vi i gengäld skulle\r\nändra vår uppfattning i fråga om prismärkningen.\r\nMen vi är inte så naiva att vi går på detta. Det finns\r\nen stor elefant som vi måste trampa på tårna riktigt\r\nordentligt och bryta sönder. Det är inte så enkelt att\r\ngöra det, men när det väl är gjort, då går vi med på\r\natt ta bort prismärkningen. Då drar vi tillbaka våra\r\nyrkanden, och den här dagens debatt kan glömmas.\r\nMen det roliga, Per Stenmarck, är att prislapparna\r\nändå kommer att finnas kvar.</pre><pre>Tredje vice talmannen anmälde att Per Stenmarck\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 101 HOLGER GUSTAFSSON (kds)\r\nreplik:</pre><pre>Herr talman! Vi kan inte beskylla herr\r\nWachtmeister för att vara konsekvent. Full\r\nkonkurrens skall råda innan han går med på detta\r\nförsta steg för att avreglera ett område. Han\r\ngömmer sig bakom konstaterandet att plan- och\r\nbygglagen inte riktigt räcker till. Herr\r\nWachtmeister vet mycket väl att ändringarna i plan-\r\noch bygglagen kommer att träda i kraft den 1\r\nfebruari 1992. Målsättningen är att konkurrensen\r\nskall fungera på ett bra sätt.</pre><pre>Det är svårt att förstå hur Ny Demokrati skall\r\nkunna medverka till en ökad konkurrens och en\r\navreglering utan att vara beredd att ändra i lagar\r\ninnan man vet hur de har fungerat på marknaden.\r\nDet är dags för Ny Demokrati att fundera över om\r\ndet inte är bättre att först fatta beslut om en\r\nlagändring och därefter se till effekterna på\r\nmarknaden. Om man inte tror på den ordningen,\r\ndå kommer man aldrig att våga ta det första steget.\r\nDet är något som vi måste våga för att få full\r\nkonkurrens på den svenska marknaden.</pre><pre>Anf. 102 IAN WACHTMEISTER (nyd)\r\nreplik:</pre><pre>Herr talman! Om den plan- och bygglag som\r\nkommer visar sig vara så bra att den löser alla dessa\r\nproblem, då skall vi gärna ändra oss i fråga om\r\nprismärkningen. Jag tror tyvärr inte att detta blir\r\nfallet. Det förekommer nog så mycket mygel att det\r\nhela ändå inte kommer att fungera. De intressen\r\nsom betjänas av det ni talar om är så starka att de\r\när svåra att rå på. Under tiden krävs att man håller\r\ntummen på ögat på de berörda; så enkelt är det.\r\nResonemanget är praktiskt och konsekvent, även\r\nom många som har suttit här för länge inte kan följa\r\ndet.</pre><pre>Anf. 103 HOLGER GUSTAFSSON (kds)\r\nreplik:</pre><pre>Herr talman! Kommer ni även i fortsättningen,\r\nherr Wachtmeister, att hålla fast vid linjen att inga\r\nlagar skall ändras innan man har kunnat konstatera\r\nom de fungerar? Ni tycks vara beredda att motivera\r\nden ena regleringen så länge den andra finns kvar.\r\nOm det är så, då får vi aldrig se det första steget tas,\r\noch vi lär heller aldrig få den konkurrens som vi ju\r\nalla vill ha.</pre><pre>Anf. 104 IAN WACHTMEISTER (nyd)\r\nreplik:</pre><pre>Herr talman! Givetvis kommer vi inte att göra på\r\ndet viset, något som jag tror att alla förstår. Jag har\r\nförsökt förklara att vi i detta fall har anledning att\r\nbefara att det inte räcker med de föreslagna\r\nåtgärderna. Därför vill vi hålla kvar tummen på\r\nögat på de berörda.</pre><pre>(forts.)</pre><pre>Ajournering</pre><pre>Kammaren beslöt kl. 14.18 på förslag av tredje vice\r\ntalmannen att ajournera förhandlingarna till kl.\r\n14.30, då frågestunden skulle börja.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre></pre><pre>Muntliga frågor till statsråd</pre><pre>Statsminister Carl Bildt (m), jordbruksminister\r\nKarl Erik Olsson (c), finansminister Anne Wibble\r\n(fp), statsrådet Bo Könberg (fp) och\r\nkommunikationsminister Mats Odell (kds) hade\r\ninfunnit sig i kammaren för att svara på muntliga\r\nfrågor.</pre><pre>Arbetslösheten m.m.</pre><pre>Anf. 105 THAGE G PETERSON (s):</pre><pre>Herr talman! Arbetslösheten stiger, och ungdomar\r\noch handikappade är särskilt hårt drabbade. Den\r\nkraftiga räntehöjningen kommer att leda till\r\nytterligare arbetslöshet, oro och lidande.\r\nBarnfamiljerna är utsatta. Regeringen vill skjuta\r\nupp höjningen av barnbidraget, och karensdagar\r\nskall införas. Många människor runt om i landet har\r\nnog svårt att somna om natten på grund av den\r\npressade situation man hamnat i.</pre><pre>Jag vill fråga statsministern: Hur har statsministern\r\ndet själv med nattsömnen, när så många människor\r\nhar det besvärligt till följd av regeringens politik?</pre><pre>Anf. 106 Statsminister CARL BILDT (m):</pre><pre>Herr talman! Jag ber att få tacka för frågan. Det\r\nstår väl till med min nattsömn, och jag tackar för\r\nomsorgen på den punkten.</pre><pre>Däremot delar jag till fullo oron över framför allt\r\nutvecklingen på arbetsmarknaden. Vi står mitt\r\nuppe i en mycket allvarlig sysselsättningskris. Jag\r\ntillhör dem som under lång tid har varnat för denna\r\nkris. Krisen är tyvärr resultatet av en ekonomisk\r\npolitik som gick snett under 80-talet, av en påtaglig\r\nkostnadskris i det svenska näringslivet och av en i\r\nen mindre behaglig situation framtvingad\r\nomfattande strukturomvandling.</pre><pre>I detta läge bedriver regeringen en politik som dels\r\ngenom aktiva arbetsmarknadsinsatser syftar till att\r\nminska krisens sociala verkningar, dels -- och det är\r\nviktigast -- syftar till att skapa förutsättningar för\r\ntillväxt, utveckling och företagande. Det är bara\r\ndet som kan ge upphov till nya och riktiga jobb, och\r\ndet är bara på det sättet som vi varaktigt kan lösa\r\nkrisen.</pre><pre>Anf. 107 THAGE G PETERSON (s):</pre><pre>Herr talman! Tack för svaret, statsministern!</pre><pre>Vad gör regeringen och statsministern om\r\narbetslösheten i Sverige nästa år skulle bli 7--9 %,\r\nvilket är vad statsminister tror enligt en intervju i en\r\ntysk tidning?</pre><pre>Anf. 108 Statsminister CARL BILDT (m):</pre><pre>Herr talman! Det beror litet på hur man räknar, om\r\nman räknar den öppna eller den totala\r\narbetslösheten. Det går att räkna på olika sätt, och\r\ndet går att få fram siffror som är både lägre och\r\nhögre än dem som frågeställaren angav.</pre><pre>Den enda politik som är möjlig att föra är dels att\r\nmed en aktiv arbetsmarknadspolitik försöka\r\nhantera den situation vi har -- detta är en kortsiktig\r\nåtgärd som är nödvändig och ofrånkomlig och vår\r\nskyldighet -- dels att på lång sikt se till att vi får\r\ntillväxten tillbaka. I dag har vi i svensk ekonomi\r\ningen tillväxt över huvud taget. Det är fråga om en\r\nnegativ BNP-tillväxt -- ett egenartat begrepp. Nästa\r\når ser det ut att bli fråga om samma sak;\r\nproduktionen faller.</pre><pre>Detta är den under lång tid uppdämda\r\nstrukturkrisen i svensk ekonomi och svenskt\r\nnäringsliv. Den lovar vi inte -- den kan ingen\r\nregering lova -- att häva på någon vecka, någon\r\nmånad eller ens några år. Men med en långsiktigt\r\nriktig politik skall vi göra det.</pre><pre>Jag vill sedan gärna lägga till att det finns en\r\nunderliggande styrka i det svenska samhället, i\r\nsvensk teknologi, i svenskt företagande och i en\r\nbred politisk konsensus kring bl.a. den\r\nhårdvalutapolitik och den\r\ninflationsbekämpningspolitik som är nödvändig.\r\nDetta gör att vi har bättre förutsättningar än många\r\nandra länder att klara av situationen.</pre><pre>Anf. 109 THAGE G PETERSON (s):</pre><pre>Herr talman! Har inte statsministern några besked\r\natt ge till de arbetslösa ungdomarna och deras\r\noroliga anhöriga som kan lugna dem om\r\narbetslösheten till följd av regeringens åtgärder blir\r\nännu högre?</pre><pre>Anf. 110 Statsminister CARL BILDT (m):</pre><pre>Herr talman! Arbetslösheten blir inte högre till\r\nföljd av regeringens åtgärder. Den blir lägre till\r\nföljd av regeringens arbetsmarknadspolitiska\r\nåtgärder. Men den kommer av allt att döma att bli\r\nhögre på grund av kostnadskrisen. Som\r\nfrågeställaren vet finns det de som under mycket\r\nlång tid har varnat för att den s.k. tredje vägens\r\nekonomiska politik förr eller senare leder ut över\r\nett stup, in i en vägg, eller hur det nu var en\r\nprominent socialdemokrat valde att formulera sig.\r\nDet är inte den nuvarande regeringen som har\r\nbörjat tala om ett stålbad för svensk ekonomi som\r\nen följd av den tredje vägens ekonomiska politiks\r\nmisslyckande, utan det var en finansminister i en\r\ntidigare socialdemokratisk regering som myntade\r\ndet uttrycket.</pre><pre>Riksbankens agerande</pre><pre>Anf. 111 JOHAN LÖNNROTH (v):</pre><pre>Herr talman! Jag skulle vilja fråga finansminister\r\nWibble om hon anser att det finns ett element av\r\npolitik i riksbankens agerande när räntan nu höjdes\r\nmed 6 % eller när den höjdes med 3 % i oktober\r\n1990. Eller är det en slump att det alltid uppstår\r\nvalutaströmmar och räntehöjningar som tvingar\r\nfram just de politiska beslut som riksbankschefen\r\nmycket starkt har förordat?</pre><pre>Anf. 112 Finansminister ANNE WIBBLE\r\n(fp):</pre><pre>Herr talman! Jag tror inte på den typ av\r\nkonspirationsteori som Johan Lönnroth möjligen\r\ngör sig till tolk för. Jag anser att riksbanken sköter\r\nsin uppgift, nämligen att se till att den svenska\r\nväxelkursen hålls fast, på ett föredömligt sätt och\r\natt man använder de medel i fråga om\r\npenningpolitik som är nödvändiga från tid till\r\nannan. I det här fallet är det inte problemen i den\r\nsvenska ekonomin som ligger bakom utan externa\r\nfaktorer.</pre><pre>Valutamarknaden m.m.</pre><pre>Anf. 113 ALLAN LARSSON (s):</pre><pre>Herr talman! Jag vill vända mig till finansministern\r\nmed anledning av det som hände på\r\nvalutamarknaden i förra veckan. Innan jag ställer\r\nmin fråga skulle jag vilja be om ett enkelt\r\nklarläggande. Anser finansministern att det finns\r\nnågra som helst ekonomiska skäl till att omvärlden\r\nskall bedriva spekulation mot den svenska kronan?\r\nJa eller nej?</pre><pre>Anf. 114 Finansminister ANNE WIBBLE\r\n(fp):</pre><pre>Herr talman! Svaret är nej.</pre><pre>Anf. 115 ALLAN LARSSON (s):</pre><pre>Herr talman! Då vill jag ställa en fråga rörande den\r\nsituation som har uppstått under hösten till följd av\r\nfinansministerns insatser. På två områden har det\r\nuppståt kriser och kaos. Det gäller\r\nbostadsbyggandet, och det gäller\r\nvalutamarknaden. Min fråga är därför: Vilket är\r\nnästa område som finansministern tänker ägna\r\nsamma uppmärksamhet som dessa?</pre><pre>Anf. 116 Finansminister ANNE WIBBLE\r\n(fp):</pre><pre>Herr talman! Låt mig först något kommentera\r\nfrågan. Vad gäller byggandet ser vi nu sviterna av\r\nden överhettning som den tidigare regeringen\r\nskapade. Vi har 20 000 tomma lägenheter, och det\r\när nu fråga om en återgång till en mer normal\r\nverksamhet. Detta är i allt väsentligt en följd av den\r\növerhettning som skapades och den bristfälliga\r\npolitik som fördes under Allan Larssons tid.</pre><pre>På valutamarknaden är problemen, som\r\nriksbankschefen har anfört, skapade av externa\r\nsvårigheter, framför allt i Finland men också i vår\r\nomvärld i samband med en del oroligheter på de\r\nfinansiella marknaderna.</pre><pre>Den politik regeringen bedriver går ut på att skapa\r\nlångsiktiga förutsättningar för en växande\r\nekonomi, som kan skapa jobb och stigande\r\nrealinkomster. Detta är en bra politik, och det är\r\nden enda politik som kan ge en stigande\r\nlevnadsstandard åt medborgarna i Sverige.</pre><pre>Anf. 117 ALLAN LARSSON (s):</pre><pre>Herr talman! Kan finansministern förklara varför\r\ndessa internationella omständigheter drabbade\r\nSverige och den svenska minoritetsregeringen men\r\ninte Norge? Kan det vara så att den typ av\r\nbeskrivning av Sveriges ekonomi som\r\nfinansministern har ägnat sig åt har skapat\r\nosäkerhet i omvärlden vad gäller fastheten i den\r\nsvenska valutapolitiken?</pre><pre>Anf. 118 Finansminister ANNE WIBBLE\r\n(fp):</pre><pre>Herr talman! Det kan ha funnits någon osäkerhet,\r\ninte om regeringens förmåga eller ambition att\r\ndriva en bra politik, utan om riksdagens\r\ngodkännande av denna politik, i allt väsentligt\r\nberoende på oppositionens ställningstagande.</pre><pre>Får jag sedan påminna om att de grundläggande\r\nförutsättningarna, t.ex. de negativa\r\nbytesbalanssiffror som Sverige har haft under lång\r\ntid, är en följd av den politik som den tidigare\r\nregeringen har drivit, under stark kritik från bl.a.\r\nfolkpartiet liberalerna och de andra i regeringen\r\ningående partierna. Därtill kommer att Allan\r\nLarsson sitter i riksbanksfullmäktige och bör vara\r\nväl medveten om vilka faktorer som riksbanken och\r\ndess fullmäktige själva har anfört för agerandet i\r\nfråga om räntan.</pre><pre>Möjligen kan man också tillägga att riksbanken i\r\ndag har släppt ner bankerna på ett lägre trappsteg i\r\nfråga om dagslåneräntan, så det har skett en\r\nbetydande återgång. Operationen har varit ganska\r\nframgångsrik, för att säga sanningen.</pre><pre>Folkpensionerna</pre><pre>Anf. 119 IAN WACHTMEISTER (nyd):</pre><pre>Herr talman! Jag vill ställa en fråga till\r\nstatsministern. Om Ny Demokrati skulle föreslå ett\r\npraktiskt och rättvist system för att höja de s.k.\r\nfattigpensionärernas villkor upp över\r\nexistensminimum, är då regeringen beredd att\r\ninföra ett sådant system senast den 1 juli 1992? Det\r\när nämligen ganska oanständigt att skicka gamla\r\nmänniskor till ''socialen'' i sådana här frågor och att\r\nge dem en utredning i julklapp. Är det i så fall\r\nsannolikt att regeringen klarar en så svår och stor\r\nutgift utan att de omtalade räntechockerna och\r\ndevalveringsryktena uppstår?</pre><pre>Anf. 120 Statsminister CARL BILDT (m):</pre><pre>Herr talman! Får jag först säga att det icke finns\r\nnågra spekulationer om ändringar i den svenska\r\nvalutapolitiken. Det är viktigt att klargöra den\r\nsaken. Det bör nog vara klart för kammarens\r\nledamöter, och en viss aktsamhet i ordvalet på den\r\npunkten skulle inte vara opassande.</pre><pre>Ian Wachtmeister frågar sedan om vi är beredda att\r\ninföra ett förslag som är praktiskt och rättvist senast\r\nden 1 juli. Vi är redo att genomföra mycket som är\r\npraktiskt och rättvist både från den 1 juli och från\r\nden 1 januari 1992 eller 1993. Men vi måste\r\nsjälvfallet först ta reda på vad som är praktiskt,\r\nrättvist, lämpligt och möjligt att finansiera. En\r\nregering kan inte skriva ut in blanko-checkar i det\r\nekonomiska läge som nu är. Det är knapphetens\r\nkalla stjärna som lyser över de offentliga\r\nfinanserna.</pre><pre>Det skall då också sägas att vi har inlett ett arbete\r\nmed att titta just på de problem som Ian\r\nWachtmeister tar upp och som vi diskuterade i\r\nvalrörelsen. Det är många, inte minst\r\nensamstående pensionärer, som har råkat illa ut\r\nunder senare år, som har en trängd ekonomisk\r\nsituation och för vilka det alldeles säkert kommer\r\natt vara nödvändigt att göra speciella insatser.\r\nDetta tittar Bengt Westerberg på just nu, och det\r\nkommer förslag från regeringens sida på den\r\npunkten.</pre><pre>Jordbruket i Norrland</pre><pre>Anf. 121 STINA ELIASSON (c):</pre><pre>Herr talman! Jag har en fråga till\r\njordbruksministern. Som bekant har landets\r\nbönder det inte så fantastiskt bra men tanke på\r\nframtiden. Jag skulle helst vilja att Norrlands\r\nbönder i dag fick ett lugnande besked: Blir det\r\nnågra pengar till jul?</pre><pre>Anf. 122 Jordbruksminister KARL ERIK\r\nOLSSON (c):</pre><pre>Herr talman! Det är många saker man skulle kunna\r\ntala om i det här sammanhanget. Dels har nu en\r\nutredning tittat på Norrlandsstödet, och där\r\növerväger regeringen vad som skall göras. Dels\r\ningår här också djurbidragen, som regeringen just i\r\ndag beslutat om. Det är alltså fråga om ett särskilt\r\nstöd till Norrlandsbönderna, och dessa pengar skall\r\nenligt regeringens uppfattning betalas ut före\r\nårsskiftet.</pre><pre>Växtförädlingsmarknaden</pre><pre>Anf. 123 CARL FREDRIK GRAF (m):</pre><pre>Herr talman! Jag har en fråga till\r\njordbruksministern angående den\r\nmonopolsituation som är på väg att uppstå inom\r\nväxtförädlings- och utsädesmarknaden. I dag finns\r\ntvå aktörer, nämligen Svalöv och Weibulls.\r\nLantmännen äger delar av Svalöv, och Procordia\r\näger Weibulls, och det förefaller som om\r\nLantmännen mycket snart kommer att få en\r\ndominerande ställning. Vilka konsekvenser anser\r\njordbruksministern att detta kommer att få för den\r\nsvenska växtförädlings- och utsädesmarknaden?</pre><pre>Anf. 124 Jordbruksminister KARL ERIK\r\nOLSSON (c):</pre><pre>Herr talman! Inom jordbruket och växtförädlingen\r\nliksom inom de flesta andra områden går vi mot en\r\nalltmer internationaliserad marknad.\r\nKonkurrensen kommer på sikt inte att\r\nupprätthållas inom landet utan inom den vidare\r\nmarknad som vi kommer att ingå i. I det\r\nsammanhanget tror jag att det är väsentligt att man\r\nhar starka företag i Sverige, som kan hävda sig och\r\nfinnas kvar. Jag tror att det kan ske också om det\r\nskulle vara så att det bara finns ett företag i Sverige.</pre><pre>Anf. 125 CARL FREDRIK GRAF (m):</pre><pre>Herr talman! Regeringen har i andra sammanhang\r\ntalat om vikten av att bryta upp monopol och nämnt\r\njust det argument som jordbruksministern här för\r\nfram, att en speciell bransch måste vara stark för att\r\nklara sig i EG. Detta för bransch efter bransch nu\r\nfram, men det kommer sannolikt att bli till förfång\r\nför Sveriges bönder.</pre><pre>Anf. 126 Jordbruksminister KARL ERIK\r\nOLSSON (c):</pre><pre>Herr talman! Jag tror att den internationella\r\nkonkurrensen också när det gäller växtförädling\r\noch utsädesproduktion kommer att återverka på\r\nproduktionen i Sverige, och det bör i så fall inte\r\nvara till förfång för Sveriges bönder.</pre><pre>Socialpolitiken</pre><pre>Anf. 127 BIRGITTA DAHL (s):</pre><pre>Herr talman! I Dagens Nyheter i förra veckan\r\nkunde vi läsa att folkpartiledaren hållit ett tal för sin\r\npartistyrelse och uttryckt djup oro över social\r\nnedrustning och över att idéerna om att rusta ner\r\nvälfärdsstaten lever vidare bland moderaterna.\r\n''Solidaritet och tolerans sitter trångt i dag'', sade\r\nBengt Westerberg. Jag vill fråga: Delar Bo\r\nKönberg Bengt Westerbergs oro?</pre><pre>Anf. 128 Statsrådet BO KÖNBERG (fp):</pre><pre>Herr talman! Tack för frågan! Om jag uppfattade\r\nfrågan rätt baserar den sig på ett tidningsreferat där\r\nBengt Westerberg kommenterar en del av den\r\nallmänna debatten. I det sammanhanget har jag\r\nuppfattat att han klart deklarerar det som också är\r\nmin uppfattning, nämligen att det är mycket få\r\ngrupper i Sverige i dag som ifrågasätter den\r\ngenerella välfärdspolitiken. Det är jag tacksam för.</pre><pre>Anf. 129 BIRGITTA DAHL (s):</pre><pre>Herr talman! Bengt Westerberg sade uttryckligen:\r\nModeraterna lever exempelvis fortfarande med\r\nframtidsgruppens visioner om ett samhälle där\r\nvälfärdsstaten har bantats och stora delar av dess\r\nuppgifter övertagits av familjen eller i praktiken\r\nkvinnorna.</pre><pre>Jag förstår att det här var en förtvivlad suck över\r\nden situation som har rått under de senaste\r\nveckorna i regeringen och ett försök av Bengt\r\nWesterberg att två sina händer inför de eftergifter\r\nsom ni folkpartister har tvingats göra till\r\nmoderaterna.</pre><pre>Anf. 130 Statsrådet BO KÖNBERG (fp):</pre><pre>Herr talman! Den förståelse som Birgitta Dahl\r\nuttryckt är helt och hållet felaktigt baserad. Det\r\nsom är intressant i den svenska politiska debatten i\r\nden här frågan är att det råder en mycket bred\r\nenighet om den generella välfärdspolitiken. Det\r\nförekommer inom något ungdomsförbund ett\r\nifrågasättande och diskussioner på den här\r\npunkten.</pre><pre>Jag tog med intresse del av debatten förra hösten\r\ninom det parti som Birgitta Dahl frågade mig om,\r\nnämligen moderata samlingspartiet, och där tog\r\nman klart ställning mot en selektiv välfärdspolitik.\r\nDet tyckte jag var bra.</pre><pre>Anf. 131 BIRGITTA DAHL (s):</pre><pre>Herr talman! Är det den inställningen som\r\nkommer till uttryck när man sänker skatterna för\r\nkapitalägare och rika med mångmiljardbelopp --\r\nmycket större belopp än vad man sedan tar från\r\nbarnfamiljer och sjuka? Vad är det mer ni skall ta,\r\nBo Könberg? Ni ville inte svara på det i den\r\nallmänpolitiska debatten. Vilken är nästa grupp ni\r\nskall ge er på? Och varför kan ni inte, när den\r\nekonomiska situationen är så allvarlig, dra tillbaka\r\nera skattesänkningsförslag och hålla händerna från\r\nbarnbidragen och karensdagarna?</pre><pre>Anf. 132 Statsrådet BO KÖNBERG (fp):</pre><pre>Herr talman! Den insikt som vägleder folkpartiet\r\nliberalerna och de övriga partierna i regeringen är\r\natt det utan välstånd inte finns någon välfärd. Den\r\nekonomi som Birgitta Dahl och hennes partivänner\r\nlämnade efter sig är en stagnationsekonomi, som på\r\nsikt skulle få förskräckande följder för den svenska\r\nvälfärden.</pre><pre>Snabbtåg Oslo--Göteborg</pre><pre>Anf. 133 INGRID NÄSLUND (kds):</pre><pre>Herr talman! Jag vill ställa en fråga till\r\nkommunikationsminister Mats Odell: Anser\r\nstatsrådet att ett snabbtåg mellan Oslo och\r\nGöteborg, där man kan komma ned i en tid på\r\nmindre än två timmar, är en så viktig länk i\r\ninfrastrukturen för att skapa en stark västlig region\r\ni det nya Europa att man också bör kunna\r\nfinansiera den till dels med statliga medel?</pre><pre>Anf. 134 Kommunikationsminister MATS\r\nODELL (kds):</pre><pre>Herr talman! Jag är glad för alla frågor som fäster\r\nuppmärksamhet på den fantastiskt fina utveckling\r\nvi har inom infrastrukturområdet, inte minst\r\nutbyggnaden av järnväg och snabbtåg.</pre><pre>Frågan är uppdelad i ett antal moment. Jag skall\r\nförsöka rekapitulera dem.</pre><pre>Till att börja med är det inte helt klart vilken\r\nsträckning denna järnväg kommer att få. Det finns\r\ntvå möjliga, antingen genom Bohuslän eller genom\r\nDalsland. Där finns ännu inget ställningstagande.</pre><pre>Finansieringen är inte heller klar. Man diskuterar\r\nolika möjligheter. Regeringen håller på att försöka\r\nta fram strategiska objekt som vi kan få i gång nu\r\nunder lågkonjunkturen. Detta är ett av de objekt vi\r\ntittar på.</pre><pre>Hur det skall finansieras kan jag faktiskt inte svara\r\npå i dagsläget. En möjlighet är naturligtvis att ta det\r\nvia statsbudgeten. En annan möjlighet är att\r\nfinansiera detta genom att säla ut sådana statliga\r\nföretag som hittills funnits med i statens\r\nbalansräkning och att satsa pengarna på t.ex.\r\nstrategiska järnvägsutbyggnader.</pre><pre>Då kan man naturligtvis betrakta detta som att det\r\ngår innanför statsbudgeten eller utanför, vilket man\r\ntycker är lämpligt.</pre><pre>Erkännande av Slovenien och Kroatien</pre><pre>Anf. 135 OLLE SCHMIDT (fp):</pre><pre>Herr talman! Jag skulle vilja fråga vår\r\nutrikespolitiskt intresserade statsminister när han\r\när beredd att föreslå att regeringen erkänner\r\nSlovenien och Kroatien som självständiga stater.</pre><pre>Anf. 136 Statsminister CARL BILDT (m):</pre><pre>Herr talman! Jag tackar för frågan. Det pågår nu\r\nen europeisk, och delvis också global, dialog inom\r\nramen för FN om hur man skall hantera den\r\nfortsatta fredsprocessen i Jugoslavien. Det pågår i\r\ndessa dagar kontakter mellan de olika europeiska\r\nregeringarna. Det pågår också kontakter under\r\nledning av FNs generalsekreterare och hans\r\nspecielle representant Cyrus Vance.</pre><pre>Enligt min och regeringens uppfattning går\r\nutvecklingen i riktning mot ett erkännande av\r\nSlovenien och Kroatien.</pre><pre>Vi har från regeringens sida redovisat situationen\r\nsom den ter sig för dagen -- eller rättare sagt som\r\nden tedde sig under gårdagen -- för utrikesnämnden\r\nvid dess sammanträde i går. Det ställningstagande\r\nsom gjorts med anledning av den diskussionen är\r\natt vi har en mycket hög beredskap för ett svensk\r\nerkännande av Slovenien och Kroatien, men det är\r\nfråga om ett erkännande som skall vara ett stöd för\r\nde samlade fredsansträngningarna i den tragiska\r\nkonflikten mellan Serbien och Kroatien.</pre><pre>Arbetsskadeförsäkringen m.m.</pre><pre>Anf. 137 LENA ÖHRSVIK (s):</pre><pre>Herr talman! Jag har en fråga till statsrådet Bo\r\nKönberg. Det gäller vissa komplikationer vid\r\ninförande av karensdagar i sjukförsäkringen.</pre><pre>Tänker regeringen säga upp ILO-konventionen om\r\nrätt till ersättning vid arbetsskada, och tänker man\r\ninföra avtalsförbud på arbetsmarknaden?</pre><pre>Anf. 138 Statsrådet BO KÖNBERG (fp):</pre><pre>Herr talman! Svaret på den första frågan är nej.</pre><pre>Svaret på den andra frågan är att vår förhoppning\r\när att arbetsmarknadens parter, i den händelse\r\nriksdagen bifaller ett regeringsförslag om att införa\r\ntvå karensdagar, inte avtalar om någonting annat.</pre><pre>I den händelse man gör det är regeringen beredd att\r\npröva åtgärder vad gäller förslag till riksdagen.</pre><pre></pre><pre>Civilbefolkningens situation i Irak</pre><pre>Anf. 139 HANS GÖRAN FRANCK (s):</pre><pre>Herr talman! Jag vill säga till statsministern att\r\nrapporterna från Irak blir alltmer alarmerande och\r\nkatastrofala. Civilbefolkningen drabbas ovanligt\r\nhårt av FN-sanktionerna. Svält, grava sjukdomar\r\noch tilltagande barnadödlighet är bl.a. följden.</pre><pre>Däremot, vilket jag beklagar, har sanktionerna\r\nliten betydelse när det gällt att få bort Saddam\r\nHussein-regimen.</pre><pre>Jag vill fråga statsministern: Kommer regeringen\r\natt verka för ytterligare förändringar i FNs\r\nsanktioner och göra ytterligare katastrofinsatser för\r\nden oskyldiga civilbefolkningen?</pre><pre>Anf. 140 Statsminister CARL BILDT (m):</pre><pre>Herr talman! Jag delar Hans Göran Francks oro\r\nför situationen i Irak både vad gäller de humanitära\r\noch de politiska aspekterna. Det är inget tvivel om\r\natt vanliga människor -- barn och civilbefolkning --\r\när mycket hårt drabbade av den situation som i dag\r\nråder.</pre><pre>Jag kan i dag inte ge besked om några ytterligare\r\nkatastrofinsatser från svensk sida är planerade,\r\nmen jag kan försäkra att det finns en mycket hög\r\nberedskap för att sätta in det som kan bli\r\nnödvändigt att sätta in.</pre><pre>Vad gäller den rent politiska situationen är det utan\r\ntvivel så att vi har anledning att beklaga att det inte\r\nhar blivit en tydligare politisk förändring i Irak. Vi\r\nhar också haft anledning under de senaste dygnen\r\natt offentligt ta del av de rapporter som kommit\r\nfrån IAEAs granskning av Iraks ansträngningar att\r\nmed olika medel bygga upp ett eget\r\nkärnvapenprogram. Det är rapporter som har\r\ningett mycket stor oro. Man har kunnat konstatera\r\natt de irakiska myndigheterna och den irakiska\r\nregeringen ännu icke fullt ut har visat sig vara\r\nberedda att samarbeta med det internationella\r\nsamfundet för att undanröja de tvivel på den\r\npunkten som kan finnas.</pre><pre>Därmed är det nödvändigt från det internationella\r\nsamfundets sida att ha en mycket strikt politik\r\ngentemot regeringen i Bagdad. Man får inte tillåta\r\nminsta tvivel att vara kvar när det gäller\r\nansträngningarna att utveckla kärnvapen, kemiska\r\nstridsmedel eller bakteriologiska krigsmedel. Det\r\nskulle bli ett långt större hot mot regionen än\r\nnågonting annat.</pre><pre>Folkomröstning om EG</pre><pre>Anf. 141 FREDRIK REINFELDT (m):</pre><pre>Herr talman! Jag vill ställa en fråga till\r\nstatsministern. Vi hade en folkomröstning i Sverige\r\nsenast 1980, och vi skall få en till 1994.</pre><pre>Den fråga många ställer sig är: Kan vi få frågor som\r\nkan besvaras med ett enkelt ja eller nej i den\r\nfolkomröstningen, eller ser statsministern att det\r\nkan bli ännu fler linjer, i likhet med\r\nfolkomröstningen 1980?</pre><pre>Anf. 142 Statsminister CARL BILDT (m):</pre><pre>Herr talman! Statsministern ber att få påpeka att\r\nfrågan om hur och när och under exakt vilka\r\nförhållanden en folkomröstning kommer att hållas\r\nbl.a. kommer att diskuteras i den utredning under\r\nOlof Ruins ledning som tittar på\r\ngrundlagskonsekvenserna av ett svenskt EG-\r\nmedlemskap. Men so oder so blir det en\r\nfolkomröstning som innebär ja eller nej till ett av\r\nSverige träffat internationellt avtal.\r\nFolkomröstningen blir ett led i en\r\nratifikationsprocess. Ett avtal antingen ratificeras,\r\ndvs. godkänns, eller ratificeras inte, dvs.\r\nunderkänns. Det handlar om ja eller nej.</pre><pre>Det finns olika möjligheter, och de kan komma att\r\nstråla samman i handläggningen. En möjlighet att\r\ngöra folkomröstningen beslutande.\r\nFolkomröstningen avser då de grundlagsändringar\r\nsom blir nödvändiga. I så fall finns mycket klara\r\nregler i regeringsformen för hur en sådan\r\nfolkomröstning skall gå till. Då är det fråga om ja\r\neller nej till ett förslag, som redan passerat\r\nriksdagen, till ändring av regeringsformen.</pre><pre>Också i den situationen är bara ja eller nej möjliga\r\nsom alternativ.</pre><pre>Detta är de ramar som ges. Tidpunkt och exakt\r\nutformning av folkomröstningen i övrigt återstår att\r\npröva.</pre><pre>Uttalande i regeringsdeklarationen om\r\nkollektivism</pre><pre>Anf. 143 WIDAR ANDERSSON (s):</pre><pre>Herr talman! Jag har en fråga till statsministern.\r\nDen har att göra med regeringens allmänna\r\nideologiska hållning och är klarast uttryckt i\r\nregeringsdeklarationen. Jag tycker därför att\r\nfrågan är principiellt politiskt intressant. I\r\nslutorden av regeringsdeklarationen säger\r\nstatsministern att kollektivismens era är slut.</pre><pre>Med anledning av det har jag två frågor. Är inte\r\nstatsministern litet orolig för att med sådana\r\ndefinitiva uttalanden, som mycket påminner om de\r\nhårda och definitiva uttalanden som vi har hört från\r\nvänsterhåll tidigare under detta århundrande,\r\nhamna på den historiska sophögen likt\r\nkommunismen?</pre><pre>Den andra frågan är: Ifall kollektivismens era är\r\nslut, vad är i så fall EG, som statsministern så gärna\r\nvill föra in oss i? Är det något slags kollektiv, eller\r\när det uttryck för en mera individuellt inriktad\r\npolitik?</pre><pre>Anf. 144  Statsminister CARL BILDT (m):</pre><pre>Herr talman! Jag tackar Widar Andersson för\r\nfrågan, men jag beklagar att denna form för\r\ndiskussion inte ger utrymmme för de djupare\r\nideologiska tankeutbyten som jag gärna skulle vilja\r\nha med Widar Andersson. Jag vill samtidigt passa\r\npå att ge honom en komplimang för de intressanta\r\ninlägg som han har gjort i de olika debatterna, inte\r\nminst för att han i olika sammanhang har försökt att\r\nanalysera regeringsförklaringen, och då har han i\r\nsina egna resonemang hamnat ganska nära den\r\ngrundfilosofi i fråga om samhällspolitiken som\r\nregeringsförklaringen ger uttryck för.</pre><pre>Jag håller med Widar Andersson om att det finns\r\nen risk för att man är alltför definitiv i sina\r\nformuleringar. Det är inte fråga om svart eller vitt,\r\nför vi befinner oss inte i någon digital värld när det\r\ngäller ideologier. Det är nog alldeles klart att vi är\r\npå väg från en tidsålder som kännetecknats av de\r\nstorskaliga, monopolinriktade, centralistiska,\r\nkollektivistiska lösningarna till en tidsålder med\r\nmer av valfrihet, individualism, decentralisering\r\noch av mångfald.</pre><pre>När det gäller EGs roll i detta sammanhang vill jag\r\nfästa kammarens uppmärksamhet på den\r\nmålformulering som gäller för den nya europeiska\r\nunionen och som lades fast i Maastricht. Denna\r\nmålformulering kommer att vara vägledande för\r\ndet europeiska samarbetet. Man talar nu om ett allt\r\nnärmare förbund mellan de europeiska folken, där\r\nbesluten fattas så nära människorna som möjligt.\r\nDet är ett försök att i en ny historisk period ta sig\r\nan de problem för vilka nationalstaterna har blivit\r\nför små, samtidigt som man skall undvika\r\növercentralisering och i stället överlåta så mycket\r\nsom möjligt till individer, till lokala, regionala och\r\ntill nationella politiska instanser.</pre><pre>Skogsmarkskalkning</pre><pre>Anf. 145  ANNIKA ÅHNBERG (v):</pre><pre>Herr talman!Jag har en fråga till\r\njordbruksministern. När skall regeringen ta sitt\r\nförnuft till fånga och inse att det behövs ett\r\nsamhälleligt stöd till en storskalig\r\nskogsmarkskalkning?</pre><pre>Skogen är svårt försurad. Det behövs akuta\r\nåtgärder. I våras, när ni befann er i opposition,\r\ninsåg ni detta och ställde sådana krav på den\r\ndåvarande regeringen. Nu, när ni befinner er i\r\nregeringsställning och har möjlighet att vidta\r\nåtgärder, har ni tappat denna insikt. Hur kan det\r\nkomma sig?</pre><pre>Anf. 146  Jordbruksminister KARL ERIK\r\nOLSSON (c):</pre><pre>Herr talman! Grundinställningen är fortfarande\r\ndensamma. Avsikten är att det skall göras en\r\nskogsmarkskalkning. Det är också viktigt att se till\r\natt alla inblandade, även näringen, tar sitt ansvar.</pre><pre>Postverkets adressregister</pre><pre>Anf. 147  MARGITTA EDGREN (fp):</pre><pre>Herr talman! Jag riktar min fråga till Mats Odell.\r\nDen handlar om postverket och dess adressregister.</pre><pre>Postverket har en tydlig ambition att bygga upp ett\r\npersonregister utifrån de adressförändringar som vi\r\nmedborgare lämnar in till posten. För att göra det\r\nhela ekonomiskt har man också ambitioner att\r\nanvända registret som inkomstkälla. Jag har\r\ntidigare frågat företrädare till\r\nkommunikationsministern och fått svaret att det\r\ninte är aktuellt att ge ett sådant tillstånd. Jag skulle\r\nnu vilja höra vad Mats Odell har för åsikt om\r\npostverkets adress- och personregister samt om en\r\neventuell försäljning av uppgifter ur detta register.</pre><pre>Anf. 148  Kommunikationsminister MATS\r\nODELL (kds):</pre><pre>Herr talman! Margitta Edgren tog upp en fråga som\r\när aktuell så till vida att den är under beredning. Jag\r\nkan därför inte ge något besked i frågan.</pre><pre>Det finns emellertid betydande missförstånd om\r\nvad detta handlar om. Postverket har ett register\r\nsom är uppbyggt på kommersiella villkor. Man har\r\nett trettiotal anställda som arbetar med att samla in\r\nuppgifter ur öppna källor, från tidningsurklipp o.d.,\r\nprecis som man gör i andra kommersiella företag.\r\nDenna verksamhet försörjer sedan en stor grupp\r\nmänniskor som arbetar med detta på kommersiella\r\nvillkor. Posten utnyttjar inte på något vis sin\r\nsärställning, utan registren är tillkomna under\r\nsamma villkor som gäller för den huvudkonkurrent\r\nsom finns.</pre><pre>Försvarspolitiken, m.m.</pre><pre>Anf. 149  STURE ERICSON (s):</pre><pre>Herr talman! Statministern uttalade sig i Svenska\r\nDagbladet den 4 december om general Carl\r\nBjöreman på ett sätt som inte anstår en\r\nstatsminister. Statsministern sade: ''Jag har ingen\r\nanledning att bedriva polemik mot en pensionerad\r\noch något förvirrad general.''</pre><pre>Björeman har bara, helt riktigt, pekat på de mycket\r\nstora ökningar av försvarsanslagen som bl.a. Lars\r\nTobisson utlovat i ett brev till några tusen\r\nförsvarsanställda i Karlskrona. Det var uppemot 30\r\nmiljarder i friska pengar som utlovades. Detta brev\r\nhar statsministern sedan betecknat som ''internt''.</pre><pre>Anser statsministern att han, genom att föra\r\ndebatten på ett sådant sätt, ökar förtroendet för\r\nregeringens säkerhetspolitik och det svenska\r\nförsvaret?</pre><pre>Anf. 150  Statsminister CARL BILDT (m):</pre><pre>Herr talman! Den svenska säkerhetspolitiken är\r\nnog robustare än så. Jag hoppas att Sture Ericson\r\noch jag har samma uppfattning på den punkten.</pre><pre>Diskussionen berörde inte det som Sture Ericson\r\ntog upp, utan den berörde vad jag hade sagt på ett\r\ntorgmöte i Kristianstad under valrörelsen, där jag\r\ngav uttryck för min uppfattning att polemiken,\r\nantingen via journalistens förmedling eller via\r\ngeneral Björneman, byggde på felaktig grund. Det\r\nvar ett utpräglat förvirrat referat av vad jag hade\r\nsagt.</pre><pre>Den fråga som då var aktuell var frågan om\r\nförbandsnedläggningar, rationaliseringar och\r\nförändringar av försvaret. Jag sade då -- och\r\nupprepar i dag -- att få områden missköttes så\r\ngrundligt av den tidigare regeringen som\r\nförsvarspolitiken, och det vill inte säga litet. Den\r\nkris som detta innebär medför att trots att\r\nförsvarsanslagen ökar, måste det till mycket stora\r\nrationaliseringar med mycket omfattande\r\nförbandsnedläggningar. Jag ville inte ge någon\r\nfrisedel för några förband i Kristianstad då, och jag\r\nger ingen frisedel för Kristianstad i dag. Jag förstår\r\natt man på sina håll gärna vill ha den typen av\r\nfrisedlar och löften, men nu skall vi övergå till att\r\nföra en försvarspolitik med sammanhang och med\r\nkonsekvens. Det behöver Sverige efter alla dessa\r\når.</pre><pre>Anf. 151  STURE ERICSON (s):</pre><pre>Herr talman! Statsministern använder i det\r\nnärmaste okvädingsord om sina seriösa\r\ndebattmotståndare. Han har talat om general\r\nBjörneman som att ''han hade väl dragit ned kepsen\r\növer öronen så att han inte hörde vad jag sa''.\r\nDärmed försöker statsministern dölja att han, just\r\nvid det tillfälle som Björneman refererade till, sade\r\nja till de skånska moderaternas försvarspolitiska\r\nuttalanden, som innebar ett bevarande av de\r\nskånska brigaderna, bl.a. P 6 i Kristianstad. Detta\r\nhade kunnat sägas före valet. Debatten blir väldigt\r\nosaklig när man använder okvädingsord mot sina\r\ndebattmotståndare.</pre><pre>Varför inte offentligt be general Björneman om\r\nursäkt, statsministern?</pre><pre>Anf. 152  Statsminister CARL BILDT (m):</pre><pre>Herr talman! Nu tror jag att också Sture Ericson är\r\nförvirrad. Några sådana löften har jag inte utfäst.\r\nJag har inte utfäst några löften att rädda vare sig det\r\nena eller det andra förbandet. Det gjorde jag inte\r\nheller i valrörelsen. Jag var mycket tydlig på torget\r\ni Kristianstad. Om Sture Ericson som ett led i någan\r\nallmän politisk populism vill utfästa löften om att\r\nrädda det ena eller det andra förbandet, får han\r\ngöra det. Jag utfäster inga löften om att rädda några\r\nregementen i någon del av landet, förrän jag vet att\r\nvi har en försvarspolitik med sammanhang och med\r\nkonsekvens.</pre><pre>Det var vad som gällde vid torgmötena i valrörelsen\r\ni Kristianstad, i Skövde, i Norrköping och i Umeå.\r\nDet är det besked som fortfarande gäller, oavsett\r\nförband och del av landet, in till dess att vi vet att vi\r\nhar en försvarspolitik där vi kan ta ansvar för\r\nhelheten. Då hoppas jag att även Sture Ericson --\r\nvisserligen litet mot min förmodan, men hoppet är\r\ndet sista som överger människan -- skall vara\r\nberedd att medverka till att vi äntligen får en\r\nförsvarspolitik, där vi kan ge besked om förband,\r\nbesked som håller och som människor kan lita på.</pre><pre>Frågestunden var härmed avslutad.</pre><pre>f401 &gt; 14 §  (forts.)</pre><pre> Prisinformationf429 &gt;  (LU 15 forts.)</pre><pre>f405 &gt; Anf. 153  INGER HESTVIK (s):</pre><pre>Herr talman! Under en av de sista dagarna av\r\nvårens arbete fattade vi ett beslut här i kammaren\r\nom en ny prisinformationslag. Den behandlade\r\nbl.a. skyldighet för handeln att sätta prislapp på\r\nvaror i dagligvarubutiker med självbetjäning.\r\nPrisinformationslagen skall hjälpa oss\r\nkonsumenter när vi skall välja vara, när vi skall\r\nväga pris mot kvalitet och när vi skall jämföra\r\nolika butikers utbud.</pre><pre>Prisinformationslagen kommer att öka\r\nkonsumenternas prismedvetenhet. Vidare bidrar\r\nden till att spara tid genom att det alltid finns\r\ntillgänglig prisinformation, och tid är i dagens\r\nläge en dyrbar vara.</pre><pre>Prisinformationslagen innebär också att\r\nhushållen på ett bättre sätt kan planera sina\r\ninköp och på bästa sätt utnyttja sina\r\nekonomiska resurser.</pre><pre>Konsumenterna måste ha en möjlighet att\r\nsummera inköpen innan de kommer till\r\nkassan. Dessutom måste man som konsument\r\nkunna göra en efterkontroll för att se om rätt pris\r\nhar tagits ut. Den tekniken finns inte överallt i\r\ndag. Därför bör prislapparna vara kvar.</pre><pre>Ulla Orring, Holger Gustafsson och Per\r\nStenmarck tog upp kostnaderna. Kostnaden för\r\nartikelprismärkningar uppskattas till några\r\nhundra miljoner. Uppgifterna varierar.</pre><pre>Det motsvarar enligt konsumentberedningens\r\nberäkningar ca 3 kr. per månad och person. Och\r\njag tror att man kan ta på sig denna utgift på\r\n3 kr. per månad och person för att få denna goda\r\nprismärkning. En SCB-undersökning bekräftar\r\nockså detta.</pre><pre>Extraprismärkningen kostar en och en halv\r\ngång så mycket och är enligt min mening till\r\nmindre nytta för konsumenterna. Vi skall inte\r\nha någon extraprisdebatt här i dag, men så\r\nlänge handeln envisas med att ha\r\nextraprismärkningar, kan jag inte acceptera att\r\nman för fram kostnadsaspekten i\r\nprismärkningsdebatten.</pre><pre>Det viktigaste är emellertid en lag som\r\nkonsumenterna och deras organisationer, de\r\nhandikappade och pensionärerna länge har\r\nfrågat efter och som vi nu förhoppningsvis får för\r\nandra gången.</pre><pre>Det var inget enigt utskott som fattade beslutet\r\ni maj i år. En av punkterna där det fanns\r\nreservationer var just i fråga om 11 §. Det var\r\nmoderata samlingspartiet och folkpartiet\r\nliberalerna som ansåg att artikelprismärkningen\r\nvar onödig. Centerpartiet liksom\r\nvänsterpartiet ingick i utskottsmajoriteten.</pre><pre>Lagen skulle ha börjat gälla fr.o.m. den 1\r\njanuari 1992, alltså om tre veckor. Nu kommer\r\nden inte att gälla förrän fr.o.m. den 1 april 1992,\r\nom den godkänns här i dag. Men vad är\r\norsaken till förseningen? Som vi alla vet fick vi\r\ntyvärr en ny regering efter höstens val. En av\r\nde punkter där regeringen försöker bryta upp\r\nfattade beslut är just 11 § i prisinformationslagen.\r\nI proposition 1991/92:55 har regeringen\r\nföreslagit att denna paragraf tas bort ur lagen.\r\nDen borgerliga regeringen lyckades dess bättre\r\ninte i sina avsikter, och det får vi tacka\r\nvänsterpartiet och Ny Demokrati för, eftersom\r\nde har anslutit sig till socialdemokraternas\r\nställningstagande och förslag. Centerpartiet har\r\ntyvärr bytt fot och krupit in under\r\nregeringstäcket.</pre><pre>Nu har handeln genom regeringens trasslande\r\ninte fått klara signaler om att den måste följa\r\ntidigare fattade beslut och har därför inte\r\nförberett sig på omställningen. Det är rimligt\r\natt handeln får den tid som gick förlorad mellan\r\nregeringsskiftet och dagens debatt och beslut\r\nefterskänkt. Därför flyttas ikraftträdandet fram\r\ntre månader, till den 1 april, även om vi\r\nsocialdemokrater gör det med en viss\r\ntveksamhet.</pre><pre>I pressen har prislappens vara eller inte vara\r\nframställts som ett av de områden där Ny\r\nDemokrati ställer sig på konsumenternas sida.\r\nJa, än så länge. Men det egentliga skälet till\r\natt Ny Demokrati accepterar prislappen är att\r\nden blir ett påtryckningsmedel för att\r\nåstadkomma en förändring så att kommunernas\r\nrätt att reglera etableringen av\r\naffärsverksamhet minskar.</pre><pre>Vi socialdemokrater vill ha prislappen kvar,\r\nmen vi anser att den skall vara kvar därför att den\r\nskall ge en upplysning som konsumenterna\r\nefterfrågar. Konsumenternas prismedvetenhet\r\nökar, vilket i sin tur är konkurrensbefrämjande.\r\nVi socialdemokrater lyssnar alltså på\r\nkonsumenterna, och ni andra som står bakom\r\nreservation 1 lyssnar på vinstintressena.</pre><pre>Herr talman! Jag yrkar bifall till\r\nutskottsmajoritetens hemställan i betänkandet\r\noch avslag på de båda reservationerna.</pre><pre>Anf. 154  ULLA ORRING (fp) replik:</pre><pre>Herr talman! Att regleringsbehovet är stort hos\r\nsocialdemokraterna vet vi ju. Det var ju också\r\nden förra regeringen som lade fram förslag om\r\ndenna prismärkningslag, och vi hade den 30\r\nmaj en stor debatt om detta förslag i kammaren.\r\nRedan då sade vi från folkpartiet liberalernas\r\nsida nej till denna lag.</pre><pre>Det som nu har hänt är att Ny Demokrati\r\nansluter sig till detta regleringsbehov. Och de\r\nargument som jag framförde i debatten den 30\r\nmaj som talesman för folkpartiet liberalerna står\r\nfolkpartiet liberalerna bakom även i dag.</pre><pre>Detta prismärkningssystem kommer att leda till\r\nprishöjningar på varorna och till att mindre\r\nbutiker slås ut därför att de inte har råd att följa\r\nlagen. Då är det enklare att lägga ned dessa\r\nbutiker. Och detta drabbar alltså främst de små\r\nbutikerna. Stormarknader kommer däremot\r\natt klara sig. Men som representant för\r\nglesbygden anser jag att denna lag kommer\r\natt bli orättvis.</pre><pre>Det är inte bara företrädare för handeln och\r\nnäringslivet som kritiserar denna lagstiftning. Det\r\ngör även näringsfrihetsombudsmannen, NO,\r\noch statens prisoch konkurrensverk. De tycker att\r\ndenna detaljerade reglering hämmar\r\nkonkurrens och leder till prisstelhet med risk för\r\nprishöjningar.</pre><pre>Det florerar en tanke som har blivit nästan ett\r\naxiom, nämligen att vi vill ha bort\r\nprislapparna. Men så är inte fallet. Vi anser att\r\ndet skall träffas en överenskommelse mellan\r\nkonsumenterna och handeln om\r\nprismärkningen utan lagstiftning. Vi vet att vi har\r\nen rad lagar i Sverige som är mycket svåra att\r\nefterfölja. Denna nya lagstiftning blir ånyo en\r\nbekräftelse på statsmakternas klåfingrighet att\r\nreglera förhållandet mellan den enskilde\r\nkonsumenten och handeln. Det protesterar vi\r\nmot, och vi anser att detta fördyrar varorna då\r\nvi i stället skall försöka få lägre priser.\r\nPrisinformation kommer alltid att vara ett\r\nkonkurrensmedel för handeln.</pre><pre>Anf. 155  INGER HESTVIK (s) replik:</pre><pre>Herr talman! Ulla Orring, man kan undra om\r\ndet är så viktigt med prislappar på varorna. Men i\r\ndagens läge tror jag faktiskt att det är\r\nnödvändigt. Jag anser att konsumenterna skall\r\nbestämma vilken service som kan krävas av\r\nhandeln. Och konsumenterna och deras\r\norganisationer har sagt sitt. De vill ha prislappar\r\npå varorna även om det kostar 70 öre per\r\nhundralapp. Prislappen hjälper konsumenterna\r\natt kontrollera att rätt pris har slagits in i kassan.\r\nPrislappen hjälper också till när konsumenterna\r\nskall jämföra priserna i olika butiker.\r\nKonsumenterna kan då planera sina inköp\r\nbättre.</pre><pre>Ulla Orring tycker att detta skall ske på\r\nfrivillighetens väg. Det tycker jag också, och\r\ndet framhöll jag i debatten i våras. Men\r\neftersom handelns representanter inte kommer\r\ntill förhandlingsbordet är det inte så lätt. Nu har\r\nhandeln emellertid börjat föra förhandlingar\r\noch överläggningar med konsumentverket, och\r\ndet var verkligen på tiden. Varför var det inte\r\nmöjligt att sätta sig vid förhandlingsbordet\r\ndirekt efter beslutet här i riksdagen i våras? 1988,\r\ndå konsumentverket förra gången hade\r\növerläggningar med handeln, gick handelns\r\nrepresentanter från förhandlingsbordet. Några\r\nbutiker fick på försök slopa prislapparna.\r\nMen denna skara butiker utökades helt\r\nokontrollerat. Då blir resultatet bara ett,\r\nnämligen att frivilligheten, som Ulla Orring\r\nefterlyser, byts ut mot en lag. Och det är alltså\r\nhandeln och inte några klåfingriga politiker här\r\ni riksdagen som är orsaken till att det har blivit en\r\nlag.</pre><pre>Anf. 156  ULLA ORRING (fp) replik:</pre><pre>Herr talman! I mitt huvudanförande här i\r\nkammaren för någon timme sedan tog jag upp\r\nfrågorna om vad som kommer att hända.</pre><pre>I Västerbotten finns det tre Konsumbutiker,\r\nvilka förmodligen hade varit nedlagda om\r\ndenna lag redan hade införts. Nu har en\r\ndatorisering kunnat genomföras av\r\nbutikskassorna, och pengarna har lagts på en\r\nmodern hantering. Konsumenterna får ett\r\ndatakvitto där det står vilka varor som är köpta\r\noch vad de kostar.</pre><pre>Beträffande tillämpningen vill jag fråga Inger\r\nHestvik vem som skall bestämma. Är det\r\nkonsumentverket eller är det\r\nkonsumentvägledarna, som ju håller på att\r\nförsvinna, eller är det polisen som skall komma\r\ntill butikerna och säga att en viss butik inte\r\nbehöver prismärka sina varor medan en annan\r\nbutik tvärs över gatan måste prismärka sina\r\nvaror? Detta är en lagstiftning som är full av\r\nundantag och som inte ger en regel för handlarna.\r\nJag anser inte att det är konsumentverket utan\r\nhandeln och konsumenten som skall bestämma.\r\nJag som konsument i min butik kan kräva att\r\ndet finns prismärkning utan att det införs en\r\nlag om detta.</pre><pre>Anf. 157  INGER HESTVIK (s) replik:</pre><pre>Herr talman! Som jag sade nyss har det visat sig\r\natt vi behöver lagar och regler för att handeln\r\nskall foga sig i konsumenternas viljor. Vi anser\r\natt konsumentverket måste få en stor roll när det\r\ngäller att dra upp riktlinjer och utfärda\r\nföreskrifter för hur förhållandena mellan\r\nkonsumenterna och handeln skall vara. När\r\nkonkurrensen och samarbetet fungerar bra\r\nkan man ju slopa alla lagar. Men vi är ännu inte\r\ndär, Ulla Orring. Jag tycker att den verkliga\r\nkontrollen av att detta tillämpas ordentligt skall\r\nske utifrån konsumenternas intressen. Genom\r\ndenna lag vet konsumenterna precis vad de kan\r\nkräva av handeln. Konsumenterna vill ha en\r\nordentlig prismärkning. Och nu kan de gå till\r\nsin butik och säga att det är lag på detta och\r\natt detta är vad de vill ha. Då får butiken\r\nfaktiskt rätta sig därefter. Jag tycker precis\r\nsom i våras att detta är mycket bra.</pre><pre>Tredje vice talmannen anmälde att Ulla Orring\r\nanhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 158  PER STENMARCK (m) replik</pre><pre>Herr talman! Inger Hestvik säger att det är\r\nkonsumenterna som skall avgöra. Ja visst, det\r\när precis det som vi från de borgerliga\r\npartiernas sida hela tiden också har sagt. Men\r\nlåt då handeln själv få avgöra om den vill\r\nanvända sig av detta konkurrensmedel. Då får\r\nden enskilde, som skall gå till butikerna och\r\ngöra sina inköp, själv avgöra var han eller hon\r\nvill göra det.</pre><pre>Om vi nu lagstiftar om att livsmedelsbutikerna,\r\ninte alla, men de allra flesta, skall ha\r\nprislappar på en mycket stor del av sina varor,\r\nvad skall vi då lagstifta om härnäst? Skall vi\r\nfatta beslut även om andra konkurrensmedel?\r\nDet är enkelt. Skall vi lagstifta om\r\nöppettiderna nästa gång eller om den\r\nservicegrad som butikerna skall hålla? För varje\r\ngång tar vi bort ett konkurrensmedel, dvs. en\r\nmöjlighet för butikerna att bli effektivare och\r\nbättre och för konsumenterna att välja.</pre><pre>Nu kommer jag in på ett av de viktigaste skälen\r\ntill att vi inte skall ha någon lagstiftning på\r\ndetta område, och det är att vi härigenom låser\r\noss vid ett gammalt prismärkningssystem.\r\nDärmed finns risken att nya tekniska lösningar\r\nmotarbetas, och sådana är faktiskt -- det vet vi\r\nju -- på väg. Om vi förbjuder de här systemen,\r\nlåser vi oss med lagens hjälp fast vid något som är\r\nföråldrat.</pre><pre>Det vore ett synnerligen olyckligt beslut. Hur\r\nvill socialdemokraterna göra för att undvika att\r\ndet blir som jag här har redogjort för?</pre><pre>Anf. 159  INGER HESTVIK (s) replik:</pre><pre>Herr talman! Jag tror inte att det finns fog för\r\nnågon ängslan över de tekniska lösningarna här.\r\nInom handeln ängslas man alltså över att det\r\ninte blir möjligt att tillvarata de\r\nrationaliseringsvinster som den nya tekniken\r\nmed datakassor innebär. Det behövs ju en\r\nprislapp på varorna.</pre><pre>Själv tror jag att datakassorna har en annan\r\nfunktion -- jag bortser då från det här med\r\nprismärkningen. Datakassorna är faktiskt en\r\nhjälp för handeln när det gäller planeringen\r\nav inköp. Det blir en rationalisering på\r\nlagerhållningssidan. Jag tror inte att vi har fått\r\ndatakassemärkningen bara för att\r\nkonsumenterna skall få en prisupplysning. Det\r\nskulle nog kunna ordnas på ett annat sätt.</pre><pre>Det handlar i stället om att vi får en ny teknik,\r\noch denna kan utvecklas. Det finns en\r\nordentlig redogörelse både i den proposition\r\nsom vi behandlade i våras och i det betänkande\r\nsom vi i dag behandlar. Det sägs nämligen att\r\ntekniken inte skall bromsas. Den kan i stället\r\nutvecklas. När konsumenterna kan vara mera\r\nförutseende och när de i efterhand kan summera\r\nsamt när det tydligt anges i affären vad en vara\r\nkostar är vi nöjda -- ja, då har vi uppnått vad vi\r\neftersträvat.</pre><pre>Anf. 160  PER STENMARCK (m)\r\nreplik:</pre><pre>Herr talman! Inger Hestvik säger att tekniken\r\nskall utvecklas. Det är bra. Men då får vi inte\r\nbinda oss vid något som är gammalt.</pre><pre>Socialdemokraterna säger sig eftersträva sänkta\r\npriser. Men det förslag som ni nu är beredda\r\natt säga ja till går på ett helt avgörande sätt mot\r\ndenna strävan. Vi kan väl vara överens om att\r\npriserna därmed höjs för i stort sett varenda\r\nvara som skall prismärkas. Det handlar om\r\nåtskilliga hundratals miljoner i kostnader varje\r\når. Det är den totala effekten. Inger Hestvik och\r\nalla andra vet att alla konsumener får vara med\r\noch betala detta.</pre><pre>Är det fullkomligt ointressant för\r\nsocialdemokraterna att en samlad kår av\r\nlivsmedelshandlare motsätter sig den aktuella\r\nlagstiftningen? De vet ju att de därmed inte\r\nkan erbjuda kunderna det bästa -- vilket de\r\nannars skulle kunna göra.</pre><pre>Allra sist vill jag tala om att vi på vår expedition\r\nför bara någon timme sedan fick ett telefonsamtal\r\ninnehållande en uppmaning till oss politiker\r\nfrån ett antal handelsanställda kvinnor.\r\nUppmaningen löd: Prya gärna 14 dagar och gå\r\nomkring med tunga märkningspistoler! Det\r\nsliter på armar och axlar och gör att de kvinnor\r\nsom sysslar med detta får värk. Arbetet i kassor\r\noch butiker är tungt nog ändå.</pre><pre>Vad rekommenderar Inger Hestvik dessa\r\nkvinnor att göra?</pre><pre>Anf.161  INGER HESTVIK (s) replik:</pre><pre>Herr talman! Jag rekommenderar dem att\r\nföreslå sin handlare att införa den nya teknik som\r\nstår till buds och som skulle underlätta arbetet.\r\nDessutom skulle prisinformationen bli bättre.\r\nJag tror faktiskt att man, om viljan finns, kan\r\nåstadkomma en något bättre arbetsmiljö på\r\ndet här området.</pre><pre>Några ord om det här med en samlad kårs krav.\r\nJa, det finns en annan samlad kår som har\r\nkrav. Jag tänker då på de konsumenter,\r\nhandikapporganisationer och pensionärer som\r\nhar krävt en bättre prismärkning.</pre><pre>Utskottet har uppvaktats av representanter för\r\nhandeln och för Synskadades förening. Handelns\r\nargument var välbekanta, för de har\r\nförekommit i fackpressen -- t.ex. i\r\ntidskrifterna Fri Köpenskap och ICA-nyheter\r\noch debatt. De argumenten var redan då\r\nkända för oss. Däremot tror jag att vi i\r\nutskottet, och det gäller alla partier, tog till oss\r\nden information som vi vid den aktuella\r\nhearingen fick från de synskadade. De\r\nberättade att de måste gå omkring med ett\r\nförstoringsglas, som de måste hålla 1 cm från\r\nen hyllkant för att kunna se vad som sägs i\r\nhyllkantsmärkningen. I bästa fall kan de se\r\nvad som är angivet. Men det förutsätter att det\r\när en ljus etikett med svarta siffror.</pre><pre>Jag tror således att det här mera rör sig om ett\r\nmänskligt problem. Det handlar alltså inte i första\r\nhand om ett problem för handeln.</pre><pre>Sedan till frågan om priserna. Som jag tidigare\r\nhar sagt accepterar jag inte en diskussion om\r\nkostnaderna för prismärkningen så länge det\r\ninte förs någon diskussion om extrapriserna\r\noch om kostnaderna för dessa. Om det nu\r\nkostar 70 öre per hundralapp att prismärka\r\nenligt den aktuella lagen skall det jämföras med\r\nkostnaderna för extraprismärkningen -- som ju\r\nomfattar större delen av varusortimentet -- och\r\nsom uppgår till 90--95 öre per hundralapp.\r\nDet förekommer en mängd\r\nextrapriskampanjer, och dessa kan, såvitt jag\r\nförstår, vara ganska otrevliga. Det kan man ju\r\nläsa om i tidningarna. Just i dessa tider då\r\njulhandeln har börjat kan man se exempel på\r\ndetta. Det är alltså inte alltid som\r\nmarknadsföringslagens intentioner följs.</pre><pre>Om vi kunde slippa dessa extrapriskampanjer\r\noch om vi dessutom kunde införa den nya\r\ntekniken för att därmed möjliggöra det som\r\nsägs i den ursprungliga propositionen, tror jag att\r\nvi skulle komma en bra bit på vägen.</pre><pre>Efter alla turer i debatten kan vi som\r\nkonsumenter fråga: Är handeln till för att ge oss\r\nkonsumenter service, eller är konsumenterna\r\ntill för att ge handeln största möjliga vinst?</pre><pre>Tredje vice talmannen anmälde att Per\r\nStenmarck anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 162  HOLGER GUSTAFSSON (kds)\r\nreplik:</pre><pre>Herr talman! Det är uppenbart att det är svårt\r\natt vara både konsekvent och logisk i den här\r\ndebatten. Inger Hestvik säger att en bättre\r\nprismärkning eftersträvas. Men hon säger\r\nockså att ingenting skall förändras utan att allt\r\nskall vara som det är i dag.</pre><pre>Ett annat argument som anförs är att\r\nextraprismärkningen är mycket dyr. Därför kan\r\nman lika gärna ha den här aktuella märkningen.\r\nMen det tycker jag är ett märkligt resonemang.</pre><pre>Vidare sägs det att konsumenterna vill att\r\nsystemet med prislappar skall vara kvar. Ja, ingen\r\nhar sagt något annat. Vad vi reservanter vill ha\r\när en vidareutveckling här, så att vi får ett bättre\r\nsystem. Det gäller att inte hålla fast vid det\r\ngamla systemet.</pre><pre>Vad det egentligen handlar om är att vi har olika\r\ngrundfilosofi. Staten skall inte detaljreglera\r\nmärkningen. I stället får det här bli en naturlig\r\ndel av butikens information till kunderna. Vi\r\ntror att marknaden kan ta ett ansvar och\r\nåstadkomma en utveckling på den här sidan.</pre><pre>Frågan är faktiskt om det finns ett stöd här i\r\nkammaren för kravet på minskat krångel och\r\nminskad byråkrati. En bra prismärkning kan vi\r\nfå om vi låter utvecklingen gå vidare och om\r\nvi tar vara på den nya utvecklingen i stället för\r\natt låsa oss enbart vid det som gäller i dag.</pre><pre>Anf. 163  INGER HESTVIK (s) replik:</pre><pre>Herr talman! Den här debatten blir lång. Jag\r\nvill dock säga att jag inte tycker att det är ett\r\nkrångligt system att ha en prislapp på en vara.\r\nNär jag går och handlar kan jag ju se vad en\r\nviss vara kostar. Jag behöver inte ha en penna\r\nmed mig för att skriva vilket pris som anges vid en\r\npristerminal eller på en hyllkantsmärkning.\r\nSystemet måste bli bättre för kunden. Jag\r\nhåller med Holger Gustafsson om att det går att\r\nutveckla det här systemet. Vi behöver alltså\r\ninte behålla det gamla. Något måste alltså\r\ngöras. Men det måste då finnas ett samarbete\r\nmellan konsumentorganisationerna -- som får ta\r\nkonsumentverket till hjälp -- och handelns\r\nrepresentanter.</pre><pre>Branschorganisationerna har ett väldigt stort\r\nansvar. De skall se till att de butiker som de\r\nansvarar för verkligen har en ordentlig\r\nprismärkning. Jag vet att viljan finns hos\r\nbranschorganisationerna, som dock inte alltid\r\nklarar av att föra ut information om sina\r\nintentioner. Här behövs det ett\r\npåtryckningsmedel. Det gäller alltså att få\r\nbranschorganisationerna att ta sitt fulla ansvar,\r\nså att konsumenterna får vad de önskar.\r\nHandeln är ju till för att erbjuda\r\nkonsumenterna varor och för att ge\r\nkonsumenterna prisupplysningar. Dessutom\r\nskall handeln vara en serviceinrättning.</pre><pre>Anf. 164  HOLGER GUSTAFSSON (kds)\r\nreplik:</pre><pre>Herr talman! Jag skulle vilja ställa ett par frågor\r\ntill Inger Hestvik. Intresseorganisationer,\r\nfack och även den förra regeringen har ju avgett\r\nsignaler till handelsledet om att dessa skall sänka\r\nkostnaderna, därför att det är viktigt att\r\nlivsmedlen är billiga, dvs. att kostnaderna\r\nmarginellt blir lägre.</pre><pre>Det här uppfattas, det vet vi, som en fråga som\r\ni hög grad handlar om arbetsmiljön för de\r\npersoner som manuellt skall sköta de här\r\nsakerna. Mina frågor är således:</pre><pre>Var står ni socialdemokrater i de här frågorna i\r\ndag? Har ni ändrat ståndpunkt, eller är det något\r\nannat som är orsaken till ert ologiska agerande?\r\nJag tänker på ert tidigare agerande.</pre><pre>Anf. 165  INGER HESTVIK (s) replik:</pre><pre>Herr talman! Jo, vi ställer helt och fullt upp på\r\nkraven på lägre priser, framför allt\r\nbeträffande maten. Mat är ju något som alla\r\nbehöver. Men vi tror också att prisuppgifterna\r\ngör det möjligt att planera inköpen.\r\nKonsumenterna skall slippa extrapriserna, som\r\ngör att hushållens inköp styrs av handeln. Vi\r\ntycker att det inte får vara så. Konsumenten\r\nskall i stället utifrån en ordentlig\r\nprisinformation kunna planera sina inköp och\r\ndärmed sin hushållsbudget. För att detta skall\r\nvara möjligt måste det finnas en ordentlig\r\nprisinformation. Alla intresseorganisationer\r\nhåller med oss på den punkten.</pre><pre>Tredje vice talmannen anmälde att Holger\r\nGustafsson anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 166  ELISABETH PERSSON (v):</pre><pre>Herr talman! Vad handlar\r\nprisinformationslagen egentligen om? I korthet\r\nkan man som svar på den frågan säga att det här\r\nhandlar om prislapparnas vara eller inte vara.</pre><pre>Litet mera korrekt uttryckt innebär den lag som\r\nvi fattade beslut om i våras -- då det fanns en\r\nmajoritet för här aktuella förslag -- att uppgift\r\nom pris i regel skall lämnas när ens\r\nnäringsidkare marknadsför bestämda varor och\r\ntjänster. Den saken har inte nämnts i debatten.\r\nDet handlar alltså inte bara om prislappar på\r\nvaror utan också om tjänster. Jag skall\r\nåterkomma till detta litet senare.</pre><pre>Bortsett från vissa undantagsfall skall priset\r\nanges på varan eller i dess omedelbara närhet. För\r\nde självbetjäningsbutiker uppe i Norrland som\r\nUlla Orring har litet problem med, som för\r\nalla självbetjäningsbutiker med dagligvaror, är\r\nhuvudregeln att själva varan skall prismärkas.\r\nPå en del punkter är lagen en kodifiering av\r\ngällande praxis, på andra punkter innebär den att\r\nfrågor lagregleras där en fast praxis saknats.</pre><pre>Vi i vänsterpartiet ansåg i våras och vi anser\r\nfortfarande att en prisinformationslag behövs.\r\nDet har gjorts många försök till frivilliga\r\növerenskommelser mellan dagligvaruhandeln\r\noch konsumentföreträdare. Antingen har\r\nförsöken till överenskommelse slutat med att\r\nhandeln har struntat i dem eller ensidigt sagt\r\nupp dem. Detta är ingen ny fråga, som en del vill\r\nantyda, då de hänvisar till att man på\r\nfrivillighetens väg skall komma överens om detta.\r\nDet är mångåriga problem som ligger bakom.</pre><pre>De som har fått sitta emellan därför att man inte\r\nhar kunnat träffa överenskommelser som har\r\nhållit är konsumenterna. Därför är kravet på en\r\nprisinformationslag ett konsumentkrav, och\r\nbeslutet i våras var en seger för konsumenterna.</pre><pre>Prisinformationslagen tillkom inte i en\r\nhandvändning. Den föregicks av ett\r\nomständligt utredningsarbete. I\r\nkonkurrenskommitténs delbetänkande (SOU\r\n1990:108) angavs i allt väsentligt argumenten\r\nför en prisinformationslag.</pre><pre>Så kom remissbehandlingen. I samband med\r\nbehandlingen av betänkandet om förslaget till\r\nprisinformationslag visade det sig att det i\r\nprincip fanns två motstridiga uppfattningar om\r\nvikten av en sådan lag. Den ena, som\r\nföreträddes av dagligvaruhandelns stora\r\nkoncernjättar, var naturligtvis negativ. Den\r\nandra uppfattningen, den positiva, framfördes av\r\nolika konsumentföreträdare. De var lika eniga\r\nom att man ville ha den här lagen.</pre><pre>Detta är naturligtvis ingenting att förvånas över.\r\nDet anmärkningsvärda ligger i stället i att i våras\r\ntvå riksdagspartier, moderata samlingspartiet\r\noch folkpartiet liberalerna, med hull och hår\r\nköpte handelns argument. Man ifrågasatte inte\r\nderas argumentation på en enda punkt. De\r\növergav konsumenterna och deras krav på god\r\nprisinformation.</pre><pre>Det handlar mest om prislappar, sade jag. De\r\nsom är mest beroende av att enskilda varor är\r\nförsedda med prislappar är ju alla de\r\nmänniskor, de kan vara äldre, som har svårt\r\natt böja sig för att titta på sådana här\r\nhyllkantsmärkningar eller som kanske ser litet\r\ndåligt och har svårt att orientera sig bland det\r\nstora utbudet. Det är handikappade, särskilt\r\nsynsvaga naturligtvis, men också alla de som\r\nmåste hålla väldigt hårt i penningpungen och\r\nportmonnän och därför vill jämföra olika varor,\r\npriser och kvaliteter.</pre><pre>En prislapp är en god hjälp, det kan jag vittna\r\nom, för att hålla koll på vad varor kostar. Man\r\nlär sig helt enkelt mycket lättare vad kostnaden\r\när om man varje gång får en prislapp på varan och\r\näven kan bära med sig den hem på burken,\r\npåsen eller vad det nu handlar om.\r\nPrismedvetandet ökar så att säga av sig självt\r\ngenom prislappar på varorna. Man behöver\r\nfaktiskt inte vara särskilt gammal eller gaggig\r\nför att inte ha lust att stå som ett fån och\r\nförsöka leta reda på priset på en burk eller påse\r\ngenom att försöka hitta fram genom virrvarret\r\nav lappar på en hyllkant. Jag försäkrar att det är\r\nganska lätt att tappa bort sig. Jag har själv varken\r\ntid eller lust till detta. Jag vill direkt se vad en\r\nvara kostar. Aldrig så detaljerade kvitton kan inte\r\nheller ersätta den priskännedom som prislappen\r\nger mig genom att den finns på varan.</pre><pre>Bara förslaget om en prismärkningslag förra\r\nåret innebar faktiskt att vi på en mängd\r\nområden, där man tidigare hade haft svårt att få\r\nförhandsbesked om vad en tjänst kostade, kunde\r\nse en klart märkbar förbättring. Hos frisörer\r\noch hårfrisörskor, hos taxi osv. blev det\r\nvanligt att sätta upp skyltar med uppgifter om\r\nvad dessa tjänster kostar. Det tycker jag är ett\r\nexempel på hur bra det här lagförslaget var.</pre><pre>Herr talman! I riksdagen finns det nu en\r\nmajoritet som delar vänsterpartiets och\r\nsocialdemokraternas åsikter om prislapparna.\r\nDet är väl. Jag vill yrka bifall till utskottets\r\nhemställan, så att det är gjort.</pre><pre>Men jag vill också göra en annan kommentar till\r\nhela det här ärendets historia.</pre><pre>I somras, under valrörelsen, var vi många som\r\nfick ställa oss mycket undrande till olika kds-\r\nares mycket varierande uttalanden i\r\nkonsumentpolitiska frågor. Det kom\r\nmotstridiga besked om för konsumenterna\r\nganska väsentliga problem och\r\nfrågeställningar. Det var helt uppenbart att\r\nkonsumentfrågorna inte var särskilt genomtänkta\r\ninom kds. Det må vara dem förlåtet. Jag kan\r\nmycket väl förstå att det var på det sättet.</pre><pre>Att kds-aren och civilministern Inger Davidson\r\nsom första åtgärd som minister, i stället för att\r\nförsöka lära sig litet mer om de\r\nkonsumentpolitiska problemen och vila på hanen\r\nnär det gäller förslag, skyndar sig att lägga fram\r\nen proposition om att ta bort det väsentligaste i\r\nprisinformationslagen, nämligen prislapparna --\r\noch detta långt innan lagen ens har hunnit\r\nprövas -- gör att man har anledning att fråga sig\r\nom den här virrigheten i kds\r\nkonsumentpolitik från i somras har resulterat i\r\natt man övertar moderatkrav och struntar i att\r\ngöra egna analyser. Jag vill påstå att kds med\r\nden här propositionen svek de egna\r\nväljargrupperna, alla dem som vill ha\r\nprisinformation. Det här beslutet bådar inte\r\ngott för konsumenterna i framtiden.</pre><pre>Jag vill också säga att konkurrenskommittén --\r\nför att återvända till den -- i sitt huvudbetänkande\r\n(SOU 1991:59), som har kommit nu, vidhåller\r\nkravet på en prisinformationslag. Den\r\nkommer i slutbetänkandet också med ett\r\ntilläggsförslag som ytterligare skulle förbättra\r\ninformationen till konsumenterna.</pre><pre>I dag är det mycket vanligt med marknadsföring\r\nsom vilseleder i fråga om prisets förmånlighet.\r\nLurendrejeriet med extrapriser blir allt\r\ntydligare. Det senaste kunde vi höra talas om i\r\nKonsumentekot förra veckan. Man säljer\r\nhyacinter till extrapriser och bryter i och med det\r\nmot alla upptänkliga överenskommelser om\r\nextrapriser. De överenskommelser som har gjorts\r\nbeträffande extrapriser går ut på att en vara\r\nunder minst fyra veckor skall säljas till\r\nordinarie pris för att sedan kunna åsättas ett\r\nnedsatt pris under en tidsbegränsad period. Man\r\nskall alltså kunna relatera extrapriset till det\r\nordinarie priset. Det är inget tal om detta när det\r\ngäller julhyacinter. Jag skall inte dra alla andra\r\nexempel på lurendrejeriet och fusket med\r\nextrapriserna.</pre><pre>Konkurrenskommittén menar att det mycket väl\r\ngår att lagreglera även detta och att, om en\r\ntillfällig prisnedsättning marknadsförs som\r\nsärskilt förmånlig, nedsättningen dels skall\r\nvara påtaglig i förhållande till det pris som\r\nomedelbart dessförinnan har tillämpats, dels\r\nskall den tid anges som prisnedsättningen gäller.</pre><pre>Jag och vänsterpartiet menar att det är\r\nangeläget att vi får en sanering även i\r\nextrapristräsket. Ett tillägg till\r\nprisinformationslagen i den riktning som\r\nkonkurrenskommittén föreslår är angeläget. Vi\r\när positiva till det. Men det får bli en senare\r\nfråga.</pre><pre>Jag måste efter denna långa debatt ändå få\r\ntillåtelse att kommentera resonemanget om\r\nglesbygdsbutiker. Så många påståenden\r\nframkastas som om de vore sanningar, både\r\nnär det gäller kostnader för extrapriser och när\r\ndet gäller de enorma problem för\r\nglesbygdsbutiker som prislapparna skulle\r\ninnebära. Jag påstår att detta är påståenden som\r\ninte är någonting annat än påståenden. Det\r\nfinns inga bevisbara fakta bakom.</pre><pre>Beträffande kostnaderna för prismärkningen\r\nhar siffror på allt från 100 till 900 milj.kr.\r\nförekommit. Jag kan slänga fram en fras om att\r\ndet har gjorts beräkningar av vad extrapriserna\r\nhar inneburit i kostnader för konsumenterna\r\noch att siffran satts till 9 miljarder om året.\r\nDet finns ingenting som säger att mitt påstående\r\när mindre sant eller mer falskt än påståendet om\r\nde 900 miljonerna. Detta är naturligtvis inte ett\r\navgörande argument mot prislappar.</pre><pre>Något om glesbygdsbutikerna. Jag bor själv i\r\nglesbygd. Det finns glesbygd även på andra håll\r\nän i Norrland. I den livsmedelsbutik som jag har\r\ntillgång till är man naturligtvis så klok att man inte\r\nanställer extrapersonal för att sätta prislappar\r\npå varorna. Sådant gör man under perioder av\r\ndagen då det inte är så många kunder och den\r\npersonal som man ändå måste ha i butiken inte\r\nnödvändigtvis har någonting annat att göra. Jag\r\ntror som sagt att man kan lösa detta problem\r\nganska väl. Jag vill fråga: Den beramade nya\r\ntekniken, kostar inte den också pengar?</pre><pre>Sedan vill jag vända mig till Per Stenmarck, som\r\nvill framstå som mycket kostnadsmedveten och\r\nsom värnar om örena. Jag utgår, Per\r\nStenmarck, från att vi som är motståndare till\r\nde röda extrapris-prislapparna, som kostar\r\nkonsumenterna -- låt mig åtminstone få säga det --\r\nåtskilliga miljoner mer än prismärkningen, i Per\r\nStenmarck har fått en edsvuren i kampen mot de\r\nfördyrande extrapriserna.</pre><pre>Anf. 167  ULLA ORRING (fp) replik:</pre><pre>Fru talman! Vi har lyssnat till Elisabeth\r\nPerssons vältaliga anförande. Jag vill påstå att\r\nElisabeth Perssons påståenden är just\r\npåståenden. Jag vet inte vad det finns för\r\nfakta bakom hennes påståenden.</pre><pre>På något sätt tycker jag att det verkar som om\r\nElisabeth Persson anser att samhället är statiskt.\r\nOm vi nu får en prisinforamtionslag, kommer\r\nalla varor att vara prismärkta. Då blir det\r\nmycket bra för konsumenterna. Jag tror att\r\nElisabeth Persson helt har bortsett från\r\nkostnaderna. De kostnader som jag har nämnt,\r\n900 milj.kr., innebär att varje ordinarie\r\nprismärkning kostar ca 12 öre per styck. De\r\nkostnaderna har räknats fram med\r\nutgångspunkt i de artiklar som finns i handeln\r\noch kostnaderna för de handelsanställda.</pre><pre>Det förvånar mig att vänsterpartiet, som i andra\r\nfall verkligen vill måna om konsumenterna och\r\nvill hålla nere utgifterna, helt utan kritisk\r\ngranskning går in för det här förslaget. Det\r\nkommer att medverka till högre kostnader, det\r\nkommer att leda till att regleringsbehovet\r\nökar och priserna höjs. Jag vill definitivt avvisa\r\nElisabeth Perssons påstående om att det här inte\r\nkommer att drabba glesbygdsbutikerna.</pre><pre>Jag har fakta om detta. Jag vet att\r\nkonsumentföreningarna har räknat ut vad\r\ndetta innebär. Tre glesbygdsbutiker i\r\nVästerbotten har, tack vare att man har\r\nkunnat använda sina vinster till\r\nrationaliseringar och kunnat införa datakassor,\r\ngjort en stor rationaliseringsvinst på\r\npersonalsidan. Det måste man göra om man skall\r\nha effektivt drivna butiker och bra priser.</pre><pre>De samhälleliga konsekvenserna av\r\nnedläggningen av glesbygdsbutiker tycker vi\r\nfrån folkpartiet liberalernas sida är betydligt\r\nviktigare än eventuella vinstökningar på\r\nstormarknader, de stora\r\nlågprismatvarumarknader som finns i andra\r\ndelar av landet där det bor mycket folk och där\r\nman kan göra vinster. Men man gör inga\r\nvinster i glesbygdstrakterna. Tvärtom kommer\r\ndet här att innebära ytterligare en påfrestning för\r\nden handel som lever med mycket minimala\r\nvinstramar.</pre><pre>Elisabeth Persson och jag har diskuterat frågan\r\ni maj då den var uppe i riksdagen. Jag\r\nbeklagar att inte vänsterpartiet har insett det\r\nfelaktiga med det här förslaget.</pre><pre>Anf. 168  ELISABETH PERSSON (v)\r\nreplik:</pre><pre>Fru talman! Det här har sagts så många gånger\r\nunder debatten i dag att det känns litet\r\npinsamt att behöva upprepa det, men jag skall\r\ngöra det och lovar att jag inte skall säga det\r\nfler gånger. Låt oss anta att det skulle kosta 3 %\r\nmer för konsumenterna med dessa prislappar.\r\nDet betyder tre öre på en krona. Detta är vad\r\nen del påstår. Det finns de som påstår att det\r\nrör sig om några ören på en hundralapp. Men\r\ndet är ingen som kan påstå att det verkligen är\r\npå det ena eller på det andra sättet. Men låt oss\r\nvara överens om att det är några ören på en\r\nhundralapp utslaget på alla varor. Jämfört med\r\nhur prisfluktuationen är på varorna inom\r\ndagligvaruhandeln är den normala\r\nfluktuationen betydligt större. En vara kan kosta\r\n18,50 kr. i en butik och 20er. i en annan. Det är\r\nalltså inte så mycket. Jag vill påstå att de\r\neventuella kostnadsökningar som prislappar\r\nskulle innebära är faktiskt någonting som\r\ndagligvaruhandeln klarar av.</pre><pre>Man skall inte se på frågan så statiskt.\r\nVerkligheten är sådan att framför allt de mindre\r\nbutikerna, glesbygdsbutikerna osv. har mycket\r\nstora möjligheter att utnyttja sin personal\r\nunder tider då den kanske annars har så mycket\r\natt göra, och på det viset blir tilläggskostnaderna\r\nför prismärkningen knappast märkbara.</pre><pre>Om folkpartiet och Ulla Orring verkligen på\r\nallvar bekymrar sig för de stora kostnaderna\r\nför prissättning och marknadsföring över huvud\r\ntaget, låt oss då tillsammans kämpa mot det som\r\nverkligen fördyrar, nämligen direktreklam,\r\nextrapriser, rabattkuponger och andra fåniga\r\nmarknadsföringsmetoder. Det skulle innebära\r\nen rejäl prissänkning för konsumenterna att\r\nbli av med sådant.</pre><pre>Anf. 169  ULLA ORRING (fp) replik:</pre><pre>Fru talman! Det har sagts mycket i denna\r\ndebatt. Jag vill verkligen övertyga Elisabeth\r\nPersson och vänsterpartiet om att det för oss i\r\nfolkpartiet liberalerna är väldigt viktigt med\r\nen prispress, dvs. att vi kan hålla nere\r\nkostnaderna för våra varor. Det handlar också om\r\nnågra ören hit eller dit. Varje öre är faktiskt\r\nviktigt. Sammantaget blir det kronor och\r\nstora utgifter för bl.a. barnfamiljerna.</pre><pre>Vi kommer i Sverige att få leva med en låg\r\nutvecklingsnivå på grund av den politik som\r\nsocialdemokraterna har fört under sin\r\nregeringsperiod. Det betyder att de svaga\r\nhushållen verkligen måste hushålla med sina\r\nmedel. Då är det viktigt att hålla nere alla\r\nextrautgifter, även om det är några ören hit eller\r\ndit.</pre><pre>En annan fråga som Elisabeth Persson inte har\r\nbekymrat sig över så mycket är efterlevnaden\r\nav lagen. Vi har båda suttit i lagutskottet och\r\nfunderat på det här med nya lagar. Vi har varit\r\nmed om att stifta nya lagar. Det här blir en helt\r\nonödig lag, som kommer att leda till ökade\r\nkostnader för de myndigheter som skall bevaka\r\nefterlevnaden av lagen. Det är väl ingen\r\nmening med en ny lag som inte skall följas upp.\r\nDå är den här lagen, precis som vi har sagt, en\r\nhelt onödig, byråkratisk lag som innebär nytt\r\nkrångel. Vi har aldrig sagt att prislapparna\r\nskall bort. Det skall finnas prislappar men utan\r\nlagstiftning.</pre><pre>Anf. 170  ELISABETH PERSSON (v)\r\nreplik:</pre><pre>Fru talman! Kostar inte prislapparna\r\nnågonting? Är prislapparna kostnadsfria? Är det\r\nbara de nya prislapparna som kostar?</pre><pre>Anf. 171  HOLGER GUSTAFSSON (kds)\r\nreplik:</pre><pre>Fru talman! Elisabeth Persson gör sig till\r\ntalesman för hela svenska folket i detta\r\nsammanhang, trots ett krympande\r\nväljarunderlag för partiet. Hon säger att kds\r\nkonsumentpolitik är mycket otydlig. Det här är\r\nen fråga där vi tydligt visar hur vi ser på\r\nkonsumentfrågorna.</pre><pre>I den proposition som den nuvarande\r\nregeringen lagt fram har man fastställt\r\nkraven. Det sägs att man klart och tydligt skall\r\nange priset på varan. Det skall vara möjligt att\r\nförsummera, det skall också finnas möjlighet till\r\neftersummering. Man har ytterligare\r\nförtydligat sig genom att säga att\r\nprismärkningen skall vara korrekt och tydlig,\r\npriset skall vara på produkten eller närmast\r\nintill, så att konsumenten inte kan blanda ihop det\r\nmed andra. Vad vi inte vill göra men som ni vill\r\ngöra är att binda sig vid en gammal teknik och\r\ninföra nya regleringar. Det står vi inte bakom.\r\nPå detta sätt tycker vi att vi tillgodoser våra\r\nkonsumenters behov på ett bättre sätt än vad ni\r\ngör.</pre><pre>Anf. 172  ELISABETH PERSSON (v)\r\nreplik:</pre><pre>Fru talman! Jag gör mig inte till tolk för hela\r\nsvenska folket, men jag är så pass väl bekant\r\nmed vad konsumenter tycker i allmänhet efter\r\natt ha sysslat med konsumentpolitik ett antal år,\r\natt jag utan bekymmer kan säga att\r\nkonsumenterna vill ha prislappar. Det framgår\r\nockså av hur de olika\r\nkonsumentorganisationerna har agerat i\r\nfrågan, där det inte råder någon tvekan. Jag har\r\nlyssna på dem och tycker därmed att jag kan\r\nvidareförmedla deras åsikter.</pre><pre>Jag skulle vilja fråga: Vad är det för nya,\r\nspännande och revolutionerande prislappar\r\nsom kds vill ha? Är det nya färger? Det är just\r\nprislappar på de enskilda varor eller de\r\ntjänster som man eventuellt vill köpa som\r\nkonsumenten vill ha. Detta må vara\r\ngammalmodigt, men det är inte förlegat. Jag vill\r\ninte påstå att prislapparna är särskilt gamla. På\r\nden tid då vi inte hade snabbköpsbutiker fick vi\r\nfråga specerihandlaren vad varan kostade innan vi\r\nköpte den. Prislappar är någonting ganska\r\nmodernt, åtminstone betydligt yngre än vad\r\njag själv är. Jag tycker inte att de på något sätt\r\nhar spelat ut sin roll. Jag radade upp mina\r\nargument i mitt huvudanförande och sade att de\r\nbidrar till en kunskap om priser, de gör det lättare\r\natt jämföra. Kostnadsmedvetna och kunniga\r\nkonsumenter är väl någonting som vi alla vill\r\nvärna om.</pre><pre>Jag måste säga att jag tycker att kds inhopp i\r\ndenna fråga inte är särskilt klargörande eller på\r\nnågot sätt fördjupar debatten. Hänvisningen till\r\natt prisinformationslagen skulle sätta stopp för\r\nny, rolig och spännande teknik i\r\ndagligvaruhandeln ställer jag mig väldigt tveksam\r\ntill.</pre><pre>Anf. 173  HOLGER GUSTAFSSON (kds)\r\nreplik:</pre><pre>Fru talman! Det handlar inte, Elisabeth\r\nPersson, om att ha prislappar eller inte. Man\r\nmåste tydligen vara väldigt tydlig i denna\r\nkammare.</pre><pre>I propositionen talas det om en tydlig\r\nprismärkning, där prislappar mycket väl ingår.\r\nDet här är inte en fråga om prislappar och\r\nprisinformation eller inte, utan frågan är: Skall vi\r\ntvinga fram en prismärkningsmetod och\r\nlagstifta om den, eller vi skall vi låta det här\r\nområdet vara fritt för utveckling och\r\nvidareutveckling för konsumenter och för\r\ndem som handlägger detta ärende? Det är vad\r\nfrågan gäller.</pre><pre></pre><pre>Anf. 174 Civilminister INGER DAVIDSON\r\n(kds):</pre><pre>Fru talman! Jag tycker att debatten här i\r\nkammaren i dag tydligt visar att det faktiskt finns en\r\nhel del som kammarens ledamöter är överens om,\r\nnämligen allt grundläggande när det gäller\r\nprisinformation. Det tycks vara så att de flesta är\r\növerens om att det är viktigt att konsumenterna får\r\nen god prisinformation, att prisinformationen inte\r\npå alla håll i dag fungerar tillfredsställande och att\r\nde grundläggande kraven på god prisinformation är\r\natt den skall vara korrekt och tydlig. Det tycks alla\r\nvara överens om. Men det som det råder delade\r\nmeningar om är hur detaljreglerad en lag måste\r\nvara för att dessa mål skall uppnås.</pre><pre>I den prisinformationslag som enligt regeringens\r\nförslag skall träda i kraft den 1 januari nästa år står\r\nföljande angående prismärkning av varor: ''Priset\r\nskall anges korrekt och tydligt. Priset skall anges på\r\nvaran eller dess förpackning, eller i varans\r\nomedelbara närhet på en hyllkantsetikett eller\r\nskylt, så att risk inte föreligger för förväxling med\r\npris på andra varor.'' Regeringen har gjort\r\nbedömningen att det är en tillräcklig detaljerad\r\nbeskrivning för att också kunna gälla dagligvaror i\r\nsjälvbetjäningsbutiker.</pre><pre>Fru talman! Att en särskild lag stiftas med tydliga\r\nregler om hur prismärkningen skall vara utformad\r\när ett stort steg framåt för oss konsumenter.\r\nTidigare har vi enbart kunna hålla oss till\r\nkonsumentverkets riktlinjer och frivilliga\r\növerenskommelser mellan handeln och\r\nkonsumentverket. Varför då inte gå ytterligare ett\r\nsteg och kräva artikelprismärkning på alla\r\ndagligvaror? Det finns flera skäl till det. De har\r\nupprepats här i dag, men jag tänker ändå göra det\r\nen gång till, för tydlighetens skull.</pre><pre>1.  Det är praktiskt omöjligt att artikelprismärka\r\nsamtliga dagligvaror. Ungefär en tredjedel av\r\nsortimentet skulle behöva undantas, och lagen\r\nskulle alltså bli ologisk i den änden.</pre><pre>2.  Pallexponerade varor skulle också av praktiska\r\nskäl undantas från kravet på artikelprismärkning.\r\nVad skulle det leda till? Jo, att extrema\r\nlågprisaffärer av hangartyp med genomgående\r\npallexponering och mycket liten personalstyrka\r\nskulle gynnas konkurrensmässigt i förhållande till\r\nandra, mer konventionella butiker. Vi tror inte att\r\ndet är en utveckling som konsumenterna\r\nefterfrågar. Troligen skulle också fler varor än i dag\r\npallexponeras i vanliga butiker för att underlätta\r\nhanteringen. Lagen skulle bli ologisk även i detta\r\navseende. Vissa butiker skulle ändå undgå kravet\r\npå artikelprismärkning beroende på utformningen\r\nav butiken.</pre><pre>3.  Krav på artikelprismärkning skulle minska\r\ninovationsviljan när det gäller att utveckla\r\nprisinformationen ytterligare.</pre><pre>4.  Det finns en risk att prisstelheten skulle öka\r\ngenom att färdigmärkta produkter skulle komma ut\r\ni handeln direkt från leverantörerna.</pre><pre>5.  Konkurrensmöjligheterna skulle hämmas,\r\nvilket skulle leda till en högre prisnivå för\r\nkonsumenterna. Sedan kan man diskutera\r\nstorleken av den höjningen. Men att det skulle leda\r\ntill en högre prisnivå tycks alla här i kammaren vara\r\növerens om. Kravet på artikelprismärkning skulle\r\nverka kostnadsdrivande, och det skulle ytterst\r\ndrabba konsumenterna.</pre><pre>Fru talman! I debatten har regeringens förslag om\r\natt slopa kravet på artikelprismärkning av\r\ndagligvaror i den nya prisinformationslagen något\r\ntillspetsat framställts som om det hittills har varit\r\nobligatoriskt med prislappar, men att regeringen nu\r\nvill förbjuda prislappar. Följaktligen har det också\r\nuppfattats som ett svek mot konsumenterna av\r\nvissa grupper. Men sanningen är, som jag sade\r\ntidigare, att kravet på korrekt prismärkning\r\nförstärks betydligt genom den nya lagen.</pre><pre>Många handlare som hittills har artikelprismärkt\r\nstora delar av sitt sortiment kommer troligen också\r\ni fortsättningen att använda sig av det systemet.\r\nKraven på dem kommer då enligt den nya lagen att\r\nöka när det gäller att priset skall överensstämma på\r\nalla varor av samma slag. I dag blir det, som ni vet,\r\nofta fel i samband med ommärkningar.</pre><pre>Andra handlare som redan har gått över till\r\nhyllkantsmärkning och datakassor, kommer att\r\nkunna fortsätta med det systemet. Men kraven på\r\ndem skärps också enligt den nya lagen. Ordningen\r\npå hyllorna måste t.ex. vara sådan att ingen\r\nmöjlighet till förväxling av varor finns. Märkningen\r\nfår heller inte sitta så högt eller lågt att det blir svårt\r\nför konsumenterna att se priset. Prisuppgifterna\r\nmåste anges med stora och tydliga siffror. Allt detta\r\nfinns i den nya lagen.</pre><pre>Åter andra kommer att ha artikelprismärkning på\r\nvissa delar av sortimentet och hyllkantsmärkning\r\npå andra, beroende på varornas beskaffenhet. Små\r\nglesbygdsbutiker, som vi också har talat en del om\r\nhär i dag, med lågt antal kunder och dålig\r\nlönsamhet, kommer att kunna använda andra\r\nsystem, t.ex. snyggt textade skyltar. I sådana\r\nbutiker är kundens möjlighet att vid behov få\r\npersonlig service som komplement betydligt större.</pre><pre>Fru talman! Sammanfattningsvis konstaterar jag att\r\nden nya prisinformationslagen med den utformning\r\nsom föreslås i regeringens proposition kommer att\r\nge konsumenterna god prisinformation samtidigt\r\nsom priserna kan hållas nere, eftersom förslaget\r\ninte är kostnadsdrivande för handeln. Därför\r\nvädjar jag till kammaren att stödja reservation 1 i\r\nlagutskottets betänkande.</pre><pre>Anf. 175 BERT KARLSSON (nyd):</pre><pre>Fru talman! Det har varit mycket intressant att\r\nhöra hur man har månat om konsumenterna och att\r\nprislappen, som ändå enligt uppgift bara orsakar ett\r\npålägg på ungefär 0,3--0,7 %, kan vara av så stort\r\nintresse. Vi har över huvud taget ingen konkurrens\r\ni Sverige. Det har vi inte haft på många år. Tre stora\r\ngrossister styr marknaden totalt. När jag för två år\r\nsedan påpekade det fick jag naturligtvis mothugg\r\nfrån branschen. Det jag sade var fel, jag ljög. Jag\r\nsade också att extrapriserna fördyrar. ICA, Dagab\r\noch KF sade att jag ljög. Det gick att sänka priserna\r\nmed 2 %, påstod de. Det är bara ett halvår sedan\r\nHemköp erkände att det gick att sänka priserna\r\nmed 20 %.</pre><pre>Men medan vi har diskuterat detta i två år har\r\nbranschen anpassat sig. Man har insett att PBL\r\nkommer att försvinna och därmed möjliggöra för\r\nnya att komma in på marknaden. Men inom\r\nbranschen har man garderat sig smart, på följande\r\nsätt. Leverantörerna av märkesvaror har gjort upp\r\nom att höja kvantitetskraven så högt att inga fler\r\naktörer kommer in på marknaden. Tidigare var\r\nman tvungen att köpa 100 kartonger från Abba för\r\natt få rabatt. Nu har man höjt kravet till 2 000\r\nkartonger. Det är naturligtvis ett smart sätt att\r\ndominera marknaden. Det har gjort att de\r\nfrifräsare som fanns på marknaden -- Willys Cash,\r\nLL och några fler -- var tvungna att alliera sig med\r\nnågon av grossisterna. Det går till så att man helt\r\nenkelt fakturerar genom grossisterna. Det låter\r\nbilligt och bra när man pratar om 1 %. Men i\r\nverkligheten tar grossisterna hand om årsbonusen\r\noch styr marknaden fullständigt.</pre><pre>Det är ganska lustigt att folkpartiet säger sig värna\r\nom konsumenten. Det är inte mer än en månad\r\nsedan det fördes en stor diskussion i Strängnäs, där\r\nett danskt företag ville in på marknaden, inte bara\r\nmed en butik utan också med grossistverksamhet.\r\nVem var det som sade nej? Jo, det var folkpartiet\r\nsom röstade bort detta. Man värnade om de tre\r\nredan etablerade kedjorna i Strängnäs. Så här har\r\ndet varit över hela Sverige. I Munkedal var det\r\nmoderaterna som hade en kamrat som drev en\r\nICA-butik. Ibland favoriseras KF, genom att någon\r\nsom representerar Konsum sitter i fullmäktige.</pre><pre>För att konsumenterna över huvud taget skall få en\r\nchans och för att vi skall kunna sänka priserna med\r\n15--20 %, vilket är möjligt, måste fri konkurrens\r\ninföras. Det är det absolut viktigaste. Det är\r\nförunderligt att man börjar i fel ända, med\r\nprislapparna, som kanske påverkar priserna med\r\n0,3 %, som många säger. Jag tror inte att det är mer.</pre><pre>Hur går då prismärkningen till i butikerna?\r\nFabrikanten märker till största delen upp varorna.\r\nMen han märker inte upp varorna med extrapriser.\r\nMan skall också skippa extrapriserna, därför att de\r\nfördyrar. På 50 % av sortimentet är det någon gång\r\nextrapris.</pre><pre>Att överlåta till branschen att frivilligt agera med\r\nprislappar håller inte av det skäl som någon nämnde\r\ntidigare. Det har alltid varit extrapris på kräftor,\r\ntrots att det finns en lag som säger att varorna måste\r\nha funnits till ordinarie pris i fyra veckor innan man\r\nsätter ut ett extrapris. Så här har det varit med\r\njulskinkan till jul osv. Det håller inte. Om vi skall\r\nfå ner priserna här i landet måste vi se till att SPK\r\noch NO får möjlighet att agera.</pre><pre>Vi pratar om dagligvaror här, men jag kan inte låta\r\nbli att gå in på andra branscher, där det är mycket\r\nilla ställt. Vi kan se på hur man gjorde med\r\nguldhandlaren. Man vägrade leverera när man fick\r\nen konkurrent som man inte tyckte om. Så här går\r\ndet tyvärr till överallt. Det är inte bättre på\r\ndagligvarusidan.</pre><pre>Hur går det då till när konsumenten jämför priser?\r\nI butiken är det naturligtvis inget problem. Men när\r\nman kommer hem och skall jämföra med andra\r\nbutiker vill man ha sin prislapp. Jag roade mig\r\nfaktiskt i dag med att gå ut på stan. Jag gick till två\r\nbutiker i den centrala delen och inhandlade två\r\nkaviartuber. Det roliga med dem är att den ena är\r\nprismärkt och inte den andra. Det roliga är också\r\natt det skiljer ganska mycket i pris mellan dem. Vi\r\npratar om 0,3 %, att prislapparna skulle vara helt\r\navgörande för att vi skall få låga priser. Mellan de\r\ntvå kaviartuberna skilde det 13 %. Det är ganska\r\nofattbart. På den ena tuben kan man se priset på\r\nprislappen. På den andra kan man inte det. Hemma\r\ni skafferiet kan man inte avgöra att det skilde så\r\nmycket som 13 % i pris, vilket är en mycket viktig\r\ninformation, om vi nu skall få ner priserna. Vi får\r\naldrig ner priserna om vi inte kan jämföra priserna\r\ni olika butiker. Den som säger någonting annat har\r\nfel.</pre><pre>Inger Davidson sade att den nya lagen skulle leda\r\ntill en sänkning av prisnivån. Samtidigt tyckte hon\r\natt det var fel att de stora lågprisbutikerna skulle få\r\nen favör, så att de skulle kunna hålla ännu lägre\r\npriser. Det är väl det det går ut på, att vi skall få en\r\nkonkurrens på lika villkor.</pre><pre>Jag förstår självfallet att glesbygden har problem.\r\nDet kommer man alltid att ha på glesbygden,\r\noavsett om det blir tvång på att ha prislappar. Men\r\nom det är något som man har på landsbygden, så är\r\ndet tid att märka varor. Jag kan garantera att det\r\ninte kommer att kosta någonting.</pre><pre>Om man vill sänka priserna, se då till att SPK och\r\nNO får möjligheter att agera i dessa frågor! Ge dem\r\nde möjligheter som finns i USA! Där kan man inte\r\nhålla på och lura konsumenter hela tiden med\r\nmonopol och kartellbildningar. Det är likadant i\r\njordbruket. En av kds-arna var direktör där\r\ntidigare, så han vet om hur mycket det finns att göra\r\nnär det gäller den kooperativa jordbruksrörelsen.\r\nDär går det att pressa priserna. Det handlar då inte\r\nom 0,3 % utan förmodligen om 10 %, och det är\r\nganska mycket mera.</pre><pre>Det finns naturligtvis mycket ytterligare att säga om\r\nhur man skall få ned priserna. Jag kan försäkra att\r\nden dag vi har fått fri konkurrens i Sverige skall vi\r\nfrån Ny Demokrati se till att vi inte har en\r\nlagstiftning som är byråkratisk. Jag medger att\r\ndenna lagstiftning är det. Men vi måste tyvärr ha\r\nden så länge vi inte har den fria konkurrensen på\r\nmarknaden. Inför fri konkurrens, och gör det\r\nsnabbt, så kommer vi också att helt ändra\r\nuppfattning! Vi i Ny Demokrati yrkar naturligtvis\r\nbifall till utskottets hemställan i denna fråga.</pre><pre>Anf. 176 HOLGER GUSTAFSSON (kds)\r\nreplik:</pre><pre>Fru talman! Det var ett intressant inlägg av Bert\r\nKarlsson, med mycket intressanta inslag. En del\r\nhar varit uppe tidigare. Det är bara det att den\r\nnaturliga slutsatsen av detta rimligen borde vara att\r\nfölja reservation 1, nämligen att inte hålla kvar vid\r\nde regleringar och den byråkrati som Bert Karlsson\r\negentligen vill slå hål på. Han är alltså inte\r\nkonsekvent. Han talar för en sak och kräver\r\nhandling för en annan, nämligen att man skall slå\r\nvakt om gamla reglerande system och byråkrati,\r\nsedan skall vi klara detta ändå. Det är inte\r\nkonsekvent. Jag skulle förvänta mig att man\r\nhandlade logiskt.</pre><pre>Låt oss bryta upp detta och ta första steget mot en\r\navreglering! Då kan vi vara överens.</pre><pre>Anf. 177 BERT KARLSSON (nyd) replik:</pre><pre>Fru talman! Jag erkänner att vi faktiskt måste göra\r\nså. Det hade varit enklare om vi hade kunnat ge\r\ndenna frihet. Men det kan vi inte göra.\r\nKonsumenten vill inte heller ha den.</pre><pre>Det är underligt att ingen i riksdagen verkar ha\r\npratat med en konsument. Jag har ännu inte träffat\r\nnågon konsument som inte vill ha prislapparna\r\nkvar. Konsumenterna anser att de fungerar. Det här\r\när ofattbart. Men det kan bero på att ingen i\r\nriksdagen hinner handla och att vi har så höga löner\r\natt vi inte behöver titta på priset lika ofta som\r\nandra.</pre><pre>Anf. 178 HOLGER GUSTAFSSON (kds)\r\nreplik:</pre><pre>Fru talman! Det här handlar inte om huruvida\r\nprislapparna skall vara kvar eller inte. Förslaget\r\nsom regeringen har lagt är krav på tydlig\r\ninformation, där mycket väl och lämpligen\r\nprislapparna kan vara kvar.</pre><pre>Vi skall fatta beslut om huruvida det skall\r\ndetaljregleras eller inte. Jag försöker att vara så\r\ntydlig som möjligt på detta område. Ständigt\r\nåtervänder man till frågan om huruvida vi skall ha\r\nprislapparna kvar eller inte.</pre><pre>Regeringens förslag innehåller inget hinder för att\r\nbehålla prislapparna. Tvärtom är vi glada för att\r\nutvecklingen går mot en tydligare information till\r\nkonsumenterna.</pre><pre>Anf. 179 BERT KARLSSON (nyd) replik:</pre><pre>Fru talman! Jag försökte tala om hur det går till att\r\njämföra priserna. Man jämför inte priserna i\r\nbutikerna, utan man gör det när man kommer hem\r\ntill skafferiet.</pre><pre>Jag tror inte att någon i kammaren vet priset på\r\nKalles Kaviar. Den tub som jag fick tag på till priset\r\n21:40 kan inhandlas i en lågprisbutik för ungefär 15\r\nkr. Är det inte viktig information när det skiljer 20--\r\n30 % på priset?</pre><pre>Förutsättningen för att kunna sätta press på\r\nbutikerna är att kunden vet till vilket pris han har\r\nhandlat. Det är inte i butiken som det syns, utan det\r\när först när man kommer hem. Då blir man faktiskt\r\nchockad. Jag blir ofta chockad, och jag blir mycket\r\nförgrymmad på min fru när hon inte handlar på det\r\nbilligaste stället.</pre><pre>Anf. 180 PER STENMARCK (m) replik:</pre><pre>Fru talman! Bert Karlsson säger att det verkar som\r\nom ingen har lyssnat på någon konsument någon\r\ngång. Jag kan upplysa Bert Karlsson om att jag är\r\nen konsument. Det är förhoppningsvis alla här. Det\r\ngör att vi förmodligen är ganska intresserade av ett\r\nprismärkningssystem som fungerar och som vi är\r\nnöjda med.</pre><pre>Jag tror att det ligger mycket i det som många har\r\nsagt här, nämligen att vi som konsumenter faktiskt\r\nofta kräver att det finns en liten prislapp på\r\nvarorna. Bra! Då skall det vara ett\r\nkonkurrensmedel som gör att en affär har möjlighet\r\natt tävla med en annan. Då har jag som konsument\r\nmöjlighet att välja vilken av dessa jag vill gå till.</pre><pre>Jag skall erkänna att jag lyssnade med stort intresse\r\npå vad Bert Karlsson sade. Jag tror att vi är överens\r\nom att det finns en lång rad problem på området,\r\nsom vi skall försöka angripa de närmaste åren. Vi\r\nhar nu en regering som har börjat ta itu med dessa\r\nproblem. Men vi måste kanske ändå acceptera att\r\nvi tvingas ta ett steg i sänder. Om vi går emot dessa\r\nsteg i riksdagen kommer det hela att gå mycket\r\nlångsammare.</pre><pre>Det finns ett antal lagar som behöver ändras. Det\r\när vi också överens om. Plan- och bygglagen är en\r\nsådan lag. Regeringen har sagt detta vid upprepade\r\ntillfällen. En ändring genomförs nu i stor\r\nutsträckning. Det kommer att bli en skärpt\r\nkonkurrenslagstiftning. Det är precis vad Bert\r\nKarlsson eftersträvar. Det borde i det läget vara\r\nmöjligt att se till att det blir fler konkurrensmedel\r\näven på det området. Att ta bort en obligatorisk\r\nprismärkning är därför att ta ett steg i rätt riktning.</pre><pre>Anf. 181 BERT KARLSSON (nyd) replik:</pre><pre>Fru talman! Jag säger återigen att det hela börjar i\r\nfel ände. Om man börjar i andra änden går vi i Ny\r\nDemokrati gärna med. Jag tycker att det är\r\nhorribelt att börja med en prismärkning som bara\r\nutgör en kostnad på 0,3 %.</pre><pre>Det är också underligt att borgerligheten plötsligt\r\nhar gått ihop med facket i denna fråga.</pre><pre>Per Stenmarck är naturligtvis konsument. Det är vi\r\nalla. Vi pratar alla ibland i egen sak. Men när det\r\ngäller denna kammare börjar jag undra.</pre><pre>Jag har ännu inte hört någon konsument ute i\r\nbutikerna säga att de vill ta bort prislapparna.\r\nDäremot har nog varenda ICA-handlare ringt och\r\nförsökt att påverka mig. Jag har blivit bjuden på\r\nmånga gratismiddagar. Jag är tacksam för att denna\r\nfråga har varit så stor. Det har gjort att jag har fått\r\nmycket lägre kostnader de senaste två veckorna i\r\nStockholm.</pre><pre>Anf. 182 PER STENMARCK (m) replik:</pre><pre>Fru talman! Bert Karlsson sade i sitt\r\ninledningsanförande ett sanningens ord. Han sade\r\natt lagen är byråkratisk. Det är precis så. När det\r\ngäller att upphäva byråkratiska lagar vågar jag\r\npåstå att det är ytterst sällan man börjar med att ta\r\nsteg i fel riktning.</pre><pre>Nu tas ett steg med hjälp av det som regeringen har\r\nföreslagit, dvs. genom att upphäva denna lag. Jag\r\ntycker att det är konstigt att Bert Karlsson, efter allt\r\ndet som han och många andra från Ny Demokrati\r\nsade under hela valrörelsen, inte vill vara med på\r\ndetta. Det är anmärkningsvärt. Så länge Bert\r\nKarlsson och Ny Demokrati står fast vid den politik\r\nsom har framkommit i riksdagen i dag är Ny\r\nDemokrati också ett regleringsparti, i\r\nsamstämmighet med de andra regleringspartier\r\nsom länge har varit verksamma i denna kammare.</pre><pre>Anf. 183 BERT KARLSSON (nyd) replik:</pre><pre>Fru talman! Det finns många fler lagar. Börja med\r\nkörkortslagen och indragningar av körkort. Där är\r\nmycket byråkrati.</pre><pre>Anf. 184 ULLA ORRING (fp) replik:</pre><pre>Fru talman! Bert Karlsson säger att det är underligt\r\natt de borgerliga har gått ihop med facket. Jag\r\ntycker att det är mer underligt med en annan\r\nkonstellation i kammaren i dag, nämligen Ny\r\nDemokrati, socialdemokraterna och vänstern. Det\r\när ny allians. Om den är ohelig eller inte får\r\nverkligheten visa efter det att vi har fattat beslut i\r\ndag.</pre><pre>Jag förvånar mig över Bert Karlssons\r\nargumentation. Han tycker att vi börjar i fel ända.\r\nHan pläderar för fri konkurrens, och han vill då\r\nsom sitt partis talesman tala för att införa en ny lag.\r\nDet är ingen som motsätter sig en prismärkning av\r\nvarorna. Tvärtom tycker alla att det är viktigt. Men\r\nvarför skall det vara en ny lagstiftning? Det är det\r\nsom är underligt i denna konstellation.</pre><pre>Bert Karlsson säger också att han vill ha en\r\nkonkurrens på lika villkor. Ja, det är vad vi alla vill\r\nha, särskilt vi från de borgerliga partierna. Vi har\r\narbetat för det. Den här lagen kommer att\r\nmedverka till att det inte blir konkurrens på lika\r\nvillkor. Tvärtom. Lågprisbutiker som exponerar\r\nvaror på stora lastpallar behöver inte artikelmärka\r\nvarenda vara. Det räcker med en prislapp på\r\nväggen. Sådana butiker som Bert Karlsson\r\nföreträder kommer att ha konkurrensfördelar.\r\nDäremot kommer de mindre butikerna att råka ut\r\nför prishöjningar som kommer att drabba\r\nkonsumenterna.</pre><pre>Jag hänvisar till det exempel Bert Karlsson gav. Det\r\nfinns datakvitton. Var och en som kommer hem kan\r\nläsa på detta kvitto vad varorna har kostat. Det är\r\ningenting som hindrar att man sparar på kvittona.\r\nDet går att sätta upp en spik på väggen och fästa\r\nkvittona där. Då vet man vad varan kostar och kan\r\ngöra jämförelser.</pre><pre>Jag kan hålla med Bert Karlsson om att det är\r\noerhört viktigt att vi konsumenter håller prispress\r\npå varor och att vi ser till att få varor till ett rimligt\r\npris. Med en ny lagstiftning som kommer att kosta\r\nhandeln 900 milj.kr., och som i slutändan kommer\r\natt belasta konsumenten, och som kommer att\r\nkosta samhället mycket pengar, blir det inte bättre\r\noch billigare varor.</pre><pre>Anf. 185 BERT KARLSSON (nyd) replik:</pre><pre>Fru talman! Jag vet att det kostar pengar. Man\r\npåstår att det skall kosta 900 milj.kr. Jag tvivlar på\r\ndet. Låt oss säga att det kostar 500 milj.kr. Men det\r\när förunderligt att man inte släpper fram den fria\r\nkonkurrensen, som kanske skulle göra att det hela\r\nblir 20 miljarder kronor billigare. Det är mycket\r\npengar.</pre><pre>Jag kan fortfarande inte lämna ämnet. Det finns en\r\nlagstiftning i det här sammanhanget. Trots det kan\r\nvi låta oss styras av jeansföretag, grammofonbolag\r\nosv.</pre><pre>Ni känner säkert till guldhandlaren i Borås. Om\r\nnågon vill leveransvägra till en annan företagare\r\nsom sätter för låga priser, kan det göras\r\nomedelbart. Det är bara att säga att varan är slut.\r\nDe företag som vill parallellimportera jeans från\r\nAmerika får inte göra det, för då får de inte några\r\nleveranser från de svenska leverantörerna.</pre><pre>Det här är mycket enkelt. Skall vi fortsätta med den\r\nidiotiska lagstiftning som finns i dag, eller skall vi\r\nupphäva den helt och låta det bli ännu värre? Hur\r\nvill folkpartiet ha det?</pre><pre>Om vi t.ex. gav NO och SPK möjligheter över hela\r\nlinjen, skulle vi kunna sänka alla priser i det här\r\nlandet med minst 20 %. Men då fordras det också\r\nen lagstiftning som ger dem möjligheter och inte\r\nsom i dag en diffus lagstiftning som leder till att\r\ningen gör någonting. Man låtsas att man gör något\r\noch säger: Nu får ni inte göra så. Sedan går det två\r\ntre år, och det händer ingenting. Det är precis så vi\r\nhar det i dag. Jag tror inte ens folkpartiet vill ha det\r\npå det sättet i fortsättningen, särskilt inte som man\r\npåstår sig representera konsumenterna.</pre><pre>Anf. 186 ULLA ORRING (fp) replik:</pre><pre>Fru talman! Bert Karlsson upprepar med en\r\ndrucken papegojas envishet svepande\r\ngeneraliseringar om konsumentpolitiken som\r\nfaktiskt inte är riktiga.</pre><pre>Bert Karlsson nämnde guldhandlaren i Borås. Jag\r\nhar själv varit hos näringsfrihetsombudsmannen i\r\ndetta ärende. Jag vet att NO har granskat den\r\nleveransvägran han var utsatt för, och han har fått\r\nrätt på alla punkter. Det är så komsumentpolitiken\r\nskall fungera.</pre><pre>Om Bert Karlsson hade läst lagutskottets\r\nbetänkande, skulle han sett att det där mycket klart\r\nframgår att de konkurrensvårdande\r\nmyndigheterna -- NO och statens pris- och\r\nkonkurrensverk -- har uttalat sig mot en detaljerad\r\nreglering, eftersom de menar att det hämmar\r\nkonkurrensen. Jag trodde faktiskt, om jag nu hört\r\nrätt i valrörelsen, att Ny Demokrati ville ha en fri\r\nkonkurrens och en bra marknadsekonomi till gagn\r\nför konsumenterna, men jag kanske har fel på den\r\npunkten.</pre><pre>Anf. 187 BERT KARLSSON (nyd) replik:</pre><pre>Herr talman! Nej -- inte alls. Men det går tyvärr\r\ninte att göra på något annat sätt än att se till att man\r\nkan jämföra priserna. Det är just nu enda\r\nmöjligheten för konsumenterna när vi inte har den\r\nfria konkurrensen i Sverige.</pre><pre>När det gäller guldhandlaren är det mycket riktigt\r\natt han fick rätt. Men därmed inte sagt att han fick\r\nnågra varor. Det ligger en stor skillnad i det.</pre><pre>Anf. 188 Andre vice talman CHRISTER\r\nEIREFELT (fp):</pre><pre>Herr talman! Jag undrar om inte Bert Karlsson\r\nskulle lära SPK att det går att göra\r\nprisundersökningar betydligt billigare än vad man\r\ngör där. Det finns säkert mycket pengar att tjäna\r\nom man i stället bara kan gå ut och köpa ett par\r\nkaviartuber.</pre><pre>Det finns mycket man kan hålla med om i det Bert\r\nKarlsson säger. Men det handlar då inte om det\r\närende som vi i dag skall besluta om. Det finns\r\ntvärtom en rad motsägelser i hans argumentering i\r\nden frågan.</pre><pre>Fru talman! Jag tycker att förespråkarna för en\r\nobligatorisk artikelprismärkning bygger sin\r\nargumentering på felaktiga förutsättningar,\r\nåtminstone på två mycket viktiga punkter.</pre><pre>För det första gör man gällande att bristande\r\nprisinformation är ett så allvarligt problem för\r\nkonsumenten att det motiverar en ny lagstiftning.\r\nDet finns inte någonting i det underliggande\r\nmaterialet som tyder på det. Om det hade varit ett\r\nstarkt krav är jag övertygad om att konsumenterna\r\nför länge sedan skulle ha reagerat genom att ställa\r\nsådana krav i sina butiker -- men det har man inte\r\ngjort.</pre><pre>Det är uppenbart att konsumenterna är mycket mer\r\nbekymrade över de höga priserna än över det sätt\r\npå vilket dessa priser annonseras. Ni som vill tvinga\r\npå konsumenterna den här dyrbara tjänsten,\r\noavsett om de vill ha den eller inte, har\r\nuppenbarligen ingen större tilltro till kundernas\r\nförmåga vare sig det gäller att ta till sig information\r\neller att reagera när den är bristfällig. Här finns\r\nnaturligtvis den grundläggande principiella\r\nskillnaden i vårt sätt att se på frågan.</pre><pre>Jag tror att socialdemokraterna -- och deras\r\nbundsförvanter i det här extrema\r\ndetaljregleringsarbetet, Ny Demokrati --\r\nunderskattar konsumenterna. De är inte så\r\nlättlurade. De gör rationella val utifrån sina egna\r\nutgångspunkter.</pre><pre>För det andra, fru talman, förutsätter anhängarna\r\nav en obligatorisk artikelprismärkning att en sådan\r\nskulle främja konkurrensen. Det förefaller vara Ny\r\nDemokratis huvudargument. Det tycker jag är\r\nfullkomligt obegripligt. Det är ju tvärtom så, att\r\nprisinformationen kan bli ett konkurrensmedel\r\nunder förutsättning att man inte låser fast den i en\r\ndetaljreglering. De butiker som får den här\r\nsignalen från sina kunder, dvs. att kunden vill ha\r\ndessa prismärkningar, använder detta som ett\r\nkonkurrensmedel och kalkylerar in kostnaden.\r\nAndra butiker gör en hyllkantsmärkning och kan i\r\ngengäld sänka kostnaderna. Valet är\r\nkonsumentens. Det är hon som genom sin\r\nefterfrågan avgör hur informationen skall ges. Så\r\nborde det vara -- men så blir det inte om Ny\r\nDemokrati och socialdemokraterna fullföljer den\r\nobligatoriska artikelprismärkningen. Då\r\nbestämmer politikerna -- konsumenterna betalar!</pre><pre>När man påstår att obligatorisk artikelprismärkning\r\nskulle underlätta för lågprisbutikerna blir det ännu\r\nkonstigare. Inte minst därför att de ofta bygger sin\r\nkostnadsbesparing på att de har varorna direkt på\r\nlastpallar. Det skulle naturligtvis inte ge samma\r\nresultat om de tvingas märka varje vara.</pre><pre>Om vi inte ändrar lagen minskar konkurrenstrycket\r\näven av ett annat skäl. Det finns en uppenbar risk\r\natt kravet kommer att leda till att fler varor prissätts\r\nredan hos leverantören, vilket ofelbart leder till\r\nprisstelhet, precis som Bert Karlsson har påpekat.\r\nNej, konkurrensaspekten talar alldeles entydigt\r\nmot ett krav på artikelprismärkning.</pre><pre>Det borde vara en tankeställare -- inte minst för\r\nBert Karlsson, som så ofta talar om SPK och NO --\r\natt de båda konkurrensvårdande myndigheterna,\r\nsom inte är kända för att gå detaljhandelns\r\närenden, entydigt avvisar den obligatoriska\r\nartikelprismärkningen. Båda pekar bl.a. just på\r\nrisken för prisstelhet men också på att de\r\nintegrerade kedjorna skulle gynnas på\r\nlågprisbutikernas bekostnad. Det är alldeles\r\nsjälvklart. Det är alltså raka motsatsen till det jag\r\ninbillade mig att vi eftersträvar: större mångfald,\r\neffektivare konkurrens.</pre><pre>Fru talman! För att undvika missförstånd: en klar\r\noch tydlig prisinformation med korrekta\r\nupplysningar är nödvändig för att konkurrensen\r\nskall fungera. Där finns det inga delade meningar.\r\nSådana generella krav måste ställas på handeln, och\r\ndet görs också. Min invändning gäller att riksdagen\r\ni detalj skall reglera hur den informationen skall se\r\nut. Man låter inte konsumenternas efterfrågan\r\navgöra, trots att det är konsumenterna som får\r\nbetala notan.</pre><pre>Fru talman! Jag har i en motion föreslagit att man\r\ninte borde nöjt sig med att ta bort kravet på\r\nartikelprismärkning, utan att man i stället bör\r\nupphäva lagen i sin helhet. Mitt motiv för detta är\r\natt samma argument som kan användas mot\r\nobligatorisk artikelprismärkning egentligen också\r\ngäller andra inslag i lagen, t.ex. kravet på\r\nprismärkning i skyltfönster. Jag tycker fortfarande\r\natt det inte har redovisats tillräckliga argument för\r\natt samhället över huvud taget skall detaljreglera\r\nden här verksamheten. Men den viktigaste\r\navregleringen gäller just artikelprismärkningen.\r\nJag nöjer mig därför med, fru talman, att yrka bifall\r\ntill reservation 1 om att i varje fall den här\r\nregleringen skall slopas.</pre><pre></pre><pre>Anf. 189 ELISABETH PERSSON (v):</pre><pre>Fru talman! Christer Eirefelt påstår att det inte\r\ntidigare har framkommit några krav från\r\nkonsumenterna om prismärkning i den\r\nutsträckning som nu är aktuell. Det vill jag påstå att\r\ndet har. De kanske inte har nått folkpartiet eller\r\nChrister Eirefelt, men jag kan vittna om att många\r\nkonsumenter redan när hyllkantsmärkning började\r\nslå igenom och bli vanligare samlades till protester\r\nmot detta. Man tyckte det var oöverskådligt osv.</pre><pre>Vi förde för några år sedan en debatt om huruvida\r\nhandeln skulle slippa prismärka djupfrysta varor.\r\nArgumentet var att prislapparna hade svårt att fästa\r\npå de djupfrysta varorna. Men konsumenterna\r\ntalade också då om att detta måste lösas på något\r\nsätt och att de ville ha prislappar på enskilda varor.</pre><pre>Jag vill påstå att detta egentligen inte är något nytt\r\nkrav, utan ett gammalt krav som detta år äntligen\r\nhar nått riksdagen i den formen att\r\nprisinformationslagen antogs i våras.</pre><pre>Ett krav som vi inte har diskuterat här i dag, men\r\nsom jag kanske kan berätta för Christer Eirefelt\r\nom, är prismärkning i skyltfönster. Det var mycket\r\nvanligare förr än vad det är nu. Det var i första hand\r\naffärer som säljer herr- och damkläder som gick i\r\nbräschen för att plocka bort prismärkningen och\r\ngöra i affärsidkarens mening litet roligare och\r\nelegantare skyltning. Men det är också ett\r\nkonsumentkrav att man, när man går förbi ett\r\nskyltfönster där varorna exponeras, skall kunna se\r\nvad de kostar.</pre><pre>Jag vill påstå att Christer Eirefelt inte har klart för\r\nsig hur starkt detta konsumentkrav är och länge har\r\nvarit. Det gäller kravet på att få en korrekt och\r\ntydlig prisinformation direkt på varan eller i\r\nanslutning till varan.</pre><pre>Anf. 190 BERT KARLSSON (nyd):</pre><pre>Fru talman! Det är inte mycket mer att tillägga. Jag\r\ntycker att man har tagit fram alla argument. Om\r\nsedan inte alla förstår dem, är det inte någonting att\r\ngöra åt.</pre><pre>Det viktigaste är att vi i Ny Demokrati känner att\r\nvi är överens med konsumenterna. Vi tror att det\r\nhär är rätt sätt att nå de lägsta priserna. Vi får se om\r\nett halvår. Har vi fel får vi väl ändra oss. Det\r\nkommer vi naturligtvis att göra då. Men jag är helt\r\növertygad om att vi är på rätt väg.</pre><pre>Anf. 191 Andre vice talman CHRISTER\r\nEIREFELT (fp):</pre><pre>Fru talman! Bert Karlsson och Elisabeth Persson\r\när överens om att det inte är konsumenterna själva\r\nutan konsumenternas ställföreträdare som skall\r\navgöra om de vill ha den här tjänsten. Det finns\r\nnaturligtvis en grundläggande skillnad när det\r\ngäller vårt sätt att se på det här. Jag menar att man\r\nbäst får den signalen ute i butikerna i det val\r\nkonsumenterna gör, i val av butik. Något bättre sätt\r\nfinns inte. Jag är för min del alldeles övertygad om\r\natt om detta väldiga tryck på att få\r\nartikelprismärkning hade funnits, hade en sådan\r\nsedan länge funnits på ett helt annat sätt än det gör.</pre><pre>Får jag också upprepa vad jag tycker är viktigt.\r\nButikerna kommer naturligtvis att använda det här\r\nsom ett konkurrensmedel för att, precis som ni\r\nsäger, man skall kunna titta i skafferiet när den nya\r\nburken kommer. Då kommer det att bli det\r\nkonkurrensmedel som jag menar att det skall vara.\r\nMen vi skall alltså inte tvinga på konsumenterna\r\ndetta och säga att vi vet bättre än de själva hur detta\r\nskall se ut.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>15 § Effektiviteten i förvaltningen av svenskt\r\nutvecklingsbistånd</pre><pre>Föredrogs</pre><pre>utrikesutskottet betänkande</pre><pre>1991/92:UU11 Effektiviteten i förvaltningen av\r\nsvenskt utvecklingsbistånd (förs. 1991/92:11).</pre><pre>Anf. 192 NILS T SVENSSON (s):</pre><pre>Fru talman! Det betänkande vi nu behandlar gäller\r\nriksdagens revisorers förslag om effektiviteten i\r\nförvaltningen av vårt utvecklingbistånd. Vi är ju\r\nalla litet intresserade av att det samarbete vi har\r\nmed de fattiga länderna skall ske på ett sådant sätt\r\natt biståndspengarna används effektivt och att de\r\nolika biståndsinstatser som genomförs medverkar\r\ntill att uppnå de mål som ni har satt upp för Sverige\r\nutvecklingssamarbete.</pre><pre>Nu är mitt intryck att de myndigheter som har till\r\nuppgift att handlägga utvecklingsbiståndet arbetar\r\npå ett effektivt och bra sätt och att vi har en\r\norganisation som fungerar tillfredställande. Det\r\nbetyder inte att allt är fullödigt. Det finns problem\r\nsom måste lösas och åtgärder som efter hand måste\r\nomprövas. Biståndsverksamhet är verkligen inte\r\nnågonting som är statiskt.</pre><pre>Men ibland hör man i debatten uttalanden om våra\r\nbiståndsorgan och om biståndspolitiken som\r\nverkligen förvånar och som näst intill är groteska.</pre><pre>Nu har riksdagens revisorer, efter ett önskemål från\r\nutrikesutskottet, granskat förvaltningen av det\r\nsvenska utvecklingsbiståndet. Det är givetvis\r\npositivt och viktigt att man genomför en oberoende\r\ngranskning. Revisorerna har gjort en noggrann\r\ngenomgång och lämnat en omfattande rapport om\r\ndet bistånd som framför allt administreras av\r\nSIDA.</pre><pre>Revisorerna pekar i sitt förslag till riksdagen på\r\nflera väsentliga punkter och lämnar också konkreta\r\nförslag till förändringar. Det är viktigt att göra\r\nsådana genomgångar. Man måste ständigt arbeta\r\nmed effektivitet och kontroll. Det skall nämnas i\r\nsammanhanget att en hel del av revisorerna\r\nsynpunkter tas regelmässigt upp och\r\nuppmärksammas när utrikesutskottet behandlar\r\nbiståndsdelen i budgetpropositionen. Jag vill ge\r\nnågra korta kommentarer till de väsentligaste\r\npunkterna som revisorerna tar upp.</pre><pre>De outbetalda medlen är en följd av den\r\nanslagsteknik som tillämpas. Det är alltså inte fråga\r\nom att de skulle bero på oförmåga i den svenska\r\nbiståndsförvaltningen eller i den internationella\r\nbiståndsförvaltningen att förverkliga och\r\ngenomföra biståndsinsatserna. Nu skall\r\nmålsättningen naturligtvis vara att nå en så hög\r\növerensstämmelse som möjligt mellan\r\nenprocentsmålet, som alltså är ett anslagsmål, och\r\nde faktiskt utbetalda biståndsmedlen. Men det är\r\nrimligt att acceptera att det tid efter annan inträffar\r\nen viss eftersläpning.</pre><pre>En omläggning av anslagstekniken har skett i syfte\r\natt minska beloppet outnyttjade medel, och det\r\nvälkomnar vi i utskottet. Det har också sagts att\r\nredovisningen av biståndspengarna görs tydligare\r\noch mer lättillgänglig i den kommande\r\nbudgetpropositionen. Det är bra att det klart\r\nframgår hur det förhåller sig med de outnyttjade\r\nmedlen och att man lätt kan se hur de totala\r\nbiståndsflödena går till resp. mottagarland.</pre><pre>Revisorerna har också ägnat SIDAs\r\nförvaltningskostnader en stor uppmärksamhet.\r\nMed anledning av deras granskning har utskottet\r\nkommit fram till att regeringen bör göra en översyn\r\nav hur fördelningen av kostnader mellan\r\nförvaltningsanslag och sakanslag fungerar. Men\r\nutskottet konstaterar också att gränsdragningen\r\nmellan vad som kan anses vara\r\nförvaltningskostnader resp. kostnader av andra slag\r\nkan vara svår att dra inom biståndsverksamheten.\r\nUtskottet delar emellertid revisorernas syn att om\r\nen betydande andel finansieras över andra anslag,\r\ngår det styrande och kontrollerande syftet förlorat.\r\nDet är ju avsikten med särskilda riksdagsbeslut om\r\nförvaltningsanslag.</pre><pre>En annan fråga som revisorerna ägnat\r\nuppmärksamhet åt är regeringens styrning av SIDA\r\noch UDs roll som handläggare av biståndsfrågorna.\r\nHär pekar revisorerna på att regeringens styrning\r\nav SIDA bör vara mer målinriktad och mindre\r\ndetaljerad. Man säger att tyngdpunkten i högre\r\ngrad än för närvarande bör ligga på klara direktiv\r\noch krav på resultatredovisning. Det är naturligtvis\r\nviktigt att det finns ett väl fungerande samarbete\r\nmellan UDs biståndsavdelning och SIDA. Nu\r\ninförs ju som vi vet en ny budgetprocess med\r\ntreåriga budgeteringar, den fördjupade\r\nanslagsframställningen. Det innebär en utveckling i\r\nden riktning som revisorerna anger, dvs. att\r\nregeringens styrning än mer koncentreras till de\r\növergripande frågorna. I det här sammanhanget\r\nhänvisar vi i utskottet också till två utredningar som\r\nunder senare tid tagit upp organisatoriska frågor\r\ninom biståndet. Det är dels\r\nbiståndsorganisationsutredningen, dels studien Bra\r\nbeslut.</pre><pre>När det gäller utvärderingsverksamheten, som\r\nrevisorerna också tar upp, delar utskottet den\r\nbedömning som revisorerna gör när det gäller\r\nfördelarna med förstärkning av utvärderingen inom\r\nSIDA liksom inrättandet av en fristående\r\nutvärderingsfunktion.</pre><pre>Konsultupphandlingen inom SIDA har ju väckt en\r\nviss uppmärksamhet. Det är positivt att SIDA\r\ngenom en konsultupphandling tar till vara det\r\nkunnande som finns i det svenska samhället.\r\nUpphandling av konsulter måste naturligtvis ske\r\nenligt de regler som gäller för tjänsteupphandling.\r\nSIDA skall inte heller ta på sig något\r\narbetsgivaransvar, utan upphandla konsulter för\r\navgränsade uppdrag.</pre><pre>Vid behandlingen av revisorernas förslag har\r\nutskottet funnit att många av de förslag och\r\nresonemang som revisorerna för fram är av\r\nväsentlig betydelse för effektiviteten i förvaltningen\r\nav vårt utvecklingsbistånd. Utskottet har inte haft\r\nnågra större svårigheter att nå enighet och utgår\r\nifrån att det som framhålls i betänkandet blir\r\nföremål för åtgärder från regeringens sida snarast\r\nmöjligt. Med detta yrkar jag bifall till utskottets\r\nhemställan.</pre><pre>Anf. 193 ALF WENNERFORS (m):</pre><pre>Fru talman! Jag vill först säga några ord till de\r\nkolleger i kammaren som blir en smula irriterade\r\nnär man begär ordet i ett ärende där det föreligger\r\nett enigt utskottsbetänkande. Som riksdagsman\r\nmed ganska många riksdagsår är jag mycket väl\r\nmedveten om denna ibland förekommande\r\nirritation. Men jag kommer för det första att bara\r\nsäga det allra nödvändigaste. För det andra tror jag\r\nfaktiskt att den här korta kammardebatten -- jag\r\nförmodar att det blir det -- trots allt är av intresse\r\nför såväl den nya biståndsministern som för en\r\nmängd biståndspolitiska debattörer utanför det här\r\nhuset.</pre><pre>Låt oss se tillbaka ett par år. Aldrig tidigare har så\r\nmånga debattörer medverkat i den svenska\r\nbiståndsdebatten. Det har framförts åtskillig kritik\r\ngentemot vår biståndspolitik och mot SIDA, och\r\ndet har framförts många konstruktiva förslag till\r\nhur det svenska biståndssamarbetet bör utformas i\r\nframtiden. De här inläggen kan vi inte nonchalera.</pre><pre>Därför tycker jag att det var positivt att det just var\r\nutrikesutskottet som självt för ett och ett halvt år\r\nsedan föreslog riksdagens revisorer att granska\r\nbiståndspolitiken och SIDA. Dåvarande\r\nordföranden för utrikesutskottet, i dag förste vice\r\ntalmannen, Stig Alemyr drev på frågan, vilket han\r\nskall ha en blomma för i dag, tycker jag.</pre><pre>I tidningen Globala Affärer säger den nye\r\nbiståndsministern Alf Svensson att en av\r\nutmaningarna för honom är att se till att svenska\r\nfolket fortsättningsvis med glädje och med\r\nsolidaritet ger bistånd. Denna utmaning gäller\r\nockså oss.</pre><pre>Den politiker som aktivt lyssnat till den\r\nbiståndsdebatt som förts i massmedia under de\r\nsenare åren och som då och då träffat väljare -- en\r\ndel gör ju det -- är medveten om att allt fler\r\nmänniskor känner tveksamhet till svensk\r\nbiståndspolitik och till SIDAs sätt att fungera.\r\nSådana negativa strömningar i folkdjupet är inte\r\nbra.</pre><pre>Jag förutsätter alltså att biståndsministern kommer\r\nmed förslag, så att biståndssamarbetet med länder\r\noch organisationer ute i världen blir ännu bättre än\r\nvad det är för närvarande. Riksdagens revisorers\r\nförslag är ett bidrag till den konstruktiva debatten\r\nom det nödvändiga utvecklingsarbetet.</pre><pre>Utrikesutskottet instämmer faktiskt i det mesta av\r\nvad revisorerna har framfört, vilket jag med\r\ntillfredsställelse vill ha markerat till protokollet.</pre><pre>Fru talman! Som de lyssnande kollegerna i\r\nkammaren kunnat notera, är jag i dag ganska\r\nnyanserad och återhållsam. Jag vill dock tillägga att\r\ndet finns en mängd bredsidor i beredskap, men jag\r\navlossar inte dem i dag, även om det som sagt finns\r\nen allvarlig kritik.</pre><pre>Det finns förslag till personförändringar inom\r\nbiståndspolitiken och framför allt förslag till\r\nförändringar av biståndspolitikens inriktning,\r\ninnehåll och medel. Men för dagen avvaktar jag vad\r\nbiståndsminister Alf Svensson kommer med i\r\njanuari.</pre><pre>Anf. 194 KARL-GÖRAN BIÖRSMARK\r\n(fp):</pre><pre>Fru talman! Det är oerhört väsentligt att dyrt\r\nförvärvade skattemedel förvaltas på ett så effektivt\r\nsätt som någonsin är möjligt. Detta gäller\r\nnaturligtvis i allra högsta grad biståndsmedel. Om\r\nalla vi skattebetalare bibringas uppfattningen att\r\ndet slösas med biståndsmedel, löper vi stor risk att\r\nbiståndsviljan sjunker.</pre><pre>Med tanke på att u-landsverksamheten tar sikte på\r\nextremt fattiga och utsatta människor är det särskilt\r\nangeläget med effektivitet. Effektiviteten i\r\nbiståndet är en första rangens solidaritetsfråga. Vår\r\nomsorg skall gälla de fattiga människorna -- inte\r\nbiståndets invanda former och organisation. Det\r\ngäller därför att få ut så mycket som möjligt av varje\r\nsatsad biståndskrona.</pre><pre>Därför är det också välkommet att riksdagens\r\nrevisorer gjort en granskning av\r\neffektivitetsfrågorna i det svenska u-\r\nlandsbiståndet.</pre><pre>Ibland bibringas man uppfattningen att biståndet\r\nskulle vara en skyddad sektor, som inte tål insyn.\r\nInget kan dock vara felaktigare. Biståndet är\r\nständigt föremål för granskning och observation\r\noch mycket tyckande. Det framgår med all\r\ntydlighet av debatten i bl.a. massmedia. Det är bra!\r\nSå skall det vara! Det skall vara en diskussion.</pre><pre>Det bör också påpekas att biståndet har utsatts för\r\nmånga utredningar. Jag kan ta några exempel:\r\növersynen av det bilaterala utvecklingssamarbetets\r\norganisation 1984, översynen av de\r\nbiståndspolitiska målen 1987, översyn av\r\norganisation och arbetsformer i det bilaterala\r\nbiståndet 1990, översynen av effektivitetsfrågor i\r\nbiståndet 1990, riksrevisionsverkets rapport ''Lär\r\nsig SIDA?'' 1986, studien av\r\nbiståndsmyndigheternas arbetssätt 1988, osv.</pre><pre>Det är klart att ur de utredningarna och\r\nundersökningarna har man dragit lärdom.</pre><pre>Det är dock framför allt två påpekanden från\r\nrevisorernas sida som jag ställer mig något frågande\r\ninför. Det ena rör biståndets storlek, det s.k.\r\nenprocentsmålet. Det andra är revisorernas\r\nresonemang kring ackumulerade reserver.</pre><pre>Revisorerna anser sig ha påvisat en obalans mellan\r\nförmågan att avsätta 1 % av BNI till u-hjälp och\r\nsvårigheterna att omvandla dessa medel till\r\nkonkreta biståndsinsatser. Och denna obalans\r\nskulle i sin tur vara orsaken till att stora\r\nreservationer byggts upp främst inom det\r\nmultilaterala biståndet.</pre><pre>Den bild som revisorernas resonemang har skapat\r\npå denna punkt, via massmedia, är att\r\nmiljardbelopp samlats på hög på grund av att man\r\ninte klarat att använda dem på ett rimligt sätt. Det\r\nhar givits ett intryck av att det finns så mycket\r\npengar att man inte vet vad man skall använda dem\r\ntill. Inget kan dock vara felaktigare. Behoven är\r\nenorma. Problemet är att det på område efter\r\nområde saknas pengar, inte att det finns för mycket\r\nav den varan.</pre><pre>I sin rapport konstaterar revisorerna själva att de\r\ningående reservationsmedlen beträffande SIDA\r\nmotsvarar 3 à 4 månaders medelsförbrukning,\r\nvilket är att betrakta som en rimlig nivå. De stora\r\nbelopp revisorerna syftar på inom det multilaterala\r\nbiståndet är skuldsedlar till IDA och de regionala\r\nutvecklingsfonderna, alltså åtaganden som måste\r\nfullföljas. De pengarna skall ju så småningom\r\nbetalas ut.</pre><pre>För biståndets effektivitet är det särskilt angeläget\r\natt debatten om reservationerna förs på ett\r\nnyanserat och konkret sätt. Det förekommer\r\nonekligen övertoner i detta sammanhang som\r\nsannerligen inte gagnar biståndets sak.\r\nFörskjutningar av utbetalningar är inte sällan en\r\nföljd av krav på att projekt skall vara väl\r\ngenomarbetade innan de genomförs.</pre><pre>Sådana ingripanden -- som kan leda till att pengar\r\nmåste reserveras till ett kommande budgetår -- är\r\ntill fördel för biståndets effektivitet. Det kan i stort\r\nkanske liknas vid ett byggnadskreditiv, som man\r\nkan få när man skall uppföra en byggnad. Då vet\r\nman att utbetalningarna inte sker förrän vissa\r\nåtgärder är gjorda. Det är likadant här. Man\r\nförsöker vara effektiv och pressa kostnaderna så\r\nmycket som möjligt och sedan betala ut pengarna\r\nnär räkningen kommer, och då kan det bli\r\nreservationer.</pre><pre>Ibland får jag uppfattningen att vi ställer större krav\r\npå en krona som skall utbetalas i samband med\r\nbistånd än på en krona som betalas ut i Sverige. Vi\r\nskall vara medvetna om att vi gör felsatsningar även\r\nhär hemma, och det skall då kritiseras. Vi skall\r\nockså vara medvetna om den situation i vilken\r\nmånga investeringar görs i biståndssammanhang, i\r\nländer som är extremt fattiga med en dålig\r\ninfrastruktur, dåliga vägar och dåliga\r\nteleförbindelser.</pre><pre>Därför kanske man i vissa lägen får ha något lägre\r\nkrav på en skattekrona som satsas i ett\r\nbiståndsprojekt än på en krona som satsas här\r\nhemma i västvärlden. Jag tycker att det i de här\r\nsammanhangen fordras litet ödmjukhet när man\r\nkritiserar just de stora reservationerna.</pre><pre>Jag yrkar bifall till utrikesutskottets hemställan.</pre><pre></pre><pre>Anf. 195 LARS MOQUIST (nyd):</pre><pre>Fru talman! Riksdagsrevisorernas kritiska rapport\r\nom effektiviteten i det svenska utvecklingsbiståndet\r\nger en ganska bra inblick i SIDAs och UDs sätt att\r\nhantera biståndsfrågorna. Utredaren Allan Read\r\nhar tillsammans med riksdagsrevisorerna\r\nuppmärksammat en rad problem och oklarheter,\r\nfrämst vad avser det bistånd som administreras av\r\nSIDA.</pre><pre>SIDA har -- enligt min mening -- blivit en koloss på\r\nlerfötter. Belägg för detta finner man faktiskt i\r\nriksdagsrevisorernas berättelse, där det sägs att\r\nSIDAs personalresurser vuxit under 80-talet även\r\nunder perioder då anvisade medel till\r\nutvecklingssamarbete genom SIDA har minskat i\r\nreala termer. Något incitament till att hålla igen på\r\npersonalresurserna tycks inte ha funnits.\r\nRevisorerna finner inga hållbara argument för att\r\npersonalresurserna haft en sådan utveckling.</pre><pre>Från vår motion nr U5 har jag tagit upp ett antal\r\nfrågor som jag anser behöver poängteras, när nu\r\nbetänkandet hamnat på riksdagens bord.\r\nUtskottsbetänkandet är så försiktigt skrivet att det\r\nfinns fog för att misstänka att regeringen inte\r\nkänner något större behov av att genomföra\r\nkraftfulla åtgärder i SIDAs hantering av\r\nutvecklingbiståndet.</pre><pre>De siffror jag velat belysa i vår motion från Ny\r\nDemokrati är för det första att biståndsinriktningen\r\nskall vara en fortsatt succsesiv övergång från\r\nlandprogrammerat till projektinriktat bistånd, för\r\ndet andra att svenskt kunnande och svenskt\r\nkompetens skall utnyttjas i utökad utsträckning --\r\ndenna senare fråga har utskottet överfört till att\r\nbehandlas under vårriksdagen.</pre><pre>För det tredje framför jag i motionen att riksdagen\r\nskall informeras om de reservationer som inte\r\nutnyttjas. Här har man nyligen introducerat ett nytt\r\nbudgeteringssystem, som ännu inte hunnit\r\nutvärderas. Därför är det oklart huruvida\r\nreservationerna i framtiden kommer att hanteras\r\npå ett sätt som ligger i linje med revisorernas kritik.</pre><pre>För det fjärde har jag i motionen påpekat den\r\nsammanblandning av förvaltningsanslag och\r\nsakanslag, dvs. egentliga biståndsmedel, som nu\r\nsker. På grund av alla flytande gränser mellan\r\nförvaltnings- och sakanslag blir vi litet till mans\r\nmanipulerade och utlämnade till SIDAs godtycke\r\nnär det t.ex. gäller att ta reda på biståndets\r\nomfattning. Riksdagen tror att vissa medel avsatts\r\ntill ett land, men genom att man laborerar med\r\nanslagen möts vi av sådana dimridåer att det är hart\r\nnär omöjligt att skapa sig en hygglig bild av\r\nbiståndet.</pre><pre>Det är bakom sådana dimridåer som SIDA\r\nsuccsessivt har blivit den koloss på lerfötter som jag\r\nanser att SIDA är i dag. Hur många riksdagsmän\r\nvet t.ex att Uganda får mera bistånd än många\r\nprogramländer eller att Moçambique erhåller 350\r\nmilj.kr. per år utöver den av riksdagen fastställda\r\nlandramen?</pre><pre>En annan sak som jag tagit upp i motionen är att\r\nsåväl allmänheten som riksdagen skall få en\r\noffentlig, lättillgänglig information om hur det\r\nsvenska biståndet hittills utnyttjats. För att få en\r\nsaklig debatt och för att få allmänheten intresserad\r\noch engagerad är det mycket viktigt att det sker en\r\nöppen och allmän kritisk granskning av vad vi satsat\r\nvåra pengar på voch ilket resultat våra satsningar\r\ngivit.</pre><pre>Om svenska folket skall känna glädje och stolthet\r\növer vad vi gör för fattiga länder och deras\r\nmänniskor, är det viktigt att det tas fram en allsidig\r\ninformation, en information som är lättläst och\r\ninformativ och där det tas fram både positiva och\r\nnegativa effekter av vårt bistånd.</pre><pre>Vi har mycket att lära av våra misstag men också av\r\nvåra framgångar. Hur skall vi annars få en levande\r\ndebatt om biståndsbehov och biståndsmål? Kanske\r\nkan vi undvika att göra om våra misstag -- misstag\r\nsom inneburit att skattepengar till en del hamnat i\r\nfickorna på korrumperade regimers företrädare.</pre><pre>I riksdagsrevisorernas utredning står det att ''det\r\nsaknas en samlad bild av erfarenheterna från olika\r\nbiståndskontor''. I betänkandet berörs den punkten\r\nmycket perifert. Jag hoppas att regeringen ändå\r\ninser behovet av en allsidig analys av det svenska\r\nutvecklingsbiståndet och att denna analys leder till\r\nen sådan information som jag berört.</pre><pre>Avslutningsvis vill jag också påpeka vad\r\nrevisorerna sagt om oklarheter vad avser SIDAs\r\noch UDs roll i biståndsarbetet. Enligt revisorerna\r\när rollfördelningen särskilt komplicerad. En\r\nomorganisation av SIDA gjordes 1986, men mot\r\nbakgrund av riksdagsrevisorernas omfattande\r\nkritik av SIDA borde det nu vara dags för en ny\r\növersyn.</pre><pre>Det krävs enligt min mening en genomgripande\r\nparlamentarisk utredning över hela\r\nbiståndsproblematiken, inte minst huruvida en\r\norganisation som SIDA är bäst lämpad att hantera\r\ndet svenska biståndet i framtiden. Rationalisering\r\nhar ju blivit något av ett modeord i dag, men när\r\ndet gäller SIDA och den svenska\r\nbiståndsverksamheten är rationalisering mycket\r\nmer än ett modeord -- det är en nödvändighet.</pre><pre>Av betänkandet framgår att mina motionsyrkanden\r\nnr 1 om övergång från landprogrammerat till\r\nprojektinriktat bistånd, nr 3 om outnyttjade\r\nreservationer, nr 4 om förvaltningsanslag, kontra\r\nsakanslag och nr 6 om information och redovisning\r\nfår anses tillgodosedda med vad som sägs i\r\nbetänkandet. Därför vill jag, fru talman, ändå yrka\r\nbifall till utskottets hemställan.</pre><pre>Överläggningen var härmed avslutad.</pre><pre>(Beslut fattades efter 17 §.)</pre><pre>16 § Tilläggsbudget I till statsbudgeten för\r\nbudgetåret 1991/92</pre><pre>Föredrogs</pre><pre>utrikesutskottets betänkande</pre><pre>1991/92:UU12 Tilläggsbudget I (prop. 1991/92:25\r\ndelvis).</pre><pre></pre><pre>Talmannen konstaterade att ingen talare var\r\nanmäld</pre><pre>(Beslut fattades efter 17 §).</pre><pre>17 § Visst stöd till Baltikum, Central och\r\nÖsteuropa</pre><pre>Föredrogs</pre><pre>utrikesutskottets betänkande</pre><pre>1991/92:UU17 Visst stöd till Baltikum, Central-\r\noch Östeuropa.</pre><pre>Anf. 196 PEETER LUKSEP (m):</pre><pre>Fru talman, ledamöter! Fem årtionden av\r\nplanekonomi och fem årtionden av sovjetiskt\r\nenvälde i Baltikum har kört ekonomin i botten i\r\nländer som före kriget tillhörde världens, om inte\r\nrikaste så ändå rikare del. Förändringen bort från\r\ndetta kommunistiska experiment gör att\r\nförhållandena i Baltikum tillfälligt kan bli ännu\r\nvärre.</pre><pre>Dessutom försvåras förändringen och\r\nåteruppbyggnaden i Baltikum ytterligare av att de\r\ngamla sovjetiska makthavarna eller deras\r\nefterträdare under nya namn visar tecken på att\r\nvilja använda ekonomiska förhållanden som\r\npåtryckningsmedel mot de tidigare ockuperade\r\nområdena.</pre><pre>I betänkandet talas det om de baltiska staternas\r\nmed anledning av självständigheten aktualiserade\r\nakuta behov av t.ex. internationella förbindelser,\r\nmedverkan i internationella organisationer, m.m. I\r\nandra sammanhang har det talats om\r\nmiljöinvesteringar, infrastruktur och utbildning.\r\nAllt detta är självklart och viktigt. Men Baltikum\r\nkan också mycket snart hamna i en mycket svår\r\nsituation på grund av oredan i det som blivit kvar av\r\nSovjetunionen, såväl på grund av officiella åtgärder\r\nsom på grund av olika, spridda, extremistiska\r\ngruppers verksamhet.</pre><pre>Det svenska biståndet fyller, tror jag, en stor\r\nfunktion för att frigörelseprocessen skall kunna\r\nfullföljas. Det gäller t.ex. olja. Sovjet har ensidigt\r\noch plötsligt avbrutit leveranserna, och invånarna i\r\nBaltikum går en mycket kall vinter till mötes.\r\nLikaså gäller det läkemedel, där man i mycket hög\r\ngrad är beroende av leveranser från det tidigare\r\nSovjetunionen.</pre><pre>Det kan också gälla åtgärder som hänger ihop med\r\nsäkerhetssituationen i Baltikum. Såväl\r\nrättsväsendet som ordningsmakten är i dag mycket\r\nsvaga i Estland, Lettland och Litauen, samtidigt\r\nsom det finns stora mängder av sovjetiska soldater\r\ni området, soldater som är inne i en\r\ndemoraliseringsprocess som kan få allvarliga\r\nkonsekvenser.</pre><pre>Vidare finns det olika, extrema, politiska\r\ngrupperingar, framför allt i Ryssland, som anser att\r\ndet ryska imperiet nog alltför lättvindigt släppt sina\r\nkolonier. Också åtgärder inom\r\nrättssäkerhetsområdet kan, tror jag, vara mycket\r\nangelägna från svensk synpunkt och från\r\nbiståndssynpunkt.</pre><pre>Under de senaste två åren har det svenska\r\nsamhället visat mycket stor hjälpvilja i förhållande\r\ntill Estland, Lettland och Litauen. Bokstavligt talat\r\ntusentals organisationer och enskilda har på olika\r\nsätt försökt hjälpa till med förändringarna i\r\nBaltikum. Det statliga biståndet har varit ett viktigt\r\nsätt att förstärka dessa många insatser.</pre><pre>Samtidigt har det stora intresset av allt att döma lett\r\ntill en sådan överbelastning av biståndsorganen att\r\nväldigt mycket gått i stå.</pre><pre>Varje dag -- och jag menar faktiskt varje dag -- får\r\njag påringningar eller brev från företag,\r\nmyndigheter, organisationer eller enskilda som inte\r\nens fått svar på sina förfrågningar om möjligheterna\r\ntill svenskt bistånd till olika projekt som man, ofta\r\nfrivilligt, vill ställa upp med och behöver\r\nkompletterande stöd till. De nya medel som\r\nriksdagen nu kommer att besluta om är mycket,\r\nmycket välkomna, och jag hoppas att regeringen\r\nockså ser till att medlen mycket snabbt kan göra\r\nnytta.</pre><pre>Jag yrkar bifall till utskottets hemställan.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande</pre><pre>konstitutionsutskottets betänkanden</pre><pre>1991/92:KU5, KU8, KU11, KU13, KU14, KU17,\r\nKU18 och KU20, lagutskottets betänkande\r\n1991/92:LU15 samt utrikesutskottets betänkanden\r\n1991/92:UU11, UU12 och UU17.</pre><pre>Konstitutionsutskottets betänkande KU5</pre><pre>Mom. 2 (riksdagsledamöternas arvoden)</pre><pre>Utskottets hemställan bifölls med 184 röster mot\r\n104 för reservation 1 av Birger Hagård m.fl. 3\r\nledamöter avstod från att rösta.</pre><pre>Mom. 3 (statsrådens arvoden)</pre><pre>Hemställan</pre><pre>Först bitträddes hemställan i reservation 2 av\r\nBirger Hagård m.fl. med 86 röster mot 12 för\r\nhemställan i meningsyttringen av Johan Lönnroth.\r\n195 ledamöter avstod från att rösta.</pre><pre>Härefter bifölls utskottets hemställan med 217\r\nröster mot 76 för reservation 2 av Birger Hagård\r\nm.fl. 2 ledamöter avstod från att rösta.</pre><pre>Motivering</pre><pre>Utskottets motivering -- som ställdes mot den i\r\nreservation 3 av Ylva Annerstedt anförda\r\nmotiveringen -- godkändes med acklamation.</pre><pre>Mom. 4 (konstruktionen för bestämmandet av\r\nstatsrådens arvoden)</pre><pre>Utskottets hemställan -- som ställdes mot\r\nreservation 4 av Bertil Fiskesjö m.fl. -- bifölls med\r\nacklamation.</pre><pre>Konstitutionsutskottets betänkande KU8</pre><pre>Mom. 1 (proposition 1991/92 såvitt avser lagen om\r\nsvenska kyrkan)</pre><pre>I detta moment föreslogs ändring i lagen om\r\nsvenska kyrkan. Av ändringsförslaget framgick att\r\nändringen önskades bli genomförd med ett enda\r\nbeslut. För bifall härtill krävdes att minst tre\r\nfjärdedelar av de röstande och mer än hälften av\r\nriksdagens ledamöter förenade sig om beslutet.\r\nBeslut skulle fattas genom omröstning med\r\nomedelbar rösträkning.</pre><pre>Utskottets hemställan bifölls med 291 röster mot 0\r\nför avslag, dvs. utskottets hemställan hade bifallits\r\nmed minst tre fjärdedelar av de röstande och mer\r\nän hälften av riksdagens ledamöter. 3 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU11</pre><pre>Mom. 1 (sekretess inom svenska kyrkan)</pre><pre>Utskottets hemställan -- som ställdes mot\r\nmeningsyttringen av Johan Lönnroth -- bifölls\r\ngenom omröstning med uppresning.</pre><pre>Mom. 2</pre><pre>Utskottets hemställan bifölls.</pre><pre>Konstitutionsutskottets betänkande KU13</pre><pre>Utskottets hemställan bifölls.</pre><pre>Konstitutionsutskottets betänkande KU14</pre><pre>Utskottets hemställan bifölls.</pre><pre>Konstitutionsutskottets betänkande KU17</pre><pre>Utskottets hemställan bifölls.</pre><pre>Konstitutionsutskottets betänkande KU18</pre><pre>Mom. 1</pre><pre>Utskottets hemställan bifölls.</pre><pre>Mom. 2 (lagreglering av grundstöd)</pre><pre>Utskottets hemställan bifölls med 283 röster mot\r\n11 för meningsyttringen av Johan Lönnroth.</pre><pre>Konstitutionsutskottets betänkande KU20</pre><pre>Utskottets hemställan bifölls.</pre><pre>Lagutskottets betänkande LU15</pre><pre>Mom. 2 (prismärkning i dagligvaruhandeln)</pre><pre>Utskottets hemställan bifölls med 151 röster mot\r\n139 för reservation 1 av Holger Gustafsson m.fl. 5\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU11</pre><pre>Utskottets hemställan bifölls.</pre><pre>Utrikesutskottets betänkande UU12</pre><pre>Utskottets hemställan bifölls.</pre><pre>Utrikesutskottets betänkande UU17</pre><pre>Utskottets hemställan bifölls.</pre><pre>18 § Bordläggning</pre><pre>Anmäldes och bordlades</pre><pre>Motion</pre><pre>med anledning av förs. 1991/92:13 Riksdagens\r\nförvaltningskontors förslag om anslag på\r\ntilläggsbudget till statsbudgeten för budgetåret\r\n1991/92</pre><pre>1991/92:K12 av Hans Lindblad (fp)</pre><pre>19 § Kammaren åtskildes kl. 17.22.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 6 § anf. 24 (delvis),</pre><pre>av talmannen därefter t.o.m. anf. 38 (delvis),</pre><pre>av tredje vice talmannen därefter t.o.m. 7 § anf. 60\r\n(delvis),</pre><pre>av andre vice talmannen därefter t.o.m. 12 § anf. 88\r\n(delvis),</pre><pre>av tredje vice talmannen därefter t.o.m.\r\najourneringen kl. 14.19,</pre><pre>av andre vice talmannen därefter t.o.m.\r\nfrågestundens slut,</pre><pre>av tredje vice talmannen därefter t.o.m. 14 § anf.\r\n166 (delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}