{"dokumentstatus":{"dokument":{"hangar_id":"2438940","dok_id":"GE0952","rm":"1990/91","beteckning":"52","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"52","slutnummer":"0","datum":"1991-01-22 00:00:00","systemdatum":"2010-02-17 00:00:00","publicerad":"1991-01-22 00:00:00","titel":"Riksdagens snabbprotokoll 1990/91:52 Tisdagen den 22 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{59548173-A13F-47FE-9760-015D70BA0DE8}","dokument_url_text":"http://data.riksdagen.se/dokument/GE0952/text","dokument_url_html":"http://data.riksdagen.se/dokument/GE0952","dokumentstatus_url_xml":"http://data.riksdagen.se/dokumentstatus/GE0952","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:52</div>\r\n<div class=\"sidhuvud_datum\">Tisdagen den 22 januari</div>\r\n<div class=\"sidhuvud_klockslag\">Kl. 14.30</div>\r\n<hr class=\"sidhuvud_linje\">\r\n<pre>Meddelande om ändringar i kammarens\r\nsammanträdesplan</pre><pre>Anf. 1 TALMANNEN:</pre><pre>Jag får meddela följande ändringar i kammarens\r\nsammanträdesplan:</pre><pre>Torsdagen den 24 januari</pre><pre>Kammaren sammanträder kl. 14.30 för eventuell\r\ninformation från regeringen och för\r\ninterpellationssvar.</pre><pre>Onsdagen den 13 februari</pre><pre>Inget arbetsplenum denna dag. Kammaren\r\nsammanträder för interpellationssvar kl. 13.00.</pre><pre>Fredagen den 15 februari</pre><pre>Kammaren sammanträder för\r\nbordläggningsplenum kl. 13.00.</pre><pre>Fredagen den 8 mars</pre><pre>Kammaren sammanträder för\r\nbordläggningsplenum kl. 14.00.</pre><pre>\r\nAnmälan om frågor</pre><pre>Anmäldes att följande frågor framställts</pre><pre>den 17 januari</pre><pre>1990/91:347 av Gunnar Hökmark (m) till\r\nutrikesministern om radiosändningar på baltiska\r\nspråk:</pre><pre>Den rådande situationen i Baltikum ställer utökade\r\nkrav på Sveriges Radios utlandssändningar på\r\nestniska och lettiska samt krav på att man nu inför\r\nsändningar på litauiska.</pre><pre>Är utrikesministern mot denna bakgrund beredd\r\natt inför riksdagen redovisa vilka åtgärder\r\nregeringen avser att vidtaga för att Sveriges Radio\r\nskall ha resurser för att leva upp till dessa krav?</pre><pre>den 18 januari</pre><pre>1990/91:348 av Eva Goe s (mp) till utrikesministern\r\nom svenskt stöd åt ukrainske parlamentarikern\r\nStephan Khmara:</pre><pre>Vice ordförande i det Republikanska Partiet i\r\nUkraina, Stephan Khmara, har arresterats inne i\r\ndet ukrainska parlamentet, helt mot gängse\r\ninternationella regler. Enligt sovjetisk praxis skall\r\nen kommission tillsättas för att utreda\r\nanklagelserna mot Khmara. Detta har inte skett.</pre><pre>Khmara greps den 13 nov 1990. Han inledde en\r\nhungerstrejk och togs in på sjukhus en kort period.\r\nIdag befinner sig Khmara på Sledstvenny isolyator.</pre><pre>Flera parlamentariker har hungerstrejkat för\r\nKhmaras frisläppande. Ca 150 parlamentariker\r\nkrävde att Khmara skulle frisläppas den 7 dec\r\n1990 -- utan resultat.</pre><pre>Undertecknad skrev ett öppet brev till Sovjets\r\nambassad den 10 dec 1990 med anledning av att\r\nNobels fredspris utdelades till president Gorbatjov,\r\nmed önskan om att Khmaras fall omedelbart skulle\r\ntas upp och få ett demokratiskt hanterande.</pre><pre>Jag frågar utrikesministern: Är utrikesministern\r\nberedd att agera i fallet Khmara?</pre><pre>1990/91:349 av Ann-Cathrine Haglund (m) till\r\nstatsrådet Göran Persson om läroplansöversynen:</pre><pre>Statsrådet Göran Persson har genomdrivit stora\r\nförändringar av skolan -- kommunaliseringen av\r\nlärarna och av ansvaret för skolan -- utan att den\r\nviktigaste förutsättningen förelåg: en precisering av\r\nmålen och en tydligare läroplan. Riksdagen fick\r\n''köpa grisen i säcken''. När nu betygsberedningen\r\nskall starta sitt arbete, finns inte ens de till årsskiftet\r\n1990/91 utlovade direktiven för läroplansöversynen\r\nutan arbetet med att få ett annat betygssystem\r\nförsenas.</pre><pre>Mot bakgrund av ovanstående vill jag fråga\r\nskolministern:</pre><pre>När kommer förutsättningen för\r\nförändringsarbetet och ett nytt betygssystem --\r\nläroplansöversynen -- att vara färdig eller vet inte\r\nstatsrådet vad han vill?</pre><pre>1990/91:350 av Hans Göran Franck (s) till\r\nutrikesministern om initiativ till vapenvila i\r\nMellanösternkriget:</pre><pre>Genom Iraks angrepp mot Israel har den befarade\r\nutvidgningen av kriget i Mellanöstern blivit ett\r\nfaktum. Nya initiativ måste nu tas för att få ett\r\nstopp på kriget. Ett första steg är att få till stånd en\r\nvapenvila, så att nya förslag till en fredlig lösning\r\nkan prövas. En vapenvila skulle kunna bana väg för\r\natt snabbt få till stånd en internationell\r\nMellanösternkonferens. Sverige borde kunna stå\r\nsom värd för en sådan konferens.</pre><pre>I anledning härav får jag ställa följande fråga till\r\nutrikesministern Sten Andersson.</pre><pre>Avser regeringen ta initiativ för att få till stånd en\r\nvapenvila i syfte att söka uppnå en fredlig lösning i\r\nMellanöstern och är regeringen beredd att stå som\r\nvärd för en internationell Mellanösternkonferens?</pre><pre>den 22 januari</pre><pre>1990/91:351 av Anders Svärd (c) till stadsrådet Erik\r\nÅsbrink om folkbokföringsreformen:</pre><pre>Riksdagen har beslutat att folkbokföringen fr.o.m.\r\n1/7 1991 ej längre skall ha Svenska Kyrkan som\r\nhuvudman. Förberedelser för överflyttning till de\r\nlokala skattemyndigheterna pågår. Därvid har en\r\nrad problem kommit i dagen: Alla invånare hinner\r\ninte i tid överföras till det nya registret,\r\narkivfunktionen måste tills vidare vara kvar hos\r\nkyrkan, anställda inom nuvarande\r\nkyrkobokföringsorganisation får vänta på besked\r\nom sin framtid osv.</pre><pre>Svenska Kyrkan har ej heller fått de utlovade\r\nförutsättningarna för sitt framtida\r\nkyrkobokföringsarbete som t.ex. önskad\r\nlagstiftning för att garantera församlingsregistrens\r\ninnehåll av tillräckliga uppgifter för kyrkans arbete.</pre><pre>Tänker statsrådet vidtaga några åtgärder för att\r\nråda bot på eller åtminstone minska de påpekade\r\noch andra problem i samband med\r\nfolkbokföringsreformen?</pre><pre>1990/91:352 av Siw Persson (fp) till miljöministern\r\nom naturresurslagen:</pre><pre>Regeringen beslöt i maj förra året, att stoppa de\r\nolagliga schaktningarna vid de i naturresurslagen\r\n(NRL) skyddade strömmarna nedströms Idresjön.\r\nÄlvdalens kommun hade vägrat att söka tillstånd\r\nenligt naturvårdslagen och startat omfattande\r\nschaktningsarbeten utan länsstyrelsens tillstånd.\r\nÄlvdalens kommun följde inte villkoren i\r\nvattendomen. Kommunen sökte inte heller tillstånd\r\nför markavvattning enligt naturvårdslagens § 18 C.\r\nDessutom byggde kommunen en bro till\r\nschaktområdet utan att ha tillstånd enligt\r\nvattenlagen.</pre><pre>Varken länsstyrelsen eller statsåklagaren i Gävle\r\ningrep för att stoppa kommunens agerande. Alla\r\nmyndigheter som yttrat sig i ärendet till regeringen\r\noch som tillämpat NRL är eniga om att företaget,\r\nom det fick fullföljas, skulle leda till påtagliga\r\nskador på riksintressena och att det därmed är\r\notillåtet genom att det strider mot lagen. Även\r\nriksåklagaren kommer nu tydligen att följa upp det\r\ninträffade.</pre><pre>Jag vill med allt detta understryka den berättigade\r\noro över bristerna i rättssäkerheten som\r\nhändelserna vid Brattströmmen visat. Med\r\nanledning av det ovan anförda vill jag fråga:</pre><pre>Kan vi lita på att regeringen som sista instans, när\r\ndet nu står helt klart att hinder enligt NRL\r\nföreligger, vid sin prövning av lagen kan garantera\r\natt lagen fungerar vid praktisk tillämpning?</pre><pre>1 § Justering av protokoll</pre><pre>Justerades protokollen för den 15 och 16 januari.</pre><pre>2 § Svar på fråga  1990/91:347 om\r\nradioutsändningar på baltiska språk</pre><pre>Anf. 2 Utrikesminister STEN ANDERSSON\r\n(s):</pre><pre>Herr talman! Gunnar Hökmark har frågat mig\r\nvilka åtgärder regeringen avser vidtaga för att\r\nSveriges Radio i den rådande situationen i\r\nBaltikum skall ha resurser för utökade sändningar\r\npå estniska och lettiska samt för att inleda\r\nsändningar på litauiska.</pre><pre>Sveriges Radios utlandsprogram, Radio Sweden,\r\ninledde provsändningar på estniska i december\r\n1988 och på lettiska i mars 1989. I september 1989\r\nkunde utrikesdepartementet genom vissa\r\nomdisponeringar tillmötesgå en framställan från\r\nSveriges riksradio om ett extraanslag om 486 000\r\nkr. för att finansiera en förlängd försöksverksamhet\r\nmed dessa sändningar. Sändningarna\r\npermanentades i oktober 1990, och alltsedan dess\r\nsänder Radio Sweden dagligen 15 minuter på\r\nvardera språket. För budgetåret 1990/91, vilket för\r\nRadio Sweden motsvarar verksamhetsåret 1991,\r\näskade och erhöll utlandsradion medel för denna\r\nsändningsverksamhet inom ramen för sin ordinarie\r\nbudget. Om Radio Sweden inte kan omprioritera\r\ninom denna budgetram för att möjliggöra utökade\r\nsändningar på estniska och lettiska utan ber om\r\nextra resurser, får vi försöka finna sådana extra\r\nmedel under det akuta krisläge som nu råder.</pre><pre>Vad gäller sändningar på litauiska beslutade jag\r\nförra veckan efter en framställan från riksradion att\r\ntilldela Radio Sweden ett engångsanslag om\r\n325 000 kr. för att under ett halvår möjliggöra\r\nsändningar även på detta språk. Detta belopp\r\ntillhandahålles ur den särskilda ram om 1 milj.kr.\r\nsom jag den 15 januari anslagit för att förstärka\r\ninformationen om Baltikum. Enligt\r\nunderhandsuppgifter från Radio Sweden har de\r\npraktiska förberedelserna för att inleda\r\nprovsändningar på litauiska redan påbörjats. Om\r\nutlandsradion längre fram skulle vilja permanenta\r\ndessa sändningar, måste kostnaderna inrymmas i\r\nRadio Swedens ordinarie budget.</pre><pre>Sveriges riksradios programverksamhet för\r\nutlandet får i år ett anslag om 47,7 milj.kr. I\r\nbudgetpropositionen för 1991/92 föreslår jag att\r\nanslaget höjs till 52,2 milj.kr.</pre><pre>Enligt radiolagen avgör varje programföretag\r\nensamt vad som skall förekomma i företagets\r\nsändningar. När det gäller sändningar till utlandet\r\nsägs i avtalet mellan regeringen och Sveriges\r\nriksradio att programmen skall ge en utländsk\r\npublik och särskilt utlandssvenskarna möjligheter\r\natt få information om och upprätthålla kontakt med\r\nSverige. Mer detaljerat än så är inte utlandsradions\r\nverksamhet reglerad. Det är alltså riksradion och\r\ninte regeringen som avgör Radio Swedens\r\ninriktning och prioriteringar.</pre><pre>Att jag inte har något emot att utlandsradion nu\r\ninleder sändningar på prov även på litauiska,\r\nframgår tydligt av att jag tilldelat radion ett\r\nengångsanslag för detta ändamål. Med tanke på\r\nhändelseutvecklingen i Baltikum anser jag det\r\ntvärtom vara av stor vikt att de estniska och lettiska\r\nsändningarna från Radio Sweden kan kompletteras\r\nmed litauiska. Utlandsradion når därmed i ett akut\r\nkrisläge alla de tre baltiska folken på deras egna\r\nspråk. Det är uppenbart, herr talman, att dessa\r\nsändningar fyller ett starkt behov hos många\r\nmänniskor i det läge som nu råder i Baltikum.</pre><pre>Anf. 3 GUNNAR HÖKMARK (m):</pre><pre>Herr talman! Jag ber att få tacka utrikesministern\r\nför svaret på min fråga.</pre><pre>Det är självklart bra att man nu har kunnat påbörja\r\nsändningar på estniska och lettiska. Det är särskilt\r\nbra eftersom vi moderater länge har varit ensamma\r\nom att driva denna fråga. Det hade redan i dag\r\nkunnat gå att bedriva sändningar på litauiska, om\r\nriksdagen och regeringen hade tillmötesgått\r\nmoderata krav i den delen. Men det viktiga just nu\r\när att förstå att rätt värdera vilken symbolik och\r\nvilken betydelse som radion har kommit att få i\r\ndessa länder, när vi ser barrikaderna runt radio- och\r\nTV-tornen och när vi ser hur sovjetiska trupper av\r\ndet ena eller andra slaget försöker storma eller\r\nfaktiskt stormar och intar dessa radio- och TV-torn.</pre><pre>I Litauen har kontrollen tagits över. Letterna har\r\nlovat att bistå med sändningar på litauiska från\r\nlettiskt område. Men när även den sändaren\r\ntystnar, vilket det finns en uppenbar risk för när vi\r\nnu ser hur den sovjetiska ledningen agerar, vem\r\nskall då sända?</pre><pre>Vi vet att också i Estland är möjligheterna att sända\r\nvanlig radio av det slag som esterna under senare år\r\nhar vant sig vid på väg att förstöras. Vi måste se\r\nvilken betydelse dessa sändningar har. De\r\nsändningar som i dag finns på estniska och lettiska\r\när inte av tillräcklig omfattning svarande mot de\r\nbehov som finns.</pre><pre>Jag skulle gärna vilja veta om utrikesministern är\r\nberedd att tillmötesgå riksradion när det gäller\r\nfinansiella anslag för att möjliggöra kraftiga\r\nutökningar av sändningar på dessa tre språk?</pre><pre>Anf. 4 Utrikesminister STEN ANDERSSON\r\n(s):</pre><pre>Herr talman! Jag vill svara med en motfråga. Jag\r\ntar för givet att ledamoten av Sveriges riksradios\r\nstyrelse herr Hökmark är beredd att medverka till\r\natt regeringen så snabbt som möjligt får in en\r\nansökan från Sveriges riksradio just för att kunna\r\nutöka sändningarna på lettiska och estniska.</pre><pre>Det går bra att ta upp frågan här, men det hade gått\r\nsnabbare om regeringen redan hade fått in denna\r\nansökan. Det är trots allt riksradion som\r\nbestämmer inriktningen på utlandsprogrammen.</pre><pre>Anf. 5 GUNNAR HÖKMARK (m):</pre><pre>Herr talman! Jag har ställt denna fråga till\r\nutrikesministern därför att riksradions styrelse på\r\ntorsdag kommer att ha ett sammanträde där jag\r\navser att föra fram motsvarande fråga. Det har en\r\nviss betydelse om utrikesministern här är beredd att\r\nge besked om huruvida han i det krisläge som vi nu\r\nbefinner oss i är beredd att se till att en ansökan\r\nockså möts av tillräckliga finansiella medel.</pre><pre>Det råder en mycket tråkig och litet obehändig\r\nbeslutssituation när det gäller Sveriges Radios\r\nutlandssändningar. De är skattefinansierade till\r\nskillnad från den övriga licensfinansierade\r\nverksamheten. Besluten om vilka språk som skall\r\nsändas hamnar därmed litet mitt emellan.</pre><pre>Det är för att utrikesministern skall få tillfälle att ge\r\nmig råg i ryggen inför torsdagens sammanträde,\r\nvilket jag normalt inte skulle önska, som jag vill\r\nveta att jag har utrikesministern bakom mig om\r\nriksradion kommer med ett äskande för att utöka\r\nsändningarna på alla tre språken.</pre><pre>Anf. 6 Utrikesminister STEN ANDERSSON\r\n(s):</pre><pre>Herr talman! Det är inte här fråga om att ge herr\r\nHökmark råg i ryggen, utan detta är en\r\nförbehandling av budgeten. Det vill jag inte ge mig\r\nin på. Jag är med de medel som jag har till\r\nförfogande beredd att så långt som möjligt se till att\r\nsändningarna på estniska och lettiska omedelbart\r\nutökas. I vilket fall skall vi klara det under denna\r\nakuta kris. Sedan får vi återkomma till själva\r\nbudgetbehandlingen.</pre><pre>Anf. 7 GUNNAR HÖKMARK (m):</pre><pre>Herr talman! Jag förstår fuller väl att vi får\r\ndiskutera budgetbehandlingen senare. Jag tänker\r\nfaktiskt på det akuta krisläge som vi har framför oss\r\nde kommande sex månaderna. Det är då som det\r\nkan spela den största rollen att esterna, letterna och\r\nlitauerna vet att de regelmässigt kommer att kunna\r\nfå ta del av en sann information och också en riktig\r\nbild från omvärlden av hur omvärlden betraktar det\r\nsom nu sker, vilka reaktioner som riktas mot\r\nMoskva och vilka analyser som görs. Det är en\r\nviktig typ av information. Det ser vi i det faktum att\r\nde sovjetiska trupperna försöker stoppa dessa\r\nsändningar. Därför menar jag att vi bör kunna säga\r\nlitet mera än vad som står i svaret, som visserligen\r\när tillmötesgående -- men i alltför liten\r\nutsträckning.</pre><pre>Anf. 8 Utrikesminister STEN ANDERSSON\r\n(s):</pre><pre>Herr talman! Detta är en angelägen uppgift. Jag\r\nvet inte om herr Hökmark tycker att den är så\r\nangelägen att kan t.o.m. kan acceptera en\r\nskattehöjning för att tillmötesgå kravet eller om vi\r\när hänvisade till det jag tror, nämligen\r\nomdisponeringar inom den budget som redan är\r\nantagen av riksdagen. Låt mig få se hur långt herr\r\nHökmark är beredd att sträcka sig.</pre><pre>Anf. 9 GUNNAR HÖKMARK (m):</pre><pre>Herr talman! Med den fingerfärdighet som jag\r\nföreställer mig att utrikesministern har bör han nog\r\nkunna stuva om mellan sina konton. Jag var med på\r\nett möte häromdagen, när utrikesministern\r\nberättade att han har en egen liten kassa som\r\nfinansministern inte känner till. Men om\r\nutrikesministern behöver ytterligare pengar skall\r\njag gärna säga att för de 2--4 miljoner som det kan\r\nhandla om kan jag tänka mig att medverka till att\r\nhöja skatten på röda slipsar så att även de pengarna\r\nkommer in.</pre><pre>Anf. 10 Utrikesminister STEN ANDERSSON\r\n(s):</pre><pre>Herr talman! Det var inte ett så stort mått av\r\nberedvillighet. Detta med finansministern har väl i\r\nnågon mån minskat möjligheten. Men jag tror att\r\nvi så småningom kommer fram till ett hyggligt\r\nresultat.</pre><pre>Överläggningen var härmed avslutad.</pre><pre>3 § Svar på fråga  1990/91:348 om svenskt stöd\r\nåt ukrainske parlamentarikern Stephan Khmara</pre><pre>Anf. 11 Utrikesminister STEN ANDERSSON\r\n(s):</pre><pre>Herr talman! Eva Goe s har frågat mig om jag är\r\nberedd att agera i fallet Stephan Khmara.</pre><pre>Låt mig först för kammaren ge en kort presentation\r\nav den ukrainske parlamentsledamoten Stephan\r\nKhmara. Han blev politiskt aktiv i början av 1970-\r\ntalet och avtjänade senare sju års lägervistelse och\r\nfem års förvisning för politisk verksamhet. Han\r\nfrigavs 1987 och blev därefter en av de ledande\r\nkrafterna i Ukrainas Helsingforsgrupp och sedan\r\napril 1990 i Ukrainas republikanska parti.</pre><pre>Gripandet av Khmara den 17 november i fjol går\r\nytterst tillbaka till en incident i samband med\r\nrevolutionsparaden i Kijev tio dagar tidigare.\r\nEnligt myndigheternas uppfattning hade Khmara\r\ndå deltagit i misshandel av en milisöverste. Enligt\r\nKhmara själv och den radikala\r\nparlamentsfraktionen angreps Khmara omotiverat\r\nav en civilklädd milisöverste.</pre><pre>Även om de exakta förhållandena kring incidenten\r\nsom föranledde gripandet inte fastställts, kan man\r\ninte frigöra sig från misstanken att ingripandet mot\r\nKhmara utgör ett försök från det ukrainska\r\nkommunistpartiets sida att kompromettera de\r\nradikala oppositionella.</pre><pre>Man bör komma ihåg att det i Ukraina, på liknande\r\nsätt som i Baltikum, pågår en politisk maktkamp,\r\ndär det kommunistiska partiets makt angrips:\r\nParlamentet diskuterar bl.a. förslag om att\r\nnationalisera kommunistpartiets egendom.\r\nParlamentet har också, efter agerande från de\r\nradikala parlamentarikerna, beslutat att\r\nundertecknandet av det nya unionsfördraget först\r\nkan ske sedan Ukraina antagit en ny, egen\r\nkonstitution.</pre><pre>Khmara åtnjöt i egenskap av parlamentariker\r\nimmunitet. Denna hävdes dock, sedan det\r\nukrainska parlamentet den 14 november beslutat\r\nsanktionera gripandet. Emellertid finns uppgifter\r\nom att den radikala minoritetsfraktionen lämnat\r\nsessionssalen före omröstningen. Vissa bedömare\r\nhävdar därför att församlingen inte var beslutsför.</pre><pre>Khmara greps således inne i parlamentsbyggnaden\r\nden 17 november. I strid mot vedertagen praxis\r\ntillsattes aldrig någon parlamentskommission för\r\natt utreda substansen i anklagelserna.</pre><pre>Khmara inledde en hungerstrejk i häktet den 26\r\nnovember. Efter vädjan från sina partikolleger,\r\navbröt han dock sin strejk den 15 december.</pre><pre>Enligt uppgift skall förundersökningen mot\r\nKhmara ha avslutats den 17 januari.\r\nRättegångsdatum torde bli känt under de närmaste\r\ndagarna.</pre><pre>Enligt uppgift kommer Khmara att åtalas på\r\ntiotalet punkter, av vilka flera inte har någon som\r\nhelst anknytning till händelserna den 7 november.\r\nDet spekuleras kring att åklagaren, genom att åtala\r\npå så många punkter, hyser förhoppningen att\r\nåtalet åtminstone på någon punkt kommer att\r\ngillas. Enligt uppgift riskerar Khmara 6--15 års\r\nfängelse.</pre><pre>Vår ambassad i Moskva följer ärendet. I ljuset av\r\nvad som framkommer, inte minst under den\r\nkommande rättegången mot Khmara, får vi ta\r\nställning till hur ett lämpligt svenskt agerande får\r\nutformas.</pre><pre>Anf. 12 EVA GOE S (mp):</pre><pre>Herr talman! Jag ber att få tacka för den fantastiska\r\nbakgrunden. Det stämmer med mina uppgifter som\r\njag har lyckats få genom mina kontakter i Kijev.</pre><pre>Att jag ställer frågan beror på att jag fick reda på\r\ndetta strax före det att Nobels fredspris skulle delas\r\nut. Jag agerade tillsammans med Marianne\r\nSamuelsson, som sitter här i salen, och skickade ett\r\nöppet brev till den sovjetiska ambassaden i Sverige\r\nför att sedan överlämnas till Gorbatjov. Vi\r\nuttryckte en förhoppning om att ärendet skall få ett\r\ndemokratiskt handläggande.</pre><pre>Khmara är vice ordförande i republikanska partiet.\r\nJag känner till hans politiska bakgrund och att han\r\nhar suttit i fängelse i ungefär tio år.</pre><pre>Med kännedom om att kaos råder i Ukraina både\r\npolitiskt och efter Tjernobylolyckan, är det viktigt\r\natt vi får upp ögonen för situationen där. Vi vet att\r\nstudenter har arrangerat hungerstrejker, och på\r\ngrund av dem har den kommunistiska\r\npremiärministern avgått -- som studenterna ser som\r\nMoskvas förlängda arm. Den student som har varit\r\narrangör har också arresterats. Det har dessutom\r\nkommit till min kännedom att en annan\r\nparlamentariker, en västukrainare, som heter\r\nJaroslav Demydasj har arresterats i Tarnopol.</pre><pre>Det är oerhört viktigt att vi följer utvecklingen, som\r\nutrikesministern har sagt.</pre><pre>Det finns en partipolitisk motståndsgrupp, där alla\r\npartier är med, som heter RUCH. Har ministern\r\neller UD någon kontakt med den?</pre><pre>Anf. 13 Utrikesminister STEN ANDERSSON\r\n(s):</pre><pre>Herr talman! Vi vet om dess existens. Jag törs inte\r\npå rak arm säga hur mycket vi vet om dess\r\nverksamhet, men jag vill gärna undersöka det.</pre><pre>Anf. 14 EVA GOE S (mp):</pre><pre>Herr talman! Jag är mycket glad över det arbete\r\nsom läggs ned. Vad skulle ha hänt om det hade varit\r\nfråga om en parlamentariker som hade blivit gripen\r\ni Baltikum? Jag är säker på att vi hade hört starka\r\nröster från riksdagen. Jag har känt mig ensam i\r\ndenna kamp. Nu är vi två, och vi har börjat arbeta\r\nihop i många frågor. Det gäller även\r\nKosovoalbanerna. Jag har specialiserat mig på de\r\nsom är ''små'' och som få får upp ögonen för. Jag\r\nhoppas att kunna återkomma i denna fråga, och jag\r\när mån om att få reda på när rättegången startar.\r\nUpplysningar säger mig att Khmara kan få sitta i\r\nfängelse i två månader, ett halvår eller längre.</pre><pre>Anf. 15 Utrikesminister STEN ANDERSSON\r\n(s):</pre><pre>Herr talman! Jag är beredd att lämna sådana\r\nuppgifter.</pre><pre>Överläggningen var härmed avslutad.</pre><pre>4 § Svar på fråga  1990/91:313 om åtgärder mot\r\nbuller</pre><pre>Anf. 16 Miljöminister BIRGITTA DAHL\r\n(s):</pre><pre>Herr talman! Sören Norrby har frågat mig om en\r\naktionsplan mot buller i regeringens\r\nmiljöproposition kommer att ha den bredd som\r\nanges i riksdagsbeslutet.</pre><pre>Den fråga Sören Norrby ställer kommer att\r\nbesvaras i den miljöpolitiska propositionen i\r\nenlighet med de regler för riksdagens och\r\nregeringens arbete som Sören Norrby, som erfaren\r\nledamot av denna kammare, väl känner till.</pre><pre>Anf. 17 SÖREN NORRBY (fp):</pre><pre>Herr talman! Jag tackar för svaret på min fråga.</pre><pre>Bakgrunden är att riksdagen beställde en\r\naktionsplan mot buller av regeringen. Den\r\nbeställningen angav en viss angiven bredd i sak vid\r\nen sådan aktionsplan.</pre><pre>Naturvårdsverkets underlag LUF 90 som tar upp\r\nbullerfrågor och som är en del av underlaget för\r\nregeringens kommande proposition behandlar i\r\nhuvudsak bara trafikbuller. Min fråga avser\r\nuteslutande att ge mig ''som erfaren ledamot av\r\nriksdagen''-information för att veta om jag riskerar\r\natt inte få väcka motioner till propositionen om den\r\ninte innehåller förslag om åtgärder mot buller även\r\ni t.ex. arbetsmiljö, friluftsmiljö och bostadsmiljö. I\r\nså fall måste en sådan motion väckas senast nu på\r\nfredag. Det är en rent arbetsteknisk fråga, som har\r\natt göra med hur riksdagen och regeringen arbetar.\r\nEnbart frågan om bredden i aktionsplanen kan\r\nenkelt besvaras med ja eller nej. Det är\r\nbetydelsefullt för planeringen av mitt arbete.</pre><pre>Anf. 18 Miljöminister BIRGITTA DAHL\r\n(s):</pre><pre>Herr talman! Jag kan lugna Sören Norrby. Det\r\nkommer inte att finnas några hinder för den\r\nönskade bredden i motionerandet. Men om Sören\r\nNorrby väntar till dess att han har sett\r\npropositionen, vet han mer precist hur han skall\r\nrikta in sig.</pre><pre>Anf. 19 SÖREN NORRBY (fp):</pre><pre>Herr talman! Jag tackar för det svaret. Det innebär\r\nalltså att det riksdagsbeslut som vi fattade i höstas\r\nhar haft avsedd effekt.</pre><pre>Överläggningen var härmed avslutad.</pre><pre>5 § Svar på fråga  1990/91:332 om miljöbrott</pre><pre>Anf. 20 Miljöminister BIRGITTA DAHL\r\n(s):</pre><pre>Herr talman! Krister Skånberg har frågat\r\njustitieministern om regeringen är nöjd med de\r\nnuvarande möjligheterna att bekämpa miljöbrott\r\noch med resultaten av denna brottsbekämpning\r\neller vad regeringen gör för att förbättra\r\nsituationen.</pre><pre>Arbetet inom regeringen har fördelats så att det är\r\njag som skall besvara frågan.</pre><pre>Regeringen beslöt i maj 1989 att tillkalla en\r\nkommitté med parlamentarisk sammansättning för\r\natt se över miljöskyddslagstiftningen.</pre><pre>När det gäller sanktionssystemet anges i\r\nutredningsuppdraget att kommittén särskilt bör\r\növerväga hur samspelet bör vara mellan de\r\nmiljörättsliga reglerna och sanktionsreglerna för att\r\ninsatserna mot överträdelser skall göras bättre. I\r\ndessa överväganden skall, som framgår av\r\nutredningsuppdraget, ingå en grundlig genomgång\r\noch analys av straffreglernas roll inom\r\nmiljölagstiftningen och i vilken utsträckning\r\növerträdelser av miljöreglerna skall vara\r\nkriminaliserade eller leda till andra sanktioner. Det\r\ningår också i kommitténs uppdrag att överväga om\r\nnuvarande regler om ansvar för juridiska personer\r\noch deras ställföreträdare är lämpligt utformade för\r\nmiljövårdsområdet.</pre><pre>Svaret på Krister Skånbergs fråga är alltså att\r\nregeringen inte är nöjd med de nuvarande\r\nmöjligheterna att bekämpa miljöbrott och att\r\nregeringen därför har inlett arbetet med att\r\nförbättra situationen.</pre><pre>Anf. 21 KRISTER SKÅNBERG (mp):</pre><pre>Herr talman! Jag tackar för svaret. Såvitt jag\r\nförstår finns det flera olika bekymmer i detta\r\nsammanhang. Ett bekymmer är att det kan vara\r\ntidsödande och svårt att fastställa om någon är\r\nansvarig i de fall då företag av vårdslöshet eller\r\nolycksfall gör utsläpp. Men det kan inte desto\r\nmindre vara mycket angeläget att man på olika sätt\r\nvisar företaget att detta inte bör upprepas. I dessa\r\nfall skulle någon typ av mycket avskräckande\r\nsanktionsavgift, som inte är beroende av någon viss\r\npersons skuld utan enbart företeelsen att detta har\r\nhänt, vara bra att ha.</pre><pre>Ett annat bekymmer är att i lägen där det hela tiden\r\nhänder något, där det sker en teknisk utveckling,\r\nkan ett företag under mycket lång tid hålla en\r\nprocess mot sig i gång genom att hela tiden åberopa\r\natt nya saker sker. Det är viktigt att man försöker\r\nhitta medel mot detta. Jag har inte några lösningar\r\nutan jag är bara angelägen om att de kommer fram.</pre><pre>Anf. 22 Miljöminister BIRGITTA DAHL\r\n(s):</pre><pre>Herr talman! Vi är överens om att hela systemet\r\nbehöver förbättras. Lagstiftningen behöver\r\nskärpas, och tillämpningen behöver förbättras. Vi\r\nhar i och för sig inlett ett arbete som inte avvaktar\r\nden här utredningens resultat. Redan i den förra\r\nmiljöpolitiska propositionen skärptes\r\nlagstiftningen och brottsreglerna. Vi har sedan dess\r\ninlett ett arbete som jag tycker är myvket viktigt,\r\nnämligen att regelmässigt utbilda poliser, åklagare\r\noch domare på miljöområdet för att de bättre skall\r\nkunna hantera den här sortens brottslighet. På\r\nmotsvarande sätt pågår en utveckling för att få\r\nstriktare villkor som lättare kan kontrolleras från\r\nföretagen.</pre><pre>Vi kommer, som har aviserats, att återkomma i den\r\nmiljöpolitiska propositionen och ange riktlinjerna\r\nför det fortsatta arbetet efter det att vi har fått det\r\nförsta delbetänkandet från kommittén.</pre><pre>Anf. 23 KRISTER SKÅNBERG (mp):</pre><pre>Herr talman! Jag tackar för det kompletterande\r\nsvaret. Det betyder att vi med viss förväntan kan se\r\nfram mot miljöpropositionen, i varje fall i detta\r\navseende. Vi har noterat att det har skett en\r\nförbättring, men jag, liksom även miljöministern\r\nsjälv tror jag, är otålig på detta område. I detta\r\nsammanhang behöver något hända.</pre><pre>Överläggningen var härmed avslutad.</pre><pre></pre><pre>6 § Svar på fråga  1990/91:346 om skyddet för\r\nkärnkraftverken</pre><pre>Anf. 24 Miljöminister BIRGITTA DAHL\r\n(s):</pre><pre>Herr talman! Marianne Samuelsson har med\r\nanledning av händelserna i vår omvärld de senaste\r\nveckorna frågat statsministern vilka åtgärder som\r\nvidtagits för att skydda våra kärnkraftverk mot\r\nterroristhandlingar.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Vid de svenska kärnkraftverken finns ständigt en\r\nberedskap mot terrorhandlingar och liknande i\r\nform av ett fysiskt skydd. Denna beredskap håller\r\nen hög nivå redan under normala förhållanden och\r\ninnefattar bl.a. åtgärder som skall försvåra\r\nobehörigt tillträde till anläggningarna och förhindra\r\nskadegörelse som kan ge upphov till olyckor med\r\nstora konsekvenser.</pre><pre>Det fysiska skyddet har införts efter anvisningar av\r\nstatens kärnkraftinspektion i samråd med\r\nrikspolisstyrelsen.</pre><pre>Den allvarliga händelseutvecklingen både i\r\nMellanöstern och i Baltikum har givit anledning till\r\nallmänt skärpta säkerhetsåtgärder i Sverige.</pre><pre>Grundberedskapen i det fysiska skyddet vid\r\nkärnkraftverken är redan i normala fall på en sådan\r\nnivå att särskilda förstärkningsåtgärder hittills inte\r\nbefunnits motiverade. Däremot har naturligtvis\r\nuppmärksamheten skärpts även inom\r\nkärnkraftföretagen och säkerhetsmyndigheterna.\r\nDetta har bl.a. lett till att ytterligare skärpningar\r\nvad avser tillträdet till verken har gjorts.</pre><pre>Den pågående händelseutvecklingen följs\r\nkontinuerligt av regeringen och de berörda\r\nmyndigheterna. Samverkan mellan\r\nkärnkraftinspektionen, polisen och de\r\nkärntekniska anläggningarna är sådan att\r\nnödvändiga åtgärder snabbt kan anpassas till\r\neventuella förändringar i hotbilden.</pre><pre>Jag kan försäkra Marianne Samuelsson att ingen\r\nmöda sparas när det gäller skyddet mot\r\nterrorhandlingar mot kärnkraftverken i Sverige.\r\nRegeringen följer noga händelseutvecklingen.</pre><pre>Anf. 25 MARIANNE SAMUELSSON\r\n(mp):</pre><pre>Herr talman! Först vill jag tacka för svaret. Jag är\r\nockså glad över att höra att ingen möda sparas.\r\nÄnnu gladare hade jag naturligtvis varit om jag\r\nhade fått höra att man vid energiuppgörelsen hade\r\nbestämt sig för att avveckla kärnkraften.</pre><pre>Anledningen till min fråga var att man i radio gick\r\nut och sade att man hade förstärkt beredskapen för\r\nriksdag och regering. Jag fick nästan omedelbart ett\r\npar telefonsamtal från människor som undrade om\r\nman hade förstärkt säkerheten vid\r\nkärnkraftverken. Jag sade att jag inte kunde svara\r\npå det men att jag skulle ställa en fråga om det.</pre><pre>Jag är naturligtvis glad över att uppmärksamhet\r\nriktas på säkerheten. Samtidigt är jag mycket orolig\r\növer kärnkraften i vår oroliga värld. Kärnkraften\r\nborde över huvud taget inte finnas i denna oroliga\r\nvärld. Även om vi förstärker skyddet finns det stora\r\nrisker, och om det händer något kan vi aldrig\r\nreparera skadorna. Även om säkerheten förstärks\r\nkänner jag en viss oro för vad som kan hända. Det\r\när ju inte bara i vår del av världen som det finns\r\nkärnkraftverk. Det är som sagt oroligt i världen i\r\ndag, och därför ville jag höra hur detta hanteras och\r\nnär regeringen tänker vidta ytterligare åtgärder. Är\r\nberedskapen i dag så god att man anser att man kan\r\nhantera detta även om oroligheterna ökar i t.ex.\r\nBaltikum?</pre><pre>Anf. 26 Miljöminister BIRGITTA DAHL\r\n(s):</pre><pre>Herr talman! Ett skäl till att vi skall avveckla\r\nkärnkraften och därför har slutit en uppgörelse som\r\ninnebär att vi har säkrat detta är just att kärnkraft\r\ninnebär så stora risker, särskilt i sådana här\r\nsituationer. Jag kan bara än en gång upprepa att\r\nsäkerhetskraven är utomordentligt stränga. Jag\r\nkan, just av säkerhetsskäl, inte gå in på hur\r\nsäkerhetsorganisationen fungerar. Det tror jag att\r\nMarianne Samuelsson respekterar. Jag vill bara än\r\nen gång försäkra att vi kommer att följa detta\r\nytterligt noggrant.</pre><pre>Anf. 27 MARIANNE SAMUELSSON\r\n(mp):</pre><pre>Herr talman! Jag vill än en gång tacka för svaret.</pre><pre>Överläggningen var härmed avslutad.</pre><pre>7 § Svar på fråga  1990/91:328 om\r\nkustbevakningen</pre><pre>Anf. 28 Försvarsminister ROINE CARLSSON\r\n(s):</pre><pre>Herr talman! Karl-Göran Biörsmark har med\r\nanledning av kustbevakningens översyn av sin\r\nlokala organisation frågat mig om jag anser det vara\r\nförsvarbart att göra kraftiga nedskärningar av den\r\nsvenska kustbevakningen.</pre><pre>I samband med att kustbevakningen bildades som\r\nsjälvständig myndighet bestämdes att den nya\r\nmyndigheten själv skulle se över sin lokala\r\norganisation. En sådan översyn pågår för\r\nnärvarande.</pre><pre>Målet för kustbevakningens verksamhet är att\r\nåstadkomma ökad närvaro till sjöss, förbättrad\r\nberedskap för sjöräddning och minst bibehållen\r\nnivå för övrig serviceverksamhet. Enligt vad jag har\r\ninhämtat inriktas översynen på att inom givna\r\nekonomiska ramar skapa en organisation där\r\nresurserna utnyttjas på ett sådant sätt att detta mål\r\nuppnås.</pre><pre>Den särskilda arbetsgrupp som inom\r\nkustbevakningens centrala ledning arbetat med\r\növersynen färdigställde i december 1990 en första\r\nversion av sin rapport. Arbetsgruppen har skickat\r\nut rapporten till alla arbetsställen inom\r\nkustbevakningen och till samverkande\r\nmyndigheter för synpunkter. Först i vår kommer ett\r\nslutligt förslag att presenteras för verksledningen\r\noch styrelsen.</pre><pre>Jag har för egen del ingen anledning att ta ställning\r\ntill utredningsrapporten eller till någon enskild\r\nfråga i samband med den.</pre><pre>Anf. 29 KARL-GÖRAN BIÖRSMARK\r\n(fp):</pre><pre>Herr talman! Jag tackar statsrådet så mycket för\r\nsvaret. Jag förstår att statsrådet inte tänker ge något\r\nklarare besked än det som framgår av svaret eller\r\natt han åtminstone inte tänker ta ställning till\r\nrapporten, och det kanske är litet mycket begärt.\r\nMen det vore väl ändå värdefullt med några\r\nsynpunkter på rapporten.</pre><pre>I den här utredningen pekas det på kraftiga\r\nneddragningar. 17 kustposteringar skall bort och 20\r\npatrull- och miljöskyddsfartyg i vår kustbevakning.\r\nPå sträckan mellan Oxelösund och Simrishamn\r\nkommer man att ta bort sju kustposteringar och\r\nbehålla endast fem. Inom bevakningsområdet\r\nmellan Oxelösund och Oskarshamn, som berör det\r\nområde som jag representerar, vilket är en sträcka\r\npå 16 mil, kommer det alltså inte att finnas någon\r\nkustpostering över huvud taget, eftersom man där\r\ntar bort två.</pre><pre>Detta kommer att innebära långa gångtider för de\r\nbåtar som ändå förhoppningsvis skall bevaka detta\r\nområde. Om en båt befinner sig t.ex. nedanför\r\nOskarshamn tar det lång tid innan den kommer upp\r\ntill Gryts område.</pre><pre>Nu säger statsrådet att detta är första versionen av\r\nrapporten. Det ger en öppning och låter som om\r\nstatsrådet hoppas på en annan rapport med ett\r\nannat innehåll. Det står dessutom i svaret att\r\norganisationen skall skapas inom givna ekonomiska\r\nramar. Men i denna rapport talas det om en\r\nbesparing på 14 milj.kr. per år, vilket är en kraftig\r\nnedskärning även i kronor räknat.</pre><pre>Jag skulle vilja fråga statsrådet om innehållet i\r\ndenna rapport är i linje med vad statsrådet önskar\r\nsen när det gäller svensk kustbevakning.</pre><pre>Överläggningen var härmed avslutad.</pre><pre>8 § Svar på fråga  1990/91:337 om det planerade\r\nsvenska fältsjukhuset vid Gulfen</pre><pre>Anf. 30 Försvarsminister ROINE CARLSSON\r\n(s):</pre><pre>Herr talman! Med anledning av regeringens beslut\r\natt bidra med humanitär hjälp vid Persiska viken i\r\nform av ett fältsjukhus, har Göthe Knutson frågat\r\nmig om en svensk humanitär insats vid Gulfen kan\r\nmobiliseras i ett snabbare tempo än det regeringen\r\ntänkt sig.</pre><pre>Med hänvisning till Förenta nationernas\r\nsäkerhetsråds resolution 678 framförde den 8\r\njanuari i år Storbritanniens regering en begäran till\r\nden svenska regeringen om ett svenskt bemannat\r\nfältsjukhus med placering i Saudiarabien. Efter\r\nkonsultationer med oppositionspartierna och\r\ndiskussion i utrikesnämnden kunde den svenska\r\nregeringen snabbt lämna ett positivt svar till den\r\nbrittiska regeringen. Beslutet fattades redan den 10\r\njanuari, varefter rekryterings- och\r\nplaneringsarbetet startade omedelbart.</pre><pre>Förberedelsetiden för denna insats kan inte ställas\r\ni relation till tiden för upprättandet av ett\r\nfältsjukhus i Sverige under\r\nmobiliseringsförhållanden. Den svenska insatsen\r\nvid Gulfen förutsätter i motsats till en\r\nmobiliseringssituation en personalrekrytering på\r\nfrivillig basis.</pre><pre>Överbefälhavaren har fått regeringens uppdrag att\r\norganisera fältsjukhuset med rätt att delegera\r\nuppdraget eller en del därav till annan myndighet\r\ninom försvarsmakten. För närvarande är bl.a.\r\narméstabens FN-avdelning och försvarets\r\nsjukvårdsstyrelse involverade i uppdraget och utför\r\nenligt min uppfattning ett utmärkt arbete.</pre><pre>Organisationsarbetet för att få det svenska\r\nfältsjukhuset på plats är betydande. Ca 500\r\npersoner skall rekryteras, lämna sina civila yrken\r\noch utbildas. Enheten skall vidare organiseras,\r\nsamtränas och transporteras till området. Med\r\nhänsyn till dessa realiteter betraktar jag i motsats\r\ntill Göthe Knutson den aktuella förberedelsetiden\r\nför det svenska fältsjukhuset som fullt\r\ntillfredsställande.</pre><pre>Anf. 31 GÖTHE KNUTSON (m):</pre><pre>Herr talman! Jag tackar försvarsministern för\r\nsvaret. Statsrådet anser alltså att detta är ett lagom\r\ntempo. Detta beror väl på vilket behovet är av det\r\nplanerade svenska fältsjukhuset i krigsområdet.\r\nUppenbarligen kan tiden vara lagom om det dröjer\r\nlänge innan det blir fråga om markstrider i Gulfen.\r\nMen det kan ju också ske betydligt tidigare, och då\r\nkommer det svenska biståndet till projektet inte att\r\nha nått fram.</pre><pre>Jag frågar nu försvarsministern i all vänlighet när\r\nfältsjukhuset kommer att vara färdigorganiserat så\r\natt det kan lämna Sverige. Det vore mycket\r\nintressant att få ett datum, och jag tror att\r\nallmänheten är mycket intresserad.</pre><pre>Jag vill också fråga: Är det bestämt hur transporten\r\nskall ske? Skall den ske med flyg, med våra\r\nHerkulesplan -- vi har ju rätt många -- eller skall\r\nden, som man sade i början, ske med fartyg?</pre><pre>Ytterligare en fråga gäller gasskyddet. Risken för\r\natt Irak använder gas i området är ju uppenbarligen\r\nstor. Då frågar jag: Är detta svenska fältsjukhus\r\ninte utrustat med de filter och övriga arrangemang\r\nsom ger skydd mot gas? Av allt att döma pågår just\r\nnu ett intensivt arbete hos Trelleborgs gummifabrik\r\nför att göra fältsjukhuset användbart i området.\r\nHur är det med andra fältsjukhus? Har de ingen\r\nsådan utrustning? Jag erinrar om att de svenska\r\nvärnpliktiga i åtminstone fyra decennier har\r\nutbildats i ABC-skydd. Vidare har vi riksdagsbeslut\r\nom att hela svenska folket skall förses med\r\ngasmasker. När det gäller fältsjukhusen är det\r\nuppenbarligen sämre ställt.</pre><pre>Detta var några vänliga frågor till\r\nförsvarsministern.</pre><pre>Överläggningen var härmed avslutad.</pre><pre>9 § Svar på fråga  1990/91:318 om ett\r\ndotterbolag till vägverket</pre><pre>Anf. 32 Kommunikationsminister GEORG\r\nANDERSSON (s):</pre><pre>Herr talman! Eva Goe s har frågat mig hur den\r\ndemokratiska kontrollen skall ske av de\r\nskattemedel som föreslås överföras till Väginvest\r\nAB.</pre><pre>Bakgrunden till frågan är de förslag till den\r\nframtida finansieringen av infrastrukturen som\r\nredovisas i betänkandet Finansiering av vägar och\r\njärnvägar (SOU 1990:86). Ett av\r\nutredningsförslagen är att en del av bensin- och\r\nkilometerskatten direkt skall tillföras ett av\r\nvägverket helägt bolag. Staten skall dessutom till\r\nbolaget tillföra 5 miljarder kronor från den s.k.\r\ninfrastrukturfonden. Genom ett soliditetskrav på\r\n20 % kan enligt utredningen en upplåning på\r\nkapitalmarknaden göras på upp till 20 miljarder\r\nkronor.</pre><pre>Det är, som Eva Goe s anger i sin fråga, riktigt att\r\nbolaget Väginvest AB har bildats. Denna\r\nbolagsbildning har godkänts av riksdagen i\r\nsamband med regeringens proposition om vissa\r\nnäringspolitiska frågor. Syftet med bolaget är att\r\ngenomföra upplåning för avgiftsfinansierade\r\nvägobjekt.</pre><pre>De utredningsförslag som Eva Goe s tar upp i sin\r\nfråga bereds för närvarande inom\r\nregeringskansliet, och regeringen kommer i mitten\r\nav februari att redovisa sina ställningstaganden för\r\nriksdagen. Jag finner ingen anledning att i förväg\r\nkommentera de förslag som regeringen då kommer\r\natt redovisa.</pre><pre>Anf. 33 EVA GOE S (mp):</pre><pre>Herr talman! Jag förstår att det kommer att bli\r\nsvårt att få ut någonting av\r\nkommunikationsministern i det här fallet, men jag\r\nhar väldigt många frågor. Är t.ex. bensinskatten\r\noch kilometerskatten något som skall tas ur\r\nriksdagens budget eller är det redan taget? Till\r\nvilken kassa kommer man att tillskjuta\r\ngrundkapitalet om 5 miljarder kronor?</pre><pre>Vidare skall 20 miljarder kronor lånas upp på\r\nkapitalmarknaden. Då undrar jag: Är detta\r\nutsträckt över tiden, och i så fall över vilken\r\ntidsperiod? Vem skall gå i borgen? Är det staten,\r\neller skall det hela delegeras på samma sätt som när\r\ndet gäller oljan, kärnkraften och vattenfall?</pre><pre>Vad blev det av järnvägarna? Nyinvesteringarna\r\nverkar bara gå till vägar. Förra gången diskuterade\r\nvi Vedabron. Då sade kommunikationsministern\r\natt Vedabron skulle betalas via avgifter när bron var\r\nfärdig. Nu ryktas det om att Vedabron skall byggas.\r\nSkall man då ta pengarna ur dessa medel?</pre><pre>I propositionen föreslås att ca 20 miljarder kronor\r\nskall satsar på järnvägarna de sista tio åren före år\r\n2000. Därför synes detta vara kopiöst mycket\r\npengar till enbart nyinvesteringar och\r\nvägunderhåll. Varför denna omväg via ett\r\ndotterbolag till vägverket? Varför inte köra med\r\nöppna kort och använda sig av den demokratiska\r\nförsamlingen, dvs. riksdagen, och visa hur\r\nskattemedlen används?</pre><pre>Det är bara några av mina frågor. Jag förstår att\r\nkommunikationsministern inte kommer att svara\r\npå många av dem, men jag är väldigt mån om att få\r\nveta vem som skall stå för kalaset.</pre><pre>Anf. 34 Kommunikationsminister GEORG\r\nANDERSSON (s):</pre><pre>Herr talman! Eva Goe s sade att hon inser att jag\r\ninte kommer att svara på alla hennes frågor. Jag\r\nkommer inte att svara på någon av dem förrän i\r\nmitten av februari, när propositionen om\r\nnäringspolitiska åtgärder med tillväxtfrämjande\r\nsyfte kommer att framläggas. Då skall vi\r\nkommentera och redovisa de ställningstaganden\r\nsom vi gör med anledning av Tony Hagströms\r\nutredning om finansiering av vägar och järnvägar.</pre><pre>Anf. 35 EVA GOE S (mp):</pre><pre>Herr talman! Jag är väldigt orolig för det svar som\r\njag skall få i februari, eftersom jag inte någonstans\r\nkan se något spår av satsning på järnvägar i detta\r\nförslag. Är det någonting som man har satsat på i\r\nSverige, är det de stora motorvägarna. Däremot\r\nhar det satsats väldigt dåligt på inlandet. Vissa\r\nvägar kan snarast betecknas som rena\r\npotatislandet. Jag är förtvivlad över detta förslag.\r\nJag vet inte ens hur kilometerskatten och\r\nbensinskatten skall tas upp.</pre><pre>Anf. 36 Kommunikationsminister GEORG\r\nANDERSSON (s):</pre><pre>Herr talman! Jag vet inte om jag kan lugna Eva\r\nGoe s, men jag skulle vilja rekommendera henne en\r\ngod nattsömn fram till mitten av februari. Det\r\nkommer att finnas spår av förslag när det gäller\r\nbåde järnvägar och utbyggnad av vägar, som\r\nkommer att rymmas inom de medel som då ställs till\r\nförfogande.</pre><pre>Anf. 37 EVA GOE S (mp):</pre><pre>Herr talman! Jag sliter för inlandsbanans\r\növerlevnad och för folket i glesbygden. Jag tror inte\r\natt man på vägverkets dotterbolag, Vägfinansiering\r\nAB, har funderat särskilt mycket över att satsa på\r\ninlandet, utan det handlar nog om att det så snabbt\r\nsom möjligt skall kunna gå att ta sig från\r\nHaparanda till Ystad. Det är en felaktig satsning.\r\nMen jag är glad över den uppgång för järnvägen\r\nsom nu sker på grund av det som händer i världen.\r\nDäremot tycker jag inte om världsläget och det\r\nkaos som råder. Om dessutom momsen på\r\njärnvägsresor och kollektivtrafik tas bort, ser jag\r\ndetta som en riktig investering för framtiden.</pre><pre>Överläggningen var härmed avslutad.</pre><pre>\r\n10 § Svar på frågorna 1990/91:340, 341, 342, 343\r\noch 345 om fördelningen av medel till\r\nkommunikationssektorn</pre><pre>Anf. 38 Kommunikationsminister GEORG\r\nANDERSSON (s):</pre><pre>Herr talman! Per-Ola Eriksson, Rune Thorén,\r\nBörje Hörnlund, Marianne Andersson i Vårgårda\r\noch Jan Hyttring har på grundval av\r\nmassmedieuppgifter om påstådda uttalanden av\r\nstatsministern frågat denne om regeringen avser att\r\nanslå ytterligare medel än aviserade 5,5 miljarder\r\nkronor till storstadsområdena och på vilket sätt\r\nandra regionalpolitiskt prioriterade områden\r\nkommer att få del av medlen.</pre><pre>Arbetet inom regeringen är så fördelat att det är jag\r\nsom skall svara på frågorna.</pre><pre>I den till riksdagen överlämnade finansplanen\r\nredovisas kortfattat regeringens förslag att inrätta\r\nen s.k. infrastrukturfond. Fonden föreslås\r\nsammanlagt tillföras minst 20 miljarder kronor\r\nunder 1990-talet.</pre><pre>Regeringen deklarerade också i finansplanen att\r\nden är beredd att avsätta 5,5 miljarder kronor till\r\ninvesteringar för bl.a. förbättrad trafikmiljö i\r\nstorstäderna under 1990-talet. Förslag om fondens\r\ninrättande kommer att föreläggas riksdagen i\r\nproposition om vissa näringspolitiska åtgärder i\r\nfebruari.</pre><pre>Regeringen beslutade i april 1990 att tillkalla tre\r\nförhandlare -- en för Stockholmsregionen, en för\r\nGöteborgsregionen och en för Malmöregionen --\r\nmed uppdrag att med berörda parter utarbeta\r\növerenskommelser som skall syfta till att i resp.\r\nregion förbättra trafikförsörjningen och att minska\r\nmiljöproblemen från trafiken.</pre><pre>I direktiven till förhandlarna angavs att de i sina\r\nuppgörelser kunde beakta de möjligheter som den\r\ni den näringspolitiska propositionen (prop.\r\n1989/90:88) föreslagna infrastrukturfonden kunde\r\nge.</pre><pre>I slutskedet av storstadsförhandlarnas arbete\r\nbedömde regeringen det som nödvändigt att ta\r\nställning till hur mycket extra medel som kunde\r\navsättas för storstadsregionernas räkning.\r\nBedömningen gav vid handen att det fanns\r\nutrymme om totalt 5,5 miljarder kronor för\r\nstorstadsregionerna. Regeringens bedömning\r\nkvarstår. Några extra medel utöver detta har inte\r\nutlovats till storstadsregionerna.</pre><pre>Beträffande fördelningen av de övriga medlen i den\r\nföreslagna fonden återkommer regeringen med en\r\nnärmare redovisning i den tillväxtpolitiska\r\npropositionen.</pre><pre>Anf. 39 PER-OLA ERIKSSON (c):</pre><pre>Herr talman! Artigheten bjuder att jag först tackar\r\nkommunikationsministern för svaret. Dess värre\r\nsäger inte svaret särskilt mycket.</pre><pre>Jag undrar om kommunikationsministern kan\r\ndementera statsministerns uttalanden som de är\r\nrefererade i Dagens Nyheter. Av artikeln att döma\r\nhar statsministern vid ett möte med\r\nsocialdemokraterna i Stockholms län lagt sig i\r\nkommunikationsministerns ämbete och utlovat en\r\nannan fördelning av infrastrukturfondens pengar.\r\nDet vore angeläget att först och främst få veta vem\r\nsom beslutar över fördelningen av\r\nkommunikationsdepartementets anslag.</pre><pre>Det är vidare angeläget att dessa pengar används\r\nför upprustning av vägar och för att förbättra\r\nkommunikationen i hela landet. Som norrbottning\r\ntycker jag förstås att det är oerhört angeläget att\r\nvägnätet i Norrbotten, inte minst i Norrbottens\r\ninland, förbättras med tanke på den\r\nnäringslivsstruktur som där finns och som\r\nförutsätter tunga transporter för skogsindustrin, för\r\nskogsbruket och för övrig tung industriell\r\nverksamhet. Merparten av pengarna får inte satsas\r\ni områden som redan har ett bra vägnät.</pre><pre>Jag vill ställa en mer preciserad fråga: Vilka\r\nprinciper kommer kommunikationsministern att ha\r\nsom grund vid fördelning av pengarna? Är det\r\nfolkmängden i olika regioner, eller är det den\r\nstruktur som finns i näringslivet och de faktiska\r\nbehov som har redovisats i olika sammanhang?</pre><pre>Jag vill påminna kommunikationsministern om att\r\nenligt de planer som för närvarande finns för\r\nvägverket får Norrbottens län för de närmaste åren\r\nnärmare 50 % mindre i väganslag än vad man fick\r\nunder tiden 1980--1988. Det finns ett mycket stort\r\nuppdämt behov som nu måste täckas. Jag hoppas\r\natt kommunikationsministern vid den här debatten\r\nkan klargöra hur det blir med dessa pengar.</pre><pre>Anf. 40 RUNE THORÉN (c):</pre><pre>Herr talman! Också jag vill tacka för svaret. Vi är\r\nalla medvetna om att det finns ett stort\r\ninvesteringsbehov ute i glesbygden, i de mindre\r\norterna och i storstäderna. Som\r\nstorstadsföreträdare menar jag att det gäller att\r\nhitta en ''mix'', där både storstäderna och\r\nglesbygderna kan tillgodoses. Dessutom talar såväl\r\nregeringen som andra partier om att det gäller att\r\nsatsa på kollektivtrafiken.</pre><pre>Jag vill ta upp ett exempel på en bra satsning som\r\nberör stora delar av landet, nämligen en satsning på\r\nkollektivtrafiken. Jag utgår från Västsverige i mitt\r\nexempel.</pre><pre>I Västsverige finns det fem järnvägar som går till\r\nGöteborg: västra stambanan, västkustbanan,\r\nBohusbanan, Bergslagsbanan och Boråsbanan,\r\nvilken också utgör kust--till--kust-bana. Det\r\ndiskuteras om att bygga en ny bana från Borås till\r\nJönköping samt vidare genom Småland och\r\nÖstergötland. Jag har inte räknat ut hur många\r\nmänniskor som berörs av detta, men det handlar\r\nom 220 mil järnväg, som är i behov av förbättringar\r\noch ombyggnad. I Göteborgsregionen rör det sig\r\nom 40 mils mycket aktiv pendeltågstrafik.</pre><pre>Enligt SJ är det i sin helhet fråga om 30 miljarder\r\nkronor under flera år. Det är viktigt att man gör\r\nsatsningar som kommer till nytta i storstäderna,\r\nt.ex. satsningar som medför att biltrafiken minskar.\r\nDet exempel som jag anförde får också till följd att\r\nflygtrafiken minskar.</pre><pre>Jag vill påminna om vad jag tidigare har sagt,\r\nnämligen att det snart finns en majoritet här i\r\nriksdagen som ställer sig bakom SJs krav på 40\r\nmiljarder kronor i investeringar i banverket. Det\r\nvore därför mer meningsfullt om vi kunde komma\r\nfram till en gemensam investeringsplan som gäller\r\nfram till år 2000. Sedan kan sättet att finansiera det\r\nhela diskuteras.</pre><pre>Anf. 41 BÖRJE HÖRNLUND (c):</pre><pre>Herr talman! Jag vill komplettera Per-Ola\r\nErikssons fråga. Statsrådet Thalén talade om att\r\nStockholm under 80-talet inte hade blivit tilldelat\r\nmedel fullt ut efter folkmängden. Detta är en farlig\r\ndiskussion. Eftersom Georg Andersson är från\r\nVästerbottens inland, bör han vara medveten om\r\natt det är virkes-, malm- och sliptransporterna som\r\nstår för slitaget på vägarna, samtidigt som antalet\r\nmänniskor per mil är ganska lågt. Om fördelningen\r\nskall ske efter folkmängd, vore det som att\r\ndefinitivt dra ner rullgardinen.</pre><pre>Under senare år har vi varit utsatta för en mycket\r\nkraftig neddragning när det gäller länsvägnätet.\r\nDet anslag som länsstyrelsen nu kämpat med\r\nfördelningen av är neddraget till 330 milj. kr. på nio\r\når, varav hälften skall gå till järnvägen. Då blir det\r\ninte mycket kvar.</pre><pre>Jag vill också redovisa färska siffror. I Georg\r\nAnderssons och mitt hemlän står i dag 500 fordon\r\nstilla. Det rör sig bl.a. om anläggningsfordon,\r\nschaktmaskiner och anläggningslastbilar. Lika\r\nmånga personer är därmed arbetslösa. Det utgår\r\n200 000 kr. per dag i arbetslöshetsunderstöd.\r\nEntreprenörernas räntebörda är 4 milj. kr. per\r\nmånad. Detta är slöseri med resurser. Det vore\r\ndärför klokt att i dessa tider av vikande\r\nkonjunkturer göra en framtidssatsning genom att\r\nsatsa på infrastrukturen, också i vårt hemlän.</pre><pre></pre><pre>Anf. 42 MARIANNE ANDERSSON i\r\nVårgårda (c):</pre><pre>Herr talman! Också jag vill tacka för svaret. Jag\r\nmedger att jag, liksom mina kamrater här, hajade\r\ntill när jag läste denna artikel om att statsministern\r\nansåg att den övervägande delen av medlen till\r\ninfrastruktur skulle gå till Stockholmsområdet.</pre><pre>Jag kommer från Älvsborgs län. Som alla känner\r\ntill är Älvsborgs län stort till ytan och det fjärde\r\nfolkrikaste länet i landet. Länet har under flera år\r\nsläpat efter när det gäller väganslagen. De årsramar\r\nsom har tilldelats för angelägna riks- och\r\nlänsvägsprojekt är helt otillräckliga. Inför\r\nkommande tioårsperiod finns inte ens en tredjedel\r\nav de medel som länsstyrelsen nu prioriterat.</pre><pre>Förutom skogslänen har Älvsborgs län den största\r\nandelen grusvägar, 32 %, vilket medför omfattande\r\ntrafikminskningar vid tjällossning. Medlen för\r\nunderhåll av dessa vägar är helt otillräckliga. Nu\r\növerväger vägförvaltningen att ta bort den\r\nbeläggning som finns på dessa vägar.</pre><pre>Enligt vägverkets statistik minskar väganslagen när\r\ndet gäller Älvsborgs län med 34 % under den\r\nkommande tioårsperioden. Detta anser vi vara\r\nmycket otillfredsställande. Om man skulle tillämpa\r\nIngela Thaléns metod, som i och för sig inte är\r\nnågon bra metod, att anslagen utgår efter\r\nbefolkning, skulle tilldelningen till Älvsborgs län\r\nbli 5 %. Dagens anslag ligger långt därifrån.</pre><pre>Älvsborgs län är också ett av de mest försurade och\r\nföroreningsdrabbade länen. Därför är det\r\nangeläget att satsa på järnvägstrafik, som även\r\nRune Thorén här förordade. En utbyggnad av\r\npendeltågstrafiken är en av de viktigaste\r\nåtgärderna, vilket också har tagits upp av\r\nstorstadsutredaren när det gäller Göteborg. Det\r\nfinns inte några medel till detta, men vi anser att det\r\nbehövs en kraftig uppräkning och att dessa medel\r\nskall kunna användas för investeringar i rullande\r\nmateriel, eftersom detta utgör ett av de stora\r\nbehoven.</pre><pre>Jag vill då fråga statsrådet om Västsverige och\r\nÄlvsborgs län kan räkna med en kraftfull\r\nuppräkning i den kommande propositionen och i så\r\nfall om dessa medel också skall kunna användas för\r\ninvesteringar i rullande materiel.</pre><pre>Anf. 43 JAN HYTTRING (c):</pre><pre>Herr talman! Även jag vill tacka för svaret.</pre><pre>Vi ställde dessa frågor till statsministern, eftersom\r\nhan hade gjort det uttalande i Stockholm som\r\nrefererades i Dagens Nyheter, söndagen den 13\r\njanuari.</pre><pre>Även om kommunikationerna i vårt land är ojämnt\r\nspridda -- som vi också har påpekat i motiveringen\r\ntill våra frågor -- är de dock inte sämre än att\r\nuttalanden som görs i Stockholm når också\r\nVärmland. Detta har naturligtvis föranlett att det\r\nhar ställts en del frågor till mig, vilket inte är så\r\nkonstigt, eftersom anslagen till Värmlands län\r\nunder denna tioårsperiod är ungefär hälften av\r\nanslagen till vägbyggande under tidigare\r\ntioårsperiod. Följden har blivit att det bara finns ett\r\nobjekt som ryms inom tioårsperioden. De andra\r\nobjekten har fått skjutas upp.</pre><pre>Kommunikationsfrågorna är viktiga också för att\r\nandra infrastrukturåtgärder skall kunna\r\ngenomföras. Infrastrukturfonden skall användas\r\ninte bara till vägar utan även till andra typer av\r\ninvesteringar -- jag tänker då på järnvägar, en del\r\nkultursatsningar, turistsatsningar och en mängd\r\nåtgärder som är nödvändiga för att ett län som\r\nVärmland skall kunna utvecklas och få en bättre\r\nnäringsstruktur.</pre><pre>Jag hade hoppats att få statsministerns ord på att\r\ntidningsuppgiften var felaktig. Det kan jag inte få,\r\neftersom det är kommunikationsministern som\r\nsvarar. Men jag förmodar att\r\nkommunikationsministern ändå har något besked\r\nfrån statsministern om att man inom regeringen är\r\nense om att man inte har gjort några sådana\r\nutfästelser till Stockholm.</pre><pre>Anf. 44 Kommunikationsminister GEORG\r\nANDERSSON (s):</pre><pre>Herr talman! Det är nästan rörande att en\r\ntidningsrubrik kan få en så väldig fart på ett antal\r\ncenterpartister från olika delar av landet att de vid\r\nsamma tillfälle tvingas förena sig i ungefär samma\r\nfråga till statsministern. Möjligen kunde\r\nkommunikationerna inom centerpartiet förbättras\r\nnågot.</pre><pre>Den fråga som ni vill diskutera med mig är\r\negentligen ställd tre veckor för tidigt. Regeringen\r\nkommer att lägga fram en proposition, där\r\ninfrastrukturfonden och användningen av dess\r\nmedel presenteras. Jag har redan svarat på den\r\ndirekt ställda frågan, och jag vill uppmana Per-Ola\r\nEriksson och övriga oroade på den\r\ncenterpartistiska bänken att läsa svaret en gång till.\r\nDet är ett klart och tydligt svar på den fråga som\r\nhar ställts.</pre><pre>Infrastrukturfonden skall vara ett medel att sätta\r\nfart på byggandet när det gäller infrastruktur, dvs.\r\nvägar och järnvägar. Det handlar om att rusta upp\r\nSverige, att bygga landet.</pre><pre>Minst 20 miljarder kronor anvisas utöver ordinarie\r\nmedel. Vi strävar efter samfinanisering med andra\r\nfinansiärer. Där det är möljigt skall naturligtvis\r\nockså avgiftsfinansiering utnyttjas. Med dessa\r\ninsatser beräknar jag att vi under återstoden av 90-\r\ntalet skall kunna investera i storleksordningen 100\r\nmiljarder kronor på järnvägar och vägar. Det är\r\nalltså fråga om en stor satsning. Vi skall bygga\r\nlandet, och det handlar om hela landet.</pre><pre>Av skäl som har redovisats har vi angett hur mycket\r\nav den extra satsningen som storstadsförhandlarna\r\nkan ta med vid förhandlingarna om extra insatser i\r\nstorstäderna. Därutöver har det inte utlovats\r\nnågonting.</pre><pre>Jag kan förstå att ni fem centerpartister oroar er för\r\nglesbygden. Rune Thorén uppträder däremot som\r\nföreträdare för en av storstadsregionerna. Jag\r\nnoterar att den lista på åtgärder som Rune Thorén\r\npresenterade täcker hela infrastrukturfonden och\r\nmer därtill. Vem av er är det egentligen som talar\r\nför centerpartiet?</pre><pre>Anf. 45 PER-OLA ERIKSSON (c):</pre><pre>Herr talman! Jag kan trösta ministern med att vi\r\nalla talar för centerpartiet. Med anledning av\r\nkommunikationsministerns andra inlägg vill jag\r\nsäga att det mest upprörande är att\r\nsocialdemokraterna har misskött transporterna och\r\nkommunikationssektorn så gravt sedan 1982.\r\nFöljden har blivit att en stor del av vårt vägnät i dag\r\nhar en standard som inte håller för den vanliga\r\ntrafiken. Om jag tolkar Georg Andersson välvilligt\r\nkan jag säga att han gör en svag dementi\r\nbeträffande statsministerns träff med\r\nsocialdemokraterna i Stockholms län. Det rör sig\r\ndå om en välvillig tolkning. Vi får se hur det blir\r\nsedan. Det finns ju en möjlighet att återkomma.\r\nMen frågan om det är folkmängdsprincipen eller\r\nnäringslivets struktur och redan uppdämda behov\r\nav åtgärder som skall ligga till grund för en\r\nfördelning av pengarna. Jag tycker faktiskt att\r\nkommunikationsministern i dag borde kunna ge ett\r\nordentligt besked om detta.</pre><pre>Anf. 46 RUNE THORÉN (c):</pre><pre>Herr talman! Georg Andersson behöver inte\r\nbekymra sig. Allihop talar för centerpartiet. Vi har\r\ngett ut en skrift som heter Nej, nu järnvägar. Jag\r\nhoppas att Georg Andersson har sett skriften. Om\r\nså inte skulle vara fallet är jag beredd att överlämna\r\nett exemplar. I skriften behandlas inte bara\r\nstorstadsområdena utan hela landet. Det gäller 81\r\nmiljarder kronor fram till år 2010. Jag försökte säga\r\natt det inte behöver vara någon oenighet mellan å\r\nena sidan en satsning som är bra för en storstad och\r\nför miljön och som är bra när det gäller bilismen\r\noch flyget och å andra sidan en satsning som också\r\ngynnar de mindre orterna och den direkta\r\nglesbygden. Jag har inte räknat ut allt, men det är i\r\nstort sett hela södra och mellersta Sverige som\r\nberörs av de järnvägslinjer som jag har berättat om.\r\nVad har vi för nytta av en satsning på t.ex.\r\nvästkustbanan, innan den i stort sett är helt färdig?\r\nGeorg Andersson behöver inte tro på mig som är\r\npolitiker. Fråga Stig Larsson t.ex. Jag tycker att han\r\nhar bra exempel som visar att det hela blir till nytta\r\nför SJ först när det är färdigt. Det är då ''kulorna''\r\nbörjar trilla in, och det är då som folk börjar välja\r\nvästkustbanan i stället för att åka bil eller flyga.\r\nDetsamma gäller bana efter bana.</pre><pre>Anf. 47 BÖRJE HÖRNLUND (c):</pre><pre>Herr talman! Nej, Georg Andersson behöver inte\r\noroa sig för att det är fem debattörer från centern.\r\nHan skall oroa sig för att väg- och\r\njärnvägskommunikationerna är i så dåligt skick och\r\nmåste upprustas. Detta bör vara anledningen till\r\noron.</pre><pre>Känner Georg Andersson oro och ansvar för de 500\r\nlediga fordonen i Västerbotten? Finns det inte skäl\r\nnu -- det finns en hel serie välplanerade objekt -- att\r\nse till att kapitalet utnyttjas? Man skall ju ta i när\r\nkonjunkturerna viker. Då skall man göra regionalt\r\ninriktade satsningar. Det blir då fråga om ett led i\r\nupprustningen av hela Sverige. Vi som kommer\r\nlitet långt norrifrån har ingenting emot att\r\nStockholm, Malmö och Göteborg erhåller 5,5\r\nmiljarder kronor. Däremot blir vi livrädda när vi\r\nläser välfärdsministerns och statsministerns\r\nuttalanden.</pre><pre>Anf. 48 MARIANNE ANDERSSON i\r\nVårgårda (c):</pre><pre>Herr talman! Vi har inte dåliga kommunikationer\r\noss emellan. Jag skulle vilja säga att vi har bra\r\nkommunikationer.</pre><pre>Det låter bra när man får höra att det skall satsas\r\nmycket på infrastruktur och att det skall gälla hela\r\nlandet. Men det är inte så konstigt om vi är litet\r\ntvivlande, eftersom vi tidigare inte har sett särskilt\r\nmycket av goda satsningar när det gäller\r\ninfrastruktur. Därför har vi fått det besvärliga läge\r\nsom jag beskrev tidigare. Det gäller Älvsborgs län\r\noch även andra län. Älvsborgs län är emellertid\r\nsärskilt utsatt.</pre><pre>Då det gäller storstäder kontra glesbygd är t.ex. vi\r\ni Älvsborgs län beroende av varandra. Göteborg är\r\nväl oerhört beroende av omlandet liksom vi av\r\nGöteborg. Hela regionen hänger ju ihop. Därför är\r\ndet ju så oerhört viktigt att vi har kommunikationer\r\nfrån olika orter i länet till Göteborg. Naturligtvis är\r\ndet oerhört viktigt att vi har bra kommunikationer\r\ni en glesbygd som Dalsland. Annars skulle\r\nglesbygden över huvud taget inte kunna klara sig.</pre><pre>Jag fick inte svar på mina frågor om en kraftig\r\nhöjning för Västsverige och inte heller på frågan om\r\nrullande materiel.</pre><pre>Anf. 49 JAN HYTTRING (c):</pre><pre>Herr talman! Eftersom vi är många som frågar\r\ndröjer det väl litet innan vi får svar på det som är\r\nintressant, om vi över huvud taget får svar. Det\r\nmåste vi räkna med i den här debatten.</pre><pre>Det är intressant att få veta om befolkningstalen\r\nkommer att styra det hela. I de län som har en\r\nmindre befolkning upplever man väl att det\r\nförhåller sig så, eftersom det som redan nämnts har\r\nstyrts en del av tioårsperiodens väginvesteringar till\r\nbefolkningskoncentrationerna.</pre><pre>Avgiftsfinansieringen är givetvis en intressant\r\nfråga. Jag anser att vi har en sådan i stora delar av\r\nvårt land. När det gäller dåliga vägar, bl.a. i\r\nVärmland, har vi avgifter genom hög bensinskatt\r\noch moms på bensinen. Avsikten med den nya\r\navgiftsfinansieringen måste väl vara den att man\r\nskall få åka på bra vägar. I Värmland har vi i åratal\r\nåkt på dåliga vägar och betalat mycket för detta.</pre><pre>Beträffande flygplatser rör det sig om en annan\r\nnödvändig och intressant investering. Här har ju\r\nregeringen föreslagit att kommunerna själva i stor\r\nutsträckning skall vara tvungna att finansiera\r\nbyggandet. Då blir det ju en betydande kostnad\r\nsom tillkommer.</pre><pre>Anf. 50 Kommunikationsminister GEORG\r\nANDERSSON (s):</pre><pre>Herr talman! Jag skulle vilja rekommendera de\r\nfem centerpartisterna att försöka komma loss från\r\nklagomuren och försöka lyfta blicken och se med\r\nlitet glädje på framtiden. Nu har vi utlovat större\r\nsatsningar än någonsin. Det rör sig ju här om det\r\nfrämsta reforminslaget i budgetpropositionen, dvs.\r\natt vi nu utlovar stora investeringar när det gäller\r\ninfrastrukturen. Vi får återkomma till\r\ndetaljdiskussioner när propositionen har lagts\r\nfram, men jag tycker att det borde kunna finnas\r\nlitet mera glädje och optimism inför framtiden och\r\ninte bara veklagan från alla håll.</pre><pre>Det sades att alla talar för centern, men det har\r\ngivits en ganska splittrad bild och det är kanske\r\nsymtomatiskt.</pre><pre>Sedan konkreta svar på ett par frågor.\r\nFolkmängdsprincipen: En rad olika kriterier måste\r\ngivetvis liksom tidigare finnas vid fördelningen av\r\nmedel för vägar och järnvägar. Rune Thorén talade\r\nenbart om järnvägar, men de andra talade om\r\nvägar. Vi behöver både--och. Det behövs mycket\r\npengar, och det avgörande är att vi klarar\r\nfinansieringen. Var med och hjälp till med detta!</pre><pre>Anf. 51 PER-OLA ERIKSSON (c):</pre><pre>Herr talman! För ett antal år sedan lade vi i centern\r\nfram förslag om åtgärder som innebar en satsning\r\npå infrastrukturen. Då satt\r\nkommunikationsministern och socialdemokraterna\r\ntysta. Nu kan vi förstås glädja oss åt att man sent\r\nomsider har vaknat och lägger fram de här\r\nförslagen. Men då är det intressant att se hur\r\npengarna skall användas. Jag vill gärna säga: Dessa\r\npengar löser icke problemen i de mest utsatta\r\nområdena. Verksinvesteringarna kommer att ge\r\narbeten -- arbeten direkt till entreprenadsektorn\r\noch i småföretagen. Det kommer vidare att\r\nförstärka näringslivets konkurrensförmåga och\r\nframför allt ge framtidstro för människor som i dag\r\nlever i områden med mycket dåliga vägar. Om\r\nkommunikationsministern ser i backspegeln blir\r\nhan förskräckt med tanke på vad som hänt med\r\nvägnätet under de senaste åren. Beträffande de\r\npengar som nu skall fördelas gäller det för\r\nNorrbottens vidkommande inte bara att återställa\r\nde senaste årens neddragningar. Det gäller att gå\r\nvidare och satsa mer och offensivt. Gör inte\r\nkommunikationsministern en sådan fördelning går\r\nkommunikationsministern till historien . . .</pre><pre>Anf. 52 RUNE THORÉN (c):</pre><pre>Herr talman! Kommunikationsministern talar om\r\natt komma loss. Jag visade nyss skriften Nej, nu\r\njärnvägar, där vi har kommit med förslaget om 40\r\nmiljarder kronor. Varför talade jag om järnvägar?\r\nDe övriga talade om vägar. Vad hinner man på en\r\nminut eller två minuter?</pre><pre>Jag skulle vilja höra om kommunikationsministern\r\ndelar min uppfattning att det egentligen inte\r\nbehöver vara någon oenighet när det gäller\r\nsatsningen på ett storstadsområde och satsningen\r\npå annat. Problemet i dag är att vi har för litet\r\npengar. Vi har fått höra detta hela tiden när vi sagt\r\natt det behövs så och så mycket. Det är glädjande\r\natt även kommunikationsministern nu börjar tala\r\nom investeringsbehov och nämner summan 100\r\nmiljarder kronor. Vi kan kanske komma fram till\r\natt det är finansieringsfrågan som måste diskuteras.\r\nMen hur många gånger har inte vi i centern i denna\r\nkammare blivit hånade när vi har talat om\r\nbehoven? Men det är klart: Snart tycker\r\nmajoriteten detsamma som vi utan\r\nsocialdemokraternas hjälp här i kammaren. Detta\r\nfaktum påverkar naturligtvis tyckandet, vilket jag\r\nkan hälsa med tillfredsställelse -- inte minst med\r\ntanke på oss alla som tänker på vikten av en bra\r\nmiljö och en bra kollektivtrafik.</pre><pre>Anf. 53 BÖRJE HÖRNLUND (c):</pre><pre>Herr talman! Nej, Georg Andersson: Att vi kanske\r\ninte är jublande glada beror möjligen på att vi har\r\nläst propositionen och upptäckt att samtliga\r\nregionalpolitiska anslag har skurits ned. I en\r\nvikande konjunktur är detta synnerligen allvarligt.\r\nVi har ju ställt frågan på grund av ett\r\nstatsministeruttalande och ett uttalande av\r\nsocialministern inför Georg Anderssons\r\npartivänner här i Stockholm. Vi för en enhetlig\r\npolitik och har det inte svårt, och vi vet att det finns\r\nbehov i storstäderna. Men att totalt glömma landet\r\ni övrigt, som uppgifterna tyder på, gör oss oroade.\r\nÅterigen: Hur förhåller det sig med de 500 lediga\r\nfordon som står och väntar på att få ta itu med våra\r\nmycket dåliga vägar, vägar som har blivit klart\r\nsämre under Georg Anderssons och tidigare\r\nkommunikationsministrars -- sedan 1982 --\r\nutövande av sin gärning.</pre><pre>Anf. 54 MARIANNE ANDERSSON i\r\nVårgårda (c):</pre><pre>Herr talman! Det är intressant att höra statsrådet\r\nsäga att vi inte skall klaga utan hjälpa till. Som\r\nandra har sagt är det faktiskt vi som under många\r\når har kommit med förslag. Det har gällt dels\r\nutökningar, dels finansiering av satsningar på\r\ninfrastrukturen i syfte att få bättre\r\nkommunikationer i landet.</pre><pre>Jag vill återkomma till exempelvis frågan om\r\ngrusvägar i Dalsland. Detta är ett av de mest utsatta\r\nområdena. Många vägar där är faktiskt avstängda\r\nunder stora delar av året. Anledningen är att man\r\ninte klarar av underhållet, så att vägarna blir\r\nacceptabla eller helt enkelt framkomliga. Vi skall\r\nnu med mycket stort intresse se vad som kommer\r\natt stå i propositionen. Jag hoppas att det blir en\r\nannan satsning än den som nämns i den artikel som\r\nfaktiskt både statsministern och Göran Andersson\r\nstod bakom. Vi kommer att följa det hela noga.</pre><pre>Anf. 55 JAN HYTTRING (c):</pre><pre>Herr talman! Det är kanske inte riktigt korrekt att\r\ntala om en klagomur. Givetvis ser vi fram emot\r\ninvesteringarna. Alla inser ju att det har varit en för\r\nlåg investeringstakt, vilket är ett av problemen.\r\nInvesteringarna är bra, och vi är säkert också\r\növerens om att de 20 friska miljarderna inte täcker\r\nbehovet. Det är bättre än nu, men det täcker inte\r\nbehovet. Visst är det väl naturligt att det väcker\r\nuppmärksamhet -- kommunikationsministern\r\nförsöker att vifta bort detta -- när man säger att\r\nhuvuddelen av pengarna skall gå till Stockholm.\r\nDet är klart att Georg Anderssons partivänner i\r\nStockholm måste ta fasta på sådana löften, och de\r\nkommer därför att finna sig gruvligt besvikna efter\r\nGeorg Anderssons besked här i dag. Detta blir\r\nföljden när man ställer ut löften av det slaget. I\r\ncentern är vi naturligtvis intresserade av att\r\ndiskutera fördelningen av pengarna.</pre><pre>Anf. 56 Kommunikationsminister GEORG\r\nANDERSSON (s):</pre><pre>Herr talman! Fem centerpartister har här blåst upp\r\nen stor debatt med anledning av en tidningsrubrik.\r\nJag har å hela regeringens vägnar lämnat ett svar\r\noch det är detta som gäller i den här frågan. Det bör\r\nstå helt klart för samtliga debattörer. Vad hinner\r\nman med på en minut? Jo, en trög norrlänning\r\nhinner inte svara på fem ivriga och frågvisa\r\ncenterpartisters alla frågor. Låt mig bara konstatera\r\natt ni bröstar av här och säger att ni har lyft fram en\r\nmängd förslag. Jag har ''sjuttioelva'' förslag på mitt\r\nbord. Det saknas inte förslag, men det har varit\r\nsvårt att få fram pengar. Nu har vi utlovat, och kan\r\nfinansiera, en extra satsning på minst 20 miljarder\r\nkronor under 1990-talet. Låt oss göra någonting\r\nmycket bra av det. Hjälp i fortsättningen till med\r\nfinansieringen och klaga inte över moms och annat\r\nsom innebär att statskassan urholkas. Det är ju det\r\nsom ni har bidragit med.</pre><pre>Börje Hörnlund säger att han har läst\r\npropositionen. Det kan inte vara möjligt, eftersom\r\nden ännu inte är färdigskriven. Jag vet inte vad\r\nBörje Hörnlund talar om.</pre><pre>Anf. 57 PER-OLA ERIKSSON (c):</pre><pre>Herr talman! Jag förstår att\r\nkommunikationsministern är irriterad, men vi vill\r\nredan nu tala om hur vi önskar att pengarna skall\r\nfördelas och vilka principer som skall ligga till\r\ngrund för uppbyggandet av ett bra land.</pre><pre>Kommunikationsministern kommer tillbaka och då\r\nkan vi sätta betyg på propositionen. Men det är\r\nangeläget att vi redan nu ger\r\nkommunikationsministern några ord på vägen. Jag\r\nskall gå till riksdagens kalender. För vecka 49 står\r\ndet så här: Bättre ett ord före än tio efteråt. -- Vi\r\nhar velat ge ett ord på vägen, så att\r\nkommunikationsministern vet vad som väntar, om\r\nhan inte följer oss.</pre><pre>Anf. 58 RUNE THORÉN (c):</pre><pre>Herr talman! Helt kort vill jag säga att det ändå\r\ninte kan vara så att det bara är regeringens förslag\r\ntill finansiering som skall gälla. Kan man sätta sig\r\nned och komma överens om en investering, t.ex. 40\r\nmiljarder kronor till järnvägen -- det behövs också\r\nanslag till vägarna --, kan vi sedan diskutera\r\nfinansieringen. Vad är vitsen med detta? Jo, det ger\r\nen signal till banverket -- jag är inte rolig när jag\r\nsäger detta --, vägverket och SJ om att det skall\r\nplaneras på den grunden. Vi i centern tycker att\r\ndetta är oerhört viktigt och därför har vi lyft fram\r\nfrågan. Det är inte för att brösta sig, utan det finns\r\nett behov som alltså tidigare har ifrågasatts av\r\nsocialdemokraterna. Som jag sade förut tycker jag\r\natt det kanske lutar åt att vi börjar bli överens om\r\ninvesteringsbehovet. Då kan vi också sätta oss ned\r\noch diskutera finansieringsbehovet.</pre><pre></pre><pre>Anf. 59 BÖRJE HÖRNLUND (c):</pre><pre>Herr talman! Jag märker att Georg Andersson inte\r\ngärna vill diskutera fördelningsprinciperna, och det\r\ntycker jag är tråkigt. När vi stödde förslaget om de\r\nförsta fem miljarderna till infrastrukturfonden\r\nbegärde vi samtidigt vissa körregler för fonden.\r\nDessa har vi ännu inte fått. Jag hoppas att vårt\r\nförtroende för att gå med på fem miljarder och\r\nfondbildande, med tanke på att det var så oklart\r\nuttalat, inte straffas när nu propositionen från\r\nGeorg Andersson kommer. Jag har självfallet läst\r\nbudgetpropositionen och har tyvärr nödgats\r\nkonstatera att alla regionalpolitiska konton är\r\nurholkade och nedskurna. Detta medför allmänt\r\nganska stor oro.</pre><pre>Det här med väginvesteringar och bra järnvägar\r\nskapar framtidstro. Lämna inte stora delar av\r\nlandet utan framtidstro!</pre><pre>Anf. 60 JAN HYTTRING (c):</pre><pre>Herr talman! Jag tycker inte att\r\nkommunikationsministern skall försöka göra det\r\nhär till en fråga om en tidningsrubrik som väcker\r\nstor uppståndelse. Jag förstår att\r\nkommunikationsministern kanske inte har läst\r\nrubriken, och det är illavarslande nog. Även\r\nartikeln rekommenderas för läsning. Det är något\r\nvärre. Någon dementi har inte kommit, och det rör\r\nsig ändå om vissa utfästelser. Förmodligen måste\r\ndessa följas upp i den proposition som vi ännu inte\r\nhar sett. Blir inte det följden, måste det bli tal om\r\nett ganska stort svek mot Stockholm, eftersom det\r\nhela säkert har uppfattats som ett mycket bestämt\r\nlöfte. Det allvarliga är om vi märker klara signaler\r\ntill fördelningar som enligt vår åsikt är uppenbart\r\nogynnsamma för andra delar av landet, delar som\r\nockså är i stort behov av infrastrukturåtgärder. Vi\r\nser fram emot förslagen och kommer att stödja dem\r\nsom vi tycker är bra.</pre><pre>Överläggningen var härmed avslutad.</pre><pre>11 § Svar på fråga  1990/91:308 om staten och\r\nden enskildes rätt</pre><pre>Anf. 61 Justitieminister LAILA FREIVALDS\r\n(s):</pre><pre>Herr talman! Elisabeth Fleetwood har frågat mig\r\nvilka åtgärder jag avser att vidta, så att statens krav\r\npå Halvar Alvgard avskrivs och så att händelser\r\nliknande dem som drabbat Alvgard inte upprepas i\r\nframtiden.</pre><pre>Domstolarna har ogillat den talan om skadestånd\r\nsom Alvgard fört mot staten. Statens krav mot\r\nAlvgard avser justitiekanslerns\r\nrättegångskostnader i det målet. Till regeringen har\r\nkommit in en begäran om att statens fordran på\r\nrättegångskostnader skall efterges.\r\nRättegångskostnadsfrågan är emellertid inte\r\nslutligt avgjord. Alvgard har överklagat\r\ntingsrättens beslut och målet ligger i Göta hovrätt.\r\nNär denna fråga är avgjord kommer regeringen att\r\nta ställning till om kravet skall efterges.</pre><pre>När det gäller statens skadeståndsansvar har det på\r\nsenare tid vidtagits flera lagändringar som innebär\r\nförbättringar för den enskilde. Jag har också\r\ntillkallat en kommitté som gör en förutsättningslös\r\noch allsidig analys av i vilken utsträckning det\r\nallmänna bör svara för skador som uppkommer för\r\nenskilda i samband med myndighetsutövning.\r\nUtredningen, som är parlamentariskt sammansatt,\r\nskall redovisa sina förslag före utgången av år 1992.\r\nVi bör avvakta detta arbete, innan vi tar ställning\r\ntill om ytterligare lagändringar behövs.</pre><pre>Anf. 62 ELISABETH FLEETWOOD (m):</pre><pre>Herr talman! Jag vill tacka justitieministern för\r\nsvaret. Det var tyvärr precis så som jag väntade,\r\nnämligen: Låt oss vänta och se hur lagens kvarnar\r\nmal.</pre><pre>När vi för någon tid sedan kunde konstatera att det\r\nvar tio år som Alvgard har väntat, tio år som han\r\ninte har kunnat driva sin verksamhet under, tio år\r\nsom han har haft det väldigt svårt, var min tanke:\r\nNu får det vara slut.</pre><pre>Jag har följt debatten väldigt noga och läst vad som\r\nhar sagts från olika håll i pressen. Det står tydligen\r\nfullt klart, bl.a. av ett uttalande från rättschefen i\r\njustitiedepartementet, att regeringen kan\r\nefterskänka dessa pengar om man vill. Jag har svårt\r\natt förstå varför man inte skulle kunna göra det i\r\ndag och framför allt varför man inte har gjort det\r\nännu tidigare i stället för att vänta. Om svaret blir\r\nnej från Göta hovrätt, avser man då att använda sitt\r\ninstrument, nämligen möjligheten att efterskänka\r\npengarna? Om svaret blir ja, att han inte är skyldig,\r\nvad gör man då? Vad säger man om Alvgard blir\r\nfrikänd från att betala dessa 120 000 kr.? Säger man\r\ndå: Hurra vad vi var bra, det här har vi medverkat\r\ntill? Jag tycker inte att regeringen har gjort det.</pre><pre>Är detta rättssäkerhet? Jag skulle vilja fråga\r\njustitieministern: Är det sådant här som medverkar\r\ntill medborgarnas respekt för vår lagstiftning? Ett\r\ntotalt frikännande i tingsrätten i Västervik betyder\r\nsåledes att Alvgard fortfarande är diskriminerad\r\nnär det gäller att utöva sin verksamhet, att han inte\r\nhar några inkomster. Det här var ingen grav\r\nfelbedömning av myndigheten, säger man. Vad är\r\ndå grav felbedömning? Jag skulle vilja ha svar på\r\ndet.</pre><pre>Anf. 63 Justitieminister LAILA FREIVALDS\r\n(s):</pre><pre>Herr talman! Det är två olika frågor som Elisabeth\r\nFleetwood väver ihop till en. Låt mig ändå ta dessa\r\ntvå frågor var för sig, för de är värda att behandlas\r\nmed allvar.</pre><pre>När det gäller den första frågan, nämligen skulden\r\nför rättegångskostnader, undrade Elisabeth\r\nFleetwood varför det skall ta tio år innan\r\nregeringen säger sitt i saken. Varför vänta, för\r\nrättens kvarnar maler långsamt?, tror jag att\r\nElisabeth Fleetwood sade. Svaret är att vi lever i ett\r\nrättssamhälle. Jag skulle gärna önska att den här\r\nlagstiftande församlingens ledamöter vid varje\r\ntillfälle visade den respekt för våra domstolar som\r\ndessa är värda, nämligen att det är där tvister slits\r\nmellan de enskilda och det allmänna. Därutöver\r\nhar den politiska instansen regering möjlighet att\r\nefterskänka statens skuld. Regeringen skall ta\r\nställning till detta när rättens kvarnar har malt\r\nfärdigt enligt den lagstiftning som vi har i vårt land.\r\nJag är övertygad, Elisabeth Fleetwood, om att när\r\nrättens kvarnar har malt färdigt kommer\r\nregeringen att ta ställning till denna fråga.\r\nPersonligen är jag övertygad om att man kommer\r\natt se positivt på frågan.</pre><pre>Den andra frågan handlade om\r\nskadeståndsskyldigheten för det allmänna i\r\nförhållande till den enskilde. Som jag nämnde i mitt\r\nsvar har det vidtagits en rad förändringar i den\r\nlagstiftning som vi har. Det pågår utredningsarbete\r\nför vidare förändringar. Jag kanske kan erinra\r\nElisabeth Fleetwood om vilka förändringar som\r\nredan har vidtagits och som innebär klara\r\nförbättringar för den enskilde. I skadeståndslagen\r\nhar tre förändringar gjorts. Den s.k.\r\nstandardregeln har upphävts. Man behöver inte\r\nlängre vara tvungen att överklaga ett beslut för att\r\nkunna föra skadeståndstalan. Man kan också få\r\nersättning för ekonomisk skada, inte bara det som\r\när skäligt. Det var bara att nämna några av\r\nförändringarna. Sedan har vi det arbete som pågår\r\ninom den parlamentariska kommitté som jag\r\nnämnde.</pre><pre>Anf. 64 ELISABETH FLEETWOOD (m):</pre><pre>Herr talman! Får jag då fråga justitieministern:\r\nAnser justitieministern att det är mänskligt att\r\nförvänta sig att en enskild människa skall vänta tio\r\når för att få utslag i ett sådant här ärende?</pre><pre>Justitieministern anser att vi skall visa respekt för\r\nvåra dömande myndigheter. Javisst, men vi skall\r\nockså visa kritik när vi tycker att de lagar som vi här\r\ni riksdagen har stiftat inte fyller de ändamål som vi\r\ndock har avsett.</pre><pre>När det gäller att efterskänka den här summan;\r\nbetyder det som justitieministern här sade att man\r\ninte hade eller har möjlighet att efterskänka förrän\r\nsista instans har uttalat sig? För vad händer då om\r\nAlvgard skulle gå vidare? Då blir ju väntetiden\r\nännu längre.</pre><pre>Vad jag menade är att en mänsklig inställning måste\r\nbetyda att människor i vårt land får större respekt\r\nför de lagar som vi alla skall följa.</pre><pre>Anf. 65 Justitieminister LAILA FREIVALDS\r\n(s):</pre><pre>Herr talman! Jag anser det väldigt väsentligt att\r\nvåra domstolar och andra rättsinstanser har\r\nmöjlighet att bedriva sin verksamhet med största\r\nmöjliga skyndsamhet. Vi har ibland ett problem i\r\nvåra domstolar med att det kan ta för lång tid. Men\r\ndet problemet arbetar vi med intensivt. Det finns\r\nen särskild domstolsutredning tillsatt för att\r\nsäkerställa att våra domstolar har möjlighet att i\r\nframtiden arbeta på ett effektivt sätt. Det har\r\nnaturligtvis betydelse också i ett sådant här fall. Det\r\nskall inte ta så lång tid som det ibland tar i dag att\r\nfå sin rätt prövad.</pre><pre>Väntetiden när det gäller rättegångskostnader har\r\ndäremot inte varit särskilt lång, kan jag kanske\r\nerinra om. Personligen anser jag som\r\njustitieminister att det är viktigt att regeringen\r\nrespekterar den rättsordning som vi har i vårt land\r\noch låter domstolarna pröva de frågor som är under\r\nderas beslutanderätt och när talan har väckts av den\r\nenskilde själv som vill ha frågan prövad i den\r\ndomstol.</pre><pre>Anf. 66 ELISABETH FLEETWOOD (m):</pre><pre>Herr talman! Största möjliga skyndsamhet, sade\r\njustitieministern. Vem i all världen kan kalla det för\r\nstörsta möjliga skyndsamhet när detta ärende, som\r\nsåledes gäller ett eventuellt undanhållande av\r\nskattemedel, har tagit tio år! Det kan inte vara\r\nmöjligt att det skulle vara ''med största möjliga\r\nskyndsamhet''. Det är just därför jag igen ställer\r\nfrågan: Hade det funnits möjlighet för regeringen\r\natt efterskänka pengarna på ett tidigare stadium\r\neller finns det möjligheter att göra det i dag?</pre><pre>Anf. 67 Justitieminister LAILA FREIVALDS\r\n(s):</pre><pre>Herr talman! Jag upprepar vad jag sade i mitt svar:\r\nJag anser att våra domstolar skall fullgöra sina\r\nuppgifter enligt de lagar som vi har. Därefter kan\r\nregeringen utnyttja de möjligheter regeringen har\r\natt fatta beslut i den här typen av frågor.</pre><pre>Anf. 68 ELISABETH FLEETWOOD (m):</pre><pre>Herr talman! Då ber jag att få upprepa vad jag\r\nsade. Jag tror att justitieministern håller med mig\r\nom att det parti som jag företräder alltid har slagit\r\nvakt om våra lagar. Det är väldigt viktigt för\r\ngemene mans respekt för dessa lagar att man kan\r\nanse att de är förnuftiga. Kan det vara sunt förnuft\r\nsom styr när man skall vänta i tio år? Vad skall den\r\narme utsatte göra för att kunna komma i gång igen\r\nnär han har väntat i tio år?</pre><pre>Anf. 69 Justitieminister LAILA FREIVALDS\r\n(s):</pre><pre>Herr talman! Jag vill uttrycka min förvåning över\r\natt Elisabeth Fleetwood har ställt denna fråga, mot\r\nbakgrund av den uppfattning som moderata\r\nsamlingspartiet brukar ha när det gäller att\r\nrespektera rättsväsendet.</pre><pre>Anf. 70 ELISABETH FLEETWOOD (m):</pre><pre>Herr talman! Jag är i och för sig inte förvånad över\r\natt justitieministern är förvånad. Vad vi har försökt\r\ngöra i fall efter fall, i partimotion efter partimotion\r\när just att betona den svaga enskildes rätt gentemot\r\nden starka staten. Tyvärr har jag sedan jag kom till\r\nriksdagen, och det börjar faktiskt bli ganska många\r\når nu, kunnat konstatera att socialdemokraterna\r\nmed stor glädje försökt stärka den starka statens\r\nställning gentemot den svaga enskilde. De åtgärder\r\nsom nu vidtas är frampressade av en kritik från flera\r\nhåll i samhället.</pre><pre>Anf. 71 Justitieminister LAILA FREIVALDS\r\n(s):</pre><pre>Herr talman! Det som förvånar mig är att Elisabeth\r\nFleetwood inte i detta fall värnar om den enskildes\r\nrätt att få sin sak prövad i domstol.</pre><pre>Anf. 72 ELISABETH FLEETWOOD (m):</pre><pre>Herr talman! Jag är helt övertygad om att den\r\nenskilde i det här fallet anser att han har fått sin rätt\r\nprövad, men att han inte har fått den rätt som\r\nutslaget berättigade honom till. Jag kan fortfarande\r\ninte förstå att justitieministern inte utnyttjar\r\ntillfället, eftersom det enligt svensk rättsordning är\r\nså att regeringen skulle kunna säga: Av mänskliga\r\nskäl avstår vi från dessa pengar.</pre><pre>Skulle regeringen göra det skulle det öka respekten\r\nför vår lagstiftning totalt.</pre><pre>Anf. 73 Justitieminister LAILA FREIVALDS\r\n(s):</pre><pre>Herr talman! Än en gång till Elisabeth Fleetwood:\r\nDet är Halvar Alvgard som utnyttjar sin lagliga\r\nmöjlighet att få sin sak prövad i domstol. Den\r\nrätten skall inte förnekas honom.</pre><pre>Anf. 74 ELISABETH FLEETWOOD (m):</pre><pre>Herr talman! Det är i och för sig riktigt. Men vad\r\nskulle den arme mannen ha gjort sedan\r\njustitiekanslern meddelade att han skulle betala de\r\nrättegångskostnader som staten åsamkades på\r\ngrund av att man har väckt ett oriktigt åtal mot\r\nhonom?</pre><pre>Överläggningen var härmed avslutad.</pre><pre>12 § Svar på fråga  1990/91:307 om\r\nfrånvarouppgifter i skolbetyg</pre><pre>Anf. 75 Statsrådet GÖRAN PERSSON (s):</pre><pre>Herr talman! Roland Larsson har frågat mig om\r\njag är beredd att föreskriva att frånvaro skall\r\nredovisas i terminsbetygen i stället för i\r\navgångsbetygen från gymnasieskolan.</pre><pre>Jag anser inte att detta är en fråga om antingen\r\neller. Frånvaron skall självklart följas upp under\r\nhela den tid en elev går i skolan. Det är en del av\r\nutvärderingen av skolan. Vid sidan av andra\r\nuppgifter som samlas in kan också frånvaron tala\r\nom hur skolan fungerar.</pre><pre>Att frånvaron nu skall anges på avgångsbetyget är\r\nen naturlig följd av vad som redan är praxis på\r\nmånga skolor utan att det finns några föreskrifter\r\nom detta. Således anges ofta frånvaron på både\r\nterminsbetyg och läsårsbetyg, alltså fram till sista\r\nterminen. Att sedan just under denna sista del av\r\nskoltiden inte frånvaron skulle följas upp och\r\nredovisas vore att ge en felaktig signal till både\r\nelever och lärare. Särskilt gäller detta de skolor där\r\nvissa elever tar sig stora friheter och av och till\r\nskolkar under den sista delen av terminen.</pre><pre>Jag tänker alltså inte föreslå någon ändring i fråga\r\nom avgångsbetygen eller någon annan ytterligare\r\nreglering utan räknar med att skolorna själva följer\r\nupp frånvaron under tidigare terminer och läsår.</pre><pre>Anf. 76 ROLAND LARSSON (c):</pre><pre>Herr talman! Jag tror att statsrådet Göran Persson\r\noch jag är helt överens om att åtgärder måste vidtas\r\nför att förhindra otillåten frånvaro inom skolan.\r\nDärom är det nog inga delade meningar. Men jag\r\nhar en något annorlunda uppfattning om hur detta\r\nbör ordnas. Göran Persson får det att låta som\r\nnågot självklart att registrering av frånvaro i\r\navgångsbetygen, som nu förekommer, skulle ha\r\nförekommit länge i praktiken. Men i verkligheten\r\när det faktiskt så att förordningen infördes att gälla\r\nfr.o.m. augusti förra året. Det är en markering att\r\nfrånvaro skall införas i avgångsbetygen. Då menar\r\njag att det här har övergått från att vara en\r\npreventiv förebyggande åtgärd för att förmå\r\neleverna att undvika att vara borta mer än\r\nnödvändigt till att vara något av en\r\nbestraffningsåtgärd, som de som eventuellt under\r\nsista terminen av sin skolgång drabbas av en\r\nsjukdom får bära med sig hela sitt liv. Jag undrar\r\nhur det skulle se ut på arbetsmarknaden om man\r\ndär skulle tillämpa liknande regler.</pre><pre>Genom att man inte skiljer på frånvaro och\r\nfrånvaro utan helt enkelt markerar all frånvaro på\r\nsamma sätt tycker jag att man här inte gjort det man\r\nborde göra, nämligen att vidta preventiva\r\nförebyggande åtgärder och där göra de största\r\ninsatserna. Här sker i stället något slags\r\nbestraffning i efterhand, som dessutom kan träffa\r\ndem som har giltigt förfall eller har varit sjuka.\r\nDärför har många elever och lärare tagit kontakt\r\nmed mig och påtalat detta, med litet olika\r\nförtecken.</pre><pre>Anf. 77 Statsrådet GÖRAN PERSSON (s):</pre><pre>Herr talman! Det är rätt, som Roland Larsson\r\nsäger, att den här förordningen är relativt färsk. Jag\r\nhar sett till att den har kommit till stånd. Det har\r\njag gjort mot bakgrund av en faktiskt situation som\r\nutvecklats framför allt vid några av\r\nstorstadsområdenas gymnasieskolor. Vi har haft\r\nväldiga bekymmer som har tagit sig uttryck i att när\r\nväl betygen har varit satta och när väl på så sätt\r\nmycket av arbetet under terminen har gått mot sitt\r\nslut har stora elevgrupper lämnat skolan, gått till\r\narbete eller rent av ägnat sig åt semesterresor eller\r\nnågon annan typ av skolk. Det har påtalats av\r\nskolförvaltningen i Stockholm och skolstyrelsen.\r\nJag delar deras uppfattning att det faktiskt vore\r\nfelaktigt att låta den typen av beteende pågå utan\r\natt vi från de vuxnas sida på något sätt reagerar. Om\r\nvi skulle se att vuxna på arbetsplatserna uppträdde\r\npå sådant sätt, skulle det naturligtvis omedelbart\r\nför de flesta vuxna leda till att de skildes från\r\narbetsplatsen. Skolan är också en arbetsplats.\r\nEleverna tillbringar en viktig del av sitt liv på den\r\narbetsplatsen. Vi är skyldiga att ge dem bra\r\narbetsregler, vettiga förhållningssätt. Förekommer\r\ndå den här typen av beteende skall vi reagera. Det\r\när därför jag har sett till att förordningen har\r\nkommit till stånd.</pre><pre>Jag har samma uppfattning som Roland Larsson,\r\natt vi naturligtvis skall arbeta förebyggande. Det\r\ngör man i regel på de flesta skolor. Det är säkert\r\ninte heller något större bekymmer för de elever som\r\nhanterar det här på ett klokt sätt. Sedan finns det\r\nelever som har en frånvaro baserad på sjukdom.\r\nDär tror jag att det fungerar på det viset också i\r\nfortsättningen, precis som i dag, att när eleverna\r\nvisar sina betyg för en arbetsgivare, hämta\r\narbetsgivaren i regel referenser hos skolfolk och får\r\ndå reda på hur bakgrunden ser ut, eller också kan\r\neleven själv då som vuxen berätta vad orsaken är\r\ntill den eventuellt höga frånvaron. Är det fråga om\r\nsjukdom accepterar naturligtvis arbetsgivaren det.\r\nDet borde inte vara ett skäl för att faktiskt markera\r\ngentemot dem som missbrukar den typ av frihet\r\nsom förut gällde, när frånvaron inte stod\r\nregistrerad i avgångsbetyget.</pre><pre>Anf. 78 ROLAND LARSSON (c):</pre><pre>Herr talman! Det är just konsekvenserna av den\r\nnya förordningen som jag vänder mig emot.\r\nEffekten blir nämligen den att om en elev under\r\nsista terminen av sin skolgång drabbas av en\r\nlångvarig sjukdom men för övrigt under hela sin\r\nskolgång har varit ordentligt närvarande, sällan\r\nsjuk och kunnat delta i skolans arbete, kommer\r\nfrånvaron att markeras i avgångsbetyget. Nu vet\r\narbetsgivaren, när eleverna kommer ut på\r\narbetsmarknaden, att skolministerns syfte har varit\r\natt hindra ogiltig frånvaro. Hur kommer\r\narbetsgivaren att tolka frånvaron? Hur skall\r\narbetsgivaren över huvud taget tolka den här typen\r\nav markeringar? Även sjukdom i sig kan vara ett\r\nproblem om man ofta har varit sjuk under\r\nskolgången. Skall man råka ut för att drabbas även\r\nsenare? Jag tycker inte om den här markeringen.\r\nSådant skulle aldrig kunna gälla i arbetslivet, och\r\ndå borde det inte heller gälla i skolan.</pre><pre>Anf. 79 Statsrådet GÖRAN PERSSON (s):</pre><pre>Herr talman! Den här markeringen gäller även i\r\narbetslivet. Det känner alla till som har vistats på\r\nnågon arbetsplats. Den som inte sköter sig utan\r\nmedvetet missbrukar reglerna får något slags\r\nreprimand. Det måste gälla också i skolan. Det är\r\nnödvändigt. Om vi släpper efter på den punkten\r\nbreder missbruket ut sig successivt till allt fler\r\nskolor och omöjliggör ett vettigt arbetsklimat. Det\r\när bakgrunden.</pre><pre>De elever som har den typ av skäl som Roland\r\nLarsson åberopade, sjukdom, klarar det\r\nnaturligtvis genom att tala med arbetsgivaren och\r\nförklara bakgrunden. Arbetsgivaren skall man inte\r\nunderskatta på den punkten. När eleven är\r\nintressant att anställa, har goda betyg och verkar\r\nlämplig för uppgiften, tar arbetsgivaren säkert reda\r\npå hur det ligger till. Dessutom skall man inte\r\nunderskatta eleverna heller, de kan tala för sig om\r\nfrånvaron har en naturlig orsak. Signalerna skall\r\nvara till de elever som missbrukar systemet att det\r\nfår vara slut med det här. Den tid som man vistas i\r\nskolan skall betraktas som arbetstid. Då skall man\r\nockså vara i skolan, särskilt som betyget omfattar\r\nden tid som terminen utgör, ingenting annat.</pre><pre>Anf. 80 ROLAND LARSSON (c):</pre><pre>Herr talman! Om skolan och betygsättningen\r\nfungerar som de skall göra kommer det att märkas\r\ni den elevs betyg vilken har varit borta lång tid\r\nogiltigt från skolan eller har frånvaro utan giltigt\r\nförfall, som det hette under lång tid. Den som har\r\nvarit borta kommer att få ett lägre betyg i de ämnen\r\nsom han har varit borta ifrån. Det kommer med\r\nautomatik att ge utslag i avgångsbetyget. Det är\r\ndärför jag menar att så länge det fungerar på det här\r\nviset är ändå betyget som sådant ett incitament till\r\natt man skall vara närvarande. Problemet i det här\r\nfallet är att det slår lika jäms över, dvs. även den\r\nelev som har drabbats av långvarig sjukdom blir\r\nbetraktad på samma sätt som den som har varit\r\nogiltigt borta. Det är för att skilja ut dem som jag\r\ntycker att man borde satsa mer på de preventiva\r\nåtgärderna än på det här som jag uppfattar som mer\r\neller mindre en bestraffning.</pre><pre></pre><pre>Anf. 81 Statsrådet GÖRAN PERSSON (s):</pre><pre>Herr talman! De preventiva åtgärderna satsar man\r\nmycket på ute på skolorna, och i regel fungerar de.\r\nDet är undantagen som tvingat oss att göra\r\nändringen i förordningen.</pre><pre>Det är tyvärr, Roland Larsson, inte hela terminens\r\ninsats som man fångar upp i betygsättningen. Den\r\nhär förordningen har kommit till för att fånga upp\r\ndet oskick som inträffar när proven är avklarade\r\noch betygen är satta. I praktiken lämnar då faktiskt\r\nganska många skolan och ägnar sig åt en hel del\r\nandra mer eller mindre uppbyggliga aktiviteter, för\r\ndet mesta mindre uppbyggliga. Det leder fram till\r\nen mycket låg arbetsmoral och är en dålig signal till\r\nsamtliga i skolan, inkl. yngre elever. Det är mot den\r\nbakgrunden som Stockholms skolstyrelse, såvitt jag\r\nförstår näst intill enhälligt, har begärt att få denna\r\nförändring. Jag har bifallit denna framställning och\r\nsett till att regeringen har fattat ett beslut i enlighet\r\nhärmed. Det är utgångspunkten, och det skall vi stå\r\nfast vid.</pre><pre>Anf. 82 ROLAND LARSSON (c):</pre><pre>Herr talman! Det som skolministern säger\r\nbekräftar vad jag påstår, nämligen att det är\r\nundantagen som har blivit norm för systemet. Man\r\nhar på grundval av undantagen skapat en regel, som\r\ni sin tur drabbar dem som inte tillhör denna\r\nundantagskategori, på samma sätt som dem som är\r\nogiltigt frånvarande från skolan. Det anses i andra\r\nsammanhang vara en mycket dålig åtgärd att\r\nbestraffa den majoritet som sköter sig och gör sitt\r\njobb som den skall, därför att en minoritet inte\r\nsköter jobbet som den skall. Man borde ha kunnat\r\nhitta ett bättre system för detta, om viljan hade\r\nfunnits.</pre><pre>Anf. 83 Statsrådet GÖRAN PERSSON (s):</pre><pre>Herr talman! Jag vill bara säga att det är självklart\r\natt viljan har funnits. Underskatta inte de här\r\nbekymren, Roland Larsson! Det är faktiskt hårt\r\nansträngda skolledare och lärare i Stockholm som\r\nhar begärt att få denna förändring. Det är lätt att\r\nsäga att det kunde göras på ett annat sätt. Jag tror\r\natt de skulle vara mycket tacksamma, Roland\r\nLarsson, för tips om hur man i så fall skall göra.</pre><pre>Det är inte fråga om en åtgärd som har vidtagits\r\ndirekt, utan det är ganska många års fortgående\r\nförsämring som har lett fram till den begäran som\r\ngjorts. Det är inte på något sätt en lust att stöka till\r\ndet för de elever som har klarat detta på ett bra sätt\r\nförut som ligger bakom, utan vi har tyvärr på några\r\nskolor fått en situation som har lett fram till att\r\ndetta blivit nödvändigt. Jag beklagar det, men nu\r\nstår vi där.</pre><pre>Överläggningen var härmed avslutad.</pre><pre>13 § Svar på fråga  1990/91:349 om\r\nläroplansöversynen</pre><pre>Anf. 84 Statsrådet GÖRAN PERSSON (s):</pre><pre>Herr talman! Ann-Cathrine Haglund har frågat\r\nmig när förutsättningen för en läroplansöversyn,\r\ndvs. direktiven, föreligger.</pre><pre>Jag avser att före februari månads utgång föreslå\r\nregeringen direktiv för en läroplansöversyn.</pre><pre>Anf. 85 ANN-CATHRINE HAGLUND\r\n(m):</pre><pre>Herr talman! Jag vill tacka för svaret trots att det\r\ngör mig mycket bekymrad.</pre><pre>Som vi från moderata samlingspartiet har sagt flera\r\ngånger anser vi att det är ansvarslöst att göra så\r\nstora förändringar som skolministern har drivit\r\nigenom, utan att ha klart för sig hur man skall\r\nformulera läroplaner och kursplaner så att de får\r\nden centrala roll i styrningen av skolan som man har\r\navsett. Hur skall målen och läro- och kursplaner\r\negentligen se ut, och går det över huvud taget att\r\nformulera dem så att de blir tillräckligt tydliga?</pre><pre>Vi har gång på gång framhållit hur viktigt det är att\r\nförst formulera läro- och kursplaner och att sedan\r\nförändra ansvaret för skolan. Skolministern gör det\r\ni fel ordning. Det är utomordentligt grannlaga\r\nuppgifter att utforma mål, läroplaner och\r\nkursplaner. Det är det verkligt svåra i\r\nförändringsarbetet, och det är tydligt att\r\nskolministern har kört fast. Riktlinjerna för läro-\r\noch kursplaner skulle ha varit klara till årsskiftet,\r\nenligt direktiven för betygsberedningen. Nu\r\nförskjuts även betygsberedningens arbete, och det\r\ndröjer ännu längre innan vi får ett nytt\r\nbetygssystem. Arbetet i betygsberedningen måste\r\nsjälvfallet bygga på den nya läroplanen.\r\nÅtminstone måste ju riktlinjerna vara klara.</pre><pre>Jag förstår egentligen inte hur skolministern har\r\ntänkt sig att man skall kunna utforma målrelaterade\r\nbetyg utan att läroplansöversynen är klar. Om\r\nskolministern hade börjat med läroplanen, hade\r\nbetygsfrågorna i dag kommit mycket längre.</pre><pre>Jag vill fråga vilka konsekvenser förseningen\r\nkommer att få för betygen. När blir översynen klar\r\növer huvud taget?</pre><pre>Anf. 86 Statsrådet GÖRAN PERSSON (s):</pre><pre>Herr talman! Jag och Ann-Cathrine Haglund har\r\nhaft åtskilliga diskussioner om dessa frågor under\r\nde senaste åren. Det är rätt intressant att notera\r\nden successiva positionsförflyttning som Ann-\r\nCathrine Haglund har gjort. Från början var det\r\nsom jag gjorde på tok fel. Det var i sak inte alls\r\nriktigt. Nu har Ann-Cathrine Haglund åtminstone\r\nden positionen att jag kanske inte gör fel, men att\r\njag gör det i fel ordning. Det är något slags\r\nkronologi som inte stämmer. Detta är ändock ett\r\nfall framåt.</pre><pre>Jag hade räknat med att kunna ge direktiven i\r\nbörjan av eller i mitten av januari. De blir en dryg\r\nmånad försenade. Med tanke på den stora\r\nförändring som vi har genomfört och genomför i\r\nskolan tycker jag inte att detta kan betraktas som\r\nett våldsamt tillkortakommande. Det är väl\r\nnaturligt i ett sådant här omfattande\r\nberedningsarbete att man kanske vill ta litet\r\nytterligare tid på sig för att ytterligare väga en del\r\nformuleringar om olika inslag i läroplanen, alltifrån\r\nförskolan och upp t.o.m. gymnasium och\r\nvuxenutbildning. Det är en stor uppgift som vi skall\r\ngenomföra. Vi kommer i samband med att\r\nkunskapsprositionen och bildningspropositionen\r\nframläggs för riksdagen också att lägga fram förslag\r\ntill en läroplansöversyn till regeringen. Det avses\r\nbli samordnat på detta sätt.</pre><pre>Det är möljigt att Ann-Cathrine Haglund tycker att\r\nbetygsarbetet i kommittén haltar mot denna\r\nbakgrund. Man har kommit efter någon månad,\r\noch jag kan förstå att det kan påverka tidsschemat\r\nnågot. Jag skall ta upp den diskussionen direkt med\r\nkommitténs ordförande, men så länge som vi håller\r\noss till denna typ av tidsintervaller, en eller två\r\nmånader, tror jag inte någon kan uppfatta det som\r\nen sådan olycka att man behöver tillgripa en sådan\r\nformulering som Ann-Cathrine Haglund använder,\r\natt vi har kört fast. Det är på intet sätt detta som det\r\nhandlar om.</pre><pre>Anf. 87 ANN-CATHRINE HAGLUND\r\n(m):</pre><pre>Herr talman! Vad beträffar det förändringsarbetet\r\nsom har gjorts och som aviserats har vi moderater\r\nhaft samma åsikt hela tiden. Vi är allvarligt oroade\r\növer att skolministern gör förändringarna i fel\r\nordning.</pre><pre>Den första förutsättningen är läroplansarbetet och\r\nkursplanearbetet. Den försening om några\r\nmånader som det gäller -- vem vet om det inte blir\r\nmer, men låt oss ta skolministerns ord för gott att\r\ndet är fråga om två månaders försening -- är ganska\r\navsevärd, med tanke på att man från början sade att\r\nbetygsberedningen skulle vara klar i juni 1991. Det\r\ngäller en ganska stor del av tiden fram till dess.</pre><pre>Jag är bekymrad över att vi inte får denna\r\nläroplansöversyn klar inom överskådlig tid. Vi har\r\ninte fått något svar på frågan när skolministern\r\navser att ha den klar. Jag är också bekymrad över\r\natt det tar tid innan vi får ett nytt betygssystem.\r\nBetygsberedningen kommer att bli avsevärt\r\nförsenad över sommaren. Det brådskar både med\r\nen tydlig läroplan, med bra kursplaner och med ett\r\nbra betygssystem.</pre><pre>Anf. 88 Statsrådet GÖRAN PERSSON (s):</pre><pre>Herr talman! Många av de saker som vi nu ändrar\r\npå i den svenska skolan har diskuterats under en 20-\r\nårsperiod. Det har varit utredningar, beredningar,\r\nkommittéer, försöksverksamheter och\r\nremissomgångar. Jag har beskyllts för att gå för\r\nsnabbt fram, att ha för bråttom. Mitt svar i de\r\nsammanhangen har varit att jag tror att det är\r\nnödvändigt att man har ett högt tempo och att man\r\nkommer fram till beslut. Fru Haglund har inte\r\nprecis tillhört dem som har tyckt att jag har gått\r\nfram för sakta, utan hon har kritiserat mig för att\r\njag har haft för bråttom.</pre><pre>Nu försenas vi någon månad, kanske drygt en\r\nmånad, i framläggandet av direktiv för ett mycket\r\nomfattande läroplansöversynsarbete, och då\r\nkommer kritiken direkt. Jag tycker att fru Haglund\r\nskulle visa litet bättre proportioner i synen på dessa\r\ntidsfrågor och ge sig till tåls några veckor. Då\r\nkommer direktiven. Därefter fortsätter vi det\r\nsnabba förändringsarbete som är inlett.</pre><pre>Det är bra om fru Haglund bara tycker att det bara\r\när fel på ordningsföljden. Jag är övertygad, herr\r\ntalman, om att bitarna också på den punkten så\r\nsmåningom kommer att falla på rätt plats för fru\r\nHaglund.</pre><pre>Anf. 89 ANN-CATHRINE HAGLUND\r\n(m):</pre><pre>Herr talman! Skolministern har drivit igenom\r\nförändringar i organisationen, men\r\nförutsättningarna härför är ju läroplanerna och\r\nmålen, och dessa är också förutsättningar för\r\nbetygen. Vad man skall syssla med i skolan, vilka\r\nkunskaper man skall tillägna sig, måste vara\r\ngrunden för ett sådant här arbete. Det är ett\r\nomfattande arbete, säger skolministern. Just därför\r\när det det som man skall börja med. Hade\r\nskolministern börjat med läroplansarbetet, hade\r\nockså betygsarbetet varit mycket längre\r\nframskridet.</pre><pre>Nu riskerar vi att få en fördröjning som kanske i\r\nbörjan är kort, men som sedan kommer att bli\r\navsevärt mycket längre, därför att betygsarbetet\r\nmåste bygga på att man har klart för sig vilken\r\nläroplan som man skall utgå från -- vilka krav som\r\nman skall ställa, hur man skall definiera en gräns\r\nför Godkänt och vilka kravgränser man skall ha för\r\nolika betyg. Detta måste bygga på läroplanen. Vad\r\njag kritiserar är att skolministern inte har tänkt\r\nigenom vad skolan egentligen skall handla om och\r\ngå ut på.</pre><pre>Anf. 90 Statsrådet GÖRAN PERSSON (s):</pre><pre>Herr talman! Jag har i allra högsta grad tänkt\r\nigenom denna förändringsprocess. Den har drivits\r\nutifrån en fastställd plan, offentligt redovisad och\r\nvid ett flertal tillfällen offentligt debatterad. Jag\r\nkan konstatera att det bland de flesta som jag\r\nträffar i Skolsverige i dag finns en uppslutning kring\r\ndetta arbete och även ganska stor entusiasm över\r\natt det äntligen faktiskt händer någonting i de\r\nfrågor som man så länge har diskuterat.</pre><pre>Den process som fru Haglund ser framför sig är\r\ntydligen att vi skulle ha börjat med\r\nläroplansöversynen, skulle ha låtit åren för detta\r\narbete gå, sedan gått över på betygsfrågorna,\r\ndärefter på bidragsfrågor, skollagsfrågor,\r\nskoladministrativa frågor osv. Jag ansluter mig inte\r\nalls till den typen av uppläggning. Den hade\r\nriskerat att försätta hela förändringsarbetet i exakt\r\nden gamla sitsen. Alla de starka organisatoriska\r\nkrafterna, representerade av administration och\r\nbyråkrati, som varit så svåra att få med sig på en\r\nförändring skulle då orubbade ha suttit fast och\r\nkunnat förhindra eller omöjliggöra den. Så enkelt\r\när det.</pre><pre>Men vi ser olika på detta. Om ett par tre veckor får\r\nfru Haglund se direktiven, och då kan man\r\nsäkerligen jobba vidare i betygsberedningen.</pre><pre>Anf. 91 ANN-CATHRINE HAGLUND\r\n(m):</pre><pre>Herr talman! Vad skolministern säger visar hur\r\nolika vi ser på skolan. Det viktiga för mig och för\r\noss moderater är innehållet, de kunskaper och\r\nfärdigheter som eleverna skall ha, innehållet i\r\nsjälva undervisningen, att se till att undervisningen\r\när så bra som möjligt, att läroplaner och kursplaner\r\nger så bra förutsättningar för undervisningen som\r\nmöjligt och att eleverna får gedigna kunskaper och\r\nfärdigheter i ämnena.</pre><pre>Organisationen är något annat. Det hör visserligen\r\nihop, men grunden är ändå innehållet. Grunden är\r\ndet som står i läroplanerna. Har man inte det klart,\r\nblir det en stor otydlighet i arbetet. Det visar sig\r\nockså att så är fallet. Även jag har många kontakter\r\nmed människor ute i skolan, och de säger att allting\r\när oklart, allting flyter. Det är den reaktion som jag\r\nfår.</pre><pre>Jag har fortfarande inte fått svar på den fråga som\r\njag ställde: När beräknar skolministern att\r\nläroplansöversynen skall vara klar?</pre><pre>Anf. 92 Statsrådet GÖRAN PERSSON (s):</pre><pre>Herr talman! Jag tror inte att vi kommer särskilt\r\nmycket längre i denna debatt. Jag och fru Haglund\r\nhar gått igenom den vid åtskilliga tillfällen. Vi ser\r\nolika på detta förändringsarbete. Jag kan bara\r\nkonstatera att det sker en förändring, som är\r\nkraftfull och genomgripande. Den har kommit till\r\nstånd. Fru Haglunds resonemang, som i mycket\r\nutgår från det politiska perspektivet, utredandet,\r\nkommitterandet, har visat sig vara ganska\r\nmisslyckat när man vill driva förändringsarbete i\r\ngemensam sektor. Där skiljer vi oss åt, och det är\r\nfrån den utgångspunkten som jag har fört\r\ndiskussionen.</pre><pre>Självfallet är innehållet viktigt, och vi kommer\r\naldrig ifrån att de kunskaper eleverna skall ha är\r\nskolans kärna. Men de förutsättningar som vi skall\r\nge de människor som skall utföra detta är faktiskt\r\navgörande för om vi över huvud taget når fram. Fru\r\nHaglund har inte förstått att man bör börja i den\r\nänden för att få till stånd en förändring som är värd\r\nnamnet. Så har det förändringsarbete som jag har\r\nbedrivit varit upplagt.</pre><pre>Anf. 93 ANN-CATHRINE HAGLUND\r\n(m):</pre><pre>Herr talman! Vi kommer aldrig överens,\r\nskolministern och jag, eftersom vi ser så olika på\r\narbetet i skolan. För mig är det mest väsentliga att\r\neleverna får lära sig saker och ting, att eleverna får\r\nkunskaper och färdigheter, att eleverna har\r\nförutsättningar att lära sig saker och att lärarna har\r\nmöjlighet att bedriva en bra undervisning. Då\r\nkommer läroplaner och kursplaner och mycket\r\nannat in. Men för mig är det väsentligt att lyfta fram\r\nkunskaper och färdigheter och skolans mål. När\r\nman talar om sådana frågor har skolministern\r\nmycket litet att komma med.</pre><pre>Överläggningen var härmed avslutad.</pre><pre>14 § Meddelande om svar på interpellation\r\n1990/91:117</pre><pre>Anf. 94 Statsrådet GÖRAN PERSSON (s):</pre><pre>Herr talman! Med hänvisning till\r\nriksdagsordningen kap. 6 § 1 får jag meddela att\r\nBirger Hagård på grund av enskild angelägenhet\r\ninte inom föreskriven tid kan ta emot svaret på\r\ninterpellationen om åtgärder mot elever som\r\nsaboterar skolundervisningen. Jag avser att besvara\r\nden fredagen den 8 februari 1991.</pre><pre>15 § Svar på fråga  1990/91:339 om Röda korsets\r\nhjälp till Tjernobyloffren</pre><pre>Anf. 95 Statsrådet LENA HJELM-WALLÉN\r\n(s):</pre><pre>Herr talman! Maria Leissner har frågat mig hur\r\nregeringen motiverat sitt avslag på Röda korsets\r\nansökan om ett bidrag på 2 milj. kr. för hjälp till\r\noffren i Tjernobyl.</pre><pre>Först vill jag upplysa Maria Leissner om att\r\nbeslutsordningen beträffande katastrofärenden är\r\natt SIDA självständigt fattar beslut om ansökningar\r\nom bidrag som understiger 10 milj. kr. Det ärende\r\nsom Maria Leissner har frågat om gällde ett bidrag\r\npå 2 milj. kr. och rör alltså ett SIDA-beslut.\r\nÄrendet har prövats på sedvanligt sätt i\r\nkatastrofgruppen och noga diskuterats. SIDAs\r\nbeslut har ännu inte fattats.</pre><pre>Belastningen av katastrofanslaget har under\r\ninnevarande budgetår varit osedvanligt hård.\r\nOmfattande katastrofinsatser har måst göras i de\r\nallra fattigaste länderna i Afrika. Utvecklingen i\r\nMellanöstern har motiverat stora insatser också\r\ndär. Det dramatiska läget i Mellanöstern gör det\r\nnödvändigt att även framgent hålla hög beredskap\r\noch göra hårda prioriteringar avseende\r\nkatastrofanslaget.</pre><pre>Katastrofanslaget är avsett att användas för insatser\r\ni u-länder. Från denna princip har några undantag\r\ngjorts, t.ex. för insatser i Rumänien. Huvudregeln\r\nbör vi dock hålla strängt på, och den är att stor\r\nåterhållsamhet måste råda när det gäller\r\nanvändandet av katastrofmedel för insatser i\r\nÖsteuropa.</pre><pre>När en enskild hjälporganisation vill göra insatser\r\nav detta slag, vill jag peka på möjligheten att\r\nanvända medel, insamlade bland allmänheten.\r\nÄndamålet är angeläget och borde därför kunna\r\nengagera enskilda givare.</pre><pre>Jag vill avslutningsvis gärna erinra om att vi genom\r\nvårt stöd till t.ex. UNICEF på det multilaterala\r\nplanet bidrar till insatser för de barn som drabbades\r\nav Tjernobylkatastrofen.</pre><pre>Anf. 96 MARIA LEISSNER (fp):</pre><pre>Herr talman! Jag vill tacka biståndsministern för\r\nsvaret på min fråga. Orsaken till att jag ställer en\r\nfråga som egentligen skulle röra ett SIDA-ärende\r\när att ärendet av någon anledning har förts över till\r\nUD och blivit föremål för diskussion där och såvitt\r\njag förstår uppenbarligen också beslut. Enligt\r\nuppgift har UD sagt nej och avrått från den här\r\ninsatsen.</pre><pre>För nu snart fem år sedan inträffade\r\nkärnkraftsolyckan i Tjernobyl. Den medförde\r\noerhört stora utsläpp av radioaktivitet, historiens\r\nstörsta. De var faktiskt 200 gånger så stora som\r\nutsläppen från Hiroshimabomben. Följderna blev\r\nmycket allvarliga för människor i en vid omkrets\r\nkring Tjernobyl.</pre><pre>Det har bl.a. framkommit i en artikel som skrevs\r\nför något år sedan av en läkare, som var i Tjernobyl\r\nsom representant för Röda korset, att befolkningen\r\nhar fått sämre hälsa, särskilt barnen -- huvudvärk,\r\nnäsblödningar, försämrad sårläkning, ökning av\r\nsköldkörtelsjukdomar, fall av sköldkörtelcancer\r\nhos barn och en 40--50-procentig ökning av antalet\r\nleukemifall hos barn.</pre><pre>Rapporter finns om ökade missbildningar hos flera\r\ndjurarter, ett ökat antal aborter och färre födslar.\r\nCivilbefolkningen lever under ganska svåra\r\nförhållanden. Bl.a. får barn faktiskt inte lov att gå\r\nut. Särskilt skall de akta sig för att vistas på gräs.</pre><pre>De olika argument som biståndsministern här fört\r\nfram är naturligtvis värda att beakta, men när det\r\nrör en så angelägen insats och så små pengar som 2\r\nmilj.kr. undrar jag ändå över hur det kan komma\r\nsig att detta inte kan anses vara möjligt för Sverige\r\natt bidra med. Att bara hänvisa till en möjlighet att\r\nsamla in pengar hos allmänheten ger ett intryck av\r\natt regeringen tycker att det är rätt ointressant\r\nhuruvida barn och andra i Tjernobyl får fortsatt\r\nhjälp efter en katastrof vars effekter fortfarande är\r\nmycket allvarliga.</pre><pre>Anf. 97 Statsrådet LENA HJELM-WALLÉN\r\n(s):</pre><pre>Herr talman! Det är alldeles självklart att\r\nTjernobylkatastrofen fortfarande är en\r\nfruktansvärd händelse. Vi ser fortfarande\r\nkonsekvenserna.</pre><pre>Med mitt svar är det inte sagt att regeringen\r\nnonchalerar detta. Det är fråga om hur hjälpen\r\nskall ges och vilka anslag som skall användas. Jag\r\nhar ärligt redovisat att katastrofanslaget är mycket\r\nansträngt. Med de ärenden som kommer framöver\r\nmed hungerområdena i Afrika och Mellanöstern\r\ntror jag att man kan förstå det. Det är framför allt\r\nför dessa områden vi använder katastrofanslaget\r\ndetta år.</pre><pre>Katastrofanslaget är till för u-länder. Därför skall\r\nman vara mycket återhållsam med undantag. Det\r\nhar jag också varit. Inte minst en folkpartist borde\r\nhålla mig räkning för det. Ni brukar predika att\r\nbiståndsanslaget inte skall användas för insatser i\r\nÖsteuropa.</pre><pre>Anf. 98 MARIA LEISSNER (fp):</pre><pre>Herr talman! Det tråkiga i allt är att det til syvende\r\nog sidst uppenbarligen handlar om att\r\nbesparingarna på biståndsbudgeten har varit så\r\nkraftiga att man inte anser sig ha råd med denna typ\r\nav angelägna humanitära insatser. Det noterar jag\r\nsom folkpartist. Det hade kanske varit bra om det\r\ninte hade skett besparingar i form av att 700\r\nmiljoner av biståndsanslaget har lagts på\r\nflyktingmottagandet.</pre><pre>Men detta innebär inte att denna hantering kan\r\nförsvaras. Om man från utrikesdepartementets sida\r\nkan acceptera att UNICEF-programmet till\r\nTjernobyl är helt rimligt att finansiera över\r\nbiståndsbudgeten, varför kan inte ett projekt som\r\nsker inom ramen för internationella Röda korset\r\noch som syftar till att bistå samma barn vara\r\nangeläget att stödja? Det är en utomordentligt\r\nbegränsad summa på 2 milj. kr. Internationella\r\nRöda korsets bedömning att detta projekt är\r\nväsentligt skulle väl ändå inte vara något som\r\nregeringen har något emot? Jag tycker att det\r\nargumentet inte är särskilt tungt.</pre><pre>Anf. 99 Statsrådet LENA HJELM-WALLÉN\r\n(s):</pre><pre>Herr talman! Det är fel att blanda in nästa\r\nbudgetår. Det är då förändringarna sker med\r\nflyktingpengarna. Det har ingenting med\r\nnuvarande läge i budgeten att göra. Att\r\nkatastrofanslaget är ansträngt i år beror på att det\r\nhar varit så stora katastrofer i världen som vi har\r\nlämnat hjälp till så generöst vi har kunnat från\r\nsvensk sida. Man tvingas att då göra prioriteringar.\r\nMin prioritering är att det med få undantag måste\r\nröra sig om u-länder.</pre><pre>I multilaterala sammanhang får vi acceptera de\r\nregler som gäller för de organen. Även där, t.ex. i\r\nUNICEF, är det på marginalen och med undantag\r\nsom sådana insatser görs. Men det går att motivera\r\nen speciell insats för barnen i det här\r\nsammanhanget.</pre><pre>Det hela handlar om att skydda katastrofanslaget\r\nför insatser i u-länder. Tjernobyloffren borde\r\nkunna stödjas med hjälp av insamlingar i det\r\nsvenska samhället. Det är en behjärtansvärd åtgärd\r\natt stödja dem.</pre><pre>Anf. 100 MARIA LEISSNER (fp):</pre><pre>Herr talman! Jag noterar att biståndsministern\r\ntycker att det är en behjärtansvärd sak.</pre><pre>Det handlar inte bara om ett humanitärt projekt.\r\nDet är också ett projekt som har betydelse för\r\nSverige och som vi skulle ha ett egenintresse av att\r\nfölja. Vid få tillfällen får även svensk personal en\r\nchans att skaffa sig kompetens och erfarenhet av\r\nföljderna av så stora katastrofer som det är fråga\r\nom här. Vi kan se det som ett led i vårt eget arbete\r\nför att kunna klara av eventuella katastrofer som\r\nkan drabba svenska medborgare i framtiden. Det\r\nhandlar om att studera inte bara de medicinska utan\r\näven de psykologiska, sociala och ekonomiska\r\neffekterna vid denna typ av katastrofer.</pre><pre>Om det inte är rimligt att finansiera detta under\r\nkatastrofanslaget, biståndsministern, vad finns det\r\nannars för anslag? Kan man tänka sig att pengarna\r\nför Östeuropa kan användas för sådana ändamål?\r\nFinns det något annat anslag, eftersom\r\nbiståndsministern tycker att detta är\r\nbehjärtansvärt?</pre><pre>Anf. 101 Statsrådet LENA HJELM-WALLÉN\r\n(s):</pre><pre>Herr talman! Jag kan inte här svara för alla anslag\r\ni statens budget. Jag är biståndsminister och vill\r\nsyssla huvudsakligen med u-länder. De flesta av\r\nmina anslag handlar också om insatser i u-länder.</pre><pre>Beträffande ett sakområde i regeringskansliet,\r\nnämligen miljödepartementet, har man haft\r\nkontakter just för att, som Maria Leissner säger,\r\nlära sig mer om detta och för att se om man med\r\nexpertutbyte och liknande kan ge stöd till det\r\nutsatta området. Sådant arbete pågår alltså.</pre><pre>Anf. 102 MARIA LEISSNER (fp):</pre><pre>Herr talman! Jag vill tacka för det tipset. Jag\r\nhoppas att det inte skall utgöra något hinder för\r\nRöda korset att ta kontakt och att Röda korset inte\r\nblir diskvalificerat för att det råkar vara en\r\nhumanitär organisation som vill delta. Jag hoppas\r\nalltså att denna organisation kan få möjlighet att få\r\nstöd på annat håll med statliga pengar för denna\r\nverksamhet. Jag tror att Sverige har mycket att\r\ntjäna på det.</pre><pre>Överläggningen var härmed avslutad.</pre><pre></pre><pre>16 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1990/91:76 till socialförsäkringsutskottet</pre><pre>Skrivelse</pre><pre>1990/91:77 till socialförsäkringsutskottet</pre><pre>Förslagen</pre><pre>1990/91:12 till trafikutskottet</pre><pre>1990/91:13 till kulturutskottet</pre><pre>17 § Hänvisning av proposition 1990/91:100 till\r\nutskott</pre><pre>Proposition 1990/91:100 Förslag till statsbudget för\r\nbudgetåret 1991/92 hänvisades till utskott enligt\r\nföljande:</pre><pre>Statsbudget för budgetåret 1991/92</pre><pre>Finansutskottet</pre><pre>Bil. 1</pre><pre>Finansplanen</pre><pre>Finansutskottet</pre><pre>Bil. 2</pre><pre>Utveckling av offentlig sektor</pre><pre>(Gemensamma frågor)</pre><pre>Finansutskottet</pre><pre>med undantag för avsnitten</pre><pre>4 Den kommunala sektorn och</pre><pre>5 Regelreformering och delegering</pre><pre>Konstitutionsutskottet</pre><pre>Bil. 3</pre><pre>Kungl. hov- och slottsstaterna</pre><pre>Konstitutionsutskottet</pre><pre>Bil. 4</pre><pre>Justitiedepartementet</pre><pre>Justitieutskottet</pre><pre>med undantag för punkterna</pre><pre>B 2 Datainspektionen</pre><pre>Konstitutionsutskottet</pre><pre>G 3 Bokföringsnämnden</pre><pre>Lagutskottet</pre><pre>H 3--4 Stöd till politiska partier -- Allmänna val</pre><pre>Konstitutionsutskottet</pre><pre>H 5 Bidrag till Stiftelsen för utvecklande av god\r\nredovisningssed</pre><pre>Lagutskottet</pre><pre>Bil. 5</pre><pre>Utrikesdepartementet</pre><pre>Utrikesutskottet</pre><pre>med undantag för punkterna</pre><pre>B 6--7 Organisationer för internationell handel och\r\nråvarusamarbete m.m. -- Internationell\r\nråvarulagring</pre><pre>Näringsutskottet</pre><pre>E 1 Kommerskollegium,</pre><pre>E 2--3 Exportfrämjande verksamhet --</pre><pre>Exportkreditnämnden, täckande av vissa utgifter\r\nför skadeersättningar</pre><pre>Näringsutskottet</pre><pre>Bil. 6</pre><pre>Försvarsdepartementet</pre><pre>Försvarutskottet</pre><pre>Bil. 7</pre><pre>Socialdepartementet</pre><pre>Socialutskottet</pre><pre>Med undantag för</pre><pre>Litt. B Administration av socialförsäkring m.m.</pre><pre>Socialförsäkringsutskottet</pre><pre>punkterna</pre><pre>C 2--3 Bidrag till föräldraförsäkringen --\r\nVårdbidrag för handikappade barn,</pre><pre>C 5 Barnpensioner</pre><pre>Socialförsäkringsutskottet</pre><pre>Litt. D Försäkring vid sjukdom, handikapp och\r\nålderdom</pre><pre>Socialförsäkringsutskottet</pre><pre>Bil. 8</pre><pre>Kommunikationsdepartementet</pre><pre>Trafikutskottet</pre><pre>Bil. 9</pre><pre>Finansdepartementet</pre><pre>Finansutskottet</pre><pre>med undantag för punkterna</pre><pre>B 1--2 Riksskatteverket -- Regional och lokal\r\nskatteförvaltning,</pre><pre>B 4--6 Stämpelkostnader -- Ersättning till\r\npostverket m.fl. för bestyret med skatteuppbörd\r\nm.m.</pre><pre>Skatteutskottet</pre><pre>B 3 Kronofogdemyndigheterna</pre><pre>Lagutskottet</pre><pre>E 1 Tullverket</pre><pre>Skatteutskottet</pre><pre>E 3--4 Bankinspektionen --\r\nFörsäkringsinspektionen</pre><pre>Näringsutskottet</pre><pre>G 1--3 Bidrag till vissa internationella byråer och\r\norganisationer m.m. -- Exportkreditbidrag</pre><pre>Skatteutskottet</pre><pre>Bil. 10</pre><pre>Utbildningsdepartementet</pre><pre>Utbildningsutskottet</pre><pre>med undantag för</pre><pre>punkt</pre><pre>A 3 Kostnader för Sveriges medlemskap i Unesco\r\nm.m.</pre><pre>Kulturutskottet</pre><pre>punkterna</pre><pre>E 21--22 Arkivet för ljud och bild</pre><pre>Kulturutskottet</pre><pre>Litt. F Studiestöd m.m.</pre><pre>Socialförsäkringsutskottet</pre><pre>Litt. G Kulturverksamhet m.m.</pre><pre>Kulturutskottet</pre><pre>punkterna</pre><pre>H 1--4 Statens biografbyrå -- Stöd till fonogram och\r\nmusikaler</pre><pre>Kulturutskottet</pre><pre>H 5--9 Presstödsnämnden och\r\ntaltidningsnämnden -- Distributionsstöd till\r\ndagspressen</pre><pre>Konstitutionsutskottet</pre><pre>H 10 Stöd till kulturtidskrifter</pre><pre>Kulturutskottet</pre><pre>H 11--12 Stöd till radio- och kassettidningar --\r\nBidrag till Stiftelsen för lättläst nyhetsinformation\r\noch litteratur</pre><pre>Konstitutionsutskottet</pre><pre>H 13--25 Litteraturstöd -- Bidrag till\r\ndokumentation av medieutvecklingen och till\r\neuropeiskt mediesamarbete</pre><pre>Kulturutskottet</pre><pre>Litt. I Lokalförsörjning m.m., såvitt avser mom. 2 i\r\ninledande avsnittet</pre><pre>Kulturutskottet</pre><pre>Bil. 11</pre><pre>Jordbruksutsdepartementet</pre><pre>Jordbruksutskottet</pre><pre>Bil. 12</pre><pre>Arbetsmarknadsdepartementet</pre><pre>Arbetsmarknadsutskottet</pre><pre>med undantag för</pre><pre>Litt. D Invandring m.m.</pre><pre>Socialförsäkringsutskottet</pre><pre>Bil. 13</pre><pre>Bostadsdepartementet</pre><pre>Bostadsutskottet</pre><pre>med undantag för</pre><pre>Litt. E Idrott</pre><pre>Kulturutskottet</pre><pre>Bil. 14</pre><pre>Industridepartementet</pre><pre>Näringsutskottet</pre><pre>med undantag för</pre><pre>punkterna</pre><pre>B 6 Stöd till turism och rekreation</pre><pre>Kulturutskottet</pre><pre>F 15--17 Patent- och registreringsverket --\r\nPatentbesvärvsrätten</pre><pre>Lagutskottet</pre><pre>avsnittet Regionalpolitiken (s. 15--28),</pre><pre>Litt. G Regional utveckling</pre><pre>Arbetsmarknadsutskottet</pre><pre>Bil. 15</pre><pre>Civildepartementet</pre><pre>Finansutskottet</pre><pre>med undantag för</pre><pre>punkterna</pre><pre>B 5--6 Statens arbetgivarverk -- Statens\r\narbetsmiljönämnd,</pre><pre>B 8--9 Statens institut för personalutveckling</pre><pre>Arbetsmarknadsutskottet</pre><pre>C 1 Statens löne- och pensionsverk,</pre><pre>C 4 Lönekostnader vid viss omskolning och\r\nomplacering,</pre><pre>C 7--13 Kostnader för vissa nämnder m.m. --\r\nAdministration av statens personskadeförsäkring\r\nm.m.</pre><pre>Arbetsmarknadsutskottet</pre><pre>Litt. D Länsstyrelserna m.m.</pre><pre>Bostadsutskottet</pre><pre>Litt. E Polisväsendet</pre><pre>Justitieutskottet</pre><pre>punkterna</pre><pre>F 1 Marknadsdomstolen,</pre><pre>F 4--8 Konsumentverket -- Bidrag till\r\nmiljömärkning av produkter</pre><pre>Lagutskottet</pre><pre>F 2--3 Näringsfrihetsombudsmannen -- Statens pris-\r\noch konkurrensverk</pre><pre>Näringsutskottet</pre><pre>Litt. G Stöd till trossamfund m.m.</pre><pre>Kulturutskottet</pre><pre>punkterna</pre><pre>H 1--3 Statens ungdomsråd -- Stöd till\r\ninternationellt ungdomssamarbete,</pre><pre>H 5 Lotterinämnden,</pre><pre>H 7 Bidrag till folkrörelserna</pre><pre>Kulturutskottet</pre><pre>H 4 Bidrag till kvinnoorganisationernas centrala\r\nverksamhet</pre><pre>Arbetsmarknadsutskottet</pre><pre>H 6 Stöd till kooperativ utveckling</pre><pre>Näringsutskottet</pre><pre>Litt. I Jämställdhetsfrågor</pre><pre>Arbetsmarknadsutskottet</pre><pre>Bil. 16</pre><pre>Miljödepartementet</pre><pre>Jordbruksutskottet</pre><pre>med undantag för punkterna</pre><pre>C 3--6 Statens kärnkraftsinspektion -- Visst\r\ninternationellt samarbete i fråga om kärnsäkerhet\r\nm.m.</pre><pre>Näringsutskottet</pre><pre>Bil. 17</pre><pre>Riksdagen och dess myndigheter m.m.</pre><pre>Konstitutionsutskottet</pre><pre>med undantag för punkt</pre><pre>B 2 Riksdagens revisorer och deras kansli</pre><pre>Finansutskottet</pre><pre>Bil. 18</pre><pre>Räntor på statsskulden, m.m.</pre><pre>Finansutskottet</pre><pre>Bil. 19</pre><pre>Oförutsedda utgifter</pre><pre>Finansutskottet</pre><pre>Bil. 20</pre><pre>Beredskapsbudget för totalförsvarets civila del</pre><pre>Försvarsutskottet</pre><pre>18 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1990/91:64\r\nYttrandefrihetsgrundlag m.m.</pre><pre>1990/91:K22 av Ingegerd Sahlström m.fl. (s)</pre><pre>1990/91:K23 av Lars Werner m.fl. (v)</pre><pre>1990/91:K24 av Martin Olsson m.fl. (c)</pre><pre>1990/91:K25 av Erling Bager och Ingela\r\nMårtensson (fp)</pre><pre>1990/91:K26 av Ingrid Ronne-Björkqvist m.fl. (fp)</pre><pre>1990/91:K27 av Isa Halvarsson och Elver Jonsson\r\n(fp)</pre><pre>1990/91:K28 av Jan-Erik Wikström (fp)</pre><pre>1990/91:K29 av Inger Schörling m.fl. (mp)</pre><pre>1990/91:K30 av Birgit Friggebo m.fl. (fp)</pre><pre>med anledning av prop. 1990/91:66 Ersättare för\r\njustitieråd och regeringsråd</pre><pre>1990/91:K31 av Hans Leghammar m.fl. (mp)</pre><pre>19 § Anmälan om interpellation</pre><pre>Anmäldes att följande interpellation framställts\r\nden 21 januari</pre><pre>1990/91:131 av Gudrun Schyman (v) till\r\nutrikesministern om FN:s roll i\r\nMellanösternkonflikten:</pre><pre>I samband med Mellanösternkonflikten har\r\ndebatten om FN:s roll tagit ny fart. Frågor som ''Är\r\nFN en helig ko?'' och ''Är FN ett redskap för USA:s\r\npolitik?'' har rests i den offentliga debatten.</pre><pre>Kritiken handlar om resolution 678 (1990-11-29)\r\ndär FN godkänner krig i Mellersta Östern.</pre><pre>Den berättigade frågan som infinner sig är:</pre><pre>-- Har världsförbundet förblivit sina egna stadgar\r\ntroget? Handlar det i enlighet med de mera\r\növergripande syften som det instiftades för att\r\ntjäna -- fred och rättvisa?</pre><pre>Oron bottnar i en obehaglig känsla av att FN i själva\r\nverket har förvandlats till ett redskap för USA:s\r\nutrikespolitik och att det där med komprometterar\r\nsin framtida trovärdighet -- oavsett hur krisen runt\r\nPersiska viken utvecklas.</pre><pre>Befogenheten att ta till vapen som resolution 678\r\nger är inte tidsbegränsad och den innebär inga\r\nrestriktioner i fråga om vilka förstörelsevapen som\r\nfår komma till användning. Den medför inte ens\r\nnågra förpliktelser att stå till svars inför eller\r\nrådgöra med lämpliga organ inom FN. Den tolkas\r\nallmänt som att FN har delegerat krigsuppgiften till\r\nUSA som har full frihet att göra vad som helst efter\r\ndet att tidsfristen gått ut.</pre><pre>Efter att resolutionen antagits så ''försvann'' FN\r\nsom aktör från scenen. Allt koncentrerades på\r\nspelet mellan Washington och Bagdad. Hade det\r\nvarit ett vanligt FN-åtagande hade man förväntat\r\nsig ett säkerhetsråd som sammanträdde oavbrutet.</pre><pre>En annan orsak till oro är den brådska med vilken\r\nFN gav medlemsstater mandat att föra krig. Denna\r\nbrådska har nästan helt spolierat värdet av\r\nsanktionsalternativet. Visserligen är det svårt att\r\nmed säkerhet säga om och när sanktioner leder till\r\nönskat resultat, men i den aktuella resolutionen var\r\ntidsgränsen så snäv att det var omöjligt att dra\r\nslutsatsen att de redan hade förfelat sin verkan.</pre><pre>Till grund för FNs och USA:s taktik ligger\r\nförvissningen om att det är möjligt att föra ett krig\r\nsom kan avslutas snabbt och segerrikt och som med\r\nstor träffsäkerhet skonar civilbefolkningen. Men\r\nett krig utvecklar sig sällan såsom dess segervissa\r\nförespråkare tänkt sig det. Den sida som verkar ha\r\növertaget råkar inte så sällan ut för bakslag. USA i\r\nVietnam, Sovjetunionen i Afghanistan och Irak i\r\nIran på 80-talet är tydliga exempel.</pre><pre>Krig har en tendens att bli både längre, blodigare\r\noch dyrare än man tänkt sig från början.\r\nFörmodligen skulle de aldrig ha utlösts om man\r\nhade förutsett den verkliga kostnaden mänskligt\r\noch materiellt. Inte så sällan slutar det i en\r\nförhandlingslösning som ligger nära den som\r\nförkastats innan kriget.</pre><pre>Med dagens moderna vapenteknologi och i\r\nmedvetande om de miljökatastrofer som ett krig\r\nkan utlösa måste man ställa sig frågan:</pre><pre>-- Är det idag försvarbart att välja det militära\r\nalternativet till konfliktlösning? Ger det i något\r\nläge mänskliga, politiska och ekonomiska\r\nkostnader som är acceptabla?</pre><pre>Mot bakgrund av ovanstående vill jag ställa\r\nföljande frågor till utrikesministern:</pre><pre>1.  Hur ser utrikesministern på FN-stadgans\r\n''dubbla'' budskap: att ''rädda kommande\r\ngenerationer från krigets gissel'' och samma stadgas\r\nmöjlighet att sanktionera ett ''krigets gissel''?</pre><pre>2.  Anser utrikesministern att dagens moderna\r\nvapenteknologi med sin enorma\r\ndestruktionskapacitet parat med kunskapen om det\r\n''moderna'' krigets miljökonsekvenser ger\r\nanledning att starta en disskusion om FN-stadgans\r\nutformning?</pre><pre>3.  Är utrikesministern beredd att ta upp en sådan\r\ndiskussion i FN?</pre><pre>20 § Kammaren åtskildes kl. 16.36.</pre><pre>Förhandlingarna leddes av talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}