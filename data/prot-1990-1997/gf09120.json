{"dokumentstatus":{"dokument":{"hangar_id":"2387827","dok_id":"GF09120","rm":"1991/92","beteckning":"120","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"120","slutnummer":"0","datum":"1992-05-26 00:00:00","systemdatum":"2005-10-27 14:02:15","publicerad":"1992-05-26 00:00:00","titel":"Riksdagens snabbprotokoll 1991/92:120 Tisdagen den 26 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{63FF98D4-632F-4C15-AD82-4F773FAA8C32}","dokument_url_text":"http://data.riksdagen.se/dokument/GF09120/text","dokument_url_html":"http://data.riksdagen.se/dokument/GF09120","dokumentstatus_url_xml":"http://data.riksdagen.se/dokumentstatus/GF09120","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:120</div>\r\n<div class=\"sidhuvud_datum\">Tisdagen den 26 maj</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 20 maj.</pre><pre>2 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkanden 1991/92:FiU23 och\r\nFiU28</pre><pre>Lagutskottets betänkande 1991/92:LU38</pre><pre>Utrikesutskottets betänkanden 1991/92:UU13 och\r\nUU29</pre><pre>Jordbruksutskottets betänkanden 1991/92:JoU18\r\noch JoU20</pre><pre>Bostadsutskottets betänkande 1991/92:BoU22</pre><pre>3 §  Beslut rörande utskottsbetänkanden som\r\nslutdebatterats den 21 maj</pre><pre>Företogs till avgörande utrikesutskottets\r\nbetänkanden 1991/92:UU24, UU23 och UU26\r\nsamt socialutskottets betänkande 1991/92:SoU17\r\n(beträffande debatten i dessa ärenden, se prot.\r\n117).</pre><pre>Utrikesutskottets betänkande UU24</pre><pre>Mom. 1(svenskt medlemskap i EG)</pre><pre>Utskottets hemställan bifölls med 280 röster mot 13\r\nför meningsyttringen av Bertil Måbrink i\r\nmotsvarande del.</pre><pre>Mom. 2(säkerhetspolitiken)</pre><pre>Utskottets hemställan bifölls med 277 röster mot 13\r\nför meningsyttringen av Bertil Måbrink i\r\nmotsvarande de. 1 ledamot avstod från att rösta.</pre><pre>Mom. 15(den sociala dimensionen och\r\narbetsmarknadspolitik)</pre><pre>Utskottets hemställan bifölls med 164 röster mot\r\n129 för reservationen av Pierre Schori m.fl.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU23</pre><pre>Utskottets hemställan bifölls.</pre><pre>Utrikesutskottets betänkande UU22</pre><pre>Mom. 1(den globala miljöfaciliteten)</pre><pre>Utskottets hemställan bifölls med 164 röster mot\r\n129 för reservation 1 av Maj Britt Theorin m.fl.</pre><pre>Mom. 2--4(klimatkonvention, m.m.)</pre><pre>Utskottets hemställan bifölls med 163 röster mot\r\n130 för reservation 2 av Maj Britt Theorin m.fl.</pre><pre>Mom. 5(militära aktiviteter och miljö)</pre><pre>Utskottets hemställan bifölls med 163 röster mot\r\n130 för reservation 3 av Maj Britt Theorin m.fl.</pre><pre>Mom. 8(kostnadseffektivitet och miljö)</pre><pre>Utskottets hemställan bifölls med 278 röster mot 11\r\nför meningsyttringen av Bertil Måbrink. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU26</pre><pre>Utskottets hemställan bifölls.</pre><pre>Socialutskottets betänkande SoU17</pre><pre>Utskottets hemställan bifölls.</pre><pre>4 §  Läroplansfrågor och betygsfrågor</pre><pre>Föredrogs</pre><pre>utbildningsutskottets betänkande</pre><pre>1991/92:UbU19 Läroplansfrågor och betygsfrågor.</pre><pre>Anf. 1  EWA HEDKVIST PETERSEN (s):</pre><pre>Herr talman! Det är alltså läroplans- och\r\nbetygsfrågor som dagens första debatt här i\r\nkammaren gäller.</pre><pre>Förre skolministern Göran Persson tillsatte ju för\r\nungefär ett och ett halvt år sedan först en\r\nbetygsberedning och sedan en läroplanskommitté.\r\nGöran Perssons direktiv till betygsberedningen kan\r\nsammanfattas så, att man skulle utreda frågan om\r\nmålrelaterade betyg i skolan. Sådana skulle inte ges\r\nförrän på högstadiet.</pre><pre>Genom läroplansdirektiven ville den\r\nsocialdemokratiska regeringen skapa ett\r\ngemensamt måldokument för skolan och\r\nbarnomsorgen samt främja ett arbetssätt i skolan\r\nsom innebär att man går på djupet. Man satte\r\nfrågor om kulturarv och kulturförändring, miljö\r\noch internationalisering i centrum. Dessutom\r\nbetonades detta med ett elevaktivt arbetssätt för att\r\nfrämja demokratin. Det var direktiv där eleven\r\nsattes i centrum.</pre><pre>Så kom då valet i höstas. Vi fick en moderat\r\nskolminister som gav betygsberedningen\r\ntilläggsdirektiv och läroplanskommittén helt nya\r\ndirektiv.</pre><pre>Herr talman! De borgerliga betygsdirektiven skiljer\r\nsig på väsentliga punkter från de\r\nsocialdemokratiska direktiven. Beatrice Ask vill ha\r\nbetyg redan från lågstadiet och fler steg än vad som\r\ni dag finns. Ordning- och uppförandebetyg skall\r\növervägas.</pre><pre>Vi socialdemokrater anser inte att det finns sakliga\r\nskäl för att betyg skall ges tidigare än vad som sker\r\ni dag. Jag vill illustrera vår ståndpunkt genom att\r\ncitera vad en lärare sagt i Lärartidningen:</pre><pre>''Tillhör man dem som misslyckats i skolan får man\r\ndet bekräftat genom ettor och tvåor. En sådan\r\nbekräftelse bidrar till låg självuppfattning och\r\ndåligt självförtroende vilket i sin tur försämrar\r\nmotivation och inlärning. Genom skolåren ökar\r\nklyftan mellan duktiga och svaga elever och\r\nförstärker snarare än försvagar den sociala\r\nsegregationen.''</pre><pre>Vi anser att de tidigare direktiven till\r\nbetygsberedningen bör gälla. Betygen kan aldrig bli\r\nett instrument för utvärderingen av skolans\r\nkvalitet. Det är också viktigt att komma ihåg att om\r\nbarnen börjar skolan vid sex års ålder, vilket en del\r\nbarn kommer att göra, kommer betygssättningen\r\nännu tidigare i barnens liv.</pre><pre>Jag vill fråga utskottsmajoritetens företrädare: Ser\r\nni inte det negativa från inlärningssynpunkt med att\r\nbetyg ges tidigare än som i dag sker? Och vilka skäl\r\nfinns det över huvud taget för att ge betyg i ordning\r\noch uppförande? Är det inte bara fråga om\r\ngammaldags disciplinromantik?</pre><pre>Herr talman! Så något om de nya\r\nläroplansdirektiven. Vi socialdemokrater ser med\r\nstor oro på de direktiv som Beatrice Ask har\r\nförfärdigat. Bildligt talat dammar det när man tar i\r\ndem. Gammalt stoff virvlar upp och förmörkar\r\nskoldebatten.</pre><pre>Den som tror sig kunna finna nya kloka tankar om\r\nvilka kunskaper våra barn behöver för framtiden\r\nblir besviken. Det förhärskande synsättet är att\r\nämnenas ställning skall förstärkas.</pre><pre>Regeringen har ett endimensionellt synsätt när det\r\ngäller kunskaper, trots att praktisk och teoretisk\r\nerfarenhet som vunnits under en lång tid genom\r\nforskning visar att kunskaper måste anpassas till\r\nbarns utveckling.</pre><pre>Vi socialdemokrater menar att grundskolan skall ge\r\neleverna grundläggande baskunskaper, väl befästa\r\ngenom träning. Men den skall också ge elever\r\nmöjligheter till förståelse, bakgrund och överblick.\r\nOm kunskapskraven inte förklaras och framställs i\r\nett sammanhang minskar elevernas motivation.</pre><pre>Barns förmåga till utveckling och\r\nkunskapsinhämtande har ett nära samband med\r\nderas psykiska välbefinnande, deras trygghet och\r\nderas motoriska utveckling. Barn lär sig ju på\r\nmånga olika sätt. Vidare skall barnen kunna\r\ntillämpa sina kunskaper. Därför måste inlärningen\r\nha en praktisk utgångspunkt.</pre><pre>När det gäller detta förhållningssätt anser vi inte att\r\nkraven är tillgodosedda i regeringens nya\r\nläroplansdirektiv. Tvärtom innebär dess\r\nämnesfixering att ett ämnesövergripande, djupare\r\noch mera flexibelt arbetssätt i skolan faktiskt\r\nförhindras.</pre><pre>På detta sätt ges inte förutsättningar för en\r\nmångsidig belysning av miljöfrågorna. De tonas\r\nockså ner i direktiven liksom den\r\ninternationalisering tonas ner som handlar om mer\r\nän språkkunskaper. Att Beatrice Ask har avskedat\r\nmiljösekretariatet i läroplanskommittén bådar inte\r\ngott, tvärtom.</pre><pre>Man kan också fråga sig om regeringens värld slutar\r\nvid Europa. När man läser direktiven får man en\r\nkänsla av att det är så. När det gäller ämnena\r\nhänvisar man till en EG-anpassning, och det gör\r\nman i en tid då andra länder drar lärdom av vårt\r\nämnesövergripande arbetssätt.</pre><pre>Direktiven försvårar också ett elevaktivt arbetssätt\r\nsom innebär att eleverna själva får vara med och ta\r\nansvar och planera sitt skolarbete. När ämnena nu\r\nbetonas blir det svårare för eleverna att göra ett\r\nstoffurval alltefter behov och intresse.</pre><pre>Det beklagar vi socialdemokrater verkligen. Ett\r\ndemokratiskt arbetssätt framkallar nämligen ett\r\nengagemang och en lust att lära. Dessutom får\r\neleverna därmed insikt i hur man faktiskt utvecklar\r\ndemokratin och även befäster denna. Sådan insikt\r\nfår man bara om det här kan tillämpas i\r\nvardagsarbetet i klassen. Det är viktigt att\r\nläroplanen mycket tydligt har denna inriktning.</pre><pre>Herr talman! Den borgerliga regeringens\r\nläroplansdirektiv innebär många steg tillbaka i\r\ntiden. Det här har människor ganska snabbt\r\nupptäckt. En symbol för människors oro och ilska\r\nhar ämnena hemkunskap, slöjd och barnkunskap\r\nblivit. Behandlingen av dessa ämnen är det\r\ntydligaste exemplet på den ytlighet som präglar\r\nBeatrice Asks läroplansdirektiv.</pre><pre>Regeringen har här mycket tydligt visat att man inte\r\nförstår de olika ämnenas funktion i skolan, och det\r\ngenomskådar människor. Sällan har jag som\r\nledamot i riksdagen fått så många brev,\r\nuppvaktningar och telefonsamtal -- och alla har ett\r\nentydigt budskap.</pre><pre>Jag skall som ett exempel på detta läsa ur ett brev\r\nfrån lärare i min valkrets, Råneå. Härmed visar\r\nman på nämnda ämnens bredd. Man skriver så här:</pre><pre>''Slöjd och hemkunskap hjälper eleverna att bygga\r\nupp sitt självförtroende genom att de får pröva\r\nhändernas och fantasins möjligheter genom ett eget\r\nskapande. Den motoriska träningen gynnar bl a läs-\r\noch språkinlärning. Matematik tränas på ett\r\nkonkret och meningsfullt sätt i dessa ämnen. Både\r\npojkar och flickor får goda baskunskaper. -- -- --\r\nGenom ämnena får eleverna handlingsberedskap\r\nför sitt vardags- och arbetsliv.''</pre><pre>Jag har tagit del av skolministerns kommentarer till\r\ndenna diskussion vid flera tillfällen. Men hon har\r\naldrig medgett att dessa ämnen har en så viktig\r\nfunktion att de faktiskt bör ha en garanterad\r\nundervisningstid även i framtiden. Hon har alltid\r\nbara hävdat att hon vill utreda deras plats i\r\nläroplanen.</pre><pre>Som framgår av utskottets betänkande har de\r\nborgerliga ledamöterna efter mycket hårda\r\npåtryckningar från opinionen enats om att också de\r\nhär ämnenas vikt i skolan skall betonas. Det finns\r\nmånga fina skrivningar i betänkandet, och\r\nnaturligtvis står vi också bakom dessa. Denna\r\nenighet i utskottet är mycket glädjande. Den visar\r\natt förnuftet segrar till slut. Föräldrars, elevers och\r\nlärares erfarenheter och tyckande har tagits till\r\nvara. Det tjänar eleverna och skolan på.</pre><pre>Vi socialdemokrater har ändå en reservation. Det\r\nberor på att majoriteten inte vill löpa linan ut och\r\nge regeringen till känna de slutsatser som har\r\ndragits. Vi socialdemokrater anser, mot bakgrund\r\nav vår syn på kunskaperna, att hemkunskap,\r\nbarnkunskap och slöjd skall ha en garanterad\r\nundervisningstid. Detta vill vi ge regeringen till\r\nkänna.</pre><pre>Vad skriver då regeringspartierna? Frågan har varit\r\nmycket känslig i utskottet. Man vill inte ge\r\nskolministern en alltför tydlig knäpp på näsan.\r\nDärför vill man inte tydligt skriva som vi föreslår,\r\nnämligen att hemkunskap, barnkunskap och slöjd\r\nskall ges en garanterad undervisningstid.</pre><pre>Majoriteten landar i att ''Utskottet delar\r\nmotionärernas uppfattning om den betydelse som\r\nämnena hemkunskap, slöjd och barnkunskap har.\r\nUtskottet förutsätter att de kommer att finnas kvar\r\ni den nya timplanen för grundskolan.''</pre><pre>Vad betyder: ''finnas kvar i den nya timplanen''?\r\nKommer dessa ämnen att ges garanterad\r\nundervisningtid? Jag skulle vilja att\r\nutskottsmajoritetens företrädare här i kammaren\r\ntolkar utskottets förslag, så att dimmorna skingras\r\nen gång för alla innan beslut skall fattas. För\r\nsäkerhets skull skulle jag vilja rekommendera alla\r\nmotionärer och ledamöter i kammaren, som värnar\r\nom skolämnena hemkunskap, barnkunskap och\r\nslöjd, att rösta på den socialdemokratiska\r\nreservationen. Man röstar nämligen då på en\r\ngaranterad undervisningstid.</pre><pre>Herr talman! En av våra reservationer handlar\r\nockså om att skolministern i sina direktiv helt har\r\nslopat utarbetandet av ett gemensamt\r\nmåldokument för barnomsorgen och skolan. Vi\r\nanser att alla som arbetar med barn måste göra det\r\nutifrån en helhetssyn på barnets utveckling. Ett\r\ngemensamt måldokument skulle kunna leda till att\r\nsamarbetet kan fördjupas.</pre><pre>Vi vill på det här sättet sätta barnet i centrum.\r\nDetta vill nu inte regeringen och\r\nutskottsmajoriteten, eftersom det är borttaget i\r\nregeringens läroplansdirektiv. Varför vill inte\r\nregeringen och majoriteten underlätta övergången\r\nmellan barnomsorg och skola för eleverna?</pre><pre>Herr talman! Frågan om skolans värderingsgrund\r\nhar behandlats av utskottet med anledning av en\r\nenskild motion från Kds. Motionären vill att den\r\nsvenska skolan som helhet skall förankras i kristen\r\netik och präglas av den kristna människosynen.</pre><pre>Utskottsmajoriteten har visserligen avstyrkt\r\nmotionen, men hänvisar till direktiven i\r\nläroplanskommittén. I dessa direktiv sägs att\r\nskolans verksamhet skall bygga på vissa kända\r\nnormer som ''genom kristen etik och västerländsk\r\nhumanism har en djup förankring i vårt land''.</pre><pre>Vi socialdemokrater ser med stor oro på dessa\r\nskrivningar i regeringens läroplansdirektiv.\r\nRegeringen vill på ett onödigt sätt tilldela den\r\nkristna religionen en överordnad ställning\r\ngentemot andra religioner eller livsåskådningar i\r\nskolan. Det är mycket olyckligt.</pre><pre>Frågan blir än allvarligare mot bakgrund av att\r\nregeringen i lärarutbildningspropositionen skriver\r\natt det krävs lärare som har ''förståelse för skolans\r\nvärdemässiga grund i kristen etik och humanism''.\r\nDetta öppnar allvarliga perspektiv. Det kan\r\nuppfattas så att man kan väga in lärarens religiösa\r\ntro i bedömningen av dennes kompetens.</pre><pre>Inte blir skadan mindre av att utskottsmajoriteten i\r\nsin text i lärarutbildningspropositionen konstaterar\r\natt ''människor med olika livs-  och trosåskådning\r\nkan vara lärare i den svenska skolan''. Bakom detta\r\nligger och lurar att det kan ifrågasättas om skolan\r\növer huvud taget är konfessionellt obunden.</pre><pre>Vi socialdemokrater anser att det inte får råda\r\nnågot tvivel om att alla lärare är välkomna i den\r\nsvenska skolan.</pre><pre>Herr talman! I vår reservation i detta\r\nläroplansbetänkande slår vi fast att den svenska\r\nskolan även i framtiden skall vara obunden i\r\nkonfessionellt hänseende, dvs. inte grundas på en\r\nspeciell trosriktning eller livsåskådning.</pre><pre>Vi betonar också att den svenska skolans\r\nvärdemässiga grund på ett utmärkt sätt formuleras i\r\nläroplanen för grundskolan, Lgr 80, under rubriken\r\nFostran och utveckling. Dessa normer,\r\nkompletterade med etiska värden som individens\r\nfrihet, solidaritet med svaga och utsatta samt alla\r\nmänniskors lika värde, bör utgöra grunden för den\r\nfostrande uppgiften i dagens och framtidens\r\ngrundskola.</pre><pre>Det är mycket viktigt att slå fast att den svenska\r\nskolan skall vara öppen för alla barn och ungdomar\r\npå lika villkor. I skolan skall elever, lärare,\r\nskolledare och övrig personal arbeta tillsammans,\r\noberoende av religiös övertygelse. I dagens\r\npluralistiska samhälle skulle det vara synnerligen\r\nolyckligt om man i den gemensamma skolan skulle\r\nta ställning för en religiös övertygelse före en\r\nannan, vilket vi anser att läroplansdirektiven\r\nöppnar dörrar för.</pre><pre>Vi har redan nu religionskunskap, för att ge\r\nkunskap om olika religioner. Med denna\r\nmotivering vill vi avslå den aktuella Kds-motionen.</pre><pre>Det är även mot denna sakliga bakgrund\r\nanmärkningsvärt att regeringen i direktiven till\r\nläroplanskommittén valt att särskilt framhålla de\r\netiska normer som skolan bör bygga på och som\r\n''genom kristen etik och västerländsk humanism\r\nhar en djup förankring i vårt land''. Det är olyckligt\r\natt lyfta fram en viss religions etiska regler och ett\r\nspeciellt slags humanism. Det här borde egentligen\r\nvara en självklarhet, och det vill vi skicka med till\r\nregeringen.</pre><pre>Över huvud taget är det svårt att förstå att\r\nregeringen och utskottsmajoriteten ger sig till börja\r\nifrågasätta den värdemässiga grund som skolan i\r\ndag vilar på. Hade det inte varit klokast att nöja sig\r\nmed de skrivningar som finns i Lgr 80? De är väl\r\navvägda och fungerar bra.</pre><pre>Har inte regeringspartierna förståelse för att deras\r\nformuleringar kan skapa undran och svårigheter i\r\nskolans vardag? Vårt land får ju numera allt fler\r\ninvånare med annan bakgrund än den kristna?</pre><pre>Utskottsmajoriteten å sin sida avslår Kds-motionen\r\nmed motiveringen att motionen i stort sett är\r\ntillgodosedd genom skrivningarna i\r\nläroplansdirektiven. Hur skall det tolkas? Innebär\r\ndet att skolan skall bli förankrad i kristen etik och\r\npräglas av den kristna människosynen, som\r\nmotionären föreslår?</pre><pre>Det är mycket viktigt att utskottets företrädare\r\näven i denna fråga gör klarlägganden i kammaren\r\ninnan beslut fattas. Det vore också faktiskt\r\nklädsamt om vi fick fler regeringspartiers tolkning\r\nav utskottets förslag före voteringen.</pre><pre>Till sist, herr talman, yrkar jag bifall till de\r\nsocialdemokratiska reservationerna 1, 2, 4, 5, 6, 8\r\noch 12 i UbU19. Självfallet står vi socialdemokrater\r\näven bakom våra övriga reservationer i\r\nbetänkandet.</pre><pre>Anf. 2  STEFAN KIHLBERG (nyd):</pre><pre>Herr talman! Man talar ibland om den svenska\r\nmodellen i en betydelse som åtminstone förr\r\nlikställdes med det svenska utredningsväsendet,\r\noch som internationellt har väldigt gott rykte. I\r\nkorthet består modellen i att en analytisk utredning\r\nföljde efter det att en idé framförts. Det svenska\r\nutredningsväsendet har förvisso fått mycken kritik\r\nför byråkrati och seghet. Ingen har väl dock\r\nifrågasatt att det har inneburit kvalitet, och man har\r\nkunnat fatta beslut med utgångspunkt i gjorda\r\nutredningar.</pre><pre>Denna arbetsform tycker vi är utomordentligt bra.\r\nVi är därför mycket överraskade och minst sagt\r\nbeklämda över vad som har hänt med utgångspunkt\r\ni utbildningsutskottets betänkande.</pre><pre>Det räcker med att säga ordet slöjd. Det har blivit\r\nsom en bomb. En skolminister har haft den sanslösa\r\noförskämdheten att be en tillsatt, statlig\r\nutredning -- läroplanskommittén -- att belysa\r\nkonsekvenserna av att vissa ämnen görs frivilliga.\r\nDet räcker i dag i Sverige. Man får inte ens belysa\r\nkonsekvenserna av någonting, utan att\r\nåsiktsmaffian ropar på censur och diktatur. Man\r\nanvänder visserligen inte dessa ord, men det är det\r\nsom det handlar om. Man får inte ens göra så här.</pre><pre>Vad är det då som det här kusliga hotet utgörs av.\r\nJo, det är valfriheten. Tänk vad kusligt att eleverna\r\nsjälva skall kunna välja. Kan ni tänka er något mer\r\nfruktansvärt.</pre><pre>Självfallet är det viktigt med slöjd, hemkunskap\r\noch barnkunskap. På den punkten finns det ingen\r\nsom helst oenighet. Det är nästan en truism. Det är\r\nt.o.m. så viktigt att man kanske skulle kunna låta\r\nen del elever välja mer av slöjd och barnkunskap\r\nutifrån den grundläggande insikten att det är\r\noerhört viktigt för en elevs utveckling att lyckas i\r\nnågot segment. Här finns alltså möjligheter för\r\nmånga elever som kanske inte lyckas i de teoretiska\r\nämnena att bygga upp en äkta självkänsla genom\r\natt prestera bra i praktiska ämnen. Man kan också\r\nnämna alla självklara fördelar som integrering av\r\nintellektuella insikter med praktiska.</pre><pre>Det är fullkomligt självklart, och det är inte det\r\ndebatten har handlat om, för där finns en enighet.\r\nHär handlar det om att man inte ens en gång får lov\r\natt belysa konsekvenserna. Diktatorn, staten, skall\r\ni stället tala om: Så här skall ni göra, mina små\r\ntelningar. Staten vet alltid bäst.</pre><pre>I det här fallet har staten fått ivrig hjälp av vad jag\r\nbrukar kalla för lärarmaffian. Den har ryckt ut.\r\nMönstret är precis detsamma som vid tidigare\r\nsammanhang -- den har ryckt ut några gånger\r\ntidigare under riksdagsåret. Jag kan ha en viss,\r\ndock mycket liten, förståelse för att lärare som\r\narbetar med detta blir litet ängsliga för sitt jobb.\r\nMen faktiskt förväntar jag mig att även lärare inom\r\nhemkunskap och barnkunskap skall kunna höja\r\nblicken över krubbkanten och se litet utanför det\r\negna intresseområdet, speciellt som ju lärare är\r\nkopplade till utbildning. För mig står de nära\r\nbegrepp som upplysning, vidsynthet, tolerans och\r\nkritiskt tänkande. Var finns allt detta i den här\r\ndebatten?</pre><pre>I andra sammanhang där problemen hanteras på\r\ndetta sätt talar man om förmynderi, inkrökthet,\r\novederhäftighet. Kort sagt vardagligt uttryckt\r\ntycker man att det är korkat. Jag tycker att det är\r\nvälförtjänt att den här typen av hantering föder\r\npolitikerförakt. Det är värt förakt när man inte ens\r\nen gång kan belysa konsekvenserna.</pre><pre>Nu får vår förhoppning stå till läroplanskommittén.\r\nDär finns inga politiker med. Man får hoppas att\r\nden gör en saklig analys och belyser\r\nkonsekvenserna. Jag konstaterar med visst nöje att\r\nbara ett enda parti stödjer skolministern här,\r\nnaturligtvis Ny demokrati.</pre><pre>Det finns en annan fråga i UbU19 som också är en\r\n''bomb''. Det räcker med att säga hemspråk, så\r\nsmäller det på åtskilliga håll. Det är också\r\nsymtomatiskt. En seriös diskussion om denna fråga\r\när näst intill omöjlig att få till stånd. Senast vi talade\r\nom det i denna kammare gällde det pengar, så det\r\ntänkte jag inte diskutera nu. Det är ett känt faktum\r\natt det kostar mycket pengar. Låt oss då för\r\ndiskussionens skull acceptera att det gör det och i\r\nstället titta på vad vi får för pengarna och vad de\r\nsom anlitar hemspråksundervisningen får för valuta\r\nför pengarna. Då konstaterar vi att det inte finns\r\nnågon utvärdering gjord.</pre><pre>Vi, inte minst jag själv, har ägnat en hel del energi\r\nåt frågan, sökt i åtskilliga databaser och sökt hjälp\r\nhos ett antal forskningsinstitutioner för att hitta vad\r\ndet finns för vetenskapliga belägg för de\r\nuppfattningar som ligger bakom den svenska\r\nuppläggningen av hemspråksundervisningen. Vi\r\nhar kunnat konstatera: Det finns inga. Det finns i\r\noch för sig vällovliga, välmenta ambitioner, men\r\ninget som helst faktaunderlag som stödjer\r\nuppfattningen att den svenska uppläggningen är\r\nändamålsenlig och bra.</pre><pre>Att tvåspråkighet, eller ännu hellre tre-  eller\r\nfemspråkighet, är önskvärd hos så många\r\nsamhällsmedborgare som möjligt är fullkomligt\r\nsjälvklart. Men om man åker ut i verkligheten och\r\ntalar med dem som arbetar med detta i skolan, möts\r\nman av en förödande kritik. Jag vet inte hur många\r\nlärare som jag har ringt och som har konstaterat att\r\nman inte törs säga det högt, för det är en laddad\r\nfråga. Men de ger exempel på exempel på vilka\r\nförödande effekter hemspråksundervisningen får.\r\nElever måste gå ifrån en lektion, missar\r\nundervisningen osv.</pre><pre>Var och en kan ju själv räkna ut hur motiverande\r\ndet är att sitta i en klass, där läraren talar svenska\r\nmen jag själv inte förstår språket. Naturligtvis blir\r\njag då distraherad, omotiverad och tänker på\r\nannat. En del börjar hitta på rackartyg och\r\nliknande. Det är en ganska naturlig mänsklig\r\nreaktion om man inte förstår vad som sägs.</pre><pre>Därför tycker vi att det är fullständigt självklart --\r\nom man verkligen bryr sig om de människor som\r\nkommer hit och som inte kan svenska -- att i början\r\nhjälpa dem att lära sig svenska fortast möjligt.\r\nInnan man behärskar svenska har man inte en\r\nchans att vara med som första klassens\r\nmedborgare. Det tycker vi är viktigt. Alla som finns\r\ni Sverige skall naturligtvis vara första klassens\r\nmedborgare.</pre><pre>Då kan någon säga: ''Det tar så lång tid.'' Nej,\r\nknappast. Jag kan ge ett konkret exempel. Jag har\r\narbetat rätt mycket, och gör det fortfarande, med\r\nutbytesstudenter. Jag har haft sådana boende\r\nhemma under ett års tid. De kommer från hela\r\nvärlden. Ingen har misslyckats med att lära sig\r\nsvenska på mindre än sex månader så bra att de\r\nföljer svenska gymnasiestudier, ofta talar klockren\r\nsvenska. Vad har de gjort? Jo, de har bott i svenska\r\nfamiljer och fått några veckors enkel\r\nsvenskundervisning. Så finns viljan, är det inga\r\nproblem.</pre><pre>Vi menar att samhället självklart skall ställa upp\r\noch hjälpa invandrarna att lära sig svenska. Det\r\nmåste vara det primära. Sedan skall man\r\nnaturligtvis underhålla sitt modersmål, men inte så\r\natt det får de förödande effekter som dagens\r\nuppläggning av undervisningen ger. Där har\r\ninvandrarorganisationerna själva en mängd bra\r\nidéer om hur de skulle kunna arrangera\r\nundervisningen, om de bara finge möjligheten och\r\nstaten tog bort sina pekpinnar.</pre><pre>Avslutningsvis tänkte jag bara kort kommentera,\r\neftersom det finns med i betänkandet, betygsfrågor.\r\nDet är ett annat näst intill hopplöst område att\r\ndiskutera någorlunda sakligt. Det blir pang ja eller\r\nnej, fy, fy, bra, bra, men aldrig före högstadiet.</pre><pre>Låt oss börja med begreppet betyg. Vad är betyg\r\nför någonting? Då kan man slå upp i svenskt\r\nsynonymlexikon och konstatera att betyg och\r\nomdöme i princip är synonyma begrepp. Jag är den\r\nförsta att hålla med om att dagens infernaliska\r\nrelativa betygssystem bara är värt en enda resa till\r\nsoptippen. Det är förödande. Det är tack och lov\r\npolitisk enighet om det i dag.</pre><pre>Tyvärr utgår man i debatten ifrån de erfarenheter\r\nsom vi har av det här betygssystemet. Sedan\r\nappliceras de på ett kommande --\r\nförhoppningsvis -- betygssystem, och då blir det en\r\nminst sagt bisarr, inkonsekvent och ologisk debatt.</pre><pre>Enligt direktiven till betygsberedningen, som jag\r\ninom parentes sagt sitter med i, är betygens primära\r\nsyfte är återföra erfarenheter till eleven om hur\r\ndenna utvecklar sig i sitt skolarbete. I dagligt tal\r\nkallar vi det för feedback, dvs. att få veta hur jag\r\npresterar. Det är för oss utomordentligt viktigt. Det\r\när viktigt för en människa att få feedback, i alla dess\r\ndimensioner: hur jag lyckas i skolan i olika ämnen,\r\npå skrivningar, i uppträdande osv. för att bygga upp\r\nen bra självbild. Det enda sättet att bygga upp ett\r\näkta självförtroende är att få denna återföring,\r\nåterspegling. Det skriver varenda psykolog under\r\npå.</pre><pre>Det har också förts en diskussion i\r\nbetygsberedningen om en kunskapssyn -- vi är ense,\r\nt.o.m. Ny demokrati instämde -- innebärande att\r\nfaktakunskaper inte räcker. De måste kunna\r\ntillämpas, man måste kunna se helheter och\r\nsammanhang. Man är på väg att försöka hitta ett\r\nbetygssystem som just visar detta, dvs. ett bra\r\nmålrelaterat betygssystem, som skall utgöra en\r\npositiv stimulans. Det är ju jättebra. Då tycker man\r\natt det är utmärkt och bra. Så kommer nästa\r\ndiskussion: Betyg är bra, men inte förrän tidigast på\r\nhögstadiet. Man skall inte pressa de små liven. Då\r\nblir det på något vis kortslutning för oss som gillar\r\nlogik. Konsekvensen blir att det inte är viktigt för\r\nde mindre barnen, för dem som går i ettan, att få\r\ndenna feedback. Det är ungefär lika omtänksamt\r\nsom att säga till dem: Nu skall ni spela fotboll, mina\r\nbarn, men ni får inte räkna poäng, inte mål. Då kan\r\ndet visa sig att någon är duktigare än de andra. Fy\r\nvad hemskt, usch, usch!</pre><pre>Ett värre utslag av Jantelagen har jag svårt att tänka\r\nmig.</pre><pre>Min fromma förhoppning är att betygsdebatten\r\nskall präglas mer av konsekvens och av att man\r\ndiskuterar vad betyg egentligen innebär, nämligen\r\nåterföring till eleven. Betygen är inte något\r\nurvalsinstrument. Det finns inte någon som har haft\r\nden avsikten, inte ens den skolminister som Ewa\r\nHedkvist Petersen så gärna kritiserar.</pre><pre>Herr talman! Jag yrkar bifall till reservationerna 9,\r\n10 och 13, som är fogade till utbildningsutskottets\r\nbetänkande UbU19. (Applåder)</pre><pre>Anf. 3  EWA HEDKVIST PETERSEN (s)\r\nreplik:</pre><pre>Herr talman! Jag vill börja med att kommentera det\r\nsätt på vilket Stefan Kihlberg behandlar opinioner.\r\nHan tycker inte om att det blir opinioner kring\r\nbarnkunskap, hemkunskap och slöjd. Däremot\r\ntycker han att det är bra med opinioner i fråga om\r\nhemspråksundervisningen, och han klagar över att\r\ndessa opinioner inte får komma fram. Jag tycker att\r\nvi här i kammaren skall ha en mycket klar\r\ninställning till alla opinioner och meningsyttringar,\r\nnämligen att dem skall vi lyssna på och ta till vara.\r\nSedan skall dessa vägas in i det som vi anser bör\r\nåstadkommas. Ibland instämmer vi i opinionerna\r\noch ibland inte, och då får vi klargöra vår\r\ninställning. Men vi skall vara mycket lyhörda inför\r\nalla opinioner i samhället. Vi skall inte värdera\r\nopinionernas rättmätighet utifrån vår egen\r\nståndpunkt.</pre><pre>När det gäller hemspråksundervisningen står det\r\nklart att Stefan Kihlberg och Socialdemokraterna\r\nhar helt olika åsikter. Det är beklämmande att\r\nStefan Kihlberg väldigt mycket argumenterar\r\nutifrån vuxnas förhållanden. Han sade att studenter\r\nkan lära sig svenska på ett halvår. Det stämmer\r\nsäkert, men i fråga om hemspråksundervisningen\r\nhandlar det ju om barn som är inne i en\r\nutvecklingsprocess och som skall lära sig att\r\nanvända sitt språk för att göra sig förstådda med\r\nomgivningen. Då är det viktigt att barn får\r\nhemspråksundervisning, så att de kan göra sig\r\nförstådda och berätta vad de tycker och känner. Vi\r\nvet att hemspråket är viktigt.</pre><pre>Sedan kan man diskutera hur\r\nhemspråksundervisningen skall organiseras och\r\nskötas ute i kommunerna, men det är en annan\r\nfråga, som vi i utskottet har avgett betänkanden\r\nom.</pre><pre>Något av ett liknande resonemang kring barn och\r\nvuxna kan man föra i betygsfrågan. Det är lätt för\r\nvuxna att förstå vad betyg innebär och sära på den\r\nkänslomässiga reaktionen och en mer förståndig\r\nreaktion. Och när det gäller betyg för låg-  och\r\nmellanstadiet har vi också att göra med barn. De\r\nmåste i så fall förstå vad den\r\nerfarenhetsåterkoppling som Stefan Kihlberg\r\ntalade om innebär. Vi anser att det finns andra sätt\r\nän att sätta bokstäver eller siffror på ett papper,\r\nandra sätt som är bättre, som barn kan förstå och\r\nsom inte hämmar deras inlärning.</pre><pre>Anf. 4  STEFAN KIHLBERG (nyd) replik:</pre><pre>Herr talman! Ja visst, Ewa Hedkvist Petersen, skall\r\nman lyssna på opinioner. Det är precis det som Ny\r\ndemokrati ägnar sig åt. Det kan möjligen vara en\r\nav förklaringarna till att denna hemska varelse på\r\nnolltid har tagit sig ända in i riksdagen, att vi\r\nfaktiskt speglar opinioner. Vad vi däremot inte\r\nspeglar är en massa gruppegoistiska intressen --\r\nkorporativism kan man kalla det för, om man vill\r\nanvända ett fint ord. Det tycker vi tvärtom genuint\r\nilla om. Om diskussionen hade präglats av saklighet\r\noch argument för och emot, hade vi lyssnat. Men\r\nnär det bara är fråga om ett bevakande av egna\r\nintressen, blir vi misstänksamma.</pre><pre>Ewa Hedkvist sade att man vet att\r\nhemspråksundervisningen är viktig. Men det är\r\nprecis det som man inte kan veta. Det finns\r\nnämligen inte några belägg för det. I min värld\r\nmåste man, om man säger sig veta, grunda sig på\r\nfakta och på något slags objektivt underlag. Men\r\ndet finns inte någonting som stöder uppfattningen\r\natt undervisning i hemspråk gör nytta. Tvärtom\r\nfinns det väldigt många fakta som visar att\r\nhemspråksundervisning hindrar, förstör och\r\nhämmar utvecklingen, samtidigt som den saboterar\r\nundervisningen. Det finns t.o.m. de som säger att\r\ndet nästan är omöjligt att undvika att komma ihåg\r\nsitt hemspråk. Ett belägg för detta är att man i vissa\r\nbyar i Ukraina fortfarande efter några hundra år\r\ntalar svenska, trots att ingen därifrån någonsin har\r\nvarit i närheten av Sverige. Vi efterlyser alltså det\r\nfaktaunderlag som Ewa Hedkvist grundar sig på,\r\nnär hon säger att hon vet att det är viktigt med\r\nhemspråksundervisning.</pre><pre>Vår tilltro till små barn är mycket större än Ewa\r\nHedkvists. Vi tror att de tål feedback, återföring,\r\nredan när de går i förskolan och redan på lågstadiet.\r\nVi tror t.o.m. att små barn klarar sådant mycket\r\ntidigare. Jag tror också att de flesta av oss har gett\r\nvåra egna barn beröm på ett ganska tidigt stadium.\r\nJag hoppas även att kloka föräldrar har gett sina\r\nbarn kritik långt innan de börjat skolan, när de\r\nhade gjort någonting dumt. Det är vad det hela\r\nhandlar om. Det är Ewa Hedkvist som talar om\r\nsiffror. Hon står fortfarande fast vid ett relativt\r\nbetygssystem. Jag har inte talat om siffror, utan om\r\nvikten av att få betyg, dvs. omdömen och återföring\r\nav erfarenheter för att se om man har lyckats eller\r\nmisslyckats från första stund i skolan.</pre><pre>Anf. 5  EWA HEDKVIST PETERSEN (s)\r\nreplik:</pre><pre>Herr talman! Stefan Kihlberg återkommer till sina\r\nomdömen om opinionerna. Han anser att man\r\nföreträder gruppegoistiska intressen om man inte\r\ntycker som Stefan Kihlberg. Då är man inte saklig,\r\ninte objektiv och rör sig inte med fakta. Jag tycker\r\nfaktiskt att detta visar på någon sorts nedvärdering\r\nav människor som har andra åsikter. Det är viktigt\r\natt vi behandlar varandra väldigt väl i debatten och\r\ninom opinionerna. Vi skall ha en saklig och\r\nordentlig diskussion, men vi skall vara noga med att\r\nha respekt för folks åsikter och inte säga att det som\r\nvi inte tycker är osakligt, att det inte bygger på\r\nvetenskaplighet och fakta.</pre><pre>Vi kan säkert diskutera hemspråksundervisningen\r\nväldigt länge, och man kan ha många aspekter på\r\ndenna. Det är viktigt att man utgår ifrån att man här\r\nhar med barn att göra. Det finns barn som har\r\nhemspråksundervisning och som flyttar till\r\nhemlandet igen. Också av den anledningen --\r\nförutom av de andra skäl som jag tidigare har varit\r\ninne på -- är det bra med hemspråksundervisning.</pre><pre>När det gäller betyg menar jag att de kan se ut hur\r\nsom helst. De kan bestå av siffror, av fler ord eller\r\nav bokstäver. Jag vet inte vad betygsberedningen\r\nkommer med för förslag. Däremot ställer jag mig\r\ninte bakom åsikterna att det måste skrivas ner\r\nomdömen om barnen ända ner i lågstadiet och\r\nkanske redan i förskolan, som Stefan Kihlberg\r\nsäger. Det finns andra sätt att skapa en feedback,\r\nen återföring, -- som Stefan Kihlberg uttryckte\r\ndet -- till barn, andra sätt som är mer nyanserade\r\noch som främjar deras utveckling. Det är barn som\r\nvi har att göra med, och de skall stödjas så att de\r\nkan utvecklas i skolan och få en bra inlärning. Jag\r\noch Socialdemokratin anser att vi inte skall ge\r\nomdömen fästa på papper långt ner i lågstadiet och\r\nkanske t.o.m. redan i förskolan.</pre><pre>Anf. 6  STEFAN KIHLBERG (nyd):</pre><pre>Herr talman! Jag skall fatta mig väldigt kort.</pre><pre>I fråga om respekt för andras uppfattningar är vi\r\nfullständigt överens, Ewa Hedkvist Petersen. Det\r\när just därför som det är så beklämmande att man\r\ninte kan få belysa konsekvenserna av olika\r\nalternativ och göra vissa ämnen frivilliga. Det är\r\nprecis det som är så viktigt, att ha respekt för andra\r\nuppfattningar. Därför reagerar vi mot dem som\r\nförsöker lägga locket på denna respekt för andra\r\nuppfattningar.</pre><pre>När det gäller betyg tycker vi att det är viktigt att\r\nman får veta hur det går. Det tycker också Ewa\r\nHedkvist, men att man inte får skriva ned dem. Kan\r\ndet möjligen bero på att hon gillar den kravlöshet\r\nsom har präglat Socialdemokratin? Jag har också\r\nförstått att det finns en äkta, genuin omtanke, men\r\ndet är inte omtänksamt att inte ställa höga och\r\ntydliga krav. Var och en som vet någonting om barn\r\nsom spårar ur, vet att den viktigaste faktorn är att\r\ntidigt ge styrsignaler. Sedan kan man kalla det för\r\nsocial kontroll eller vad som helst, men det är\r\nviktigt att barn får styrsignaler om vad de får och\r\ninte får göra. Vi skulle bespara oss och samhället\r\nmånga värstingar, om denna tydlighet visades på ett\r\ntidigt stadium. Det vore äkta omsorg om\r\nmänniskor.</pre><pre>Andre vice talmannen anmälde att Ewa Hedkvist\r\nPetersen anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 7  ANN-CATHRINE HAGLUND (m):</pre><pre>Herr talman! I regeringsförklaringen slog\r\nregeringen fast sin målsättning att stärka Sverige\r\nsom kunskapsnation och skapa Europas bästa\r\nskola. Sverige är ju ett litet land, och för att vi skall\r\nkunna hävda oss i konkurrensen med andra länder,\r\nkunna stärka vår ekonomi och utveckla vår välfärd,\r\nkrävs en skola och en utbildning av allra högsta\r\nkvalitet. Detta är kanske vår viktigaste\r\nframtidssatsning.</pre><pre>Regeringens ambition kommer till uttryck i de\r\nförändrade direktiven till läroplanskommittén och\r\ntill betygsberedningen. Den övergripande\r\nmålsättningen för läroplanskommitténs arbete skall\r\nvara strävan att utveckla Europas bästa skola.\r\nDenna höga ambitionsnivå skall karakteriseras av\r\nen höjd kvalitet i utbildningen genom att bl.a.\r\nämnenas ställning förstärks. Språkprogrammen\r\nskall förbättras i alla skolformer.</pre><pre>Det skall finnas utrymme för elevernas personliga\r\nval. Man skall vidare belysa hur den tid för fria\r\naktiviteter som i dag finns bäst kan utnyttjas för att\r\nstärka utbildningens kvalitet. Kursplanerna resp.\r\nriktlinjerna för dessa skall utformas så, att det blir\r\nmöjligt att införa en målrelaterad betygssättning i\r\nen skala som omfattar mer än fem steg.\r\nBetygssättningen skall ske tidigare än i dag.</pre><pre>I direktiven anges att skolans huvuduppgift är att ge\r\nkunskaper och färdigheter. Det hör även till\r\nskolans uppgift att bidra till elevernas sociala och\r\nemotionella utveckling. Denna uppgift är\r\nemellertid när det gäller barn och ungdomar ett\r\nansvar som är delat mellan hemmen och skolan och\r\ndär hemmen har huvudansvaret. Föräldrarna har\r\näven ansvar för att stödja sina barns skolgång. Jag\r\nskulle vilja fråga Ewa Hedkvist Petersen: Vad är\r\ndetta om inte att sätta eleven i centrum?</pre><pre>Sedan de nya direktiven till läroplanskommittén och\r\nbetygsberedningen kom har det varit en mycket\r\nlivlig debatt om innehållet i skolan. Även om\r\ndebatten till viss del har byggt på missförstånd och\r\npräglats av misstänkliggöranden, är det faktiskt\r\nglädjande att vi nu äntligen diskuterar\r\ninnehållsfrågor och vad skolan är till för. Jag\r\nhoppas att den här debatten fortsätter när vi har fått\r\nläroplanskommitténs och betygsberedningens\r\nförslag, även långt framöver, och att den leder till\r\ninsikt och ökat engagemang hos alla för det som är\r\nskolans huvuduppgift. Därmed kan också skolans\r\nkunskapsförmedlande roll stärkas, och det är\r\nviktigt.</pre><pre>I utbildningsutskottets betänkande 19 behandlas\r\ninte mindre än 53 motioner, där det tas upp\r\nläroplans- och betygsfrågor. De flesta avstyrks med\r\nhänvisning till det arbete som pågår i\r\nläroplanskommittén och betygsberedningen.</pre><pre>Till betänkandet har fogats nio reservationer från\r\nSocialdemokraterna och fyra från Ny demokrati\r\nsamt en meningsyttring från Vänsterpartiet.</pre><pre>Jag tänker kommentera reservationerna, liksom\r\nockså föregående talares inlägg.</pre><pre>I reservation 1 står det att barnomsorgen och skolan\r\nbör få ett gemensamt måldokument, något som\r\nläroplanskommitténs enligt sina direktiv nu inte\r\nlängre skall utforma. Däremot skall kommittén\r\nformulera utgångspunkterna för den\r\nskolförberedande verksamheten, så att ett\r\nnärmande lokalt i kommunerna mellan den\r\nskolförberedande verksamheten och grundskolan\r\nunderlättas.</pre><pre>Utskottet delar regeringens uppfattning. Skolan är\r\nobligatorisk och omfattas av den allmänna\r\nskolplikten, medan barnomsorgsverksamheten är\r\nfrivillig.</pre><pre>Självfallet är det viktigt med en smidig övergång\r\nfrån barnomsorgen till skolan. Det finns ju både\r\npedagogiska och ekonomiska skäl för samverkan\r\noch samordning av exempelvis lokaler och andra\r\nresurser. Olika personalkategorier har mycket att\r\nlära av varandra.</pre><pre>Däremot är det viktigt att det statliga styrsystemet\r\ngör en klar beskrivning av skolans resp.\r\nbarnomsorgens mål och uppdrag. Det är inte\r\nsamma uppgifter och innehåll. Därför är inte heller\r\nett gemensamt måldokument lämpligt.</pre><pre>I reservation 2 tas det upp vissa utgångspunkter för\r\nläroplansarbetet. Det mesta i reservationen är\r\ntillgodosett i direktiven, vilket också torde framgå\r\nav vad jag sade inledningsvis.</pre><pre>Vad beträffar de enskilda ämnenas ställning anges\r\nbl.a. i direktiven att kommitténs ställningstagande\r\nbeträffande de ämnen som skall ingå i timplanen\r\nbör redovisas bl.a. mot bakgrund av en analys av\r\nämnesstrukturen i ett internationellt perspektiv,\r\nnaturligtvis främst mot bakgrund av förhållandena\r\ninom EG-länderna. Det är trots allt de som ligger\r\noss närmast. Men det är också viktigt att\r\nerfarenheterna från den nationella utvärderingen\r\nbeaktas. Kommittén bör utgå från att en garanterad\r\nundervisningstid skall anges för ett visst antal\r\nämnen.</pre><pre>Skälet till dessa formuleringar är givetvis att\r\nämnesövergripande undervisning och\r\ntemaundervisning riskerar att bli en ytlig översikt,\r\nom inte alla delar hinns med ordentligt. Den\r\nnationella utvärderingen bestyrker detta. Jag skall\r\nta några exempel.</pre><pre>I SO-ämnena drabbas religionskunskapen och\r\nsamhällskunskapen särskilt hårt på mellanstadiet. I\r\nNO-ämnena är det i första hand de ''mjuka''\r\ndelarna som tas upp. ''Hårdare'' delämnen är\r\novanliga.</pre><pre>Det är viktigt för förståelse och för överblick att\r\nvarje ämne får sitt djup och sin tid. Att garantera\r\natt undervisningen i varje ämne verkligen blir av är\r\nviktigt för eleverna. Det är faktiskt elevernas\r\nrättighet att få undervisning i alla de ämnen som\r\ningår. Däremot skall naturligtvis läraren kunna\r\nvälja sitt arbetssätt. Det står också klart i direktiven\r\natt temastudier och ämnesövergripande\r\nundervisning skall kunna förekomma.</pre><pre>I reservation 3 angående internationalisering slår\r\nman in öppna dörrar. De internationella aspekterna\r\ninom olika områden beaktas ju i högsta grad i\r\ndirektiven. Där framhålls att internationalisering är\r\nett viktigt kunskapsområde som skall ingå i\r\nkursplanerna för flera ämnen. Det står också att\r\nperspektivet inte får vara snävt. Undervisningen i\r\nspråk skall kraftigt förstärkas, och man skall rikta\r\nsärskild uppmärksamhet på hur grundskolans\r\nundervisning i svenska och övriga språkprogram\r\nskall kunna stärkas. Att fler elever läser ytterligare\r\nspråk är mycket viktigt. Kommittén bör utgå från att\r\nundervisningen i engelska skall börja i årskurs 1 och\r\növerväga om undervisning i B-språk skall kunna\r\nerbjudas tidigare än i dag. Därtill utreds skolans\r\ninternationalisering, bl.a. när det gäller åtgärder\r\nför att främja och underlätta utbyte mellan Sverige\r\noch andra länder.</pre><pre>Även i reservation 4 slår man in öppna dörrar. För\r\ndet första anges klart i skollagen att eleverna skall\r\nha inflytande över hur deras utbildning utformas.\r\nFör det andra markeras i direktiven tydligt bl.a.\r\nvikten av att eleverna får ta ett personligt ansvar för\r\nsin inlärning och sitt arbete i skolan.</pre><pre>Inom ramen för timplanen skall också en viss\r\nundervisningstid avsättas för elevernas personliga\r\nval. Ett sådant utrymme skall finnas i samtliga\r\nårskurser med ett ökande utrymme i de högre\r\nårskurserna.</pre><pre>Reservanterna är således helt tillgodosedda i\r\ndirektiven.</pre><pre>Detsamma gäller reservation 5. Vad avser\r\nmiljöfrågorna i läroplansarbetet anges i direktiven\r\natt miljökunskap är ett centralt kunskapsområde,\r\nsom således inte endast skall behandlas inom de\r\nnaturorienterande ämnena. De ekologiska\r\naspekterna måste i större utsträckning behandlas i\r\nundervisningen inom andra områden för att ge\r\neleverna en helhetssyn på miljöfrågorna.\r\nDirektiven gör en mycket klar och tydlig markering\r\nav miljöfrågornas betydelse. Utskottet säger därtill\r\natt man utgår från att regeringen i det fortsatta\r\narbetet fäster stor vikt vid miljöfrågorna.</pre><pre>Vad beträffar det särskilda miljösekretariatet i\r\nläroplansarbetet tas självfallet dess arbete till vara\r\nav läroplanskommittén.</pre><pre>I reservation 6 vänder sig reservanterna mot att det\r\ni läroplansdirektiven står att skolan ''liksom\r\ntidigare bör bygga på de etiska normer, såsom\r\nmänniskolivets okränkbarhet, individens frihet,\r\nsolidaritet med svaga och utsatta, respekt för den\r\nenskilda människans särart och integritet och allas\r\nlika värde, vilka genom kristen etik och\r\nvästerländsk humanism har en djup förankring i\r\nvårt land''. Jag förstår inte upprördheten i\r\nreservationen och i Ewa Hedkvist Petersens inlägg\r\ntidigare. Detta är ju värderingar som de flesta\r\nmänniskor i vårt land utifrån olika värderingar och\r\nutgångspunkter kan acceptera. Detta är den etiska\r\nkompass som skolan bör ge de unga. ''Allt vad ni\r\nvill att människor skall göra för er, det skall ni också\r\ngöra för dem'' är ett gott budskap att förmedla i\r\nskolan.</pre><pre>De grundläggande värden om tolerans, humanism,\r\nrespekt för medmänniskor och personligt ansvar\r\nsom vi i Sverige omfattar oavsett politiska, religiösa\r\neller andra åsiktsriktningar har ju utvecklats ur den\r\nkristna etiken. Detta är ju ett faktum, och skolan\r\nskall förmedla dessa etiska värden och samtidigt\r\ntala om varifrån de kommer. Kulturarv och historia\r\nger våra ungdomar en viktig knytning bakåt och en\r\nförankring som kan göra dem mindre mottagliga\r\nför irrläror och olika främlingsfientliga budskap.</pre><pre></pre><pre>Men för att man säger att dessa normer och värden\r\n''genom kristen etik och västerländsk humanism\r\nhar en djup förankring i vårt land'' menar man\r\nsjälvfallet inte att skolan skall vara konfessionell.\r\nVi lever i ett samhälle med religionsfrihet, och\r\nskolan är givetvis öppen för alla.</pre><pre>Reservation 7 angående målen för\r\nföräldrainflytande i skolan är återigen en\r\nreservation som slår in öppna dörrar.</pre><pre>I direktiven till läroplanskommittén betonas ju\r\nföräldrarnas ansvar och möjligheter till inflytande\r\nmycket tydligt. Där står bl.a.: ''Samarbetet mellan\r\nskolan och hemmet bör utgå från det gemensamma\r\nintresset att skapa goda uppväxtbetingelser för\r\nbarnen men också från den naturliga fördelningen\r\nav huvudansvaret för å ena sidan kunskaps- och\r\nfärdighetsutvecklingen och å andra sidan den\r\npersonliga fostran och omvårdnaden. Föräldrars\r\ninflytande över elevens skolgång, framför allt i de\r\nlägre årskurserna, är därför viktigt. Skolan skall\r\nsträva efter att stimulera hemmen att göra aktiva\r\nställningstaganden och val när det gäller elevernas\r\nutbildning.''</pre><pre>Vad är detta annat än att föräldrarnas inflytande\r\nstärks?</pre><pre>Jag vill också lyfta fram den proposition om\r\nvalfrihet och fristående skolor som utskottet i dag\r\nhar behandlat färdigt. Med det riksdagsbeslut som\r\nkommer att fattas med anledning av denna\r\nproposition kommer föräldrarnas valfrihet och\r\ninflytande över barnens skolgång att öka högst\r\nväsentligt.</pre><pre>Reservationerna 8 och 9 behandlar ämnena\r\nhemkunskap, slöjd och barnkunskap från olika\r\nutgångspunkter. Frågan om dessa ämnens ställning\r\nhar, som vi alla vet, varit föremål för en intensiv\r\ndebatt sedan direktiven kom. Där står att\r\nläroplanskommittén skall belysa konsekvenserna av\r\nom vissa av de nuvarande obligatoriska ämnena\r\nförs över till de ämnen som kan erbjudas inom\r\nramen för elevernas personliga val eller inom\r\nramen för den profilering den enskilda skolan\r\nväljer.</pre><pre>Ett stort antal motioner har väckts om dessa\r\nämnen. Utskottet beskriver ingående hur man ser\r\npå ämnena slöjd, hemkunskap och barnkunskap.\r\nBl.a. säger utskottet att syftet med ämnena i hög\r\ngrad överensstämmer med vad direktiven anför om\r\natt det hör till skolans uppgift att bidra till elevernas\r\nsociala och emotionella mognad och att kunskaper\r\nom det svenska kulturarvet bör få en mer\r\nframträdande plats i undervisningen.</pre><pre>Utskottet delar motionernas uppfattning om den\r\nbetydelse som ämnena hemkunskap, slöjd och\r\nbarnkunskap har och förutsätter att de kommer att\r\nfinnas kvar i den nya timplanen för grundskolan. I\r\nallt väsentligt kommer således de här ämnena att i\r\nfortsättningen bli obligatoriska.</pre><pre>Men den viktiga frågan, som jag skulle vilja ställa\r\ntill Ewa Hedkvist Petersen när hon talar om en\r\ngaranterad undervisningtid, är: Hur många timmar\r\nskall den omfatta? Det viktiga för de här ämnena --\r\nhemkunskap, slöjd och barnkunskap -- och för alla\r\nämnen -- språk, matematik, idrott, vad det nu är --\r\när ju antalet timmar som ämnena skall få. Det är\r\ntimtalet som är det väsentliga i alla ämnen. Den\r\ngaranterade undervisningstiden, som Ewa\r\nHedkvist Petersen kräver, säger egentligen\r\ningenting.</pre><pre>Reservation 10 kräver ett slopande av\r\nhemspråksundervisningen. I reservationen\r\nhänvisas till en rapport från riksrevisionsverket.</pre><pre>Hemspråksundervisningen är ingen bomb, Stefan\r\nKihlberg. Utskottet behandlade för ett år sedan\r\nfrågan om hemspråksundervisningen mycket\r\nseriöst och mycket ingående. Riksrevisionsverkets\r\nrapport var redan då en viktig del av vårt underlag,\r\nliksom erfarenheter från skolans värld. Utskottet\r\nsade då bl.a. att hemspråkusundervisningen bör\r\nkunna bedrivas på ett mer rationellt sätt än hittills.</pre><pre>Eftersom statsbidragssystemet för kommunerna\r\nbetyder ett totalansvar för resursfördelningen inom\r\nskolsektorn, ger det kommunerna större frihet i\r\ngenomförandet av bl.a. hemspråksundervisningen.\r\nSamtidigt bör kraven på bättre planering och bättre\r\nledningsorganisation för hemspråksundervisningen\r\nkomma i förgrunden när man behandlar den lokala\r\nresursfördelningen.</pre><pre>Dessutom finns inget hinder att förlägga\r\nhemspråksundervisningen exempelvis efter\r\nskoldagens slut och på lördagar, även om den i\r\nförsta hand bör förläggas inom den ordinarie\r\nskoltiden.</pre><pre>Jag vill dock betona att utskottet underströk vikten\r\nav att invandrareleverna ges en kvalitativt god\r\nhemspråksundervisning. Det är en tillgång för vårt\r\nland, om många av landets invånare har en naturlig\r\ntvåspråkighet.</pre><pre>Jag vill också betona att hemspråksundervisningen\r\när frivillig. Ingen tvingas till den. Självklart vill jag\r\nunderstryka att det är viktigt att\r\ninvandrarungdomar så fort som möjligt lär sig\r\nsvenska. Men, som jag ser det, med min erfarenhet\r\nfrån språkundervisning, är det viktigt att kunna ett\r\nspråk ordentligt innan man lär sig nästa språk.</pre><pre>Nu skall läroplanskommittén enligt sina direktiv\r\nockså redovisa överväganden i fråga om hemspråk\r\noch svenska som andra språk och dessas ställning i\r\nrelation till timplanen för grundskolan.</pre><pre>När det gäller direktiven till betygsberedningen,\r\nprinciperna för ett nytt betygssystem och\r\nreservationerna 12 och 13 anser\r\nutskottsmajoriteten -- precis som det står i\r\ndirektiven till betygsberedningen -- att det är riktigt\r\natt pröva om betyg kan ges tidigare i grundskolan.\r\nDet är just detta som betygsberedningen behandlar\r\noch diskuterar, när betyg skall ges och i vilken form\r\nbetyg skall ges, för betyg kan ju ges i olika former.</pre><pre>Vad beträffar ställningstaganden till Ny demokratis\r\nförslag till nytt betygssystem hänvisar utskottet till\r\nbetygsutredningens arbete. När det gäller ordnings-\r\noch uppförandebetyg står det i direktiven att\r\nsådana betyg i någon form bör belysas av\r\nberedningen. Det gäller naturligtvis även här att\r\nbetyg kan se ut på olika sätt, men det är sådant som\r\nbetygsberedningen just nu behandlar.</pre><pre>Vad gäller den reservation som behandlar\r\nobligatorisk undervisning i första hjälpen och hjärt-\r\nlung-räddning, reservation 11, vill jag säga att det\r\nsjälvfallet är viktigt att så många människor som\r\nmöjligt har kunskaper om första hjälpen. Det är\r\ndock inte en fråga där riksdagen nu bör ta ställning.\r\nVi bör avvakta läroplanskommitténs betänkande.</pre><pre>Herr talman! Jag vill till sist yrka bifall till\r\nutbildningsutskottets hemställan i betänkandet\r\nUbU 19 och avslag på samtliga reservationer.</pre><pre>Anf. 8  EWA HEDKVIST PETERSEN (s)\r\nreplik:</pre><pre>Herr talman! Jag skall börja med betygsfrågan.\r\nAnn-Cathrine Haglund hänvisar till\r\nbetygsberedningens nya direktiv, och jag är\r\nmedveten om att betygsberedningen just nu är inne\r\ni ett mycket intensivt arbete. Men vi har med vår\r\nreservation velat visa att vi anser att det inte finns\r\nanledning att sätta betyg före högstadiet.</pre><pre>Vi bygger vår reservation på att vi anser att det\r\nmåste finnas andra sätt för kontakt mellan elever,\r\nföräldrar och skola än att sätta betyg. Det finns det\r\ni dag, det vet vi. Vi anser också att det inte skulle\r\nvara bra för skolarbetet och för barnens\r\ninlärningssituation, om man skulle införa betyg\r\ntidigare än i högstadiet.</pre><pre>Jag tycker att man också måste komma ihåg att vi\r\när på väg mot en tid då fler barn kommer att börja\r\nskolan tidigare. Går man längre ner i åldrarna med\r\nbetygssättning, innebär det att barnen får betyg\r\nännu tidigare i sitt liv, när vi också har tidigare\r\nskolstart.</pre><pre>Sedan fick jag inget svar på min fråga vad utskottets\r\nskrivning om att hemkunskap, slöjd och\r\nbarnkunskap skall finnas i timplanen egentligen\r\ninnebär. Jag måste därför ställa frågan igen. Får jag\r\ninget svar, måste jag återigen upprepa den\r\nuppmaning som jag gav till kammarens ledamöter\r\noch till alla motionärerna: Vill man ha en\r\ngaranterad undervisningstid för de här ämnena i\r\nden framtida skolan, skall man rösta på den\r\nsocialdemokratiska reservationen, för där skriver vi\r\ndet klart.</pre><pre>Garanterad undervisningstid betyder ingenting,\r\nsäger Anne-Cathrine Haglund. Jo, garanterad\r\nundervisningstid innebär att alla elever skall få\r\nundervisning i de här ämnena. Sedan kan man alltid\r\ndiskutera hur många timmar det skall vara, och det\r\ntycker jag att läroplanskommittén kan överväga,\r\nlikaså på vilka stadier undervisningen skall ges.</pre><pre>Det är viktigt att riksdagen slår fast att det skall\r\nvara garanterad undervisningstid, för då vet vi hur\r\ndet kommer att bli i framtiden. Det vet vi inte med\r\nutskottets skrivningar. Med utskottets förslag vet vi\r\ninte vad riksdagen tycker, om inte Anne-Cathrine\r\nHaglund mer noggrant preciserar vad skrivningen\r\ninnebär.</pre><pre>Herr talman! Sist har vi frågan om kristen etik och\r\nvästerländsk humanism. Det är viktigt att alla barn\r\nfår del av det svenska kulturarvet och av vår\r\nhistoria. Det skall barnen få i ämnen som historia\r\noch religionskunskap. Däremot blir vi\r\nsocialdemokrater förundrade över att regeringen\r\nändrar i läroplansdirektiven, när Ann-Cathrine\r\nHaglund säger att samma värdemässiga grund skall\r\ngälla. Varför ändra i direktiven om man inte menar\r\nnågot med det?</pre><pre>Jag upprepar vår ståndpunkt, nämligen att det är\r\nolyckligt att regeringen för in en terminologi som\r\nkan leda tankarna alldeles fel, dvs. mot att den\r\nsvenska skolan skall ha en viss religiös\r\növerbyggnad.</pre><pre>Anf. 9  ANN-CATHRINE HAGLUND (m)\r\nreplik:</pre><pre>Herr talman! Utskottet har sagt att det är rimligt att\r\nse över betygen i enlighet med direktiven till\r\nbetygsberedningen.</pre><pre>Ewa Hedkvist Petersens uttalande visar att hon är\r\nfast i det betygssystem som finns för närvarande och\r\nsom har funnits under en lång tid, dvs. det relativa\r\nbetygssystemet. Jag håller med om att det relativa\r\nbetygssystemet inte är bra. Det har jag sagt ända\r\nfrån början. Däremot kan ett betygssystem som\r\npremierar en kvalitativ kunskapssyn vara en positiv\r\nkraft, dvs. innebära att undervisningen blir bättre\r\noch att en kunskapssyn som verkligen medför\r\nförståelse, insikt och förmåga att tillämpa\r\nkunskaper och att se orsakssammanhang\r\npremieras.</pre><pre>Jag kan inte förstå vad det är för fel i att sätta betyg\r\npå ett tidigt stadium -- eller att i varje fall göra en\r\nprövning, såsom utskottet har uttalat. Barn vill\r\ntidigt veta hur det har gått för dem och hur de har\r\nklarat sig. Jag tycker att det är riktigt och rimligt att\r\nskolan ger dem det beskedet.</pre><pre>Vidare har vi frågan om slöjd, hemkunskap och\r\nbarnkunskap. Jag sade att utskottets skrivningar\r\ninnebär att dessa ämnen i allt väsentligt kommer att\r\nvara obligatoriska.</pre><pre>Ewa Hedkvist Petersen svarade inte på min fråga\r\nom antalet timmar. Det är en stor skillnad på en\r\ngaranterad undervisningstid om 1 timma per\r\nårskurs, 3 timmar per årskurs eller 9 timmar per\r\nstadium, osv. Hur många timmar vill Ewa Hedkvist\r\nPetersen ge dessa ämnen? Är det inte rimligt att\r\nläroplanskommittén får göra en övervägning av alla\r\ndessa ämnen? Kommittén skall ju göra en\r\növervägning av timtalet för alla ämnen.</pre><pre>Sedan har vi formuleringarna när det gäller den\r\nkristna etiken och den västerländska humanismen.\r\nDet är viktigt att tala om för barn och ungdomar\r\nvarifrån våra värderingar har kommit. När vi slår\r\nfast de normer och värderingar som vi är överens\r\nom, är det viktigt att tala om att de genom den\r\nkristna etiken och den västerländska humanismen\r\när djupt förankrade i vårt land.</pre><pre>Historielöshet kan vara mycket farligt. Att inte\r\nkänna sitt kulturarv är en stor brist för en\r\nmänniska. Det är viktigt att tala om att våra rötter\r\nfinns här. Men det innebär inte att skolan skall vara\r\nkonfessionell. Det är en helt annan sak.</pre><pre>Anf. 10  EWA HEDKVIST PETERSEN (s)\r\nreplik:</pre><pre>Herr talman! Det är välgörande att höra Ann-\r\nCathrine Haglund säga att skolan inte skall vara\r\nkonfessionell. Det är något som har präglat den\r\nsvenska skolan, och det är bra att höra att det skall\r\nvara så i framtiden.</pre><pre>Det är också viktigt att eleverna, barnen och\r\nungdomarna, får del av det svenska kulturarvet i\r\nmånga olika avseenden, även det religiösa\r\nkulturarvet. Det är en viktig del av vår historia.\r\nDen undervisningen ges i skolan i historie- och\r\nreligionskunskapen. Där har vi inte heller några\r\nskilda åsikter.</pre><pre>Såsom skrivningarna är utformade i\r\nläroplansdirektiven uppstår det tvivel och\r\nfunderingar om vad det hela innebär. Det är ju\r\nnågot nytt som tillförs. Det är olyckligt att vi skall\r\nbehöva sväva i tvivel om skolans värdemässiga\r\ngrund, på grund av att regeringen har lyft in denna\r\nformulering. Det är därför viktigt att diskussionen\r\nförs.</pre><pre>Som jag sade i mitt första anförande finns det\r\nsådana formuleringar i propositionen om\r\nlärarutbildning vilka ytterligare förstärker\r\nosäkerheten om skolans värdemässiga grund. Det\r\när en osäkerhet som regeringen har skapat, och det\r\när mycket viktigt att vi diskuterar frågan.</pre><pre>Är dessa formuleringar en tillfällighet, eller beror\r\nde på att kds ingår i regeringen? Kan de, eftersom\r\ndetta parti finns med bland regeringspartierna, vara\r\nen tillfällighet?</pre><pre>Jag vill att Ann-Cathrine Haglund ytterligare\r\npreciserar sig i den här frågan så att det inte råder\r\nnågra tvivel om på vilken värdemässig grund skolan\r\nskall stå på.</pre><pre>Vidare har vi hemkunskap, slöjd och barnkunskap.\r\nAnn-Cathrine Haglund försöker komma ifrån\r\nansvaret att säga vad utskottet menar. Hon säger att\r\ndessa ämnen i allt väsentligt kommer att bli\r\nobligatoriska i skolan. Varför har man inte rakt ut\r\nskrivit så i betänkandet och ställt upp på\r\nSocialdemokraternas formuleringar, dvs. att det\r\nskall finnas en garanterad undervisningstid?</pre><pre>Jag tycker inte att det råder några tvivel om vad\r\ngaranterad undervisningstid betyder. Det innebär\r\natt alla elever skall få bli undervisade i dessa ämnen\r\ni skolan. Det skall inte råda några tvivel om saken,\r\nsåsom regeringen har formulerat det hela i\r\ndirektiven till läroplanskommittén.</pre><pre>När nu utskottet vill gå motionärerna till mötes,\r\nkunde utskottet ha ställt upp på den\r\nsocialdemokratiska reservationen, och då hade de\r\ninte funnits några tvivel. Jag vill än en gång, för\r\nsäkerhets skull, uppmana alla motionärer att rösta\r\npå den socialdemokratiska reservationen. Då vet\r\nman att det blir fråga om en garanterad\r\nundervisningstid.</pre><pre>Anf. 11  ANN-CATHRINE HAGLUND (m)\r\nreplik:</pre><pre>Herr talman! Jag håller med om att det är bra att\r\ndirektiven diskuteras. Jag hoppas att man fortsätter\r\natt diskutera de viktiga frågorna om innehållet. Det\r\nväsentliga i skolan är innehållet och vad skolan är\r\ntill för.</pre><pre>Som jag sade inledningsvis hoppas jag att debatten\r\nleder till ett engagemang hos alla för det som är\r\nskolans huvuduppgift, nämligen att ge kunskaper\r\noch färdigheter. Men det går inte att komma ifrån\r\natt det gjorts en lång rad misstänkliggöranden i\r\ndebatten. Jag hoppas att det fr.o.m. nu är klargjort\r\nvad vi står för när vi säger att vi vill slå vakt om att\r\nskolan skall bygga på de etiska normer vilka genom\r\nkristen etik och västerländsk humanism har en djup\r\nförankring i vårt land.</pre><pre>Jag tycker att det är bra att dessa formuleringar\r\nfinns med. Det ger en djupare dimension åt\r\ndirektiven för läroplanen och även för skolan.</pre><pre>När det gäller hemkunskap, slöjd och barnkunskap\r\nhar jag gång på gång sagt att utskottets skrivningar\r\ninnebär ämnena i allt väsentligt kommer att vara\r\nobligatoriska. Ewa Hedkvist Petersen talar då om\r\nden garanterade undervisningstiden. Men det\r\nviktigaste är att bevaka timtalet.\r\nLäroplanskommittén skall ju se över allt i läro- och\r\nkursplanerna. Det är viktigt att bevaka timtalet i\r\nalla ämnen. Men att det står att vissa ämnen skall\r\nha en garanterad undervisningstid innebär inte att\r\ndet i och för sig skulle vara fråga om samma timtal\r\nsom nu. Kommittén måste naturligtvis kunna göra\r\növerväganden. Det väsentliga är att bevaka\r\ntimtalet för ämnena när läroplanskommittén lägger\r\nfram sitt förslag.</pre><pre>Som det står i direktiven, måste man i läroplanen\r\nkunna lämna ett utrymme för elevernas fria val.\r\nOm man, som Ewa Hedkvist Petersen, vill öka\r\nelevernas inflytande och ansvar, och sätta eleverna\r\ni centrum, är det viktigt att de själva får välja. Ju\r\näldre de blir, desto mer får de välja själva. Det är\r\nviktigt att få utrymme för det, och det är ett\r\ngrannlaga arbete som läroplanskommittén har att\r\nutföra.</pre><pre>Andre vice talmannen anmälde att Ewa Hedkvist\r\nPetersen anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 12  STEFAN KIHLBERG (nyd) replik:</pre><pre>Herr talman! Repliken gäller bl.a. betyg. Jag kan\r\nformulera en fråga till Ann-Cathrine Haglund: När\r\ntål moderata barn att få återföring på hur de lyckas\r\ni skolan? Eller litet mer konkret: När vill\r\nmoderaterna, alltså Moderata samlingspartiet, att\r\nbetyg skall ges? Är det fr.o.m. årskurs 1 på\r\nlågstadiet, fr.o.m. mellanstadiet eller högstadiet,\r\n''eller är svaret det beror på''?</pre><pre>Jag skall inte ta någon repris på hemspråksfrågan.\r\nJag vill bara konstatera att det inte råder något\r\ntvivel om att politikerna i utbildningsutskottet\r\ntycker att hemspråksundervisningen i den svenska\r\nuppläggningen är bra. Men det gör den inte bra.</pre><pre>Om man pratar med dem som drabbas av\r\nhemspråksundervisningen ute i den otäcka\r\nverkligheten -- invandrare, lärare, möjligen exkl.\r\nhemspråkslärare -- möter man en massiv kritik. Om\r\ndet nu skulle vara så otäckt att gå ut och prata med\r\ndem, föreslår jag ett samtal med en partikamrat till\r\nAnn-Cathrine Haglund som heter Thomas Gür.\r\nHan är informationssekreterare hos Per\r\nWesterberg, som säkert är bekant. Han är\r\nfruktansvärt kritisk mot den svenska\r\nuppläggningen av hemspråksundervisning. För\r\nsäkerhets skull vill jag säga att Thomas Gür har sitt\r\nursprung i Turkiet. Han säger själv att han har\r\nklarat sig utan, och det är han glad för. Han\r\nredogjorde för detta för några månader sedan i ett\r\nmagasinsprogram, och t.o.m. redaktören Ingemar\r\nOdlander tappade hakan mer än en gång under den\r\nprogramsnutten. Det kan vara en god idé att lyssna\r\npå honom.</pre><pre>Slutligen en fråga: Tycker Ann-Cathrine Haglund\r\natt det är bra att elever som har bott flera år i\r\nSverige tvingas följa undervisningen på ett språk\r\nsom de inte förstår eller kan?</pre><pre>Anf. 13  ANN-CATHRINE HAGLUND (m)\r\nreplik:</pre><pre>Herr talman! Alla barn bör få omedelbar återföring\r\nnär de börjar skolan. Sedan är frågan när man skall\r\nbörja med formaliserade betyg och vilken typ av\r\nåterföring man skall ha. Självfallet skall man ha en\r\nåterföring varenda dag i skolan, genom lärarens\r\ndialog med eleverna. Sedan är frågan när man skall\r\nbörja med formella betyg. Det är något vi\r\növerväger i betygsberedningen. Medan en\r\nberedning arbetar brukar man avstå från att\r\noffentligt ge uttryck för de ställningstaganden man\r\nintar i beredningen. Det hoppas jag att Stefan\r\nKihlberg också kan respektera.</pre><pre>När det gäller hemspråksundervisningen säger\r\nStefan Kihlberg att det finns massiv kritik. Visst\r\nfinns det kritik mot hemspråksundervisningen. Det\r\nvar därför vi för ett år sedan hade en mycket\r\ngrundlig diskussion i utbildningsutskottet. Vi som\r\nhela tiden är ute i den svenska skolvärlden\r\ndiskuterar ständigt både detta och annat med\r\nmänniskor i skolan. Men man kan konstatera att\r\nkritiken främst rör uppläggningen. I skrivningarna\r\ni utskottets betänkanden förra året sades att\r\nuppläggningen måste vara mer rationell och att\r\nhemspråksundervisningen inte skall störa den\r\nvanliga undervisningen osv. Jag rekommenderar\r\nStefan Kihlberg att läsa dem.</pre><pre>Jag får en direkt fråga om elever som har bott flera\r\når i Sverige skall tvingas till\r\nhemspråksundervisning. Hemspråksundervisning\r\när faktiskt frivillig. Ingen kan tvinga en elev att gå.\r\nDet är ett erbjudande. Den som inte vill ha\r\nhemspråksundervisning kan låta bli.</pre><pre>Anf. 14  STEFAN KIHLBERG (nyd) replik:</pre><pre>Herr talman! Jag förstår inte riktigt. Jag frågade\r\nefter Moderaternas uppfattning om när betyg skall\r\nges. I de dokument jag har tagit del av, där\r\nModeraternas politik anges, sägs att man vill ha\r\nbetyg fr.o.m. lågstadiet. Är det så, eller är det inte\r\nså? Det måste man väl kunna säga, även om man\r\nsitter i en statlig beredning. Inget av de andra\r\npartierna har haft några som helst problem att ge\r\nklart besked på denna punkt.</pre><pre>Snälla Ann-Cathrine Haglund, jag sade inte att\r\nman skulle tvingas följa hemspråksundervisning.\r\nJag vet också att det inte är så. Jag har läst dessa\r\nbetänkanden, och vet självfallet att den är frivillig.\r\nFrågan löd ordagrant: Tycker Ann-Cathrine\r\nHaglund att det är bra att elever som har bott flera\r\når i Sverige tvingas följa undervisningen på ett\r\nspråk som de inte förstår? Det är naturligtvis\r\nsvenska jag syftar på.</pre><pre>Skolplikten gör att de är tvingade att följa\r\nundervisningen, och den förmedlas på svenska.\r\nSamhället har struntat fullständigt i att hjälpa dessa\r\nbarn att lära sig svenska innan. Det finns många\r\nexempel på det. Vi kan göra en gemensam resa till\r\nBotkyrka. Där sitter elever i sina klasser och förstår\r\ninte någonting av vad som sägs, och de har bott här\r\ni många år. Undervisningen är på svenska. Det tror\r\nsjutton att de tycker att det är jättetråkigt. Min\r\nfråga var: Tycker Ann-Cathrine Haglund att det är\r\nbra att det är på det sättet?</pre><pre>Anf. 15  ANN-CATHRINE HAGLUND (m)\r\nreplik:</pre><pre>Herr talman! Moderata samlingspartiet har\r\npartistämmobeslut på att betyg skall sättas från\r\nutgången av lågstadiet.</pre><pre>När det gäller hemspråksundervisningen och annan\r\nundervisning är det självfallet så att den svenska\r\nskolan skall ge varje elev undervisning och\r\nutbildning efter elevens egna behov och\r\nförutsättningar. Man måste ge elever så god\r\nundervisning i svenska språket och på ett sådant\r\nspråk att de klarar av det. Hemspråksundervisning\r\när en del av ett erbjudande som kommunen kan ge.\r\nStöd i svenska och svenska 2 är andra delar. Varje\r\nelev skall självfallet få undervisning efter sina\r\nförutsättningar och behov.</pre><pre>Ander vice talmannen anmälde att Stefan Kihlberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 16  BIRGITTA CARLSSON (c):</pre><pre>Herr talman! Att vara med och skapa Europas\r\nbästa skola känns som en utmaning. Vi får ganska\r\nofta möta påståendet att vi redan har Europas bästa\r\nskola. Men vi lever i ett föränderligt samhälle. Jag\r\ntycker att vår svenska skola är bra, men inte så bra\r\natt den inte går att göra bättre.</pre><pre>Under så lång tid som vi kan minnas har det\r\nständigt skett förändringar i skolan. Den skola som\r\njag gick i på 50-talet var inte speciellt lik den som\r\nmina barn har gått i under 70-, 80- och 90-talen.\r\nSkolan har förändrats, från att ha varit inriktad på\r\natt eleverna skulle plugga in en mängd fakta att\r\nkunna rabbla upp vid behov, till att mera inriktas på\r\natt de skall ta reda på varför vårt samhälle ser ut\r\nsom det gör. Jag ser en mycket större bredd i dagens\r\nskola.</pre><pre>I den skola som många av oss här i kammaren har\r\ngått i, gällde det att kunna plugga in och lära sig\r\nmycket utantill. Det var psalmverser som man\r\nskulle kunna utantill. Vi fick också lära oss att\r\nräkna upp alla städer, floder, berg och sjöar i\r\nSveriges alla landskap och sedan i Europa och\r\növriga världen.</pre><pre>Lära för livet är ett uttryck som vi har mött i skolan,\r\noch visst lär vi för livet. Kunskap är lätt att bära,\r\noch kunskap berikar livet -- kunskap rätt\r\nförmedlad, på ett sådant sätt att varje elev ges\r\nmöjlighet att utvecklas efter sina särskilda\r\nförutsättningar. Vi utvecklas som människor, och vi\r\nblir mer öppna och mer toleranta inför det nya och\r\nokända som möter oss. Det är ju kunskaper och\r\nvetande som lägger grunden för det samhälle som\r\nvi är med om att bygga. Kunskap ger också respekt\r\noch förståelse för våra medmänniskor.</pre><pre>Vilka kunskaper och färdigheter kommer att vara\r\nmest värdefulla för morgondagens elever? Att\r\nkunna läsa, skriva och räkna är för de flesta av oss\r\nsjälvklarheter. Ändå vet vi att ganska många av\r\ndagens elever lämnar grundskolan utan att ha lärt\r\nsig dessa så viktiga basämnen. Utan kunskaper i\r\ndessa basämnen finns det små förutsättningar att\r\nbygga på med ytterligare kunskaper som man\r\nbehöver för sitt vuxenliv. Här måste resurser sättas\r\nin så att dessa brister upptäcks i tid och rätt\r\nhjälpinsats sätts in, så att varje elev får dessa viktiga\r\nbaskunskaper.</pre><pre>Vi lever i ett samhälle med mycket teknisk\r\nutrustning, och här är ett område där\r\nkunskapsnivån behöver höjas. Det tekniska\r\nintresse som finns hos barn behöver stimuleras\r\ntidigt i skolan. Vi vet att det är ganska stor skillnad\r\nmellan flickor och pojkar när det gäller intresset för\r\nteknik. Det är viktigt att man, för att öka\r\njämställdheten i skolan, verkligen ser till att flickor\r\ni större utstäckning än i dag ges möjlighet till\r\nutveckling inom detta område.</pre><pre>Ett annat område som läroplanskommittén fått i\r\nuppdrag att arbeta med är utökad\r\nspråkundervisning i grundskolan. Här gäller det att\r\nbörja med engelska tidigare än i dag, kanske redan\r\ni ettan. Kommittén skall också överväga om\r\nytterligare ett språk skall bli ett obligatoriskt ämne\r\ni grundskolan. Man skall även belysa möjligheten\r\natt erbjuda ett tredje språk som tillvalsämne eller\r\nsom dubbelt tillval. Att behärska flera olika språk\r\när ju en tillgång för varje elev. Dels har vi mycket\r\nfler människor här i Sverige som talar andra språk\r\nän svenska, dels reser vi mycket mer i dag och har\r\nhelt klart nytta av att behärska flera språk.</pre><pre>När läroplanskommitten fick nya direktiv i slutet av\r\nförra året, stod det också där att den skulle peka på\r\nkonsekvenserna av att föra över vissa av de\r\nnuvarande obligatoriska ämnena till de ämnen som\r\nkan erbjudas inom ramen för elevernas personliga\r\nval, eller inom ramen för den profilering den\r\nenskilda skolan väljer.</pre><pre>Det stod också att kommittén bör överväga om den\r\nkan överge den nuvarande stadieindelade\r\ntimplanen på grundskolan och ersätta den med\r\nt.ex. det antal timmar med lärarledd undervisning\r\nsom eleven skall garanteras i grundskolan. En\r\nsådan garanterad undervisningstid skall anges för\r\nföljande ämnen: svenska, matematik, engelska,\r\ngeografi, historia, religionskunskap,\r\nsamhällskunskap, biologi, fysik, teknik, kemi, bild,\r\nidrott och musik.</pre><pre>När dessa direktiv blev kända kom det kraftiga\r\nreaktioner över att några ämnen som tidigare varit\r\nobligatoriska utelämnats. Det gällde ämnena\r\nhemkunskap, slöjd och barnkunskap. Som\r\nriksdagsledamöter får vi signaler från olika håll\r\nmed synpunkter på vad vi sysslar med. Jag tror att\r\ndetta är den fråga inom utbildningsområdet som\r\nupprört de allra flesta. Massor av brev från lärare,\r\nföräldrar och elever har vi fått, där man framhåller\r\nvikten av att dessa ämnen får vara kvar som\r\nobligatoriska ämnen. Den 20 februari hade vi här\r\ni kammaren en interpellationsdebatt, där de flesta\r\npartier deltog. Om jag kommer ihåg rätt var det\r\nenbart kvinnor som deltog i den debatten. Ändå är\r\ndetta ämnen som är lika viktiga för våra pojkar.</pre><pre>Vi hade också många motioner i just den här\r\nfrågan.</pre><pre>Vi föräldrar har ett stort ansvar för våra barns\r\nuppfostran, och vi har också ansvar för att stödja\r\noch uppmuntra våra barn i deras skolarbete. Men i\r\ntakt med att förvärvsfrekvensen har ökat bland\r\nkvinnor har också utrymmet minskat för att ägna så\r\nmycket tid åt matlagning och annat som hör\r\nhemarbetet till, tillsammans med våra barn.</pre><pre>Vi som föräldrar kan inte vältra över allt ansvar på\r\nskolan -- och mena att det är den som har hela\r\nansvaret för våra barn. Men i t.ex. ämnet\r\nhemkunskap finns det så många viktiga delar som\r\nbehöver finnas med i morgondagens skola.</pre><pre>I hemkunskapen bearbetas många angelägna frågor\r\nsom privat ekonomi, resurshushållning, miljö, kost\r\noch hälsa, kulturmöten och jämställdhet.\r\nDessutom är hemkunskapen teknikintensiv.</pre><pre>Hemkunskapen ger ungdomar den\r\nhandlingsberedskap i vardagslivet som det framtida\r\nsamhället kommer att kräva. I detta ämne ingår så\r\nmycket viktig kunskap som vi anser vara ett måste\r\näven i fortsättningen.</pre><pre>Hemkunskap, slöjd och barnkunskap är också\r\nämnen som har stor betydelse när det gäller\r\njämställdheten mellan flickor och pojkar. I dessa\r\nämnen ingår även ganska mycket praktiskt arbete,\r\noch det är än viktigare för våra elever att ha en\r\nomväxlande och innehållsrik skola.</pre><pre>Men detta, herr talman, ber jag att få yrka bifall till\r\nutskottets hemställan i betänkande nr 19.</pre><pre>Anf. 17  EWA HEDKVIST PETERSEN (s)\r\nreplik:</pre><pre>Herr talman! Birgitta Carlsson började med att\r\nhänvisa till uttrycket ''Europas bästa skola''. Man\r\nskulle kunna ta en lång diskussion om vad det\r\ninnebär. Men jag vill gärna slå fast att jag tycker att\r\noavsett vilken geografisk omvärld man väljer att\r\njämföra sig med skall alla barn i Sverige få den\r\nbästa utbildning som går att få. Det är det som\r\nmåste vara grundläggande när vi organiserar vårt\r\nskolväsende.</pre><pre>Sedan förde Birgitta Carlsson ett mycket fint\r\nresonemang om hemkunskapens vikt och vilken\r\nmöjlighet som finns inom ramen för det ämnet att\r\nutveckla många kunskaper och färdigheter för både\r\nflickor och pojkar. Jag ställer helt upp på den\r\nbeskrivningen.</pre><pre>Men jag skulle också vilja kommentera den\r\nmotivering till hemkunskapsämnet som Birgitta\r\nCarlsson anförde, nämligen att den kvinnliga\r\nförvärvsfrekvensen har ökat och att vi har mindre\r\ntid för matlagning och hemarbete, och att skolan då\r\nmåste ta större ansvar. Så är det. Men jag vill ändå\r\nsäga att det åligger inte bara mödrarna att se till att\r\nfinnas tillsammans med sina barn i hemmet och\r\nutföra det arbete som måste göras där. Det åligger\r\nfaktiskt också papporna. Det skulle man kunna\r\nanvända som ett argument för att både flickor och\r\npojkar får hemkunskapsundervisning, och att det\r\nvore olyckligt om vi fick hemkunskap som ett\r\ntillvalsämne och att pojkarna då av någon\r\nanledning -- av traditionella skäl -- skulle välja bort\r\nämnet.</pre><pre>Därför är det viktigt, tycker jag, att vi nu verkligen\r\nfrån riksdagen tar chansen att mycket tydligt\r\nmarkera att hemkunskap -- men också\r\nbarnkunskap och slöjd -- skall få garanterad\r\nundervisningstid och finnas för alla barn och\r\nungdomar i den framtida skolan.</pre><pre>Jag vet att Birgitta Carlsson är med på en motion\r\nom detta. Hon säger nu att hon yrkar bifall till\r\nutskottets hemställan. Men jag undrar om det inte\r\nvore ännu säkrare att rösta på den\r\nsocialdemokratiska reservationen, för då vet vi i\r\nalla fall vad beslutet innebär, nämligen att alla barn\r\nfår den här undervisningen.</pre><pre>Sedan vill jag fråga om inte Birgitta Carlsson tycker\r\natt det ändå finns en starkare skrivning i den\r\nsocialdemokratiska reservationen, och att det för\r\nsäkerhets skull vore ännu bättre att rösta på den --\r\noch garantera att den här undervisningstiden\r\nkommer alla elever till del.</pre><pre>Anf. 18  BIRGITTA CARLSSON (c) replik:</pre><pre>Herr talman! Att Europas bästa skola skall vara till\r\nför alla -- det anser vi också vara en självklarhet.\r\nVar vi än bor i Sverige skall vi ha möjlighet att få\r\nen god utbildning. Därvidlag har jag inte alls någon\r\nannan uppfattning.</pre><pre>När det gäller hemkunskap och den skrivning som\r\nnu finns i betänkandet är jag övertygad om att man\r\nkommer att ta hänsyn till de här ämnena och\r\nbehandla dem på ett sådant sätt att jag med stor\r\ntillfredsställelse kan yrka bifall till hemställan i det\r\nbetänkande som föreligger.</pre><pre>Anf. 19  TUVE SKÅNBERG (kds):</pre><pre>Herr talman! Kristdemokraterna har blivit\r\nanmodade att precisera vad det innebär att skolan\r\nskall vara förankrad i den kristna etiken. Det är\r\nkänt. Alf Svensson talade om detta redan 1986 från\r\ndenna talarstol. Motionären, vars motion vi har\r\nsamtalat om, kommer strax att precisera vad han\r\navsåg, och jag skall redovisa riktlinjerna för vad\r\nkristdemokraterna avser.</pre><pre>Det är ju så, som har sagts redan tidigare, att enligt\r\nskolministerns nya direktiv till läroplanskommittén\r\nskall läroplanerna innehålla vissa grundläggande\r\nriktlinjer som alla lärare är skyldiga att följa. Bl.a.\r\nframhålls att skolans verksamhet inte skall vara\r\nvärdemässigt neutral.</pre><pre>Jag citerar från s. 12 i betänkandet: ''Den bör\r\nliksom tidigare bygga på de etiska normer, såsom\r\nmänniskolivets okränkbarhet, individens frihet,\r\nsolidaritet med svaga och utsatta, respekt för den\r\nenskilda människans särart och integritet och allas\r\nlika värde, vilka genom kristen etik och\r\nvästerländsk humanism har en djup förankring i\r\nvårt land. Detta är värderingar som de flesta\r\nmänniskor i Sverige, utifrån olika utgångspunkter\r\noch kulturell bakgrund, kan acceptera. Det är\r\nangeläget att skolan präglas av dessa värden såväl\r\ninnehållsmässigt som vad gäller arbetsmetoder och\r\natt utbildningen bidrar till att stärka förmågan att\r\ngöra etiska ställningstaganden.''</pre><pre>Jag vill ställa två frågor utifrån direktiven och\r\nförsöka att besvara dem.</pre><pre>Den första är: Innebär förankringen av etiska\r\nnormer i kristen etik och västerländsk humanism\r\negentligen någon skillnad mot tidigare läroplan?</pre><pre>Den andra frågan är: Är det i så fall befogat att\r\nförankra skolans normer just i begreppet kristen\r\netik och västerländsk humanism?</pre><pre>Begrepp som frihet, solidaritet, respekt, demokrati\r\nm.m. fanns även med i Lgr 80. Däri finns ingen\r\nskillnad. Skillnaden ligger i förtydligandet och\r\npreciserandet att dessa begrepp skall förstås utifrån\r\nkristen etik. Kan man då förstå begrepp som frihet,\r\nrättvisa och solidaritet på olika sätt, så att de\r\nbehöver preciseras?</pre><pre>Författaren Lars Gustafsson skrev några tänkvärda\r\nrader i en artikel i Marknadsekonomisk tidskrift\r\n(86/1) som jag gärna vill citera: ''Sådana begrepp\r\nsom solidaritet, fred, jämlikhet och rättvisa är\r\ningenting annat än relationsbegrepp, som får sin\r\netiska vikt först i det ögonblick vi vet vilka deras\r\nrelata är. Solidaritet med den ariska rasen är\r\notvivelaktigt också en form av solidaritet, den\r\nstillhet som rådde i Warszawaghettot, sedan det\r\njudiska upproret slagits ned, var otvivelaktigt också\r\nen form av fred, jämlikheten mellan slavarna i en\r\nsibirisk guldgruva kan tänkas komma den absoluta\r\njämlikheten mycket nära. Om A bestraffas med\r\nnackskott för svartabörshandel, kräver givetvis\r\nrättvisan att också B bestraffas så. Alla dessa\r\nexempel är exempel på solidaritet, fred, jämlikhet,\r\nrättvisa, men inte på den solidaritet, fred, jämlikhet\r\neller rättvisa som är värd att kämpa för. De rymmer\r\ni sig inga värden, lika lite som begreppet effektivitet\r\ngör det. En mordbrännare kan vara mer effektiv än\r\nen brandkår. ''</pre><pre>De vackra, men mångtydiga, begreppen solidaritet,\r\nfred, jämlikhet osv. behöver preciseras. Det gör de\r\nnya läroplandirektiven genom att förankra dem i\r\nkristen etik och västerländsk humanism.</pre><pre>Vän av ordning frågar sig då naturligtvis: Behöver\r\ninte begreppet kristen etik preciseras? Den\r\npreciseringen är redan gjord när Bibeln\r\nsammanfattar hela Mose lag i tio Guds bud och när\r\nJesus sammanfattar tio Guds bud i den gyllene\r\nregeln: ''Allt vad ni vill att människorna skall göra\r\nför er, det skall ni också göra för dem'' (Matteus\r\n7:12) och ''Du skall älska din nästa som dig själv''\r\n(Matteus 12:39). Det är kärleken som är den\r\nkristna etikens sammanfattning.</pre><pre>Den kristna etikens s.k. utövare kan vara mer eller\r\nmindre goda eller onda. Det finns förvisso många\r\nmänniskor för vilka lära och liv inte har stämt. Men\r\nden kristna etiken är inte relativ, den är inte mer\r\neller mindre god. Den är ett kärlekens imperativ.\r\nDet är en ständig uppfordran att älska\r\nmedmänniskan.</pre><pre>De nya läroplanskommittédirektiven är verkligen\r\nen skillnad mot den värdeneutralitet som Lgr 80\r\nandas när man på s. 18 säger att skolan inte skall\r\npåverka elevernas värderingar, moral och\r\nmänniskosyn. Nu skall inte skolan längre vara\r\nvärdeneutral. Den har tagit ställning i och med\r\nskolministerns nya direktiv. Skolan skall fostra i\r\nkristen etik och västerländsk humanism.</pre><pre>När det gäller min andra fråga, om skolan skall\r\nbygga på en etisk grund, kan man undra varför man\r\njust skall precisera den i enlighet med kristen etik?\r\nDetta är ju också den springande punkten i\r\nSocialdemokraternas reservation: ''Den kristna\r\nreligionen skulle tilldelas en ställning överordnad\r\nandra religioner eller livsåskådningar om skolans\r\ngrundläggande värderingar skulle framhållas som\r\nkristen etik.''</pre><pre>Herr talman! Vänner! Ledamöter! Det är redan så\r\natt vår kulturs grundläggande värderingar är\r\nförankrade i kristen etik. Det är inte så att de bara\r\nråkar sammanfalla. Hela vårt rättsväsende och våra\r\nlagar har kristna rötter. Redan den tidigt medeltida\r\nVästgötalagen börjar ju också med orden: ''Kristus\r\när främst i vår lag.'' Vare sig vi är troende eller inte\r\ntroende, tillhör kristendomen vårt omistliga\r\nkulturarv sedan tusen år. FN:s grundläggande\r\nmänskliga rättigheter utgår från att något är sant\r\noch rätt. Denna naturrätt är förankrad i den kristna\r\netiken.</pre><pre>Den västerländska civilisationen står och faller med\r\nden kristna etiken. Skall vi då inte fostra våra barn\r\natt omfatta den? Kan någon räcka oss en bättre etik\r\nän den kristna? Värdeneutraliteten är i alla fall\r\ninget alternativ. Våra barn behöver goda normer,\r\nett livets trafikregler.</pre><pre>Till sist den springande punkt som\r\nSocialdemokraterna har insisterat på att få besked\r\nom: Skulle skolans förankring i den kristna etiken\r\ninnebära en diskriminering av lärare eller elever\r\nsom inte omfattar den kristna tron?</pre><pre>Jag vill här klart och tydligt markera att det givetvis\r\ninte är så. Varken i teorin eller praktiken blir det\r\nså. Skolan, lärarna och eleverna är inte bundna av\r\nkonfessionella ställningstaganden. Vi lever i ett\r\npluralistiskt samhälle, och Kristdemokraterna har\r\ninte för avsikt att ändra på detta.</pre><pre>Motsvarande formuleringar om kristen etik finns\r\nför övrigt inskrivna i många länders skollagar,\r\nläroplaner och motsvarande dokument utan att en\r\ndiskriminering av vare sig elever eller lärare\r\nförekommer. Som exempel kan nämnas den norska\r\nskolans mönsterplan där det står: ''Grundskolan\r\nskall som helhet bygga på etiska grundvärderingar\r\nsom är förankrade i kristendomen och i\r\nhumanistisk tradition.'' Så har det stått i åratal.\r\nIngen har beskyllt norrmännen för att bara ha\r\nkristna lärare eller kristna elever.</pre><pre>Så långt om den kristna etiken. Att redogörelsen\r\nhar blivit så lång beror på att Socialdemokraterna\r\ngenom sin reservation har gjort detta till en\r\nhuvudfråga. Det är något som egentligen borde\r\nvara självklart och som man borde lägga mindre tid\r\npå.</pre><pre>Därför spar jag tid genom att bara bekräfta, att när\r\ndet gäller slöjd och hemkunskap, har Kds arbetat\r\nintensivt för att de ämnena skall finnas kvar. De är\r\nmycket värdefulla. Vi vill att den kommande\r\ngenerationen skall utvecklas som hela människor.\r\nDetta behöver knappast sägas. Ingen har sagt\r\nmotsatsen. Slöjden och hemkunskapen är oerhört\r\nvärdefulla. Vi är nöjda med texten i betänkandet.\r\nDen ger inget tolkningsutrymme för att lyfta bort\r\ndessa ämnen.</pre><pre>Även betygen är en fråga där vår inställning är\r\nkänd. Vi önskar betyg från sjätte klass. Vi tror att\r\nden lärare som har följt eleverna under\r\nmellanstadiet också är den lärare som är bäst\r\nskickad att ge betyg. Vi är också glada för att det\r\nrelativa betygssystemet nu kommer att avvecklas\r\noch att vi kommer att få målrelaterade betyg i\r\nstället. Vi är också glada för att de betygen inte\r\nkommer att vara preciserade på samma sätt som i\r\ndag, utan att det kommer att finnas mycket större\r\nkänslighet och precision i omdömena. När det\r\ngäller betyg som feed back, är vår inställning klar,\r\nbetyg är värdefullt.</pre><pre>Herr talman! Jag yrkar bifall till utskottets\r\nhemställan i betänkande UbU19.</pre><pre>Anf. 20  EVA HEDKVIST PETERSEN (s)\r\nreplik:</pre><pre>Herr talman! Det har varit intressant att lyssna på\r\nTuve Skånbergs anförande. Han har utvecklat\r\nfrågan om kristen etik och västerländsk humanism\r\nmycket långt. Utifrån det jag nu har hört, måste jag\r\nfråga om Tuve Skånberg pratar för\r\nutskottsmajoriteten. Dessa tolkningar av det som\r\nstår i läroplansdirektiven och av begreppet kristen\r\netik och västerländsk humanism och dess innebörd\r\nför skolan, är de också utskottsmajoritetens\r\ntolkningar? I så fall vore det förvånande, eftersom\r\nTuve Skånberg gick mycket långt.</pre><pre>Det Tuve Skånberg försökte göra med sina citat var\r\natt säga att begrepp som solidaritet, jämlikhet och\r\nrättvisa har en mycket speciell innebörd inom den\r\nkristna etiken och att de kan tolkas på helt andra\r\nsätt inom andra livsåskådningsriktningar. Vi vet att\r\nsamma ord kan tolkas olika. Men dessa ord och\r\nvärderingar har tidigare förkommit i Lgr 80 och inte\r\ntolkats på annat sätt. Jag kan då inte förstå av\r\nvilken anledning man måste ha en speciell\r\nförankring av dessa begrepp och värderingar, när vi\r\nvet att det fungerat mycket bra med den läroplan vi\r\nhar i den svenska skolan.</pre><pre>Jag anser alltså inte att dessa begrepp behöver\r\npreciseras och att det har hänt något särskilt som\r\ngör att de måste preciseras. De citat som Tuve\r\nSkånberg anförde andas en misstro mot andra\r\nvärderingsriktningar än just den kristna, och det\r\nkan vi inte ställa upp på. Det är också det vi vänder\r\noss mot i läroplansdirektivens skrivningar. Vi\r\nmenar att de ger utrymme för just sådana\r\nresonemang som Tuve Skånberg nu för, och det är\r\nmycket olyckligt.</pre><pre>Sedan säger Tuve Skånberg att vi i Sverige redan nu\r\när förankrade i kristen etik. Det är vi till mycket\r\nstor del, men den kristna etik som Tuve Skånberg\r\ntalar om har kommit att få väldigt många uttryck.\r\nDen har under många tidsperioder, och även nu\r\nigen, kommit till uttryck på många sätt som jag\r\ndefinitivt inte kan ställa upp på. Den har t.ex.\r\nkommit till uttryck som abortmotstånd, en\r\nnedvärderande syn på kvinnor, en mycket strikt\r\nsexualmoral och att man pekar ut människor som\r\ninte har samma värderingar.</pre><pre>Om man med uttrycket ''kristen etik och\r\nvästerländsk humanism'' även omfattar sådana\r\nvärderingar, anser jag att dessa formuleringar för\r\nmycket långt. Jag vill än en gång fråga: Talar Tuve\r\nSkånberg för utskottsmajoriteten? Jag skulle vilja\r\natt han utvecklar sina synpunkter på vad jag nu har\r\nsagt.</pre><pre>Anf. 21  TUVE SKÅNBERG (kds) replik :</pre><pre>Herr talman! Jag var anmodad att presentera\r\nkristdemokraternas uppfattning i denna fråga. Vi\r\nkristdemokrater är mycket nöjda med den\r\nsammanfattning av utskottets synpunkter som\r\nordföranden Ann-Cathrine Haglund har givit. Jag\r\nmenar att det i sak är samma synpunkter som jag\r\nhar haft och att Ewa Hedkvist Petersen övertolkar\r\nvad jag har sagt.</pre><pre>Ewa Hedkvist Petersen beskyllde\r\nkristdemokraterna för att misstro andra\r\nlivsåskådningar. Jag vill här markera att jag har en\r\nannan mening än den hon gav uttryck för. Vi skiljer\r\nmellan religion, personlig konfession och\r\nbekännelse, den politiska etiken och de\r\ngrundläggande värderingar som ett samhälle skall\r\nbygga på.</pre><pre>Det är sant att många kristdemokrater har en\r\nkristen bekännelse. Det gäller dock inte alla. I mitt\r\neget hemlän, Kristianstad län, samarbetar jag med\r\nen muslim i Klippan, och i vår riksdagsgrupp har vi\r\nen man av judisk bekännelse. Det finns också\r\nmänniskor som inte omfattar någon kristen\r\nbekännelse. Vi frågar inte efter detta. Vi frågar:\r\nOmfattar du, åtminstone i huvuddrag, vår politik?\r\nSedan kan man utifrån olika bakgrund säga ja till\r\ndetta, och det kan uppenbarligen även en troende\r\nmuslim eller jude göra.</pre><pre>När det sedan gäller den kristna kulturen, kan det\r\nvara något för Ewa Hedkvist Petersen och oss\r\nandra att tänka på, att den fana som hänger här\r\nframme vid podiet faktiskt bär en kristen symbol.\r\nKorset är först och främst en kristen symbol. Så är\r\ndet i flera länder, och åtminstone i de nordiska\r\nländerna. Länder sätter det man skattar högst som\r\nsin nationssymbol. Muslimerna i arabländerna har\r\nt.ex. en halvmåne och en stjärna. De gamla\r\nsovjetstaterna hade hammaren och skäran. I Japan\r\nhar man den uppgående solen, osv.</pre><pre>Vi har våra rötter i den kristna tron. Det år som vi\r\nnu har, år 1992, räknar vi efter kristendomens\r\ngrundares födelse. Vare sig vi tycker om det eller\r\ninte är hela västerlandets kultur förankrad i den\r\nkristna kulturen.</pre><pre>Anf. 22  EWA HEDKVIST PETERSEN (s)\r\nreplik:</pre><pre>Herr talman! Det som utskottet har skrivit i\r\nbetänkandet ger uppenbarligen utrymme för\r\nmycket olika tolkningar när det gäller\r\nläroplansdirektiven och svaret på motionen. Det\r\ntycker jag är mycket olyckligt. Det skapar\r\nosäkerhet i skolans värld och osäkerhet hos oss\r\nföräldrar om vilken värdemässig grund som skolan\r\nskall stå på och vilka uttryck detta kan få.</pre><pre>Detta tycker jag inte är bra. När vi har en allmän\r\nskola med en mycket hög kvalitet, där de flesta\r\nföräldrar har sina barn, skall vi veta på vilken\r\nvärdemässig grund skolan står. Det skapas nu en\r\nstor osäkerhet.</pre><pre>Herr talman! Vi socialdemokrater tycker att det är\r\nmycket viktigt att slå fast att den svenska skolan\r\nskall vara öppen för alla barn och ungdomar på lika\r\nvillkor. I skolan skall elever, lärare, skolledare och\r\növrig personal arbeta tillsammans oberoende av\r\nreligiös övertygelse. I dagens pluralistiska\r\nsamhälle, med många olika religiösa inriktningar i\r\nSverige, skulle det vara synnerligen olyckligt om\r\nden gemensamma skolan skulle ta ställning för en\r\nreligiös övertygelse framför en annan, vilket vi\r\nanser att dessa direktiv öppnar dörrarna för. Tuve\r\nSkånbergs tolkningar är enligt min mening bevis för\r\ndetta.</pre><pre>Anf. 23  TUVE SKÅNBERG (kds) replik:</pre><pre>Herr talman! När Ewa Hedkvist Petersen läser\r\nsnabbprotokollet kommer hon att upptäcka att det\r\nhon tillvitade majoriteten och i all synnerhet\r\nkristdemokratera aldrig sades och aldrig kommer\r\natt sägas.</pre><pre>Självfallet skall det finnas olika religiösa\r\növertygelser sida vid sida i skolan och människor\r\nsom omfattar olika religioner. Det vi har tagit upp\r\när den värderingsgrund som man utifrån olika\r\ngrunder kan ställa upp för. Jag tycker med förlov\r\nsagt nästan att den här debatten nu trampar vatten.</pre><pre>Anf. 24  PETER KLING (nyd):</pre><pre>Herr talman! Varje år drabbas omkring 30 000\r\nmänniskor av hjärtinfarkt. Hälften av dessa, dvs.\r\n15 000, får hjärtstillestånd. Av dessa 15 000\r\nmänniskor som får hjärtstillestånd får 10 000 detta\r\nutanför våra sjukhus, dvs. på gator, i hemmen, på\r\nfabriker och i affärer. Det inträffar tyvärr alltför\r\nofta att vi medmänniskor till de 10 000 som får\r\ndessa hjärtstillestånd inte ingriper, utan vi står\r\nhandfallna och tittar på. Den hjälp vi ibland ger är\r\noftast felaktig och leder till försämringar för dessa\r\nmänniskor.</pre><pre>Herr talman! Vad jag syftar till med denna\r\nredogörelse är att peka på att vi skulle kunna bli\r\nmycket bättre på detta område om vi införde ett\r\nobligatoriskt ämne i skolan där vi lär oss första\r\nhjälpen och hjärt- och lungräddning. Jag har talat\r\nmed Röda korset om detta. Man sade där att av\r\n10 000 människor som dör av akut hjärtstillestånd\r\nskulle upp till 20 % gå att rädda.</pre><pre>Jämför man t.ex. med trafiken -- där det dör 750\r\nmänniskor om året, vilket är skrämmande högt --\r\nsätter vi där in stora resurser för att eventuellt spara\r\n20--30 liv om året. Här kan det på sikt handla om\r\n2 000 människor.</pre><pre></pre><pre>Vi skulle inte kunna rädda 2 000 människor direkt,\r\nutan det handlar om någonting så fult som en\r\ndynamisk effekt. Det ger inte resultat förrän\r\nkanske om ett par, tre, fyra eller fem år, när de\r\nflesta svenskarna har börjat lära sig första hjälpen\r\noch hjärt- och lungräddning. Antalet dödsolyckor i\r\ntrafiken skulle också nedbringas.</pre><pre>Jag är helt övertygad om att en sådan här\r\nobligatorisk utbildning ger mycket stora\r\nbesparingar åt staten på sikt. Den skulle starta i\r\nårskurs 8 eller 9 och innefatta omkring tio timmar\r\nper läsår, dvs. fem timmar per termin. Det är väl\r\ninte orealistiskt att införa ett sådant ämne i våra\r\nskolor.</pre><pre>När jag talade med Röda korset om den här frågan,\r\nför fem månader sedan, tyckte man att ett sådant\r\nhär förslag var oerhört sunt. Det är sunt förnuft,\r\nsade den kvinna jag talade med där. Hon frågade\r\nvid tre fyra tillfällen: Är du verkligen\r\nriksdagsledamot? Hon tyckte förmodligen att detta\r\nvar för sunt för att jag skulle vara riksdagsledamot.\r\nVi har nu chansen, mina damer och herrar, att rösta\r\npå en sund motion och införa första hjälpen och\r\nhjärt- och lungräddning som obligatoriskt ämne i\r\nvåra skolor.</pre><pre>Jag skulle vilja avsluta med de här orden: Det gäller\r\nlivet.</pre><pre>Med detta, fru talman, mynnar mitt yrkande ut i\r\nbifall till reservation nr 11, som gäller mom. 14.</pre><pre>Anf. 25  ÅKE CARNERÖ (kds):</pre><pre>Fru talman! Skolan utgör en av de viktigaste\r\ngrundstenarna i ett demokratiskt samhälle. Den ger\r\nden enskilda människan nödvändiga kunskaper och\r\nmöjligheter att utvecklas som individ samt fostra\r\nhenne till en demokratisk samhällsmedborgare.</pre><pre>Politik är ju samhällsbyggande, och det börjar när\r\nvi bryr oss om vår nästa och inte enbart tänker på\r\noss själva. Att då ägna skolan och elevernas\r\nutbildning särskild uppmärksamhet är självfallet\r\nmycket viktigt. Olika kulturer och nationer har i\r\nalla tider ytterst grundat sin existens och\r\nverksamhet på värderingar, normer och etik. Jag\r\ntror att de allra flesta människor håller med mig om\r\natt det alltså behövs ett sammanhållande band i\r\nsamhällsbyggandet; en grundläggande\r\nvärdegemenskap.</pre><pre>I min motion Ub269 lyfter jag fram\r\nkristendomskunskapens roll för samhällets\r\ngrundläggande värderingar och menar att den\r\nsvenska skolan bör vara förankrad i kristen etik.\r\nMed kristen etik menar jag tre grundpelare:</pre><pre>--den kristna människosynen, som ger alla\r\nmänniskor ett absolut och lika värde,</pre><pre>--den kristna broderskapstanken, som visar hur vi\r\nskall handla mot varandra såväl nationellt som\r\ninternationellt och</pre><pre>--den kristna förvaltarskapstanken, som betonar\r\nmänniskans ansvar för sitt liv, för medmänniskorna\r\noch för naturen.</pre><pre>Grunden för vårt lands sjuk- och åldringsvård,\r\ndemokratiska styrelseskick och lagar har utgått från\r\nde kristna grundvärderingarna. De har alltså spelat\r\nen stor roll vid uppbyggandet av vårt demokratiska\r\nsamhälle. Ordet samhälle betyder ''gemensam\r\ngrund''. Just behovet av en fast, gemensam grund\r\nhar inte minskat utan efterfrågas alltmer.</pre><pre>Att överföra goda, sunda normer och värderingar\r\ntill det uppväxande släktet är en av de mest primära\r\nuppgifterna som vuxenvärlden har. Hemmens och\r\nskolans roll är härvidlag oersättliga för samhället.</pre><pre>Syftet att förankra svensk skola i kristen etik är inte\r\nnågot slags indoktrinering till en kristen\r\nbekännelse, som en del vill göra gällande.\r\nReligionsfriheten är grundläggande i\r\nkristdemokratisk ideologi, då det är en garanti för\r\nden enskilda människans personliga rättigheter och\r\nett skydd mot alla former av diskriminiering.</pre><pre>Det gäller i stället att förmedla våra västerländska\r\nvärderingar för mänsklig samlevnad med\r\nutgångspunkt i kristen etik. Varför då? Jo, eleven\r\nfår tidigt en referensram för olika frågor som möter\r\ni livet. Det blir lättare att visa förståelse för svaga,\r\nutsatta och minoritetsgrupper. Man får råd och\r\nvägledning både i det vardagliga livet och i synen på\r\nsamhället. Att inpränta sådana attityder och\r\nvärderingar som ett demokratiskt samhälle grundas\r\npå är nödvändigt, bl.a. med tanke på den\r\nvåldsutveckling och den ökade främlingsfientlighet\r\nvi kan se. Att vara trygg i sitt kulturarv är en stor\r\ntillgång för ett lands medborgare.</pre><pre>Ett samhälle med en skola förankrad i kristen etik\r\nhar således en strävan att ge ungdomen en inre\r\nkarta och kompass för att främja trivsel och\r\ntrygghet i umgänget människor emellan.\r\n''Kontrollen inuti människan'' minskar behovet av\r\nsamhällskontroll människor emellan. Ju starkare\r\ngrund, desto stabilare byggnad, dvs. desto stabilare\r\nsamhälle.</pre><pre>Många elever har bristfälliga kunskaper om det\r\nkristna kulturarvet och de kristna\r\ngrundvärderingarna. Förutom att eleverna får en\r\nvag uppfattning om den kristna livsåskådningen\r\nleder detta till svårigheter att tolka stora delar av\r\nlitteraturen, konsten och musiken. Huvudorsaken\r\ntill bristen är den gradvisa nedskärningen av\r\nundervisningen i kristendomskunskap. För att\r\nkomma till rätta med detta bör en garantera\r\nminimitid finnas för ämnet religionskunskap med\r\nhuvudsaklig inriktning på kristendomskunskap.\r\nDessutom bör satsningen ske vad gäller\r\nfortbildning för verksamma lärare och förstärkt\r\nutbildning för blivande lärare.</pre><pre>Fru talman! I regeringens direktiv till\r\nläroplanskommittén finns riktlinjer i enlighet med\r\nmin motion, varför jag yrkar bifall till hemställan i\r\nutbildningsutskottets betänkande nr 19.</pre><pre>Fru talman! Jag vill här något också beröra min\r\nmotion Ub270 vad gäller en förstärkning av ämnet\r\nhistoria på mellanstadiet. Historia är ett viktigt\r\nämne när det gäller att föra vårt kulturarv vidare\r\nmen även när det gäller att belysa hur frihet,\r\ndemokrati och mänskliga rättigheter är resultat av\r\nmänniskors kamp. Den här kampen måste föras\r\nvidare till nästa generation. Bakgrunden till min\r\nmotion är alla de yttringar av rasism och\r\nfrämlingsfientlighet som förekommit i vårt land.\r\nSpeciellt oroande är om detta får fotfäste bland\r\ntonåringarna.</pre><pre>Undervisningen i de samhällsorienterande\r\nämnena, där historia ingår, skall enligt vår\r\nnuvarande läroplan för grundskolan ''hävda vår\r\ndemokratis väsentliga värden och klart ta avstånd\r\nfrån allt som strider mot dessa''. Där sägs också att\r\n''eleverna skall träna sig att söka orsaker till\r\nmotsättningar och att bearbeta konflikter. Skolan\r\nskall hjälpa eleverna att förstå hur konflikter\r\nmellan enskilda människor, mellan grupper och\r\nstater uppstått i det förflutna och kan uppstå i dag,\r\nvilken grund konflikterna kan ha, hur de kan\r\nförebyggas och hur de kan lösas''.</pre><pre>När det gäller rasism och främlingsfientlighet\r\nhandlar dessa yttringar ofta om okunskap. Vissa\r\nextremistgruppers förnekanden av krigsårens\r\navskyvärda judeutrotningar blev för mig en tydlig\r\nsignal om att undervisningen i europeisk 1900-\r\ntalshistoria borde förstärkas. Mitt förslag är att\r\nnuvarande kursplan i historia ändras, så att även\r\ntiden fram till våra dagar behandlas på\r\nmellanstadiet. Jag tror att den fortsatta\r\nundervisningen på högstadiet skulle gagnas av\r\ndetta. Ju tidigare våra ungdomar får kunskap om\r\nandra världskriget och dess hemska förföljelser,\r\ndesto lättare blir det för dem att ta avstånd från\r\nextrema rörelser. Kunskap om historiens största\r\nbrott blir det främsta skyddet mot att förnekandet\r\nav detsamma sprider sig.</pre><pre>Fru talman! Med hänsyn till den pågående\r\nläroplanskommitténs uppdrag yrkar jag även här\r\nbifall till hemställan i utbildningsutskottets\r\nbetänkande nr 19.</pre><pre>Anf. 26  PETER KLING (nyd) replik:</pre><pre>Fru talman! Kds talar ofta om medmänsklighet,\r\nvärme mellan människor och livet. Det skulle väl\r\ninte vara så konstigt för kds att yrka bifall till\r\nmotionen angående första hjälpen och hjärt- och\r\nlungräddning som obligatoriskt ämne i skolorna,\r\ndär man uppenbarligen har en stor potential att\r\nrädda människoliv här i Sverige. Jag förmodar att\r\nkds besitter en stor portion sunt förnuft, och jag\r\nförväntar mig nästan att ni röstar på en så här bra\r\noch utarbetad motion.</pre><pre>Anf. 27  ÅKE CARNERÖ (kds) replik:</pre><pre>Fru talman! Jag sitter inte i utbildningsutskottet,\r\nsom Peter Kling är medveten om, och jag har inte\r\nföljt diskussionen där. Jag kan säga att det även i\r\nkds finns mycket sunt förnuft. Det går naturligtvis\r\natt undervisa i de här viktiga livgivande frågorna\r\nutan att de införs som ett separat ämne, som jag\r\nförmodar att Peter Kling vill. Jag vet inte vad som\r\nsägs i motionen, och jag kan inte uttala mig så\r\nmycket mer om det här. Själv har jag som lärare\r\nundervisat i frågorna, och de är mycket viktiga,\r\nmen de ideella rörelserna kan göra en mycket stor\r\ninsats på detta område.</pre><pre>Anf. 28  PETER KLING (nyd) replik:</pre><pre>Fru talman! Jag har talat med en hel del av de\r\nideella rörelserna, och samtliga har sagt att det här\r\när en bra idé och att de vill ha detta som ett\r\nobligatoriskt ämne i skolan. Jag har talat med Röda\r\nkorset, Livräddningssällskapet och flera andra\r\norganisationer. Som vanligt i denna kammare sopas\r\nalla bra idéer under mattan på något mystiskt sätt --\r\ntyvärr.</pre><pre>Anf. 29  ÅKE CARNERÖ (kds) replik:</pre><pre>Fru talman! De frågor som Peter Kling för fram\r\nfinns naturligtvis inom orienteringsämnena, och det\r\när där man undervisar om dem. Jag har ofta upplevt\r\natt det är många saker som skall rymmas i den\r\nsvenska skolan, t.ex. trafik, och detta är\r\nnaturligtvis ett viktigt ämne. I takt med\r\nsamhällsutvecklingen kommer allt fler ämnen att\r\nkrävas. Jag finner det bäst, utan att ha förankrat det\r\ni min grupp, att nuvarande ordning råder.</pre><pre>Anf. 30  JAN JENNEHAG (v):</pre><pre>Fru talman! Vänsterpartiets talesman i\r\nutbildningsfrågor är på grund av sjukdom\r\nförhindrad att delta i debatten i dag. Jag skall fatta\r\nmig synnerligen kort.</pre><pre>Vänsterpartiet står självfallet bakom de\r\nuppfattningar som framförs i meningsyttringen till\r\nbetänkandet, men jag nöjer mig med att yrka bifall\r\ntill den del som gäller elevinflytandet, dvs. mom. 5\r\ni hemställan.</pre><pre>Anf. 31  EWA HEDKVIST PETERSEN (s):</pre><pre>Fru talman! Jag har begärt ordet bara för att\r\nunderlätta kammarens arbete, och jag vill ändra\r\nmitt yrkande om bifall till reservationer.</pre><pre>Jag yrkar bifall till de socialdemokratiska\r\nreservationerna 1, 6, 8 och 12. I övrigt stöder vi\r\nnaturligtvis våra reservationer, men jag yrkar inte\r\nbifall till dem nu.</pre><pre>Överläggningen var härmed avslutad.</pre><pre>Beslut</pre><pre>Mom. 1 (gemensamt måldokument för barnomsorg\r\noch skola)</pre><pre>Utskottets hemställan bifölls med 170 röster mot\r\n129 för reservation 1 av Lena Hjelm-Wallén m.fl. 2\r\nledamöter avstod från att rösta.</pre><pre>Mom. 5 (elevinflytande i skolan)</pre><pre>Utskottets hemställan bifölls med 243 röster mot 14\r\nför meningsyttringen av Björn Samuelson i\r\nmotsvarande del. 40 ledamöter avstod från att\r\nrösta.</pre><pre>Mom. 7 (skolans förankring i den kristna etiken)</pre><pre>Utskottets hemställan bifölls med 169 röster mot\r\n130 för reservation 6 av Lena Hjelm-Wallén m.fl. 1\r\nledamot avstod från att rösta.</pre><pre>Mom. 10 (ämnena hemkunskap, slöjd och\r\nbarnkunskap i timplanen för grundskolan)</pre><pre>Först biträddes reservation 8 av Lena Hjelm-Wallén\r\nm.fl. med 131 röster mot 25 för utskottets\r\nhemställan med godkännande av motiveringen i\r\nreservation 9 av Stefan Kihlberg. 145 ledamöter\r\navstod från att rösta.</pre><pre>Härefter bifölls utskottets hemställan med\r\ngodkännande av utskottets motivering med 152\r\nröster mot 129 för reservation 8 av Lena Hjelm-\r\nWallén m.fl. 20 ledamöter avstod från att rösta.</pre><pre>Mom. 12 (slopande av hemspråksundervisningen)</pre><pre>Utskottets hemställan bifölls med 276 röster mot 23\r\nför reservation 10 av Stefan Kihlberg. 1 ledamot\r\navstod från att rösta.</pre><pre>Mom. 14 (obligatorisk undervisning i första hjälpen\r\nm.m.)</pre><pre>Utskottets hemställan bifölls med 278 röster mot 22\r\nför reservation 11 av Stefan Kihlberg. 1 ledamot\r\navstod från att rösta.</pre><pre>Mom. 19 (direktiven till betygsberedningen)</pre><pre>Utskottets hemställan bifölls med 169 röster mot\r\n118 för reservation 12 av Lena Hjelm-Wallén m.fl.\r\n12 ledamöter avstod från att rösta.</pre><pre>Mom. 20 (principer för ett nytt betygssystem)</pre><pre>Utskottets hemställan bifölls med 276 röster mot 21\r\nför reservation 13 av Stefan Kihlberg.</pre><pre>Övriga moment</pre><pre>Utskottets hemställan bifölls.</pre><pre>Meddelande om dagens föredragningslista</pre><pre>Anf. 32  TALMANNEN:</pre><pre>Det är uppenbart att vi inte hinner slutföra\r\ndebatten i följande ärende, utbildningsutskottets\r\nbetänkande nr 20, före de val som skall företas\r\nkl. 14.00 och den därpå följande frågestunden.\r\nMed hänsyn till det stora antalet frågor kommer\r\nden avbrutna ärendedebatten att fortsätta först i\r\nmorgon kl. 9.00.</pre><pre>5 §  Lärarutbildningen</pre><pre>Föredrogs</pre><pre>utbildningsutskottets betänkande</pre><pre>1991/92:UbU20 Lärarutbildningen (prop.\r\n1991/92:75 och 1991/92:100 delvis).</pre><pre>Anf. 33  LENA HJELM-WALLÉN (s):</pre><pre>Fru talman! Jag noterar att utbildningsminister Per\r\nUnckel finns i kammaren. Eftersom detta, såvitt\r\njag vet, är första gången som Per Unckel efter snart\r\nåtta månader som utbildningsminister deltar i\r\nkammarbehandlingen av ett betänkande från\r\nutbildningsutskottet, vill jag hälsa honom\r\nvälkommen.</pre><pre>Fru talman! Läraryrket är ansvarsfullt och svårt.\r\nLärarna måste därför tillförsäkras bästa möjliga\r\nkompetens genom sin yrkesutbildning.</pre><pre>För ett framgångsrikt arbete tillsammans med\r\neleverna krävs förmåga till inlevelse i barns och\r\nungdomars situation och deras utveckling liksom\r\ngod insikt i inlärningsprocessen. Lärarna måste\r\nsjälvfallet ha goda kunskaper i de ämnen eller\r\nkunskapsområden som skolarbetet avser och en\r\npedagogisk-metodisk förmåga, så att de kan dela\r\nmed sig av sina kunskaper och organisera elevernas\r\nkunskapsinhämtande arbete på bästa sätt.</pre><pre>I lärarutbildningsdebatten brukar ständigt behovet\r\nav djupa ämneskunskaper framhållas, och visst är\r\ngoda ämneskunskaper viktiga. Men hur djupa\r\ndessa akademiska kunskaper än är kan de dock\r\naldrig uppväga brister i kunskaper om barn och\r\nungdom, om deras sociala och kulturella situation,\r\nom deras utveckling och inlärning. Men här gäller\r\nockså vice versa.</pre><pre>När vi i dag skall fatta beslut om lärarutbildningen\r\nmenar jag att respekten för kunskapen om\r\nläraryrket, lärarprofessionalismen, borde vägleda\r\noss. Tyvärr gör nu den borgerliga\r\nutskottsmajoriteten med aktivt stöd från Ny\r\ndemokrati medvetna avsteg från detta.</pre><pre>I detta betänkande föreslås att en inom\r\nutbildningsdepartementet snabbt ihopkommen\r\nämneslärarutbildning återinförs. Jämfört med\r\ndagens grundskollärarutbildning kommer den nya\r\nparallella utbildningen att försvåra för lärarna att\r\nunder sin utbildning skaffa sig den nödvändiga\r\nlärarkompetensen.</pre><pre>-Den egentliga lärarutbildningen blir alldeles för\r\nkort, bara ett år.</pre><pre>-Ämnesstudierna skall ligga åtskilda från den\r\negentliga lärarutbildningen.</pre><pre>-De akademiska ämnena behöver inte ha något\r\ninbördes samband vare sig under studietiden eller i\r\nskolarbetet.</pre><pre>Vi Socialdemokrater menar att det är oförsvarligt\r\natt locka studerande till en utbildningsgång som\r\nhelt klart ger ett sämre yrkeskunnande än den\r\nlärarutbildning som nu fungerar inom högskolan.</pre><pre>Kritiken mot regeringsförslaget har varit hård i\r\npraktiskt taget hela skolsamhället. I ett brev från\r\ngrundskollärarlinjen i Kristianstad skriver Sofie\r\nNäslund:</pre><pre>''För att lyckas med att baka ett bröd måste alla\r\ningredienserna vara med i degen. Jästen kan inte\r\nläggas på i efterhand som någon sorts dekoration.\r\nUnckels förslag med ett fristående sista\r\npedagogiskt år efter alla ämnesstudierna, tror vi\r\nendast skulle få en sådan dekorativ effekt.''</pre><pre>Just detta är vad alla framhåller: Lärarutbildningen\r\nmåste vara en yrkesutbildning. ''Lärarkunskaperna\r\nhör så intimt samman med hur man tillägnar sig\r\nämnesstoffet'', som Sofie skriver.</pre><pre>Av detta och många andra brev framgår att de\r\nstuderande är nöjda med den nuvarande\r\ngrundskollärarutbildningen. Den är bara fyra år\r\ngammal, och visst kan också denna utbildning\r\nförbättras. Vi har t.ex. i den socialdemokratiska\r\nmotionen framfört att engelska borde ingå som\r\nobligatoriskt ämne inom utbildningen med\r\ninriktning mot årskurserna 1--7.</pre><pre>Men den grundläggande strukturen måste bestå.\r\nDet ställer nästa alla berörda upp på. Det gäller\r\nstuderande, lärarutbildare, lärare, skolledare och\r\nde båda lärarorganisationerna. Inte minst viktigt är\r\natt en omfattande forskning ger stöd åt den\r\nuppläggning som den nuvarande lärarutbildningen\r\nhar.</pre><pre>Utbildningsminister Unckel däremot tror sig veta\r\nbättre. Som ny minister drog han sig genast till\r\nminnes att Moderaterna och Folkpartiet hade varit\r\nemot den nuvarande lärarutbildningen -- alltså\r\nsnabbt fram med ett nytt förslag som motsvarar den\r\ngamla övergivna ämneslärarutbildningen.</pre><pre>Nu kunde inte utbildningsministern löpa linan ut\r\noch helt avskaffa den nuvarande lärarutbildningen.\r\nKompromissen i koalitionsregeringen blev att en\r\nny, parallell lärarutbildning skall införas. Den\r\nnuvarande grundskollärarutbildningen får i nåder\r\nvara kvar. Men det är alldeles klart var\r\nutbildningsministern har sin lojalitet.</pre><pre>Unckelska uttalanden om att nu skulle åter lärare\r\nfå goda ämneskunskaper genom lärarutbildningen\r\nretade upp många i skolsamhället. Det uppfattades\r\nså, att den nuvarande utbildningen dömdes ut, trots\r\natt den är så ny att den första kullen utbildade\r\nlärare med inriktning mot årskurserna 4--9 inte blir\r\nklar med sin utbildning förrän i december 1992.</pre><pre>Den utvärdering som sker på regeringens uppdrag\r\nskall vara färdig först till hösten.</pre><pre>Att inte vilja ta reda på hur verkligheten ser ut, att\r\ninte invänta utvärderingen och att inte lyssna till\r\nutbildare, forskare och studerande utan i\r\nideologiskt nit trampa på i uppkörda spår är en föga\r\nrespektingivande attityd hos en utbildnings- och\r\nforskningsminister.</pre><pre>Den socialdemokratiska inställningen är att\r\nlärarutbildningen måste grundas på forskning och\r\nerfarenhet från dagens grundskola.</pre><pre>Vår slutsats är att lärarutbildningen måste vara en\r\nyrkesutbildning av hög kvalitet, där goda\r\nämneskunskaper vävs samman med ett omfattande\r\npedagogiskt-metodiskt kunnande. I den nuvarande\r\ngrundskollärarutbildningen är detta en\r\nkungstanke. Därigenom får de lärarstuderande\r\nintegrera kunskap i ämnesområden med hur denna\r\nkunskap skall kunna levandegöras i skolarbetet.\r\nDet är ju så man grundlägger verklig\r\nlärarprofessionalism.</pre><pre>Jag beklagar att alla borgerliga partier i dag ställer\r\nupp bakom en gammaldags ämneslärarutbildning,\r\ndär man särskiljer ämneskunskaper från det\r\npedagogiska kunnandet. Den egentliga\r\nlärarutbildningen blir med det borgerliga förslaget\r\nalldeles för kort för att lärarna skall klara det\r\nansvarsfulla arbetet att leda elevernas arbete att\r\nskaffa sig kunskap och färdigheter och bidra till\r\nelevernas sociala fostran.</pre><pre>Den snabbt framkastade idén om att lärarna först\r\nefter en tids tjänstgöring skulle få certifikat som\r\nbehörig lärare får väl närmast ses som ett\r\nerkännande av att lärarutbildningen, som den nu\r\nskall genomföras, inte kommer att ge tillräckliga\r\nkunskaper.</pre><pre>Vi socialdemokrater anser att lärarutbildningen\r\nmåste ge sådana kunskaper att den leder till\r\nlärarbehörighet. Det är en naturlig uppgift för den\r\nutbildande högskolan att bedöma den blivande\r\nlärarens lämplighet och kompetens för\r\nlärararbetet. Därför avvisar vi idén om\r\nlärarcertifikat.</pre><pre>Fru talman! Jag tycker att det är litet trist att\r\nCentern genom att säga ja till den borgerliga\r\nutskottsmajoritetens förslag böjer sig för ett\r\nmoderat skoltänkande. Glädjande nog finns det\r\nfortfarande någon centerpartist som håller fast vid\r\ntidigare centeråsikter. Jag kommer med intresse att\r\nsenare lyssna till Christina Linderholm. I hennes\r\nmotion framgår, liksom i vår reservation, hur illa\r\ndet föreslagna ämneslärarsystemet passar in i\r\ndagens skolverklighet.</pre><pre>Det är ofrånkomligt att lärare med smala\r\nämneskombinationer -- här är även enämneslärare\r\nmöjligt -- även måste undervisa i andra ämnen än\r\nde ämnen som de har fått utbildning för. Problemet\r\nmed kvackning, som det har kallats i skolsamhället,\r\nblir då mycket tydligt. Det problemet kan inte vara\r\nobekant bland utbildningspolitikerna.</pre><pre>Ambitionen om ämnesfördjupning i något ämne\r\nleder till ämnesförflackning i andra ämnen.\r\nAllvarligast blir detta i glesbygden där skolorna är\r\nsmå.</pre><pre>Lärarutbildning med smala ämneskombinationer\r\ngör både skolan och lärarna en otjänst.</pre><pre>Jag har förstått att delar av utskottsmajoriteten inte\r\när helt tillfreds med propositionen. I betänkandet\r\nomnämns den av Per Unckel så omhuldade\r\nutbildningen som en ''alternativ'' utbildning.\r\nArgument om att kunna öka rekryteringen genom\r\nden här utbildningsmodellen har skjutits i\r\nförgrunden i betänkandet till skillnad från i\r\npropositionen.</pre><pre>Av betänkandet framgår också att vi\r\nsocialdemokrater inte alls är låsta inför tanken att\r\nöppna grunskollärarutbildningen också för andra\r\nän de som från början av sina studier vill gå denna\r\nutbildning.</pre><pre>Vi vill särskilt framhålla att mycket kan göras för att\r\nunderlätta för förskollärare och fritidspedagoger\r\natt vidareutbilda sig som grundskollärare. Också de\r\nsom i dag tjänstgör i skolan utan lärarutbildning bör\r\nerbjudas vidareutbildning för att få behörighet som\r\ngrundskollärare. Detta gäller t.ex. många\r\nhemspråkslärare.</pre><pre>En annan grupp utgörs av dem som vill sadla om\r\nefter en tids högskolestudier helt utanför\r\nlärarutbildningen. Deras intresse av skolan skall\r\nnaturligtvis tas till vara. Det kan ske genom\r\ngenerösa regler för tillgodoräknande av tidigare\r\nämnesstudier. Den här typen av s.k. sneddning\r\nfinns redan inom lärarutbildningen. Vi\r\nsocialdemokrater är öppna för att den kan utökas\r\nytterligare. Den här vägen kan man kanske också\r\nfå in människor med annan yrkesbakgrund i skolan.\r\nMan kan underlätta för dem att skaffa sig en\r\nförkortad lärarutbildning. Allt detta görs då i avsikt\r\natt vidga rekryteringen till lärarutbildningen.</pre><pre>Inom den nuvarande grundskollärarutbildningen\r\nfinns en stor flexibilitet och mångfald. De\r\nförbättringar som behöver göras kan i huvudsak\r\ngöras inom resp. högskola genom den mycket stora\r\nfrihet som finns i högskolesystemet.</pre><pre>Det hade varit en sak om en alternativ väg till\r\nnuvarande utbildning hade föreslagits i\r\npropositionen, dvs. att ventilen för att ta in sökande\r\ngenom s.k. sneddning hade vidgats. Det är en helt\r\nannan sak när utbildningsministern tydligt\r\nifrågasätter och klassar ner den nuvarande\r\nutbildningen samt tillskapar en ny starkt kritiserad\r\nämneslärarutbildning.</pre><pre>Därigenom blåser regeringen till strid kring en\r\nhistorisk skolideologisk skiljelinje: utvecklandet av\r\nfolkskolan/grundskolan eller fasthållandet vid den\r\ngamla realskolemodellen.</pre><pre>Vi socialdemokrater avvisar det moderata\r\nbakåtsträveriet som i dag alla borgerliga partier\r\ndessvärre ställer upp bakom. För oss är det\r\nsjälvklart att slå vakt om grundskolan och därmed\r\ngrundskollärarutbildningen.</pre><pre>Fru talman! Bland våra reservationer nöjer jag mig\r\nmed att yrka bifall till nr. 1, 2, 5 och 7.</pre><pre>Anf. 34  MARGITTA EDGREN (fp):</pre><pre>Fru talman! Att satsa på skolan och högre\r\nutbildning för att stärka Sverige som\r\nkunskapsnation är en viktig del i\r\nregeringsprogrammet. Före tillträdet skrev den nya\r\nregeringen att målsättningen är att vi skall få\r\nEuropas bästa skola här i Sverige. Som ett led i\r\nförverkligandet av detta mål har regeringen lagt\r\nfram den nu aktuella propositionen om parallell\r\neller alternativ lärarutbildning för årskurserna 4--9.</pre><pre>Som inledning vill jag rekommendera skeptiska\r\nåhörare att studera produktivitetsutredningens\r\nhuvudbetänkande Drivkrafter för produktivitet\r\noch välstånd. Där beskrivs och analyseras centrala\r\nproblem för utvecklingen av välstånd i landet.\r\nUtbildning är en av de välståndsbildande krafterna.\r\nUtredningen skriver att trots stora och ökande\r\nresurser har kvaliteten i utbildningssystemet inte\r\nökat i förhållande till insatserna. Utredningen ger\r\nen rad förslag till hur utbildningssystemet kan\r\nförbättras för att eleverna med självförtroende\r\nskall kunna ta sig an framtidens problem.</pre><pre>Utredningen tar upp behovet av lärare med ökad\r\nkunskap och kompetens. Skolan måste vara\r\ntydligare i sina kunskapskrav. Skolans pedagogik\r\nmåste följas och utvärderas i internationella\r\njämförelser.</pre><pre>Skolans lärare kan ju genom sitt sätt att förhålla sig\r\ntill eleverna och använda sina egna kunskaper\r\ninspirera och uppmuntra eleverna till ett aktivt och\r\nlivslångt lärande. Samtidigt kan de tyvärr också\r\nbidra till att elever lämnar skolan med dåliga\r\nkunskaper och en vag obehagskänsla inför något\r\nman aldrig riktigt förstod eller kunde tillgodogöra\r\nsig.</pre><pre>Olika barn och ungdomar har olika förutsättningar.\r\nSkolan skall ge utrymme för dessa olikheter och ta\r\nsig an alla elever och vara en motkraft till sociala,\r\nekonomiska och kulturella skillnader i\r\ngrundförutsättningarna.</pre><pre>Det innebär att lärarna måste vara på det klara med\r\nsina egna grundvärderingar och samtidigt vara\r\nlojala mot samhällets, som de uttrycks i läroplanen.\r\nVi lever t.ex. i ett samhälle med religionsfrihet,\r\nvilket självfallet innebär att människor med olika\r\ntro och livsåskådningar är lärare i svenska skolor.\r\nBarns olika behov innebär också att en skola och en\r\nlärare som är bra för vissa elever kan vara dålig för\r\nandra elever. Därför är det viktigt att föräldrar och\r\nelever har reell valfrihet att välja skola. Men de\r\ngrundläggande värderingarna som förmedlas i\r\nskolan är oberoende av vilken huvudman som\r\ndriver skolan.</pre><pre>Sveriges konkurrenskraft avgörs inte endast av\r\nelitens prestationer utan i hög grad av kompetensen\r\nhos flertalet i befolkningen. För att nå en hög\r\nkompetens måste lärarförsörjningen och lärarnas\r\nbetydelse för elevernas möjligheter och lust att som\r\nvuxna söka nya kunskaper och erfarenheter\r\npoängteras som de nyckelfaktorer de faktiskt är.\r\nDärför är livserfarenhet, social kompetens,\r\npedagogisk variationsrikedom utövad av\r\nämneskompetenta lärare med olika bakgrunder\r\nviktigt för att nå målet uttryckt som: Europas bästa\r\nskola.</pre><pre>Till dessa argument för en parallell, alternativ\r\nlärarutbildning kommer att behovet av att utbilda\r\nlärare framöver kommer att öka. Detta har flera\r\norsaker. Pensionsavgångarna ökar i antal,\r\nbarnkullarna blir större, den flexibla skolstarten\r\nkommer troligtvis att kräva fler lärare, och\r\nundervisningsskyldigheten för vissa lärare har\r\nminskat. Till detta kommer något som riksdagen\r\nsäkert är helt enig om, nämligen att vi får en skola\r\nav hög kvalitet endast om vi har lärare som har\r\nlärarutbildning; det finns ju faktiskt fortfarande\r\nskolor som har outbildade lärare som vikarier.</pre><pre>När skolorna inom och utom det offentliga\r\nskolsystemet nu har möjlighet att profilera sig\r\nkommer det att visa sig att lärare -- olika lärare --\r\nkompletterar varandra på ett för eleverna\r\nkonstruktivt sätt. Den aktuella propositionen\r\nerbjuder flera olika vägar till läraryrket.\r\nGemensamt för dem alla är att de ger läraren en\r\nklar yrkesroll som lärare. Att som elev i skolan ha\r\nlärare som har både ämneskunskaper och\r\nerfarenheter från arbetslivet bidrar till variation\r\noch mångfald i undervisningen, och det kan ge en\r\nreell verklighetsanknytning. Att dessa personer\r\nockså kommer att vara litet äldre -- erfarenhet tar\r\nju som bekant tid att uppnå -- är ingen nackdel.\r\nDen lärare som kan krydda sin undervisning med\r\negna erfarenheter har alla möjligheter att fånga\r\nelevernas intresse.</pre><pre>Med detta anser jag mig delvis ha bemött\r\nreservation 1.</pre><pre>I betänkandet behandlas en rad motioner med\r\nargument mot en alternativ lärarrekrytering, t.ex.\r\natt det på universitet och högskolor inte finns någon\r\n60-poängskurs i svenska för den som vill bli lärare i\r\nårskurs 4--9. Samma problem gäller i andra ämnen,\r\nt.ex. matematik och samhällskunskap. Detta är en\r\nkorrekt invändning, men utskottets majoritet är\r\növertygad om att högskolorna kommer att utveckla\r\nsitt kursutbud på ett varierat sätt i samarbete\r\noch/eller integrerat med lärarutbildningen. Detta\r\nskriver vi också i betänkandet liksom att vi tycker\r\natt regeringen bör följa utvecklingen vad gäller\r\nhögskoleämnenas relevans för undervisningen i\r\nskolan. Jag menar att reservationerna 3 och 7 är\r\nbemötta med vad jag nu har sagt.</pre><pre>I debatten har ett mer nyanserat och odogmatiskt\r\nsynsätt redovisats i en artikel, med bl.a. förre\r\nutbildningsminister Bengt Göransson som\r\nmedförfattare. Bengt Göransson beklagar i artikeln\r\natt lärarutbildningen för grundskolan har blivit en\r\npolitisk stridsfråga, och han är varken upprörd eller\r\norolig över den alternativa, parallella\r\nlärarutbildningen, snarare tvärtom. Han efterlyser\r\nnyanseringar i fråga om denna utbildning, och jag\r\nkan inte annat än instämma i vad han säger,\r\nnämligen att lärarutbildningsutredningen från\r\n1974, den s.k. LUT 74, inte får vara sista ordet för\r\nhur en lärarutbildning för 2000-talet skall vara\r\norganiserad. Bengt Göransson skriver också i\r\nartikeln att morgondagens skola behöver rekrytera\r\nlärare utifrån en väsentligt bredare bas än vad den\r\nnuvarande kan åstadkomma, och han anser därför\r\natt en framtida lärarutbildning bör ha ett flertal\r\ningångar medan slutmålet skall vara konkret och\r\nväl definierat.</pre><pre>Även jag är övertygad om att alternativa vägar till\r\nläraryrket kommer att attrahera människor som\r\nannars hade gått läraryrket förbi. Nu får de\r\nmöjlighet att bli lärare genom att göra det valet\r\nnågot senare i livet.</pre><pre>Det är beklagligt att Socialdemokraterna är så fasta\r\ni övertygelsen att den nuvarande utbildningen är\r\nden enda tänkbara för framtiden. Jag anser att de\r\ninte ser skogen för bara träd.</pre><pre>I Socialdemokraternas och Vänsterpartiets\r\nreservation 1 anförs också att forskningen ger starkt\r\nstöd åt grundskollärarutbildningen i den form den\r\nnu bedrivs. Sanningen är ju att de första kullarna av\r\nden pågående lärarutbildningen för årskurserna 4--\r\n9 ännu inte är utexaminerade, och därmed finns det\r\nväl inte heller någon forskning som säger att den är\r\növerlägsen all annan lärarutbildning. Jag är\r\nemellertid även utan stöd av forskningsresultat\r\növertygad om att den utbildning som finns för\r\nårskurserna 4--9 är bra, men den blir ju inte sämre\r\nav att det kommer att finnas en alternativ, parallell\r\nutbildning.</pre><pre>Helt klart är att bra lärare behöver teoretiska\r\nkunskaper liksom pedagogiska, didaktiska och\r\npraktiska. Att som enda sanning påstå att dessa\r\nkunskaper måste inhämtas varvade för att\r\nresultatet skall bli en bra lärare är enligt min\r\nmening inte trovärdigt. Det var väl det\r\nSocialdemokraterna och vänstern hade på känn när\r\nde samtidigt i reservation 4 vill att regeringen skall\r\nge förslag som visar större generositet vid\r\ntillgodoräknandet av andra högskolestudier. Det är\r\nju precis vad detta betänkande handlar om, och det\r\ngår inte, vänner, att sitta på två stolar samtidigt.</pre><pre>Utskottet skriver också tydligt i betänkandet att\r\nden praktiska pedagogiska utbildningen om 40\r\npoäng är den egentliga lärarutbildningen, att i den\r\nskall ingå de moment som krävs för att ge\r\nämnesutbildningen en didaktisk inriktning och att\r\nden är samlad till en helhet som skall ligga sist i ett\r\nfritt valt utbildningsprogram. Detta gäller både den\r\nalternativa utbildningen till grundskollärare för\r\nårskurserna 4--9 och utbildningen av\r\ngymnasielärare.</pre><pre>Jag tror på en skola som har lärare med olika\r\nbakgrund och erfarenheter och att det är just\r\nolikheterna som bidrar till lärarnas\r\nprofessionalism, säkerställer kvalitet och ger\r\nutrymme för pedagogisk variation.</pre><pre>Om propositionens text om lärarcertifikat var ett\r\nförslag eller inte har i utskottet varit föremål för\r\ntolkningar. Departementet och jurister menar att\r\ninget förslag förts fram, och därmed fanns heller\r\ningen anledning att här diskutera frågan. Skulle\r\ncertifikat i framtiden bli aktuellt har utskottet\r\nförsäkrat sig om att ett eventuellt förslag framställs\r\ntill riksdagen. Därmed kunde reservation 5 ha varit\r\noskriven, eftersom det inte fanns något förslag till\r\nlärarcertifikat.</pre><pre>Vad gäller reservation 8 om lärarförsörjningen vid\r\nsmå skolor i glesbygd kan jag inte förstå att den\r\nalternativa, parallella lärarutbildningen för\r\nårskurserna 4--9 skall vara ett så avgörande hot. Vi\r\nsåg ju på utskottsresan i Östersundstrakten en\r\nglesbygdsskola som innehöll samlokaliserat\r\ngrundskolans högstadium, gymnasieklasser och\r\nkomvux. En lärare för årskurserna 4--9, utbildad\r\nantingen enligt den nuvarande eller enligt den nu\r\naktuella, alternativa gången, passar väl inte sämre i\r\nden skolan. Glesbygdens lärarbrister har andra\r\norsaker och förvärras inte av de förslag vi nu\r\ndiskuterar. Jag tror tvärtom att bristerna kanske till\r\nviss del kan avhjälpas.</pre><pre>I propositionen tar regeringen upp problemen med\r\natt få lärare till olika specialpedagogiska\r\nutbildningar och anger att en översyn behöver\r\ngöras. Därmed anser utskottet att det är helt klart\r\natt regeringen har uppmärksammat problemet och\r\natt man kommer att söka lösningar på det och\r\npresentera dem för riksdagen. Detta tror tydligen\r\nvarken Socialdemokraterna eller Vänsterpartiet på\r\nutan har i stället tillsammans skrivit reservation 10\r\nmed en text som är nästan identisk utskottets -- jag\r\nkan i alla fall inte se någon avgörande skillnad.</pre><pre>En rektorsutbildning av bra beskaffenhet är viktig,\r\noch därför skall staten garantera att sådan finns.\r\nDäremot kan vi inte tvinga kommunerna att\r\nanvända sig av den, dvs. att göra den obligatorisk.</pre><pre></pre><pre>När staten nu ställer en bra rektorsutbildning till\r\nförfogande, förutsätter vi i utskottet att den blir så\r\nattraktiv för rektorerna att de som så önskar får\r\nmöjlighet att gå utbildningen. Men eftersom det är\r\nkommunernas ansvar att nationella mål uppnås,\r\nbör de själva få avgöra vilken utbildning rektorerna\r\nskall ha, för att de skall kunna både leda den\r\npedagogiska utvecklingen och ta personal-  och\r\nekonomiansvar. Jag yrkar avslag på reservation 12\r\nom obligatorisk rektorsutbildning och på\r\nVänsterpartiets krav på att staten inte alls skall\r\nengagera sig i frågan.</pre><pre>Högskolan för lärarutbildning i Stockholm behöver\r\nnya gemensamma lokaler, men framför allt behöver\r\nden besked om sin nya framtida lokalisering.\r\nBesked ges nu. Den skall ligga kvar i Stockholm\r\noch inte flytta till Södertälje. Det finns och fanns\r\nskäl för båda alternativen, Stockholm och\r\nSödertälje, men utskottet anser att argumenten för\r\nStockholm är goda och att planeringen måste sättas\r\ni gång fortast möjligt.</pre><pre>Socialdemokraterna och Vänsterpartiet anser att\r\nargumenten för Södertälje är bättre och förordar\r\ndet i reservation 14.</pre><pre>Till sist, fru talman, är utskottet enigt i en rad\r\nfrågor, t.ex. när det gäller avvecklingen av\r\nämneslärarlinjen, i och med inrättandet av en 40\r\npoängs praktisk- pedagogisk utbildning för\r\ngymnasielärare.</pre><pre>Vi i utskottet är också eniga i synen på engelska och\r\nbehovet av engelsklärare i grundskolan.</pre><pre>Vi är eniga om behovet av att rekrytera lärare i\r\nämnena slöjd, hemkunskap och barnkunskap.</pre><pre>Vi är eniga om den framtida vårdlärarutbildningen\r\noch möjligheten att utbilda vårdlärare på distans.</pre><pre>Vi är eniga om och vill betona vikten och behovet\r\nav lektorer i gymnasieskolan.</pre><pre>Vi är eniga om att det skall finnas kvar en\r\nfolkhögskollärarutbildning och att den skall ligga\r\nkvar i Linköping. Inom parentes sagt fanns det\r\ninget förslag i propositionen om motsatsen.</pre><pre>Vi är också eniga om att musiklärarutbildningen i\r\nArvika kan ta in flera studenter under förutsättning\r\natt man kan hålla sig inom de ekonomiska ramarna.</pre><pre>Fru talman! Med det anförda yrkar jag bifall till\r\nhemställan i dess helhet i utbildningsutskottets\r\nbetänkande 20 och avslag på samtliga\r\nreservationer.</pre><pre>Anf. 35  LENA HJELM-WALLÉN (s)\r\nreplik:</pre><pre>Fru talman! Margitta Edgren ifrågasätter om det\r\nfinns forskning som talar för nuvarande\r\ngrundskollärarutbildning och dess uppläggning. Jag\r\ntycker att det är ganska avslöjande att Margitta\r\nEdgren frågar om det. Man kan läsa nästan vilken\r\nforskare som helst inom skolforskningsområdet för\r\natt se vad de önskar, och de önskar nästan entydigt\r\njust denna varvade utbildning som ger kunskap i\r\nämnet, hur man lär ut ämnet och hur\r\ninlärningsprocessen fungerar.</pre><pre>Det var inte så länge sedan som det fanns en artikel\r\ni Lärartidningen av Sixten Marklund, professor i\r\npedagogik. I artikeln går han igenom vad som\r\nbehövs. Hans slutsats är: Utbildningsministern är\r\npå väg att föreslå en ämneslärarutbildning som skall\r\nge oss fler adjunkter i grundskolan. Därmed\r\nåterskapar han problem som steg för steg lösts\r\nunder lärarutbildningens långa historia. Vad skolan\r\nbehöver är i stället de breda grundskollärarna.</pre><pre>Det är på detta sätt det är. Därmed inte sagt att vi\r\nskall ha en utbildning som består av en enda form.\r\nSå är det inte heller i dag. Vi har 21 olika\r\nutbildningslinjer för grundskollärare på över 20\r\nutbildningsenheter. De är sinsemellan ganska\r\nolika. Denna mångfald och flexibilitet skall vi ha.</pre><pre>Med hjälp av Bengt Göransson försöker Margitta\r\nEdgren utså split emellan oss främst när det gäller\r\nden vidgade rekryteringen. Men, kanske just mot\r\nden bakgrunden, lade jag ganska stor vikt vid det i\r\nmitt anförande. Jag visade vilka möjligheter det\r\nfinns att vidga rekryteringsbasen redan i dag just\r\ngenom ett generösare sätt att ta in dem som redan\r\nhar högskolestudier bakom sig i lärarutbildningen.\r\nDen modellen hade man kunnat pröva.</pre><pre>Jag tror, Margitta Edgren, att om vi inte hade haft\r\nnågon proposition utan i stället hade satt oss ned i\r\nutbildningsutskottet och resonerat, hade vi\r\nförmodligen kommit fram till en gemensam\r\nståndpunkt i denna fråga. Men dess värre fanns det\r\nockså en proposition i botten.</pre><pre>Slutligen noterar jag att den sida i propositionen,\r\ns. 18, som handlar om lärarcertifikat tydligen inte\r\nfinns. Det är intressant -- det finns inget sådant\r\nförslag. Jag slår också fast detta.</pre><pre>Anf. 36  MARGITTA EDGREN (fp) replik:</pre><pre>Fru talman! Jag känner väl till den forskning av\r\nSixten Marklund som åberopades. Men jag läste\r\nupp några rader i den socialdemokratiska\r\nreservation där det ges ett starkt stöd för\r\ngrundskollärarutbildningen i den form som den nu\r\nbedrivs. Det starka stödet måste också mätas som\r\neffekt när det gäller om det blir bättre utbildade\r\nelever. Är föräldrarna mer nöjda? Det finns även\r\nforskning som innebär att man hypotetiskt har en\r\nåsikt om att det skall gå till på ett visst sätt. Sedan\r\nmåste man mäta effekten av detta och om man fick\r\nut det som man förväntade sig. Det var det som jag\r\nhade synpunkter på, att man nog inte kan vara så\r\nkategorisk innan man har några lärare med\r\ninriktning mot årskurserna 4--9 ute.</pre><pre>Beträffande utökad sneddning, kan jag faktiskt inte\r\nförstå vad Socialdemokraterna är ute efter. Att\r\nsläppa in människor som har andra erfarenheter\r\noch andra studiegångar bakom sig än dem som i 20-\r\nårsåldern bestämmer sig för att bli grundskollärare\r\när ju ett sätt att vidga erfarenheterna. Kalla det\r\ngärna för en sorts sneddning. Effekten är ju\r\ndensamma. Jag har inte på något sätt klassat ned\r\neller ifrågasatt den nuvarande utbildningen av\r\nlärare med inriktning mot årskurserna 4--9. Det har\r\ninte heller utbildningsministern på något sätt gjort.\r\nDetta bevisas på ett bra sätt genom att det i\r\npropositionen föreslås fler platser även till den\r\nutbildningen.</pre><pre>Jag tror att det är Socialdemokraterna som hänger\r\nsig åt drömmar om att det alltid skall vara som det\r\när i dag. Jag tror att det är litet farligt. Släpp fram\r\nen alternativ parallell utbildning. Då får vi se. Jag\r\ntror på detta.</pre><pre>Anf. 37  LENA HJELM-WALLÉN (s)\r\nreplik:</pre><pre>Fru talman! Det är självklart att vi, när vi väl har\r\nutvärderingen av den nuvarande\r\ngrundskollärarutbildningen, vet mycket mer.\r\nDärför hade det varit en idé att först ge den en chans\r\ninnan den ifrågasätts. Det är på det sättet som man\r\nalldeles entydigt ute i skolsamhället har uppfattat\r\nregeringens proposition.</pre><pre>Jag ser med glädje fram emot denna utvärdering,\r\noch jag är övertygad om att den kommer att visa\r\npositiva resultat. Men redan innan vi har fått den,\r\nvet vi att vanlig skolforskning talar för detta sätt att\r\nutbilda lärare, dvs. att varva studierna.</pre><pre>Margitta Edgren bekräftade egentligen att vi, om vi\r\nlitet mer förutsättningslöst hade fått tillfälle att\r\nsätta oss ned och tala tillsammans, kanske hade vi\r\nkunnat skapa en alternativ lärarutbildning, dvs. att\r\nvidga den ventil som finns i dag för att ta in dem\r\nsom har förutsättningar för det i sina ämnesstudier\r\neller i sina tidigare yrkesgärningar. Jag är öppen för\r\ndet, och det verkar som om detsamma gäller\r\nMargitta Edgren.</pre><pre>Men enligt propositionen skall en ny utbildning\r\ninrättas som särskilt hålls fram som den som skall\r\nge kunskap. Det handlar om 540 platser. 540 platser\r\npå en gång är väldigt mycket. Förmodligen kommer\r\nman inte ens att kunna besätta dem. Men det är\r\nändå detta som omhuldas som det nya och det som\r\nskall ge skolan väldigt mycket extra kvalitet just nu.\r\nDet är detta som jag vänder mig mot.</pre><pre>Jag tycker att det finns stora skillnader mellan\r\nbetänkandet och propositionen. Just i begreppet\r\nalternativ lärarutbildning ligger det ganska mycket,\r\natt man har mjukat upp synen på det som Per\r\nUnckel har föreslagit. Man erkänner också i\r\nbetänkandet att den egentliga lärarutbildningen\r\nblir mycket kort. Det sägs att den är så pass kort\r\natt man ber regeringen att särskilt uppmärksamma\r\nfrågorna om att få in litet praktik, osv. tidigare.\r\nMan erkänner dessutom att det finns praktiska\r\nolägenheter med att lärare har endast ett fåtal\r\nämnen i sin examen, som det står i betänkandet.\r\nJag tycker att detta erkännande är mycket bra, och\r\ndet är det som vi har pekat på. Man säger också\r\ntydligt att högskoleämnena inte alltid har sin\r\nmotsvarighet i skolämnen och att detta kan\r\ninnebära problem. Det sägs även att man måste\r\ntänka på det så småningom.</pre><pre>Detta bekräftar egentligen bara vår kritik. Men jag\r\nvälkomnar skrivningen i utskottsbetänkandet som\r\när mer nyanserad än skrivningen i propositionen.</pre><pre>Anf. 38  MARGITTA EDGREN (fp) replik:</pre><pre>Fru talman! Det är ganska klart att om man i en\r\nproposition för fram ett nytt förslag är det detta\r\nförslag som man beskriver. Därmed inte sagt att\r\nman nedvärderar eller är arrogant gentemot\r\ntidigare förslag. Det är väl ganska självklart att man\r\ndå omhuldar det nya förslaget. Och detta är det nya\r\nförslaget. Folkpartiet liberalerna motsatte sig den\r\nnya lärarutbildningen redan när den infördes. Vi\r\nansåg att de lärare som skulle undervisa på\r\nhögstadiet inte fick tillräckliga kunskaper i sina\r\nresp. ämnen.</pre><pre>Därför är det här inget nytt påfund. Lena Hjelm-\r\nWallén försöker ju att få detta att framstå som ett\r\nhugskott från departementet. Nej, det här är väl\r\ngenomtänkt.Ett led i strävandena att skapa\r\nEuropas bästa skola är ju att vi trycker på detta med\r\nlärarnas kvaliteter, inte minst de ämnesmässiga.</pre><pre>En sak som jag glömde att tala om i mitt\r\nhuvudanförande men som, tycker jag, vi nog\r\növerlag skall vara ganska glada över är att vi har\r\nuppmärksammat och tagit intryck av Norrlands\r\ninlands problem när det gäller lärarna. Därför\r\nplacerar vi, som framgår av vårt förslag, 30\r\nstudieplatser inom den parallella lärarutbildningen\r\ni Luleå, i samarbete med Umeå.</pre><pre>Sedan skulle jag vilja återge vad Harry Martinsson\r\nhar skrivit i en bok om sin skollärare Stav, han som\r\nfick kartan att grönska av liv och som av diktaren\r\nräknas bland mänsklighetens store, jämte\r\nColumbus, Livingstone, John Ericsson, Sitting Bull\r\noch Jack London. Den läraren hade varken\r\nvarvning eller pedagogisk-didaktiska kunskaper.\r\nMen han hade ämneskunskaper, och han kunde få\r\nklassen och eleven att blomma -- hela livet igenom.</pre><pre>Det finns alltså inte någonting som säger, jag\r\nupprepar det, att den utbildning som i dag bedrivs\r\när det enda alternativet. Den är bra, men den är\r\ninte den enda möjliga.</pre><pre>Anf. 39  Utbildningsminister PER UNCKEL\r\n(m):</pre><pre>Fru talman! Det förslag till ny lärarutbildning som\r\nLena Hjelm-Wallén och Margitta Edgren har\r\ndebatterat den senaste timmen här bygger på två\r\nviktiga utgångspunkter, båda baserade på en viktig\r\niakttagelse beträffande vår omvärld. Vår omvärld\r\nförändras nämligen fortare än någonsin. Och de\r\nvillkor under vilka skolan arbetar och eleverna skall\r\nfostras förändras med denna.</pre><pre>Den första av de två utgångspunkterna blir mot den\r\nbakgrunden iakttagelsen att de stora projektens tid\r\när förbi. Det går inte att centralstyra ett samhälle\r\noch det går heller inte att centralstyra en skola,\r\ndärför att det centralstyrda samhället och den\r\ncentralstyrda skolan helt enkelt inte passar in i den\r\nföränderliga verkligheten.</pre><pre>Den andra utgångspunkten är att kraven på goda\r\nkunskaper i ämnena ökar i och med denna\r\nföränderliga verklighet.</pre><pre>Jag ber, fru talman, att få säga några ord om dessa\r\nbåda utgångspunkter innan jag går över till att\r\nnågot kommentera den socialdemokratiska\r\nkritiken mot regeringens förslag.</pre><pre>Först detta med de stora projektens tid såsom en\r\nsvunnen, gången, tid. Skolan är numera i allt större\r\nutsträckning en angelägenhet för andra än den\r\ncentrala statsmakten. Kvar på staten ligger de\r\nviktiga uppgifterna att ange kraven på skolans\r\ninnehåll -- dvs. att ange de mål som skolan, oavsett\r\nhuvudman, skall sträva efter att nå för att därmed\r\nsäkerställa att alla elever får en utbildning av en\r\nkvalitet värd namnet.</pre><pre>Men ansvaret för hur detta skall gå till ligger för den\r\noffentliga skolan i allt väsentligt numera på\r\nkommunerna. Med introduktionen av den\r\nskolpeng som riksdagen senare under vårterminen\r\nskall diskutera överflyttas dessutom i betydande\r\nutsträckning makten över skolan till elever och\r\nföräldrar.</pre><pre>Att på detta sätt decentralisera ansvaret för skolan\r\ntill dem som den verkligen berör är den avgörande\r\nbyggstenen i regeringens politik. Det innebär att vi\r\nskapar en mångfald vägar när det gäller att nå de\r\nmål som elever och föräldrar sätter upp för sig.</pre><pre>Det här är en skola som bäst överensstämmer med\r\nde föränderliga krav som omvärlden innehåller --\r\nen skola som förmår att anpassa sig till\r\nförändringen bättre än den skola förmår göra som i\r\nallt är beroende av centraliserade beslut i regering\r\noch riksdag.</pre><pre>Det här får, fru talman, konsekvenser när det gäller\r\nvårt sätt att se på lärarnas bakgrund och de behov\r\nav lärarkompetens som skolan innehåller.</pre><pre>Som Margitta Edgren tidigare i debatten har\r\nframhållit skapar en skola med många olika\r\ninfallsvinklar självklart krav på lärare som kan leva\r\nupp till förväntningarna. En mångfasetterad skola\r\nkan inte ha en enhetslärare, för då blir skolan inte\r\nmångfasetterad.</pre><pre>Det är det, fru talman, som har gjort att regeringen\r\ndragit slutsatsen att det är alldeles nödvändigt att\r\ntill skolans arbete välkomna medarbetare med\r\nannan bakgrund än bara den\r\ngrundskollärarutbildning som Lena Hjelm-Wallén\r\nförespråkar. Den mångfasetterade skolan behöver\r\nmångfasetterade medarbetare.</pre><pre>I detta sammanhang vill jag, fru talman, särskilt\r\nunderstryka en del av propositionen som ingen\r\nännu har berört, nämligen behovet av att bland\r\ndessa mångfasetterade lärare ha tillgång till\r\nvetenskapligt meriterade lektorer. För att skolan\r\nskall förmå att klara de utomordentliga\r\nkvalitetskrav som den ställs inför är tillgången till\r\nlektorer en avgörande förutsättning.</pre><pre>Jag måste medge, även om det ligger bortom mina\r\ndomäner att ha synpunkter här, att jag blir orolig\r\nnär jag hör att kommuner avstår från att anställa\r\nlektorer bara därför att man sparar in några\r\ntusenlappar på lönesidan. I stället väljer man en\r\nlärare som är mindre kvalificerad. Jag tror att det\r\när viktigt att skolan innehåller lektorer, som kan bli\r\nnyttiga och stimulerande arbetsledare för kolleger\r\ninom skolan i stort.</pre><pre>Den mångfasetterade syn på lärarna och\r\nlärarutbildningen som regeringen förespråkar leder\r\ntill att fler kan attraheras till läraryrket.\r\nSocialdemokraterna försöker genom reservationer\r\noch debattinlägg hävda att det nog skulle gå att göra\r\ndet också med andra metoder. Men jag är inte så\r\nsäker på att det är möjligt.</pre><pre>Bengt Göransson, som Margitta Edgren tidigare\r\nhär i debatten citerade, har ju tagit sig före att i den\r\nartikel som Margitta Edgren använde sig av också\r\nkommentera denna del av den socialdemokratiska\r\nargumenteringen. Bengt Göransson skriver: ''Att\r\ndäremot föreslå ''att en större generositet visas vid\r\ntillgodoräknandet av andra högskolestudier utan\r\natt strukturen i grundskollärarutbildningen går\r\nförlorad' kan i stället minska den breda bas som\r\nrekryteringen till grundskollärarutbildningen så väl\r\nbehöver. Motionärernas förslag riskerar att öppna\r\nför godtycke.'' Jag tror att Bengt Göransson i denna\r\ndel har alldeles rätt.</pre><pre>Vad regeringen med sitt förslag däremot\r\nåstadkommer är att elever/studenter som inte hade\r\ntänkt sig att gå lärarbanan lockas till denna utan\r\nonödiga och krångliga omvägar.</pre><pre>Bengt Göranssons kritik mot den\r\nsocialdemokratiska lärarutbildningspolitiken är\r\nord och inga visor. Rubriken på hans artikel lyder:\r\n''Varför är ni så låsta?''</pre><pre>Lena Hjelm-Wallén försökte för en stund sedan i sitt\r\ninlägg så att säga argumentera runt det hela genom\r\natt säga att det var därför som hon argumenterade\r\nsom hon gjorde i sitt ursprungliga inlägg. Men så\r\nlätt går det nog inte att komma undan Bengt\r\nGöranssons kritik, Lena Hjelm-Wallén!</pre><pre>Med tanke på den ideologiska strid som\r\nSocialdemokraterna nu blåser upp kring\r\nlärarutbildningen är det ofrånkomligt att fråga: Var\r\nfinns Bengt Göransson i den striden enligt\r\nSocialdemokraterna själva? Kan det verkligen vara\r\nså, att utbildningsdepartementet alla år under\r\nBengt Göranssons ledning leddes av en högerman i\r\nförklädnad? Är det Lena Hjelm-Walléns omdöme\r\nom Bengt Göranssons syn på skolan och\r\nlärarutbildningen? Det vore rasande intressant att\r\nsenare här få höra en kommentar från Lena Hjelm-\r\nWallén i denna fråga.</pre><pre>Behovet av mångfasetterade lärarutbildningar för\r\natt tillgodose ett mångfasetterat samhälles krav är\r\nalltså en första viktig ingrediens i regeringens\r\npolitik.</pre><pre>En annan sak är, som jag antydde inledningsvis, att\r\ndet föränderliga samhället, som är själva basen för\r\ndet regeringsförslag som vi nu diskuterar, också\r\nställer nya och särskilda krav på ämneskunnandet.</pre><pre>Var och en av oss kommer sannolikt att byta yrke\r\nmånga gånger i livet. De elever som utbildas i\r\nskolan kommer att göra byten åtskilliga gånger före\r\npensionsåldern. Mot den bakgrunden blir det\r\nsjälvklart viktigt att lära eleverna att lära sig mera.\r\nMen det blir också till synes möjligen paradoxalt att\r\nge eleverna fastare krokar, på vilka de kan upphaka\r\nsin förändringsbenägenhet.</pre><pre>Jag tror nämligen att en människa som skall vara\r\nberedd att anta de utmaningar som förändringar för\r\nmed sig måste vara säker och stark i fråga om det\r\nsom ändå är relativt oföränderligt över tiden. Det\r\när ett viktigt motiv för att nu skärpa kravet på\r\nlärarnas ämneskunnande för att dessa i sin tur skall\r\nvara bättre skickade att ge eleverna de nödvändiga\r\nverktygen för framtiden.</pre><pre>Detta, fru talman, innebär minst av allt att\r\nregeringen sätter pedagogiken på undantag. I fråga\r\nom det förslag till lärarutbildning som regeringen\r\npresenterar är det pedagogisk-praktiska inslaget\r\nlika stort som i den utbildning som Lena Hjelm-\r\nWallén företräder. Det är bara det att det kommer\r\npå ett annat ställe i utbildningen -- ofrånkomligen\r\när det så, eftersom utbildningen bygger på tidigare\r\ninhämtade ämneskunskaper.</pre><pre>Låt mig därtill säga, fru talman, att från min\r\nutgångspunkt sett kunskaper i ämnet är den kanske\r\nviktigaste förutsättningen för pedagogisk trygghet.\r\nI den meningen kommer den nya, parallella\r\nlärarutbildningen att i ett hänseende vara lik den\r\nandra, dvs. i vad gäller omfattningen av pedagogik,\r\noch i ett annat hänseende sannolikt bättre, därför\r\natt det innebär en skärpning i vad gäller\r\nämneskunskaperna.</pre><pre>Inte heller leder den kommande lärarutbildningen\r\nfram till att vi plötsligt skulle få lärare med bara ett\r\nenda ämne i sin utbildning. Den nya\r\nlärarutbildningen innebär däremot att vi avstår från\r\natt i detalj reglera hur många ämnen vederbörande\r\nlärare skall ha i sin utbildning, precis som vi avstår\r\nfrån att reglera allsköns likartade ting för andra\r\nyrkeskategorier.</pre><pre>Självfallet är det så, att staten såsom ytterst\r\nansvarig för skolan har skäl att förvänta sig att\r\nkommunerna genomför sin personalplanering på\r\nett sådant sätt att lärare är kompetenta att\r\nundervisa i de ämnen de sätts att undervisa i.</pre><pre>Lena Hjelm-Wallén säger att kritiken från alla håll i\r\nskolsamhället har varit hård, varefter hon citerar en\r\nelev på lärarhögskolan. Jag vet att kritiken på de\r\nnuvarande lärarhögskolorna stundtals har varit\r\nhård. Kritiken är däremot inte entydig, och den är\r\nframför allt ohörbar i alla de sammanhang där man\r\nmed liv och lust nu engagerar sig i att ge verklighet\r\nåt den nya utbildningen. Har Lena Hjelm-Wallén\r\nnyligen varit i Växjö eller i Örebro? Där förbereder\r\nman nu entusiastiskt introduktionen av den nya\r\nlärarutbildningen, för att på ett alternativt sätt\r\nkunna lyssna till och se på verkligheten. Jämför\r\ndetta med det som Lena Hjelm-Wallén står för.</pre><pre>Socialdemokraterna förefaller att tro att det med\r\nforskning som bas går att ge ett entydigt svar på vad\r\nsanning är. En betydande ideologisk potentiat på\r\n1800-talet försökte sig på en likartad bedrift, med\r\nmycket uselt resultat. Värderingar är värderingar,\r\noch skolsamhället mår bra av att olika värderingar\r\nfår stå mot varandra. Låt oss inte med hjälp av\r\nforskning efterfråga sanningen om hur en\r\nlärarutbildning skall se ut, utan låt oss erkänna\r\nbehovet av variation och mångfald.</pre><pre>Fru talman! Till slut finns det, som Lena Hjelm-\r\nWallén framhöll i sitt anförande, i vart fall mellan\r\nhenne och mig en betydande ideologisk konflikt.\r\nDen handlar emellertid inte om tilltron till\r\nfolkskolans utbildningsideal, utan om synen på\r\nenskilda människor och om tilltron som vi är\r\nberedda att sätta till dem.</pre><pre>Min enkla utgångspunkt när jag försöker ge unga\r\nmänniskor råd inför framtiden är att man bör tänka\r\nefter själv. Jag råder dem att själva bestämma\r\ninnehållet i deras framtidsväg och i deras\r\nutbildning. Enligt Lena Hjelm-Walléns uppfattning\r\nnär det gäller lärarutbildningar finns det bara en\r\nenda väg som leder till att bli en bra lärare -- säger.\r\nVisserligen gäller detta påstående med de\r\nvariationer som lärarhögskolorna inom denna väg\r\nmöjligen kan komma sig före att iaktta, men i\r\nprincip är det en väg som vi skall följa och som leder\r\ntill lyckan. Jag tror inte att det är på det sättet.</pre><pre>Jag tror inte att våra barn mår väl av en skola som\r\nstyrs med en sådan filosofi. Jag tror i stället att de\r\nmår väl av en skola i vilken det finns lärare som har\r\nsökt sig fram till sitt yrkeskunnande på en väg som\r\nde själva har funnit mest angelägen.</pre><pre>Om några veckor kommer vi i regeringen att\r\npresentera förslag till en förändrad relation mellan\r\nstaten, i mening regering och riksdag, och\r\nuniversitet och högskolor. I den tidigare debatten\r\nhar socialdemokraterna gärna velat hävda att de\r\nminsann är lika angelägna om en frigörelse av den\r\nhögre utbildningen som någonsin regeringen. Den\r\nsocialdemokratiska attityden till den första lilla\r\ndelen av frigörelsen av den högre utbildningen,\r\nnämligen lärarutbildningen, ger inte direkt\r\nvittnesbörd om att socialdemokraterna i den\r\nkommande högskoledebatten kommer att stå\r\növerst på barrikaderna.</pre><pre>Anf. 40  LENA HJELM-WALLÉN (s)\r\nreplik:</pre><pre>Fru talman! Först vill jag nämna något om det här\r\nmed lektorerna i gymnasieskolan. I och för sig är\r\ndet inte det som vår debatt i dag handlar om, men\r\njag vill ändå påpeka att det var på initiativ från\r\nSocialdemokraterna som vi i utskottet lyfte fram\r\nockså lektorsfrågan. Vi är nämligen mycket oroade\r\növer att de brister som finns när det gäller\r\nlektorstillgången ytterligare skall komma att tillta.</pre><pre>Bengt Göransson som är en god vän och tidigare\r\nkollega till mig känner jag mycket väl, och jag kan\r\nförsäkra Per Unckel Bengt Göransson inte alls har\r\nsamma åsikter som moderaterna vare sig i de här\r\nfrågorna eller i andra. Vi, Bengt Göransson och\r\njag, har åsiktsskillnader oss emellan -- det hade vi\r\näven när vi arbetade som kolleger -- men räkna för\r\nden skull inte in honom bland er. Det är helt fel och\r\npå den punkten skulle Bengt Göransson själv\r\nkunna säga ifrån.</pre><pre>Den här debatten handlar ju inte om någon enda\r\nväg att bli lärare, såsom Per Unckel säger. Någon\r\nenda väg att bli lärare finns inte. Däremot måste vi\r\nta till oss vad erfarenhet och forskning visar om hur\r\nman uppnår lärarkompetensen bäst. Då är det allra\r\nviktigaste att man både har djupa ämneskunskaper\r\noch lär sig att lära ut dessa kunskaper, förstår elever\r\noch vet hur inlärningsprocessen är. Det är här som\r\ndet blir brister med Per Unckels förslag.</pre><pre>Vi säger i vår reservation att goda ämneskunskaper\r\när en nödvändig men inte tillräcklig förutsättning\r\nför verklig lärarkompetens. Nu tycker jag att\r\nutbildningsministern i många sammanhang har\r\nvisat att han inte har särskilt mycket till övers för\r\ndet pedagogiska kunnandet, även om han just i dag\r\nuttrycker sig litet mer nyanserat. Jag vill erinra om\r\nen debatt som vi hade den 10 december här i\r\nriksdagen. Jag beskrev då vad jag tyckte var\r\nförutsättningarna för den goda läraren, och Per\r\nUnckel sade att han kunde göra det också. Han\r\ngjorde det i en enda mening: ''Den goda läraren är\r\nden lärare som kan sitt ämne.'' Därmed hade Per\r\nUnckel uttömt ämnet. Jag kan notera att han i dag\r\nhar litet mera att säga, att han medger att det finns\r\nandra dimensioner i lärarutbidningen också. Men\r\nfortfarande har hans förslag väldigt mycket av den\r\ninställning som han redovisade den 10 december.</pre><pre>Anf. 41  Utbildningsminister PER UNCKEL\r\n(m):</pre><pre>Fru talman! Det gläder mig att vi är överens om\r\nrektorerna. Uppriktigt gläder mig detta, därför att\r\ndet innebär att det i så fall finns en bred bas bland\r\nvåra partier för att i kommunerna se till att man\r\nfullföljer de intentioner som regering och riksdag\r\nhärmed avger.</pre><pre>Nej, fru Hjelm-Wallén, jag räknar väl inte in Bengt\r\nGöransson i min ideologiska kamratkrets. Men i\r\ndenna fråga har jag svårt att tolka honom på ett\r\nannat sätt än att vi är ense till sista kommatecknet.\r\nFår jag citera:</pre><pre>''Litet förenklat och tillspetsat kan de båda\r\nutbidningarna beskrivas sålunda: Den enda är\r\nutmärkt för den student som lockas av\r\nundervisandet varvid det är under utbildningen\r\nsom intresset utvecklas för det han eller hon skall\r\nundervisa om. Medan den andra varianten kan\r\nlocka den som väljer att studera ett eller flera\r\nämnen att även intressera sig för att undervisa i\r\ndessa.</pre><pre>Att den senare modellen därutöver erbjuder goda\r\nmöjligheter för äldre studerande som har\r\nämnesutbildning och som först efter annan\r\nyrkesverksamhet söker sig till lärarbanan, ger den\r\nett särskilt värde. Morgondagens grundskola\r\nbehöver nämligen rekrytera lärare utifrån en\r\nväsentligt bredare bas än vad den nuvarande\r\nlärarutbildningen kan åstadkomma. Därför anser vi\r\natt den framtida lärarutbildningen bör ha ett flertal\r\ningångar medan slutmålet skall vara konkret och\r\nväldefinierat.''</pre><pre>Exakt så förhåller det sig. När jag framför denna\r\nBengt Göranssons och min identiska ståndpunkt,\r\nåkallas alla tänkbara andar över denna typ av åsikt.\r\nJag tror att det förhåller sig så att Lena Hjelm-\r\nWallén kort och gott har lett Socialdemokraterna på\r\nvillovägar.</pre><pre>De pedagogiska kunnandet är ingenting för Per\r\nUnckel, säger Lena Hjelm-Wallén. Det var väl ändå\r\natt ta i! Som jag sade i mitt anförande från\r\ntalarstolen för en stund sedan understryker\r\nregeringen att själva villkoret för att kunna vara\r\nlärare är att man har sin 40 poängs praktisk-\r\npedagogiska utbildning. Det gäller för alla, såväl\r\nför dem som går igenom Lena Hjelm-Walléns\r\nlinjeutbildning som för dem som tar\r\npedagogikutbildningen efter ämnesutbildningen.\r\nCivilingenjörer och civilekonomer som senare i\r\nlivet väljer lärarbanan avser vi att tvinga gå igenom\r\nden praktisk-pedagogiska utbildningen för att\r\nkomplettera sitt ämneskunnande. Om detta skulle\r\nanses vara att jag är ointressernad av pedagogiskt\r\nkunnande vet jag inte hur man skall definiera\r\nintresset för sådant.</pre><pre>De är sant, fru Hjelm-Wallén, att jag anser att en\r\ngod lärare är den som kan sitt ämne. Men en god\r\nlärare är nödvändigtvis inte det enda krav man\r\nbehöver ställa. Det är som bekant så att bara därför\r\natt alla åsnor har svans är inte alla som har svans\r\nåsnor. Vad jag hävdade är att ämneskunnandet är\r\nen oavvislig del av kompetensen hos den goda\r\nläraren. På den punkten går det inte att\r\nkompromissa.</pre><pre>Anf. 42  LENA HJELM-WALLÉN (s)\r\nreplik:</pre><pre>Fru talman! Om det senare, att lärare skall ha ett\r\ngott ämneskunnande, är vi överens. Det är dock en\r\nnågot falsk marknadsföring när man hävdar att den\r\nnya utbildningen skulle ge så mycket mer av\r\nämneskunnande. Fortfarande handlar det om 140\r\npoäng. Det gör det i det socialdemokratiska\r\nförslaget och i det borgerliga förslaget. Talet om att\r\ndet ena skulle vara så överlägset än det andra\r\nstämmer inte. Det som är överlägset vad gäller den\r\nnuvarande grundskollärarutbildningen är just den\r\nintegrerade utbildningen, som gör att man kan ta\r\ntill sig både ämneskunskaper och kunskaperna om\r\nhur de fungerar i skolsamhället. Det är ofta en viss\r\nskillnad på högskolans ämnen och sättet att fungera\r\noch hur dessa sedan skall omsättas i skolsamhället.\r\nDet är därför som jag betonar\r\nlärarprofessionalismen, där det högskoleaktiga\r\nmåste vävas in i erfarenheter från skolarbetet och\r\ndärmed ge det fullständiga yrkeskunnande som en\r\nlärare behöver.</pre><pre>Det är inte någon enda väg som vi förespråkar när\r\nvi vill slå vakt om grundskollärarutbildningen. Den\r\när i sig flexibel och har en stor mångfald. Också jag\r\nvälkomnar en bredare bas för sökande till\r\nhögskolan. Därför vill jag, till skillnad från Per\r\nUnckel, ha kvar en viss möjlighet att låta\r\narbetslivserfarenheten utgöra poäng i olika\r\nsammanhang. Det har inte Per Unckel ställt upp\r\nför.</pre><pre>Om Per Unckel lyssnar till vad jag har att säga och\r\nser på vad vi säger i reservationen om möjligheter\r\natt få in en mångfald av nya sökande, tror jag inte\r\natt han behöver ta till så väldigt djupa brösttoner i\r\ndet avseendet.</pre><pre>Det är inte fråga om några villovägar när jag talar\r\nom hur hela skolsamhället i stort sett har sett på Per\r\nUnckels proposition. Båda lärarorganisationerna,\r\nLärarförbundet och Lärarnas riksförbund, ställer\r\nupp för den lärarutbildningsstruktur som vi har i\r\ndag. Lärarutbildare gör det, liksom studerande och\r\nfolket ute i skolorna. Alla kan inte ha läst fel i Per\r\nUnckels proposition. Annars blir nog betyget på\r\nden ''underkänd''.</pre><pre>Anf. 43  Utbildningsminister PER UNCKEL\r\n(m):</pre><pre>Fru talman! Jag tror att Lena Hjelm-Wallén är litet\r\novarsam med orden. Att hela skolsamhället skulle\r\nha ringt till henne och meddelat att Per Unckel har\r\nfel är nog med förlov sagt en överdrift. Åtminstone\r\nhar de som har ringt till mig omöjligen ringt till\r\nLena Hjelm-Wallén och meddelat detta.</pre><pre>Jag tycker att själva ansatsen att hävda att just den\r\nutbildning som man själv står för är den som hyllas\r\nav precis alla andra faktiskt är en smula\r\nenkelspårig. Lena Hjelm-Wallén vet att det inte är\r\nsant. Är det inte då bättre, Lena Hjelm-Wallén, att\r\nsäga precis som det är, nämligen att ni inte vill\r\nmedge studenterna möjligheten att välja den\r\nutbildningsväg som de själva önskar. För det är det\r\nsom är grundlinjen i den politik som ni förespråkar.\r\nNi vågar inte låta studenterna själva avgöra vilken\r\nutbildningslinje som de själva föredrar. Jag hade\r\nmöjligen kunnat förstå Lena Hjelm-Walléns\r\nupprördhet, om det hade varit så att regeringen\r\nhade velat avveckla den utbildningslinje som Lena\r\nHjelm-Wallén själv tycker är så utomordentligt\r\nförträfflig. När nu situationen är som den är,\r\nlämnar regeringen bokstavligen värderingen av\r\nLena Hjelm-Walléns och min debatt till de\r\nstuderande själva.</pre><pre>När jag har varit ute på en del lärarhögskolor har\r\njag ibland attackerats för att jag har velat ha en A-\r\noch en B-lärarutbildning. Då har jag frågat\r\nstudenterna: Vilket är det som är A, och vilket är\r\ndet som är B? Då har det krupit fram en rädsla att\r\ndet är den lärarutbildning som Lena Hjelm-Wallén\r\nförespråkar som de plötsligt känner inte är\r\nkonkurrenskraftig. Mitt svar till dem har varit:\r\nJobba med er lärarutbildning, visa att den är bra,\r\nmen förmena inte andra som tror på en annan\r\nlärarutbildningsfilosofi att lyckas i sina strävanden.</pre><pre>Vi behöver alltså inte välja, Lena Hjelm-Wallén.\r\nDet är fördelen med ett liberalt synsätt. Vi behöver\r\ninte i denna kammare ha en enda uppfattnnig.</pre><pre>När det gäller kravet på ämneskunskaper är det fru\r\nHjelm-Wallén sade felaktigt, att kraven på lärarna\r\ninte skärps i propositionen. 60 poäng i huvudämnet\r\noch 40 i de övriga undervisningsämnena, sägs det\r\ni propositionen, för gymnasielärare 80 resp. 60/60\r\npoäng. Det är entydiga besked. Minst ett års\r\nutbildning i ämnet skall den lärare som står framför\r\neleverna ha med sig i bagaget.</pre><pre>Sist och slutligen: Lena Hjelm-Wallén oroar sig för\r\natt vi i efterhand skulle råka ut för iakttagelsen att\r\ndet här inte håller kvalitetsmåtten. Jag tror att den\r\noron är obefogad. Men för säkerhets skull finns det\r\nmekanismer inbyggda i regeringens högskolepolitik\r\nsom kan korrigera också sådant. I den\r\nexamensordning som till slut kommer att gälla för\r\nall lärarutbildning anges kraven på lärare i olika\r\nhänseenden. Ett särskilt utvärderingssekretariat --\r\ndet har riksdagen redan fattat beslut om -- skall\r\nutvärdera all utbildning inom högskolor och\r\nuniversitet. Jag är förvissad om att detta kommer\r\natt leda till goda resultat.</pre><pre>Talmannen anmälde att Lena Hjelm-Wallén anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 44  BERIT LÖFSTEDT (s):</pre><pre>Fru talman! Det betänkande som vi nu behandlar\r\ntycker jag ger exempel på politik när politik är som\r\nbäst, dvs. att vi kan resonera med varandra, lyssna\r\npå varandra och rent av komma överens om saker.\r\nNär vi gör så tror jag att vi gör det som människorna\r\nutanför det här huset förväntar sig att vi skall göra,\r\nnämligen lyssna på varandras argument. Tyvärr\r\ninnehåller betänkandet förstås också exempel på\r\ndet omvända, när politik är som sämst, när det blir\r\nlåsningar och fråga om prestige. Vi kan självfallet\r\ninte vara överens om allting. Vi har olika\r\nideologiska utgångspunkter. Det vore orimligt om\r\nvi blev överens om allt. Men jag tycker att det är\r\nväldigt bra att vi på vissa punkter lyckats ta ett steg\r\nframåt med förenade krafter. Jag vill gärna\r\nuppehålla mig vid några av dem också.</pre><pre>Det har sedan länge funnits en vårdlärarutbildning\r\nom 60 poäng som innehåller både\r\nämnesfördjupning och pedagogik. Det uppstod\r\nbetydande oro i det lägret när förslaget kom om att\r\nall gymnasielärarutbildning skulle samordnas. Jag\r\nkan förstå denna oro, eftersom man var van vid att\r\nha ämnesfördjupningen och pedagogiken\r\ntillsammans. Nu har vi i utskottet, när vi har fått\r\nbeskriva situationen, kommit fram till en ordning,\r\nsom är ganska bra, som vi själva är nöjda med och\r\nsom faktiskt de blivande vårdlärarna och deras\r\nlärarutbildare också är nöjda med. Det handlar om\r\nämnesfördjupning, men det handlar också om en\r\npedagogisk invävning i detta. Det handlar om att se\r\ntill att dimensionen att kunna undervisa i både\r\nhögskola och gymnasieskola inte går förlorad och\r\natt man skall behålla möjligheten till\r\ndistansundervisning.</pre><pre>Det är mycket speciellt och dessutom troligen\r\nväldigt spännande att vara folkhögskollärare.\r\nIbland har jag tänkt, att om det vore någon sorts\r\nlärare jag skulle kunna våga bli, vore det kanske\r\nfolkhögskollärare. Samtidigt förstår jag att jag\r\nframför mig hade elever och studerande med en\r\nhelt annan situation och helt annan bakgrund än\r\nelever i en vanlig gymnasieklass. Jag skulle kanske\r\nbehöva umgås med dem i en internatsituation. Jag\r\nskulle begripa att det visserligen är utomordentligt\r\nspännande men säkert också svårare än i de flesta\r\nandra fall.</pre><pre>När regeringens proposition om lärarutbildningen\r\nkom omnämndes folkhögskollärarutbildningen\r\nsom en företeelse på någon rad, och knappast\r\nnågonting sades om den. Jag kan förstå att om det\r\nvar någonstans som det utbröt oro, så var det bland\r\nfolkhögskollärare och deras lärarutbildare,\r\neftersom detta kom i ett sammanhang av allmänt\r\nangrepp på vuxenutbildningen och angrepp på\r\nfolkbildningen i synnerhet. Det blev neddragningar\r\npå komvux och neddragningar på folkbildning. Det\r\nvar slopat utbildningsbidrag till folkhögskollärare\r\noch grundvuxlärare. Det är inte att undra på att\r\nman blev orolig. Det såg ut som att det var satt i\r\nsystem, och det är möjligt att det var så.</pre><pre>I utskottet har vi ändå kunnat resonera med\r\nvarandra på denna punkt. Vi har insett att det inte\r\nhade varit bra att inordna den här lärarutbildningen\r\ni en vanlig gymnasielärarutbildning. Det var för\r\növrigt där den föddes från början. Nu blev det klara\r\noch tydliga besked från utskottet. Den här\r\nutbildningen skall ha en egen examensbenämning,\r\nden skall heta folkhögskollärare. Den skall\r\ndessutom ges i Linköping, där den ges nu. Detta\r\ngläder mig alldeles särskilt. Det enda hot som nu\r\nkvarstår och som vi inte rår över i\r\nutbildningsutskottet är frågan om\r\nutbildningsbidrag till lärarna.</pre><pre>Jag träffade en grundvuxlärarutbildare strax efter\r\ndet att propositionen hade kommit. Han sade: Jag\r\ngick och satte mig i mitt rum och grät när jag såg\r\nhur illa man hade beskrivit vad vi sysslar med och\r\nvad vår verksamhet har till syfte. Här kom vi inte\r\növerens.</pre><pre>Jag tror att det som föreslagits från regeringens\r\nsida -- jag betonar att det är från regeringens sida --\r\noch som förorsakade denna lärares tårar var bristen\r\npå inlevelse från regeringen. En vanlig\r\nsmåbarnslärare plus litet livserfarenhet plus 20\r\npoäng i pedagogik är lika med en vuxenlärare. Jag\r\ntror att det är en oerhört stor skillnad på att\r\nundervisa en 10-åring och att undervisa en\r\nmedelålders invandrarkvinna. Vuxenutbildningen\r\ntas med andra ord med en axelryckning. Jag vill inte\r\nanklaga utskottets ledamöter för bristande\r\ninlevelse, möjligen för låsningar.</pre><pre>Läraren som grät sade att propositionen var bevis\r\npå okunskap och ointresse. Det har varit en svag\r\nrekrytering till den här lärarutbildningen, det vet\r\nvi.</pre><pre>Man hade kunnat ge den en tydligare profil,\r\neftersom den har varit litet undanstoppad. Därför\r\nhade den kunnat få en rejäl chans med en egen\r\nexamensbenämning. Den hade dessutom kunnat få\r\nbygga på den vuxenpedagogiska kompetens som\r\nfinns i Linköping. Då hade arbetet blivit\r\ndecentraliserat, vilket är väldigt bra för de många\r\nvuxna studerande. Det är möjligt att det är de litet\r\näldre studerande som kommer på att de vill bli\r\ngrundvuxlärare.</pre><pre>För närvarande har vi en ganska stor\r\ndimensionering av lärare inom det barn-  och\r\nungdomspedagogiska området. Det har ju rått en\r\nstor brist under många år, men utbildningen har nu\r\nbörjat komma i balans. Det finns t.o.m. signaler om\r\nen del överskott. Det är möjligt att antalet platser\r\npå den här utbildningen behöver dras ned. Om man\r\nnu skall minska antalet studerande, tycker vi att det\r\nvore ett ypperligt tillfälle att använda detta\r\nutrymme till att förlänga utbildningen. Det har\r\ngjorts översyner, både av förskollärarutbildningen,\r\nav fritidspedagogutbildningen och av\r\nmöjligheterna för barnskötare att få en gemensam\r\nutbildning. Denna förlängning behövs inte minst ur\r\nett internationellt perspektiv, men också framför\r\nallt för barnens i barnverksamheten skull.</pre><pre>Vi inser att man kanske behöver minska\r\ndimensioneringen och förlänga utbildningen. När\r\nman gör detta är det viktigt att det inte sker på ett\r\nsådant sätt att det drabbar de små och medelstora\r\nhögskolorna, vilka ju ofta har sin bas i den här\r\ntypen av utbildning.</pre><pre>Det finns ett dokumenterat behov av 4--9-lärare i\r\nNorrlands inland. Vi i utskottet har t.o.m. kunnat\r\nenas om den insikten. Det är långt till Umeå,\r\nungefär 40--50 mil. Jag, liksom mitt parti, tycker att\r\ndet är utomordentligt att majoriteten har kunnat\r\nenats med oss kring insikten om behovet av att\r\ntillskapa en utbildning i Luleå. Vi hade emellertid\r\nlångt hellre sett att den reguljära, den tidigare, den\r\nvarvade -- eller vad den nu skall kallas för -- långa\r\n4--9-utbildningen hade lagts ut på fler platser. Då\r\nhade den dessutom fungerat bättre vid\r\ndistansundervisning. Vi hade föredragit flera\r\nplatser men 30 platser praktisk-pedagogisk\r\nutbildning är bättre än ingenting alls. Utbildningen\r\ngår också säkert att byggas på, särskilt om Umeå\r\nmed tiden får litet fler platser med stöd av LIV-\r\nanslaget. Det blir säkert fest i Kapernaum, även om\r\nman inte fick den utbildning i Luleå som man hade\r\nönskat och som det också signalerades om.</pre><pre>Forskning är fint och bra, men vunna erfarenheter\r\när inte heller så tokigt att besitta. När man nu\r\nganska kategoriskt i den andra utredningen -- som\r\nvi just nu inte behandlar -- säger att alla lärare i\r\nhögskolan skall ha doktorerat, riktar man sin udd\r\nganska rejält mot två utbildningar:\r\nlärarutbildningarna och vårdutbildningarna. Män\r\nhar här under många år bestämt över vad det skall\r\nforskas kring. Inom dessa områden finns det gott\r\nom kvinnor. Här förekommer inte någon annan\r\nforskning än pedagogisk forskning, men när det\r\ngäller läroämnena i skolan finns det inte mycket\r\nforskning som kan leda fram till en doktorsexamen\r\noch detsamma gäller för vårdutbildningarna. Det är\r\nutomordentligt att lärare inom högskolan har\r\ndoktorerat. Det bör så många som möjligt ha gjort.\r\nMen vi måste bygga upp forskningsdiscipliner på\r\ndessa områden, som i stor utsträckning är\r\nkvinnoområden. I annat fall blir detta bara ett slag\r\ni luften.</pre><pre>Min taletid är ute. Jag vill sluta med att säga att\r\nSören Lekberg kommer att senare säga några ord\r\nom högskolan för lärarutbildning i Stockholm. Det\r\när viktigt nu med ett besked. Vi tycker att beskedet\r\nskall vara Södertälje.</pre><pre>Jag yrkar bifall till reservationerna 9 och 15, som\r\nhör ihop, 13, 14, 16 samt 17. (forts. prot. 121)</pre><pre>Beslut om fortsatt ärendebehandling den 27\r\nmaj</pre><pre>Kammaren beslöt att ärendebehandlingen skulle\r\nfortsätta vid morgondagens arbetsplenum.</pre><pre>Ajournering</pre><pre>Kammaren beslöt kl. 13.53 på förslag av talmannen\r\natt ajournera förhandlingarna till kl. 14.00.</pre><pre>  Återupptagna förhandlingar</pre><pre>Förhandlingarna återupptogs kl. 14.00.</pre><pre>6 §  Antalet ledamöter i EES-utskottet, m.m.</pre><pre>Anf. 45  LARS TOBISSON (m):</pre><pre>Fru talman! Valberedningen föreslår att antalet\r\nledamöter i EES-utskottet fastställs till 15.</pre><pre>Alla i valberedningens sammanträde deltagande\r\nledamöter utom Bertil Måbrink (v) har godkänt\r\ngemensam lista för val av ledamöter i EES-\r\nutskottet.</pre><pre>Vidare har valberedningen enhälligt godkänt\r\ngemensam lista för val av suppleanter i samma\r\nutskott.</pre><pre>Styrelsen för Stiftelsen Riksbankens jubileumsfond\r\nbestår av tolv ledamöter, valda för en tid av sex år.\r\nStyrelsen förnyas successivt vart tredje år med val\r\nvart tredje år av sex ledamöter.</pre><pre>I år står sex ledamöter jämte personliga\r\nsuppleanter för fem av dem i tur att avgå.\r\nValberedningen har efter föreskrivet samråd\r\nenhälligt godkänt gemensam lista, av utseende som\r\nframgår av en till kammarens ledamöter utdelad\r\npromemoria.</pre><pre>Slutligen får jag meddela att valberedningen\r\nenhälligt föreslagit att till ordförande i styrelsen för\r\nStiftelsen Riksbankens jubileumsfond välja\r\nprofessor Inge Jonsson.</pre><pre>I egenskap av ordförande i valberedningen ber jag\r\natt till talmannen få överlämna de nämnda\r\ngemensamma listorna.</pre><pre>Anf. 46  BERTIL MÅBRINK (v):</pre><pre>Fru talman! Om en kort stund skall riksdagen välja\r\nett EES-utskott med uppgift att bereda EES-\r\navtalet. Detta utskott har en begränsad tid att\r\nverka, nämligen fram till årsskiftet, om inget annat\r\nföreslås. Riksdagens valberedning föreslår att\r\nutskottet skall bestå av 15 ordinarie ledamöter och\r\nlika många suppleanter.</pre><pre>Vänsterpartiet har vid valberedningens möte\r\nföreslagit att utskottet skall bestå av 17 ledamöter,\r\nför att därmed ge samtliga partier likvärdig\r\nrepresentation. Detta har avvisats av majoriteten i\r\nvalberedningen samt nedlagda socialdemokratiska\r\nröster vid voteringen i valberedningen.\r\nMajoritetens argument är att vi har en ordning för\r\nriksdagens permanenta utskott och att någon annan\r\ninte bör gälla för EES-utskottet.</pre><pre>Talmanskonferensen och konstitutionsutskottet\r\nhar uttalat att partierna skall vara representerade\r\noch att antalet ledamöter i utskottet inte bör\r\növerstiga 15. Detta kan naturligtvis tolkas på två\r\nsätt. Det ena är att samtliga partier skall vara\r\nrepresenterade på lika villkor, alltså med minst en\r\nordinarie ledamot och en suppleant. Av de\r\nuppfattningar som framkommit i\r\nförberedelsearbetet för utskottet kan jag inte förstå\r\nannat än att denna tolkning skulle gälla. Den andra\r\ntolkningen är den som valberedningens majoritet\r\nhar gjort.</pre><pre>Avgörande för vilken tolkning som skall ha\r\nföreträde är hur pass konstruktiv man vill vara i\r\narbetet att bereda EES-avtalet. Jag kan konstatera\r\natt någon nämnvärd konstruktivitet inte har visats\r\nav i första hand de borgerligas och Ny demokratis\r\nledamöter i valberedningen. Jag beklagar detta.</pre><pre>Vänsterpartiet anser att frågan om EES-avtalet är\r\nen stor politisk fråga med betydande verkningar för\r\nmånga delar av samhället. Därför är det viktigt att\r\nalla partier som har valts in i riksdagen finns\r\nrepresenterade i EES-utskottet. Vänsterpartiet är\r\ndessutom det enda partiet i riksdagen som\r\nföreträder en nej-linje. Detta gör det än mer\r\nangeläget att Vänsterpartiet får en fullvärdig\r\nrepresentation i EES-utskottet. Varför denna\r\nrädsla för en självklarhet? Är det den växande nej-\r\nopinionen som så till den milda grad har styrt ert\r\nhandlande?</pre><pre>En extrasuppleant har inte möjlighet att ställa\r\nförslag och får inte rösta i utskottet. Hon eller han\r\nfår inte heller delta i diskussionerna på lika villkor.\r\nEn extrasuppleant har inte rätt att ha suppleant\r\nutan måste arbeta helt ensam för sitt parti i\r\nutskottet. EES-utskottet kommer, vad jag förstår,\r\natt arbeta intensivt under sommaren och hösten\r\nmed en enorm mängd material.</pre><pre>Vi vet av den erfarenhet som vi har fått under det\r\ngångna riksdagsåret att det är mycket påfrestande\r\natt enbart ha en extrasuppleant. Det blir en stor\r\nbelastning på den person som ensam får bära\r\nansvaret för ett helt utskott.</pre><pre>Vänsterpartiet anser att vi bör delta i behandlingen\r\nav denna viktiga fråga på lika villkor och föreslår att\r\nriksdagen beslutar att EES-utskottet får 17\r\nledamöter och lika många suppleanter. På så sätt\r\nskulle man enkelt lösa frågan om likvärdig\r\nrepresentation för Vänsterpartiet utan att\r\nmajoritetsförhållandena i sakfrågan ändras i\r\nutskottet.</pre><pre>Utskotten spelar en central roll för det\r\nparlamentariska systemet i Sverige. I\r\nregeringsformens 4 kap. 3 § fastslås den för arbetet\r\ni den svenska riksdagen karakteristiska och\r\nfundamentala principen om beredningstvång. I\r\npropositionen med förslag till ny grundlag\r\n(prop. 1973:90) anförde justitieministern att\r\nbestämmelsen om beredningstvång ''ger stöd för\r\ndet för vårt riksdagsskick utmärkande förhållandet\r\natt tyngdpunkten i riksdagsarbetet ligger hos\r\nutskotten''.</pre><pre>Utredningen angående en allmän översyn av\r\nriksdagens arbetsformer föreslog (förslag\r\n1978/79:15, bil. 4): ''Vid de överläggningar som\r\nregelmässigt äger rum mellan partierna om\r\nutskottens sammansättning bör eftersträvas\r\nproportionell fördelning av totala antalet\r\nutskottsplatser i enlighet med partiernas\r\nstyrkeförhållanden i riksdagen.''\r\nKonstitutionsutskottet tillstyrkte detta förslag som\r\nockså riksdagen anslöt sig till.</pre><pre>Fru talman! Det vore därför hedersamt om\r\ntalmanskonferens och valberedning till hösten\r\nändrade på den orättfärdiga ordning som nu gäller\r\noch gick in för att lägga samtliga utskottsmandat i\r\nen pott och därefter göra en proportionell\r\nfördelning såsom varit gällande tidigare. Det skulle\r\nvisserligen missgynna en del stora partier som nu är\r\növerrepresenterade på Vänsterpartiets bekostnad.\r\nMen en sådan ordning skulle vara mera\r\ndemokratisk.</pre><pre>Jag yrkar alltså att EES-utskottet skall bestå av 17\r\nledamöter och lika många suppleanter.</pre><pre>Anf. 47  JAN BERGQVIST (s):</pre><pre>Fru talman! Även om utskotten inte har\r\nbeslutanderätt utan endast är beredande organ, är\r\ndet ändå en viktig fråga hur de är sammansatta. Vi\r\nsocialdemokrater har gått till överläggningarna\r\nmellan partierna med ett öppet sinne att söka för\r\nriksdagen breda och goda lösningar.</pre><pre>I höstas inbjöd vi de andra partierna att pröva en\r\nordning där man valde ledamöter till alla\r\nutskottsplatser samtidigt, och därmed skulle alla\r\nriksdagens partier få ordinarie platser i utskotten i\r\nproportion till mandatfördelningen i riksdagen.\r\nDet var alltså fråga om att välja alla platser\r\nsamtidigt och inte för ett utskott i taget. I det\r\nsammanhanget var vi också beredda att öka antalet\r\nplatser till fler än 15.</pre><pre>Men de fem borgerliga partierna, inkl. Ny\r\ndemokrati, sade ett entydigt nej. Det fick inte vara\r\nfler än 15 platser i vardera utskott och inte något\r\nannat än val till ett utskott i taget.</pre><pre>I denna situation medverkade vi till att\r\nVänsterpartiet skulle få ha en extra suppleant i alla\r\nutskott. Suppleanten skulle ha full rätt att utforma\r\nalternativ till utskottsmajoritetens förslag med\r\nhjälp av kansliets alla resurser och rätt till i alla\r\navseenden full insyn i utskottets arbete.</pre><pre>Inför det faktum att riksdagen snart skall utse en\r\nartonmannadelegation, som skall vara Sveriges\r\nmotsvarighet till EG:s Sverigeutskott, har vi\r\nSocialdemokrater förklarat, att vi för att ge alla\r\npartier möjlighet att vara med i\r\nartonmannadelegationen avstår en av de åtta\r\nplatser vi skulle ha fått enligt gällande valregler.</pre><pre>När det gäller frågan om EES-utskottet har vi sagt,\r\natt om en socialdemokrat kan bli ordförande i\r\nutskottet är vi beredda att överlämna en av våra\r\nordinarie platser i utskottet till ett annat parti. Låt\r\nmig vara litet tydlig på den punkten. Nu skall två\r\nEG-organ tillsättas, nämligen ett EES-utskott och\r\nen artonmannadelegation. Det är naturligt och\r\nrimligt att regeringspartierna får ordförandeskapet\r\ni det ena organet. Men det är lika naturligt och\r\nrimligt att oppositionen får ordförandeskapet i det\r\nandra organet. Ingen skulle kritisera\r\nregeringspartierna om de ville välja först och få\r\nordförandeskapet i det organ som de föredrar och\r\nsedan överlåter det andra åt oppositionen.</pre><pre>Det besked vi har fått från de borgerliga partierna\r\när att de tänker lägga beslag på båda\r\nordförandeposterna. Får vi inte ordförandeskapet i\r\nnågot av organen, är det närmast en självklarhet att\r\nvi inte kan avstå från någon ordinarie plats i EES-\r\nutskottet.</pre><pre>Mot den bakgrunden har vi nominerat sju ordinarie\r\nledamöter och sju suppleanter till den\r\ngemensamma lista som valberedningens\r\nordförande har presenterat.</pre><pre>Anf. 48  LARS TOBISSON (m):</pre><pre>Fru talman! Bertil Måbrink har tagit upp en\r\nprincipdebatt om sammansättningen av riksdagens\r\nutskott. Frågan avgjordes efter ganska långa\r\ndiskussioner redan i höstas, när vi tillsatte de 16\r\nstående utskotten.</pre><pre>Nu är det fråga om att göra något som inte har\r\ngjorts tidigare, nämligen begagna möjligheten i\r\nriksdagsordningen att tillsätta ett särskilt utskott.\r\nDet kan närmast betraktas som en utbrytning av en\r\nenda fråga, en proposition, nämligen EES-avtalet,\r\nur utrikesutskottets verksamhet -- ett utskott med\r\nen borgerlig utskottsordförande. Detta är till\r\nyttermera visso bekräftat av att utskottet skall\r\nverka under en begränsad tid -- så lång tid som\r\nkrävs för att handlägga frågan om EES-\r\npropositionen.</pre><pre>Även om antalet ledamöter skulle utökas till 17 --\r\nden frågan löste vi i höstas -- får inte Vänsterpartiet\r\nnågon representation, eftersom partiets\r\nmandatantal i riksdagen inte räcker till enligt den\r\nfördelningsordning som riksdagsordningen\r\nföreskriver.</pre><pre>I höstes löstes problemet så -- vilket Jan Bergqvist\r\npåminde om -- att Vänsterpartiet erbjöds extra\r\nsuppleantplats i samtliga 16 utskott. Naturligtvis\r\nbeslöt valberedningen att föreslå att det även i\r\nEES-utskottet skall finnas en extra sextonde\r\nsuppleantplats för Vänsterpartiet.</pre><pre>Överläggningen var härmed avslutad.</pre><pre>Beslut</pre><pre>Efter ställda propositioner på</pre><pre>dels valberedningens förslag om att EES-utskottet\r\nskulle ha 15 ledamöter,</pre><pre>dels Bertil Måbrinks förslag om att utskottet skulle\r\nha 17 ledamöter,</pre><pre>bifölls valberedningens förslag med 186 röster mot\r\n17 för Bertil Måbrinks förslag.</pre><pre>76 ledamöter avstod från att rösta.</pre><pre>Kammaren hade således beslutat att EES-utskottet\r\nskulle ha 15 ledamöter.</pre><pre>7 §  Val av ledamöter i EES-utskottet</pre><pre>Företogs val av femton ledamöter i EES-utskottet.</pre><pre>Sedan den av Lars Tobisson för dessa val\r\navlämnade gemensamma listan upplästs av\r\ntalmannen och godkänts av kammaren befanns\r\nföljande personer, vilkas namn i här angiven\r\nordning upptagits på listan, valda -- till dess\r\nutskottets beredningsuppgifter slutförts -- till</pre><pre>ledamöter i EES-utskottet</pre><pre>Lars Tobisson (m)</pre><pre>Mats Hellström (s)</pre><pre>Nic Grönvall (m)</pre><pre>Anita Gradin (s)</pre><pre>Hadar Cars (fp)</pre><pre>Monica Öhman (s)</pre><pre>Pär Granstedt (c)</pre><pre>Hans Gustafsson (s)</pre><pre>Karin Falkmer (m)</pre><pre>Jan Fransson (s)</pre><pre>Holger Gustafsson (kds)</pre><pre>Christer Windén (nyd)</pre><pre>Berit Löfstedt (s)</pre><pre>Birger Hagård (m)</pre><pre>Maud Björnemalm (s)</pre><pre>8 §  Val av suppleanter i EES-utskottet</pre><pre>Företogs val av femton suppleanter i EES-\r\nutskottet.</pre><pre>Sedan den av Lars Tobisson för dessa val\r\navlämnade gemensamma listan upplästs av\r\ntalmannen och godkänts av kammaren befanns\r\nföljande personer, vilkas namn i här angiven\r\nordning upptagits på listan, valda -- till dess\r\nutskottets beredningsuppgifter slutförts -- till</pre><pre>suppleanter i EES-utskottet</pre><pre>Per Stenmarck (m)</pre><pre>Nils T Svensson (s)</pre><pre>Jan Sandberg (m)</pre><pre>Sören Lekberg (s)</pre><pre>Bengt Harding Olson (fp)</pre><pre>Maj-Lis Lööw (s)</pre><pre>Karin Starrin (c)</pre><pre>Ines Uusmann (s)</pre><pre>Charlotte Cederschiöld (m)</pre><pre>Lennart Nilsson (s)</pre><pre>Lars Svensk (kds)</pre><pre>Robert Jousma (nyd)</pre><pre>Anita Persson (s)</pre><pre>Göran Lennmarker (m)</pre><pre>Anita Johansson (s)</pre><pre>Kallelse till sammanträde med EES-utskottet</pre><pre>Talmannen kallade EES-utskottet till\r\nkonstituerande sammanträde onsdagen den 27 maj\r\nkl. 8.15 i bostadsutskottets sessionssal.</pre><pre>9 §  Val till styrelsen för Stiftelsen Riksbankens\r\njubileumsfond</pre><pre>Företogs val av sex ledamöter jämte fem personliga\r\nsuppleanter samt ordförande i styrelsen för\r\nStiftelsen Riksbankens jubileumsfond.</pre><pre>Den av Lars Tobisson avlämnade gemensamma\r\nlistan (se 6 §) upplästes av talmannen och\r\ngodkändes av kammaren, varvid befanns att\r\nföljande personer, vilkas namn i här angiven\r\nordning upptagits på listan, valts för tiden från valet\r\ntill dess nytt val förrättats under sjätte året härefter:</pre><pre>t7p6,7p6 &gt; \r\ntledamöter\r\ntpersonliga</pre><pre>suppleanter\r\nt\r\ntBertil Persson (m)\r\ntCharlotte Cederschiöld\r\n(m)\r\nt\r\ntriksdagsledamottriksdagsledamott\r\ntLena Hjelm-Wallén (s)tBo Bernhardsson (s)t\r\ntriksdagsledamottriksdagsledamott\r\ntElving Andersson (c)tChrister Lindblom (fp)t\r\ntriksdagsledamottriksdagsledamott\r\ntLars EngwalltBoel Bernert\r\ntprofessortprofessort\r\ntInge JonssontPer Björntorpt\r\ntprofessortprofessort\r\ntÅke Smids</pre><pre>bankdirektör\r\nt</pre><pre>Till ordförande utsågs professor Inge Jonsson.</pre><pre>\r\n10 §  Svar på fråga 1991/92:780 om\r\nplatsfördelningen beträffande utbildningen av\r\nbarnskötare till förskollärare</pre><pre>Anf. 49  Utbildningsminister PER UNCKEL\r\n(m):</pre><pre>Herr talman! Eva Johansson har frågat mig vilka\r\nåtgärder jag tänker vidta för att\r\nutbildningsanordnarna snarast skall få besked om\r\nplatsfördelningen när det gäller 50-\r\npoängsutbildningen för barnskötare till\r\nförskollärare.</pre><pre>Regeringen har i lärarpropositionen föreslagit\r\noförändrad dimensionering av\r\nförskollärarutbildningen. Regeringen har vidare\r\nföreslagit att de 50-poängsplatser som för\r\ninnevarande år har fördelats av universitets- och\r\nhögskoleämbetet skall fördelas av regeringen och\r\nendast ''i mån av behov''. Beredning av denna\r\nfördelning av utbildningsplatser pågår inom\r\nregeringskansliet. Regeringen kan inte fördela\r\nmedel förrän riksdagen har fattat sina beslut.</pre><pre>Anf. 50  EVA JOHANSSON (s):</pre><pre>Herr talman! Jag tackar Per Unckel för svaret. Jag\r\ntycker självfallet att det är bra att regeringen inte\r\ndelar ut sådana pengar regeringen inte har.</pre><pre>Anledningen till att jag ställde denna fråga är att\r\noron är stor, inte minst bland alla de barnskötare\r\nsom nu riskerar att bli arbetslösa. Många av dem\r\nvill inget högre än att fortsätta sin utbildning, för att\r\nkunna fungera bättre inom barnomsorgen men\r\nockså för att bättre kunna trygga ett framtida jobb.\r\nDet är därför intressant att få reda på när\r\nregeringen avser att lämna de begärda beskeden.</pre><pre>Det vore också intressant om Per Unckel nu ville\r\ntala om hur han ser på behovet. Han säger i svaret\r\natt dessa medel skall fördelas endast i mån av\r\nbehov. Här har förts en diskussion om\r\ndimensioneringen av förskollärarutbildningen. Hur\r\nser Per Unckel på det framtida behovet?</pre><pre>Anf. 51  Utbildningsminister PER UNCKEL\r\n(m):</pre><pre>Herr talman! Även om regeringar inte skall fördela\r\npengar som regeringar inte disponerar, vilket är en\r\ngod princip, har jag tagit mig före att till universitet\r\noch högskolor som är berörda av detta lämna\r\npreliminära underhandsbesked, som de har att\r\nbedöma i avvaktan på riksdagens beslut. Jag vill\r\ninte nu kommentera dessa underhandsbesked,\r\ndärför att de då inte längre är underhandsbesked.\r\nJag vill inte heller lämna någon bedömning av hur\r\njag kan komma att se på denna fråga när jag väl\r\nskall fatta beslutet. Men om nu riksdagen, såsom\r\njag hoppas, fastställer regeringens förslag i\r\nlärarpropositionen, om än inte i dag så i morgon,\r\nkommer inte beslutet i denna fråga att dröja länge.</pre><pre>Anf. 52  EVA JOHANSSON (s):</pre><pre>Herr talman! Jag har förståelse för om\r\nutbildningsministern inte här vill ange några exakta\r\nsiffror. Men vi borde kunna få en allmän\r\nbedömning av hur han ser på det framtida behovet\r\nav utbildade förskollärare, för att klara av en\r\nutbyggnad av barnomsorgen till full\r\nbehovstäckning och kvalitetssäkringen inom\r\nbarnomsorgen. Jag antar att vi delar uppfattningen\r\nom målsättningen full behovstäckning.</pre><pre>Här har gjorts olika bedömningar. En del vill\r\nnästan gå så långt som att säga att man skall lägga\r\nner denna utbildning och att vi klarar oss med de\r\nutbildade förskollärare som finns. Andra menar att\r\nvi även i fortsättningen behöver en stor\r\ndimensionering. En sådan diskussion om det\r\nframtida behovet av förskollärare tycker jag inte att\r\nPer Unckel behövde dra sig för, av respekt för\r\nriksdagen.</pre><pre>Anf. 53  Utbildningsminister PER UNCKEL\r\n(m):</pre><pre>Herr talman! Aldrig blir riksdagen riktigt nöjd. Jag\r\ntänker inte ge någon bedömning i denna fråga, mer\r\nän att understryka en principiell ståndpunkt som\r\nkommer att vägleda det förslag om den högre\r\nutbildningens struktur i stort, som jag avser att\r\nlämna i slutet av denna vår.</pre><pre>Jag tror att den tid är förbi när riksdagen skall\r\nfastställa i detalj vilken dimensionering specifika\r\nutbildningar bör ha. Det är snarare klokt att\r\nriksdagen i framtiden anger sin bedömning av det\r\nframtida behovet av vissa yrkeskategorier i mer\r\ngenerella termer och låter tillgång och efterfrågan\r\nstudenter och universitet emellan avgöra exakt hur\r\nman bestämmer sig på varje lärosäte för att\r\ntillgodose de önskemål som finns ute i samhället.</pre><pre>Anf. 54  EVA JOHANSSON (s):</pre><pre>Herr talman! Det är bara ett par år sedan vi\r\nupplevde en stor brist på barnomsorgspersonal.\r\nMan fick t.o.m. stänga vissa institutioner för att\r\nman inte hade personal. Då anklagades både vi i\r\ndetta hus och andra, kanske med viss rätt, för att\r\ninte ha planerat ordentligt för denna situation. Vi\r\nskall akta oss noga för att hamna där igen. Därför\r\nblir jag litet rädd när utbildningsministern inte har\r\nnågon tanke om det framtida behovet inom denna\r\nsektor.</pre><pre>Jag kräver inte att utbildningsministern skall\r\nredovisa siffrorna, men en tanke om behovet av\r\nutbildad personal för en så viktig verksamhet som\r\nbarnomsorgen, tycker jag nog att varje ansvarig\r\nutbildningsminister borde hålla sig med.</pre><pre>Överläggningen var härmed avslutad.</pre><pre>11 §  Svar på fråga 1991/92:815 om rangordning\r\nav högskolor</pre><pre>Anf. 55  Utbildningsminister PER UNCKEL\r\n(m):</pre><pre>Herr talman! Martin Nilsson har frågat mig om det\r\när regeringens intention att införa ett system med\r\nrankinglistor som avspeglar högskolornas kvalitet.</pre><pre>Frågan är föranledd av en artikel i nr 13/92 av\r\ntidningen Platsjournalen, vilken refererade en\r\ndebatt på studentkåren vid universitetet i\r\nStockholm. I debatten diskuterades de stora\r\nförändringar som regeringen planerar för högre\r\nutbildning och forskning i Sverige.</pre><pre>Dessa förändringar kommer i början av juni att\r\nföreläggas riksdagen i en proposition. Utan att\r\nföregripa förslagen i denna proposition vill jag\r\nframhålla att huvudsyftet är att höja kvaliteten i\r\nbåde utbildning och forskning. I propositionen\r\nkommer därför olika förslag vad gäller dels\r\nutformningen av den rättsliga regleringen, dels\r\nresurstilldelningssystemen att framläggas, alla i\r\nsyfte att befordra kvaliteten i verksamheten.</pre><pre>Jag vill också erinra om att riksdagen i vår redan har\r\ngodkänt regeringens förslag att inrätta ett\r\nsekretariat för utvärderingsfrågor den 1 juli 1992.\r\nDetta sekretariat skall ha ansvaret för att nationella\r\nutvärderingar görs av såväl utbildning som\r\nforskning.</pre><pre>Jag vill emellertid påpeka att det aldrig har varit\r\nmin eller regeringens avsikt att detta sekretariat\r\nsjälvt skall utföra dessa utvärderingar. Det är\r\nviktigt att de nationella utvärderingarna görs av\r\nflera, oberoende organ, institutioner, akademier\r\neller grupper som inrättas vid behov. Det nationella\r\nsekretariatet för utvärdering och kvalitetskontroll\r\nskall således inte utforma ett system eller än mindre\r\nen modell för en nationell utvärderingsverksamhet.\r\nTvärtom är det enligt min mening väsentligt att\r\nolikartade former av utvärdering utnyttjas för att\r\ntillse att utvärderad verksamhet blir allsidigt belyst.</pre><pre>Det nationella utvärderingssekretariatet måste för\r\natt kunna fylla sin uppgift ha integritet mot såväl\r\nstatsmakterna som universiteten och högskolorna.\r\nDen självständiga ställningen kommer bl.a. att\r\nmanifesteras genom den sammansättning av\r\nsekreteriatets styrelse som regeringen inom kort\r\nkommer att besluta om.</pre><pre>När det gäller själva utvärderingsverksamheten vill\r\njag också framhålla att det är angeläget att\r\nrepresentanter för olika avnämare, dvs. de\r\nblivande arbetsgivarna för studenter i\r\ngrundutbildningen och motsvarande för\r\nforskningsverksamhet -- näringslivet, staten,\r\nlandstingen, kommunerna etc. -- deltar i\r\nutvärderingsprocessen i den utsträckning som kan\r\nvara motiverat.</pre><pre>Herr talman! Slutligen vill jag nämna att nationella\r\nutvärderingar kan avse såväl utbildning och\r\nforskning i enskilda ämnen som hela\r\nutbildningsprogram, men också\r\nsystemutvärderingar som urvalsprinciper,\r\njämställdhet etc.</pre><pre>Anf. 56  MARTIN NILSSON (s):</pre><pre>Herr talman! Jag får tacka statsrådet för svaret.\r\nTyvärr tycker jag inte att jag fick ett direkt svar på\r\nden fråga jag ställde. Det är kanske så att Per\r\nUnckel i dag har inriktat sig på att inte ge så klara\r\nbesked.</pre><pre>Vi vill fortfarande på något sätt ha svar: Är det\r\nregeringens intention att införa rankinglistor för\r\nolika högskolors kvalitet? Att vilja inrätta\r\nutvärderingssystem som skall förhöja kvaliteten på\r\nutbildning och forskning torde ni inte vara\r\nensamma om; det är säkert alla riksdagsledamöters\r\noch alla politikers intention att göra det. Det\r\nintressanta är ju hur man gör det.</pre><pre>Nu har statsrådet Unckel i en tidning uttalat att\r\nman önskar en rankinglista. Jag skulle gärna vilja\r\nha reda på om det är statsrådet Unckels privata\r\nåsikt, eller om det är hela regeringens åsikt.</pre><pre>För vår del anser vi att det är ett dåligt system. Det\r\ninnebär att vi får en centralt dikterad norm för vad\r\nsom är kvalitet, för vad som är bra och vad som är\r\ndåligt.</pre><pre>Detta är självfallet en svår fråga. I grunden ligger\r\nfrågan om kvalitet på ett något så när nöjaktigt sätt\r\nkan kvantifieras och utvärderas. Det finns olika\r\nmetoder att utvärdera. Det är alltså ingen enkel\r\nfråga; det är en problematisk fråga. Jag tror ändå\r\natt slutsatsen måste bli att ranking är ett dåligt\r\nkriterium. I de fall man har ranking utomlands är\r\nerfarenheterna långt ifrån goda.</pre><pre>I stället borde man införa ett utvärderingssystem\r\nsom på något sätt är kvalitetsdrivande, som har en\r\nlokal anknytning, som i grunden bygger på de\r\nlokala högskolornas drift och vilja att stärka\r\nkvaliteten och på ett bättre sätt tydliggöra de lokala\r\nmålen.</pre><pre>Jag skulle också ännu en gång vilja fråga om\r\nsekretariatets sammansättning. Skall det bara bestå\r\nav framstående akademiker, eller skall det även\r\nbestå av studentintressen och allmänna intressen?</pre><pre>Anf. 57  Utbildningsminister PER UNCKEL\r\n(m):</pre><pre>Herr talman! Jag tror inte att vi har så olika\r\nuppfattningar om hur utvärderingsarbetet bör gå\r\ntill -- gudskelov, för jag tycker att det vore en styrka\r\nom vi över partigränserna kunde finna hyggligt\r\ngemensamma former för detta; det är betydelsefullt\r\nför hela vårt universitetssystem. Det var därför jag\r\nlade ned en viss möda på att tala om olikartade\r\nutvärderingssystem, olika sätt att mäta, just för att\r\nundvika att vi blir ensartade när det gäller\r\nbedömningen av vad kvalitet är.</pre><pre>Att beskriva kvalitet i korta termer är svårt, det är\r\nvi båda ense om. Då har min slutsats blivit: Låt oss\r\nbedöma allehanda saker samtidigt, i akt och\r\nmening att belysa högskolornas verksamhet från\r\nolika infallsvinklar, samtidigt som vi gör det som\r\nMartin Nilsson efterfrågar, nämligen stimulerar\r\nhögskolorna själva att utvärdera sin egen\r\nverksamhet.</pre><pre>När jag talar om ranking, så är det för att tillspetsat\r\nange att det när vi mäter olika saker är\r\nofrånkomligt att somliga kommer att vara bättre än\r\nandra. Vad jag alltid har velat framhålla när jag har\r\ndiskuterat utvärderingsverksamhet är emellertid\r\natt jag tror att vi kommer att finna att olika\r\nhögskolor kommer att vara bra på olika saker.\r\nOlika utbildningar kommer dessutom från olika\r\ninfallsvinklar att rankas olika.</pre><pre>Min slutsats av detta blir att jag vill göra all den\r\nkunskapen tillgänglig för studenterna. Sedan är det\r\nstudenten som får välja hur han eller hon värderar\r\nde olika kvalitetsbegreppen, och styra sin kosa till\r\ndet universitet som bäst lever upp till de krav som\r\nstudenten har.</pre><pre>När det gäller sekretariatstyrelsens\r\nsammansättning får jag inta samma attityd som jag\r\nintog till den förra frågeställarens fråga: Man får\r\nvänta intill dess att regeringen har fattat sitt beslut.</pre><pre>Anf. 58  MARTIN NILSSON (s):</pre><pre>Herr talman! Jag får tacka statsrådet för svaret. Jag\r\ntror inte heller, gudskelov, att det råder så oerhört\r\nstora skiljaktigheter oss emellan när det gäller\r\nsynen på detta.</pre><pre>Däremot är jag fortfarande oroad inför tanken på\r\nrankinglistsystem. Självfallet behövs det system där\r\näven studenterna får tillgång till information om\r\nvad som är bra och dåligt. Men jag tror att\r\nhögskolornas egna utvärderingar ger tillräckligt\r\nnöjaktig information om detta och är tillräckligt\r\nbra.</pre><pre>Kritiken på grund av riskerna med\r\nrankinglistsystem är fortfarande densamma. Även\r\nom det nu råkar vara inom ett smalt område -- inom\r\njämställdhetsarbete, inom viss undervisning -- så är\r\ndet fortfarande en centralt dikterad norm för vad\r\nsom är kvalitet, och det passar inte in i det system\r\nvi i övrigt har talat om när det gäller\r\ndecentralisering av högskolan.</pre><pre>Den här kvalitetsutvärderingen som vi talar så\r\nvackert om finns redan i dag; den finns faktiskt\r\nbland studenter som mycket väl vet var de kan söka\r\nbra resp. dålig kvalitet. Den kan behöva förstärkas,\r\nmen den finns alltså där.</pre><pre>Jag önskar fortfarande svar om\r\nsekretariatstyrelsens sammansättning, även om jag\r\ninte tror att jag får det.</pre><pre>Anf. 59  Utbildningsminister PER UNCKEL\r\n(m):</pre><pre>Herr talman! Nej, i det senare hänseendet har\r\nMartin Nilsson rätt. Det svaret kommer han inte att\r\nfå i dag, det får han så småningom.</pre><pre>När det gäller den centrala utvärderingen som\r\nkomplement till stimulansen till lokal\r\nutvärderingsverksamhet, är det ju ofrånkomligt att\r\nom man mäter någonting på samma sätt mellan\r\nolika högskolor, så är risken för att någon kommer\r\nföre den andra överhängande. Jag tycker att den\r\ninformation som kan komma fram genom denna\r\ntyp av utvärderingar är bra som komplement till\r\nandra utvärderingar.</pre><pre>Men vad som är viktigt för att undvika det som\r\nMartin Nilsson misstänker kan inträffa, nämligen\r\natt regeringen anger en norm för vad som är\r\nkvalitet, är att tala om precis vad det är man\r\nutvärderar. Då kan studenten värdera den kunskap\r\nsom utvärderingen ger mot den fråga som\r\nutvärderingen är till för att besvara. Om man spelar\r\nmed öppna kort, redovisar utgångspunkterna och\r\nsvaren, tror jag att studenterna får den fullödigaste\r\ninformationen och därmed avsevärt bättre\r\nmöjligheter att välja en utbildning efter sina\r\nönskemål än vad dagens system möjliggör.</pre><pre>Anf. 60  MARTIN NILSSON (s):</pre><pre>Herr talman! Min kritik beror inte först och främst\r\npå någon rädsla för att regeringen kommer att\r\nfastställa den centralt dikterade normen. Tvärtom\r\när det ju en diskussion som delvis sammanhänger\r\nmed diskussionen om sekretariatets\r\nsammansättning. Jag är oerhört rädd för att man får\r\nen utvärdering som grundar sig på vad ett fåtal i och\r\nför sig framstående akademiker tycker, och vad de\r\nbedömer som kvalitet. Jag är inte säker på att det\r\nalltid är kvalitet.</pre><pre>Jag tror inte att vi kommer speciellt mycket längre i\r\ndiskussionen. Men jag är ändå hyfsat nöjd och glad\r\növer att vi något så när har en samsyn. Jag hoppas\r\nbara att vi slipper rankinglistor.</pre><pre>Överläggningen var härmed avslutad.</pre><pre>12 §  Svar på fråga 1991/92:830 om den\r\nakademiska undervisningen i turkiska språk</pre><pre>Anf. 61  Utbildningsminister PER UNCKEL\r\n(m):</pre><pre>Herr talman! Karl-Erik Svartberg har frågat mig\r\nvilka planer regeringen har när det gäller att stärka\r\nden akademiska undervisningen i turkiska språk.</pre><pre>I dag har den som vill bedriva högre utbildning och\r\nforskning i turkiska språk möjlighet att göra detta\r\nvid universitet i Uppsala. Turkiska språk tillhör de\r\nämnesområden som finns upptagna på krysslista.\r\nDet innebär att små och exklusiva ämnen med\r\nmycket få studenter är garanterade ett visst\r\nbasutbud vid något eller några av våra universitet.</pre><pre>Frågan om ansvaret för att det inom landet skall\r\nfinnas utbildning och forskning i ämnen av det här\r\nslaget berördes i departementspromemorian (Ds\r\n1992:1) Fria universitetet och högskolor, som under\r\nvåren varit föremål för remissbehandling.\r\nRegeringens slutliga ställningstagande kommer att\r\nframgå av den principproposition som jag i två\r\ntidigare frågesvar här i kammaren har nämnt.</pre><pre>Utan att föregripa förslagen i denna proposition är\r\ndet emellertid min förhoppning att universitet och\r\nhögskolor i ett framtida system med större frihet att\r\nsjälva utforma sitt utbildningsutbud bättre skall\r\nkunna svara mot studenternas efterfrågan.\r\nSamtidigt innebär detta en risk för att vissa små\r\nämnen med mycket liten efterfrågan från\r\nstudenterna kan komma på undantag. Det kan\r\ngälla ämnen som det ur vissa samhälleliga,\r\nkulturella eller andra aspekter kan finnas anledning\r\natt värna om. En garanti för ett visst minimiutbud\r\nav utbildning och forskning i dessa ämnen i likhet\r\nmed dagens krysslista kan därvid bli aktuell. Till\r\ndenna fråga återkommer jag emellertid i den nu\r\nnämnda princippropositionen.</pre><pre>Anf. 62  KARL-ERIK SVARTBERG (s):</pre><pre>Herr talman! Jag ber att få tacka\r\nutbildningsministern för svaret.</pre><pre>Med min fråga har jag velat sätta\r\nutbildningsministern på spåret, få i gång en\r\ntankeverksamhet. Det brukar ju för oss\r\nriksdagsledamöter vara lättare att påverka innan\r\nprincippropositionen är skriven och avlämnad än\r\nvia motioner efteråt.</pre><pre>För undervisning i turkiska språk finns det i dag\r\nbara en halv högskoleadjunktur i Uppsala. Det kan\r\ninte vara rimligt med hänsyn till att det gäller ett\r\nstort språkområde, som geografiskt sträcker sig\r\nfrån Balkan till Kina och som utöver Turkiet\r\nomfattar en lång rad olika folk. Jag har i min fråga\r\npekat på det forna Sovjetunionen, som nu faller\r\nsönder och där en rad nya stater kommer att ha\r\nturkiska språk som nationalspråk. Därför är det\r\nviktigt att förbättra den grundläggande akademiska\r\nundervisningen i turkiska språk.</pre><pre>Jag tar fasta på det här svaret. Det pekar på den risk\r\nsom finns att brist på efterfrågan kan slå ut många\r\nsmå ämnen. Akademiskt sett borde detta vara ett\r\nstort ämne, men det är ju studenterna som väljer.</pre><pre>Jag vill bara kontrollera en sak. Det kan kan finnas\r\nvissa ämnen som det ur samhälleliga, kulturella\r\neller andra aspekter kan vara anledning att värna\r\nom. Därför vill jag fråga: Är utbildningsministern\r\nberedd att värna om det turkiska språket?</pre><pre>Anf. 63  Utbildningsminister PER UNCKEL\r\n(m):</pre><pre>Herr talman! Jag har inte mycket att tillägga utöver\r\nKarl-Erik Svartbergs beskrivning av hur viktigt det\r\när att i tid uppmärksamma bekymmer som kan\r\nuppstå med i övrigt gagneliga förändringar av ett\r\nstort och komplext universitets- och\r\nhögskolesystem.</pre><pre>När detta nya system gradvis introduceras, kommer\r\nregering och riksdag att ha anledning att analysera\r\nvilka ämnen som är de smalare ämnen som vi måste\r\nskydda på särskilt sätt ämnen som är.</pre><pre>Egentligen delar jag Karl-Erik Svartbergs\r\nantagande om att de inte borde vara ett litet ämne.\r\nMed tanke på det som händer i vår omvärld kan jag\r\ninte utesluta att studentefterfrågan i sig detta\r\nkommer att göra ämnet större än vad det möjligen\r\när i dag. Vi lär oss mer om de turkspråkiga\r\nområdena.</pre><pre>Jag kan försäkra att om det inte skulle vara så, är\r\ndet klart att detta tillhör ett ämnesområde som det\r\nfinns alldeles särskild anledning att hålla ögonen på\r\nnär de bestämda anslagsfördelningarna görs.</pre><pre>Anf. 64  KARL-ERIK SVARTBERG (s):</pre><pre>Herr talman! Då är jag nöjd med svaret och ber att\r\nfå tacka än en gång.</pre><pre>Överläggningen var härmed avslutad.</pre><pre>13 §  Svar på fråga 1991/92:795 om Europas\r\nbästa skola</pre><pre>Anf. 65  Statsrådet BEATRICE ASK (m):</pre><pre>Herr talman! Bengt Silfverstrand har frågat mig om\r\nregeringen tänker ange vilket land som skall vara\r\nföredöme i arbetet med att skapa Europas bästa\r\nskola.</pre><pre>När regeringen formulerade målsättningen att\r\nskapa Europas bästa skola under 1990-talet, fanns\r\ndet två viktiga skäl.</pre><pre>För det första är det helt nödvändigt att vi, i en tid\r\nav omfattande förändringar på skolområdet, har\r\nklart för oss att vi på alla sätt måste sträva efter att\r\nge våra elever den bästa utbildningen. Jag har vid\r\nåtskilliga tillfällen här i riksdagen talat om\r\nbetydelsen av kunskaper och kvalitet i\r\nskolundervisningen. En rad åtgärder har\r\nregeringen redan vidtagit för att förbättra\r\nkvaliteten i skolan. Vi vet att ett antal elever går\r\nigenom grundskolan utan att ens ha lärt sig läsa,\r\nräkna och skriva på ett tillfredsställande sätt. Varje\r\nsådan elev är ett misslyckande för skolan, och jag\r\nvill peka på att regeringen i de förändrade\r\ndirektiven till läroplanskommittén speciellt betonat\r\nbasämnenas ställning i utbildningen.</pre><pre>För det andra är det ett faktum att Sverige på snart\r\nsagt alla områden närmar sig det övriga Europa. Vi\r\när ett relativt litet land i Europas utkant. Skall vi\r\nfullt ut kunna ta del av möjligheterna och hävda oss\r\ni konkurrensen, måste vi ligga långt framme. Vi\r\nmåste sätta vår ambitionsnivå högt.</pre><pre>Som Bengt Silfverstrand själv påpekar, kan vår\r\nskola göras bättre. Det finns säkerligen många goda\r\nexempel och intressanta lösningar från andra\r\nländer som vi kan och skall ta vara på. Det vore\r\nbåde dumt och riskabelt, om vi inte erkände detta.\r\nVi skall självfallet ta vara på det som vi är duktiga\r\npå, och vi skall givetvis vara öppna för intryck och\r\nidéer från omvärlden.</pre><pre>Bengt Silfverstrand frågar mig vilket land som skall\r\nvara ett föredöme för regeringens skolpolitik. Det\r\när möjligt att det bland socialdemokrater\r\nfortfarande finns en önskan om att utse idealländer,\r\näven om jag trodde att man hade lärt sig åtminstone\r\nnågot av alla de misslyckade försök som gjorts på\r\ndet området genom åren.</pre><pre>När det så gäller internationella jämförelser i sig,\r\nhar regeringen i budgetpropositionen betonat det\r\nangelägna i att sådana görs. Sverige är också redan\r\nmed i flera institutitioner för internationella\r\nutvärderingar och kunskapsjämförelser. Viktiga\r\nexempel är den världsomspännande organisationen\r\nIEA, som i sommar redovisar en stor undersökning\r\ni läsförståelse, och OECD, som dels utfört en\r\ngranskning av svensk skola, dels bedriver ett stort\r\nprojekt med nyckeltal för utbildning i olika länder.\r\nEtt exempel av annat slag är den jämförelse\r\ntidskriften Newsweek presenterat över tio\r\nområden. I fråga om t.ex. språk intog inte Sverige\r\nnågon tätplats. Det vill regeringen ändra på med\r\ndirektiven om en förstärkning av\r\nspråkundervisningen.</pre><pre>Anf. 66  BENGT SILFVERSTRAND (s):</pre><pre>Herr talman! Jag ber att få tacka skolministern för\r\nsvaret på min fråga. Jag har emotsett detta svar\r\nmed stor spänning. Min nyfikenhet delas säkert av\r\nett stort antal lärare, elever och föräldrar i vårt\r\nland.</pre><pre>De första stapplande stegen på Europavägen har ju\r\ntagits. Det allra första var att skära ner på världens\r\nbästa vuxenutbildning. Skolministern gör\r\njämförelser och plockar fram tidskriften Newsweek\r\noch säger att vi inte intog tätplatsern när det gäller\r\nspråk. Det gjorde vi däremot när det gäller\r\nvuxenutbildning. Den vill man nu försämra.</pre><pre>Jag kan inte förstå annat av svaret än att regeringen\r\ndrabbats av vad jag skulle vilja kalla\r\nColumbussyndromet. När Columbus skulle ut på\r\nsin färd visste han inte vart han skulle hän. Väl ute\r\npå havet visste han inte var han befann sig. Så icke\r\nheller när han kom fram, och han visste inte var han\r\nhade varit när han hade kommit tillbaka. Alltihop\r\nskedde på skattebetalarnas bekostnad.</pre><pre>Av formuleringen, att vi under 1990-talet skall\r\nskapa Europas bästa skola, har många fått intrycket\r\natt den svenska skolan har misslyckats. Om man\r\nsätter upp sådana mål är det ett ärlighetskrav att\r\nman anger utgångspunkterna. Annars uppstår lätt\r\nmisstanken att vi har ett dåligt skolsystem. Den\r\nkritiken faller i så fall starkt tillbaka på de som i\r\nolika sammanhang framhålls som skolans viktigaste\r\nresurs, nämligen våra lärare.</pre><pre>Sverige är bäst i EG-klassen skriver man i KTH-\r\nNytt nr 5/1992. Undersökarna har där visat att vi\r\nhar en mycket bra utbildningspolitik. Det\r\nintegrerade system för yrkesutbildning och\r\nteoretiskt inriktad utbildning som återfinns både\r\ninom gymnasieskola och högre utbildning är precis\r\ni den riktning som EG nu strävar mot. EG går alltså\r\nåt Sveriges håll. Kan det möjligen vara så, fru\r\nskolminister, att den borgerliga regeringen, precis\r\nsom fallet är när det gäller jordbrukspolitiken och\r\nexportstödet, går på tvärs mot utvecklingen i\r\nEuropa?</pre><pre>Anf. 67  Statsrådet BEATRICE ASK (m):</pre><pre>Herr talman! Om landslaget skulle säga att de vill\r\nbli bäst i Europa på fotboll, skulle väl få dra den\r\nslutsatsen att hela laget är värdelöst. Jag tycker att\r\ndet är självklart.</pre><pre>Det är alldeles riktigt att Newsweek pekade på att\r\nSverige hade en mycket fin vuxenutbildning.\r\nFramför allt framhöll man i redovisningen att vi\r\nhade en bra AMU-utbildning. Den har vi definitivt\r\ninte dragit ner på. Vi tvingas ibland att göra\r\nförändringar även på områden där vi önskar att vi\r\nskulle slippa att spara. Regeringens uppfattning är\r\natt varje besparing inte nödvändigtvis behöver\r\ninnebära kvalitetsförsämringar. Det går ibland att\r\ngöra en del ändå.</pre><pre>När det gäller detta att redovisa var vi skall bli\r\nbättre och inte, är det ett problem att det är litet ont\r\nom aktuella internationella undersökningar. Nu får\r\nvi en om läsförståelse. De vi har kunnat titta på\r\ntidigare för att jämföra svensk skola med andra\r\nskolor, har visat att vi är duktiga på läsförståelse\r\nframför allt vad gäller tioåringar. Däremot sjunker\r\nresultaten när vi kommer upp på litet högre nivå.\r\nVi är också bra på bredden, men vi presterar inte\r\ntopparna.</pre><pre>När det gäller naturkunskap, ett annat viktigt\r\nämne, låg för ett par år sedan svenska elever i\r\ntioårsåldern tvåa efter de japanska. När vi kommer\r\nupp på högstadienivå rasar det direkt. Detta är\r\nallvarligt och måste analyseras. Jag tycker att denna\r\ninformation är viktig som underlag i ett\r\nläroplansarbete. Jag tror att vi har ett och annat\r\nbekymmer där det finns anledning att ta en\r\ndiskussion. Vi får inte vara rädda för att hävda att\r\nvi måste bli bättre. Vi får definitivt inte dra den\r\nslutsatsen att en sådan ambition skulle innebära att\r\nvi är dåliga på allt i dag. Men konkurrensen\r\nhårdnar, och vi måste ständigt öka kvaliteten i\r\nskolan. Så är det.</pre><pre>Anf. 68  BENGT SILFVERSTRAND (s):</pre><pre>Herr talman! Det är nog gott och väl. Men i motsats\r\ntill regeringen är inte vi så kategoriska. Vi vågar\r\ninte påstå att vi generellt sett har Europas bästa\r\nskola.</pre><pre>När nu regeringen har så bestämda uppfattningar är\r\ndet viktigt att vi får veta vilka föredömen den har\r\nbland Europas länder. Annars är formuleringen i\r\nregeringsdeklarationen felaktig, och då bör man ta\r\ntillbaka den formuleringen.</pre><pre>Jag vill utifrån vardagen i den svenska skolan efter\r\nåtta månader med borgerlig regeringspolitik fråga\r\nskolministern på vilket sätt vi närmat oss\r\nEuropamålet när det gäller klasstorlekar. Storleken\r\npå klasserna är på väg att öka dramatiskt genom de\r\nnedskärningar som kommunerna på grund av\r\nregeringens politik tvingas vidta, och den\r\nkommunala vuxenutbildningen skärs ned.\r\nInsatserna för elevstödjande åtgärder som t.ex.\r\nskolpedagoger och skolpsykologer minskar.\r\nLärarutbildningen går tillbaks till det förgångna. På\r\nvilket sätt kommer detta att öka kvaliteten i\r\nutbildningen?</pre><pre>Anf. 69  Statsrådet BEATRICE ASK (m):</pre><pre>Herr talman! När det gäller frågan om\r\nklasstorleken och de ekonomiska bekymren tror\r\njag att de bekymren finns oavsett vilken regering vi\r\nhar. Men de stora effekter för kommunerna som vi\r\ni dag ser beror på den omläggning av\r\nstatsbidragssystemet som Socialdemokraterna drev\r\nigenom. Jag tycker därför inte att man skall ta detta\r\nsom ett exempel.</pre><pre>Det finns andra exempel där vi har tagit viktiga steg\r\nframåt. Denna regering är öppen för förändringar\r\noch lyssnar till vad man vill göra ute i kommuner\r\noch skolor, och vi har sagt ja till väldigt många\r\nlokala utvecklingsprojekt där vi gett skolor\r\nmöjlighet att profilera sig. Jag är övertygad om, att\r\nnär lärare, elever och föräldrar mer får arbeta på ett\r\nsätt som de tycker är bra, kommer också kunskapen\r\natt öka. Det finns många sådana exempel där vi har\r\nsatsat på kvaliteten.</pre><pre>Den stora frågan är givetvis det omfattande\r\nläroplansarbete som nu pågår och som kommer att\r\ndominera diskussionen i lärarrummen i höst.\r\nSamtliga skolor och kommuner skall få möjlighet\r\natt diskutera hur vi skall förbättra skolan. Jag\r\nerkänner gärna att det förarbete som nu pågår inte\r\när färdigt. Men jag tror att det blir bra, och det är\r\ndet viktiga i detta arbete just nu.</pre><pre>Anf. 70  BENGT SILFVERSTRAND (s):</pre><pre>Herr talman! Vi måste väl ändå vara överens om,\r\nskolministern, att nedskärningar på sådana vitala\r\nområden leder till försämringar, eller åtminstone\r\noerhört stora svårigheter för kommunerna att\r\nhävda sig. Eftersom vi är överens om en\r\ndecentralisering och större inflytande för\r\nkommunerna, minskar ju detta förutsättningarna\r\nför att skapa Europas bästa skola.</pre><pre>Ett annat exempel som jag vill fråga om är förslaget\r\nnär det gäller fristående skolor. Det innebär en\r\növerkompensation för de fristående skolorna och\r\nen minskning av resurserna till vår gemensamma\r\ngrundskola. Det är ett allvarligt ingrepp i den\r\nkommunala självbestämmanderätten. Även\r\nlagrådet har i sitt yttrande sagt att det onekligen är\r\nen inskränkning av den kommunala\r\nsjälvbestämmanderätten. På vilket sätt\r\nharmonierar dessa förslag med målsättningen att\r\nskapa Europas bästa skola?</pre><pre>Anf. 71  Statsrådet BEATRICE ASK (m):</pre><pre>Herr talman! När det gäller kvalitet och\r\nklasstorlekar finns det inga entydiga\r\nforskningsresultat som belyser detta samband. Det\r\när snarare så, att man behöver anpassa\r\ngruppstorlek utifrån de arbetsuppgifter man har\r\njust för tillfället och de barn det handlar om. Ibland\r\nkan tio barn vara för mycket, och ibland är tio barn\r\nalldeles lagom osv.</pre><pre>Friskolepropositionen är ett mycket viktigt steg i\r\narbetet med att skapa Europas bästa skola. Jag\r\nbegriper inte varför Socialdemokraterna tycker att\r\ndet är viktigare att kommunerna får göra litet hur\r\nde vill än att slåss för något som varit ett adelsmärke\r\ni svensk utbildningspolitik, nämligen\r\nlikvärdigheten.</pre><pre>Vi är internationellt sätt ganska bra på att ge\r\nutbildning av hög kvalitet i Jokkmokk, i Växjö och\r\ni Stockholm, och vi håller en jämn kvalitet. Det är\r\nett viktigt mål. Detta är något som regeringen har\r\ntagit fasta på i propositionen. Vi har sagt att icke\r\nen kommun skall kunna ha skilda regler, utan alla\r\nelever skall ha rätt att välja under samma\r\npremisser. Det är en ambition som\r\nSocialdemokraterna inte tycker är viktig, men den\r\nhör ihop med svenskt skolväsende. Det har den\r\nalltid gjort, och det står vi fast vid.</pre><pre>Anf. 72  BENGT SILFVERSTRAND (s):</pre><pre>Herr talman! Den socialdemokratiska linjen är att\r\nden svenska skolan skall avregleras, och den vägen\r\när redan beträdd. Varje skola skall har rätt att gå\r\nsina egna vägar för att uppnå de mål som anges i\r\nläroplanen. Vi vill låta kommunerna bestämma\r\növer detta, eftersom vi tror att kommunerna har de\r\nallra bästa förutsättningarna.</pre><pre>Jag noterar att regeringens väg till Europas bästa\r\nskola och ökad valfrihet går via ytterligare\r\ncentralstyrning av kommunerna, och det är kanske\r\nnågot motsägelsefullt.</pre><pre>Anf. 73  Statsrådet BEATRICE ASK (m):</pre><pre>Herr talman! Jag noterar att Socialdemokraterna\r\ninte längre tycker att likvärdighet är viktig att\r\neftersträva. Om vi ger generella möjligheter för\r\nelever och föräldrar att välja skola är det självklart\r\natt det skall gälla samma regler för barnen oavsett\r\nvar de är folkbokförda. Det är i varje fall\r\nregeringens linje.</pre><pre>Överläggningen var härmed avslutad.</pre><pre>14 §  Svar på fråga 1991/92:813 om\r\ngymnasieskolans tekniska och naturvetenskapliga\r\nlinjer</pre><pre>Anf. 74  Statsrådet BEATRICE ASK (m):</pre><pre>Herr talman! Ulf Melin har frågat mig vilka\r\nåtgärder jag ämnar vidta för att få fler studerande\r\natt välja tekniska och naturvetenskapliga\r\nutbildningar i gymnasieskolan.</pre><pre>Det är med oro jag tagit del av att en sjunkande\r\nandel elever söker teknisk och naturvetenskaplig\r\nutbildning inom gymnasieskolan, samt att många\r\nkommuner inte anordnar eller ens är beredda att\r\nbetala interkommunal ersättning för elever som\r\nönskar fullfölja sin utbildning genom att gå den\r\nettåriga teknikerutbildningen.</pre><pre>De signaler näringslivet nu sänder till elever som\r\nstår inför valet av linje eller program i\r\ngymnasieskolan är att tekniker inte anställs. Den\r\nrekryteringsstrategi som i dagens lågkonjunktur är\r\nförhärskande i näringslivet är synnerligen\r\nkortsiktig. Svensk industri har ett ansvar och måste\r\nge de unga andra signaler som klart visar ett\r\nlångsiktigt intresse av att rekrytera personer med\r\nteknisk och naturvetenskaplig kompetens.</pre><pre>Inom departementet förs en diskussion om\r\norsakerna och eventuella behov av insatser för att\r\npåverka utvecklingen i positiv riktning. I höst när vi\r\nfår en tydlig bild av antagning m.m. kommer vi att\r\nnoggrant analysera frågan och eventuellt vidta\r\nåtgärder.</pre><pre>En angelägen åtgärd är att bredda basen för de\r\naktuella utbildningarna. Intresset för teknik och\r\nnaturvetenskap måste väckas tidigt i skolan.\r\nMycket talar för att flickornas intresse för detta\r\nområde utvecklas tidigare än pojkarnas. Det är\r\nolyckligt att skolan i dag inte är så flexibel och\r\nanpasslig att den förmår ta tillvara flickornas\r\nintresse. Jag tror att skolan på detta sätt går miste\r\nom många framtida tekniskt och naturvetenskapligt\r\nutbildade flickor. Det ingår i läroplanskommitténs\r\nuppdrag att rikta uppmärksamhet mot frågan hur\r\nolika intressen, t.ex. ett naturvetenskapligt, kan tas\r\ntillvara och stimuleras tidigt.</pre><pre>Skolverket har utarbetat ett förslag till utformning\r\nav ett tredje utbildningsår för de 18--19-åringar som\r\ngått igenom en tvåårig gymnasieutbildning.\r\nSkolverket betonar här vikten av att\r\nkompletteringsutbildningarna ges ett innehåll som\r\nökar kompetensen inom det tekniska området.\r\nDetta är en unik möjlighet att skapa ett intresse för\r\nteknik hos elever som tidigare under gymnasietiden\r\ninte kommit i kontakt med ämnet.</pre><pre>För att underlätta för en del av de ungdomar som\r\ngenomgått samhällsvetenskaplig eller ekonomisk\r\nlinje på gymnasiet att komplettera sin behörighet\r\ninför kommande tekniska och naturvetenskapliga\r\nhögskolestudier har regeringen föreslagit att 1 250\r\nutbildningsplatser ställs till förfogande för\r\nanordnande av ett s.k. basår.</pre><pre>Anf. 75  ULF MELIN (m):</pre><pre>Herr talman! Jag vill först och främst tacka\r\nstatsrådet för svaret på min fråga. Jag tycker att\r\nhela svaret visar på en god insikt i problemet och att\r\nregeringen också har en bra ambitionsnivå, och det\r\ntror jag är oerhört viktigt.</pre><pre>Vi har nu en lågkonjunktur, och man kanske inte i\r\nnäringslivet just nu ropar efter tekniker eller\r\ningenjörer. Men när konjunkturen vänder uppåt,\r\noch det får vi hoppas att den kommer att göra\r\nganska så snart, finns risken att\r\nkonjunkturuppgången kommer att hämmas därför\r\natt det råder brist på utbildade tekniker, ingenjörer\r\noch över huvud taget människor som har en\r\nnaturvetenskaplig och teknisk bakgrund. Det visar\r\nockså ett antal utredningar, t.ex.\r\nlångtidsutredningen. SIND har lämnat en rapport,\r\noch det har även kompetensutredningen. Det är\r\noerhört viktigt att vi framöver har utbildade\r\nmänniskor av denna kategori, framför allt mot\r\nbakgrund av den ökade internationaliseringen,\r\nmen också den snabba tekniska utvecklingen.</pre><pre>Under 80-talet fick vi vissa positiva siffror, och fler\r\nelever sökte till både den naturvetenskapliga och\r\nden tekniska linjen. Men vad som nu hänt är att det\r\nhar skett en stor nedgång framför allt när det gäller\r\nden tekniska linjen. Det är bra att man då vidtar\r\nåtgärder. Jag vill fråga om statsrådet är beredd att\r\nta kontakt med näringslivet och föra\r\növerläggningar med näringslivet och dess\r\norganisationer. De har ett tungt ansvar för att dels\r\nanställa ungdomar som kommer från dessa\r\nutbildningar, dels se till att man i framtiden också\r\nkan rekrytera ungdomar.</pre><pre>En annan mycket viktig del är naturligtvis att också\r\nsyo-konsulenterna ger en bra och god information\r\nredan i grundskolan. Här finns det mycket att göra.\r\nDe måste poängtera att de treåriga teoretiska\r\nlinjerna är ingången till den högre utbildningen.</pre><pre>Anf. 76  Statsrådet BEATRICE ASK (m):</pre><pre>Herr talman! På frågan om näringslivskontakterna\r\nvill jag svara, att detta med att ha ett ordentligt\r\nsamtal med näringslivsföreträdarna är en av de\r\nåtgärder som står på listan över vad vi kan tänkas\r\ngöra i höst. Men jag vill vänta tills vi har klart för\r\noss hur det exakt ser ut med antagningarna och vad\r\ndet eventuellt kan betyda, från vår horisont. Det är\r\nviktigt att näringslivet tar ett ansvar.</pre><pre>Sverige är ett industriland. Vi bygger vår välfärd på\r\natt vi har haft och har en modern industri som ligger\r\nlångt framme, men om vi inte hela tiden kan fylla på\r\nmed välutbildade tekniker och ingenjörer kommer\r\ndetta att haverera. Det är därför som dessa signaler\r\när så oerhört allvarliga. Man kan inte helt plötsligt\r\nsäga att det behövs 5 000 nya forskare eller 5 000\r\nnya ingenjörer, därför att det tar år att utbilda dem.\r\nUtbildningen måste därför hålla en jämn och hög\r\nnivå.</pre><pre>Vi kommer att jobba mycket med detta, och\r\nnäringslivet skall kopplas in -- det ligger i deras eget\r\nintresse. Jag försöker framföra det så ofta som\r\nmöjligt.</pre><pre>Vi håller precis på att genomföra en reformering av\r\nden tekniska utbildningen. Vi har tagit bort det\r\nfjärde året i gymnasieskolan, och i stället erbjuds\r\nen ettårig teknikerutbildning som kurs ovanpå det\r\ntreåriga tekniska programmet. Sedan finns\r\nhögskolans utbildningar.</pre><pre>Det fanns mycket goda skäl för den här reformen --\r\nsom jag fortfarande tror är en bra reform -- men vi\r\nmåste analysera om det är bara konjunkturen eller\r\nnågonting annat som har gjort att det har uppstått\r\nsvårigheter. Tyvärr har den förre frågeställaren gått\r\nhärifrån. En internationell undersökning visar\r\ndessutom att vi i Sverige har en förhållandevis låg\r\ntillväxt i kunskaper i naturvetenskapliga ämnen på\r\nhögstadiet, och det är ett av skälen till att jag har\r\ntagit upp den här frågan speciellt i\r\nläroplansdirektiven.</pre><pre>Det finns alltså mycket att göra. Vi skall prata med\r\nnäringslivet. Vi måste få en ändring till stånd.</pre><pre>Anf. 77  ULF MELIN (m):</pre><pre>Herr talman! Statsrådet poängterar med rätta att\r\nSverige är ett industriland. Ett stort bekymmer --\r\nsom verkligen kan läggas den förutvarande\r\nregeringen till last -- är att väldigt många genomgick\r\nhögre utbildning till den offentliga sektorn, på\r\nbekostnad av den privata sektorn. Det har fått till\r\nföljd att man i ansökningarna till gymnasiet väljer\r\nlinjer som syftar till den offentliga sektorn. Här tror\r\njag att vi har väldigt mycket att ta igen.</pre><pre>Teknikerutbildningen, som statsrådet tar upp, är\r\noerhört viktig. Vi har märkt att det har varit\r\nproblem med den interkommunala ersättningen,\r\nsom det var en debatt om här för någon vecka\r\nsedan. Min fråga till statsrådet är om man ändå inte\r\nskall försöka ta initiativ till en samverkan med de\r\nolika kommunerna, så att man kan anordna\r\nteknikerutbildningar. Det är också mycket viktigt\r\nmed en försörjning av tekniker framöver.</pre><pre>Anf. 78  Statsrådet BEATRICE ASK (m):</pre><pre>Herr talman! Vi får anledning att diskutera detta i\r\nsamband med en annan fråga senare i dag. Om jag\r\nvore kommunalpolitiker hade jag redan tagit\r\nsådana initiativ. Jag är oroad över att det finns\r\nkommuner som säger nej till att betala\r\ninterkommunal ersättning för elever som vill\r\nfullfölja sin teknikerutbildning, men vi gör nu vad\r\nvi kan. Det är också en åtgärd som kan komma i\r\nhöst, om vi ser att kommunerna fortsätter med\r\ndetta. Det är orimligt att elever inte kan fullfölja en\r\nviktig yrkesutbildning på grund av administrativt\r\nkrångel eller att kommunerna bara ser till de egna\r\nkontona i budgetplanen.</pre><pre>Anf. 79  ULF MELIN (m):</pre><pre>Herr talman! I en annan del i svaret tas upp att\r\nflickorna skall ha möjlighet att läsa tekniska ämnen\r\ntidigare och pojkarna senare. Vi hörde att Bengt\r\nSilfverstrand kunde tänka sig att skolan avregleras,\r\nvilket är mycket positivt, och då kanske vi får stöd\r\nav Socialdemokraterna om nu statsrådet framåt\r\nhösten föreslår att en del lokala försöksprojekt\r\nskall genomföras ute i skolor, där flickorna får läsa\r\nteknik tidigare och pojkarna senare.</pre><pre>Då är min fråga om statsrådet är beredd att ta ett\r\nsådant initiativ. Det är ett stort bekymmer att valen\r\när så könsbundna inom landet. Skall man klara av\r\nbristen måste fler flickor delta i det\r\nnaturvetenskapliga programmet och sedan läsa\r\ntekniska ämnen i en högre utbildning.</pre><pre>Det är också bra om statsrådet talar om den här\r\nfrågan, därför att det är viktigt att också\r\ndepartementet sänder signalen.</pre><pre>Anf. 80  Statsrådet BEATRICE ASK (m):</pre><pre>Herr talman! I princip är det så, att om skolorna\r\nkommer med bra och intressanta projekt säger jag\r\nja, om jag har möjlighet och får med mig tillräckligt\r\nmånga andra på att det är en klok idé. Jag utgår från\r\natt man på skolorna har en bra ambition när man\r\nföreslår sådant.</pre><pre>Det är mycket angeläget att fler flickor går de\r\ntekniska utbildningarna. Vi har fått en återgång till\r\nkönsbundna val; detta är en olycka, och det är\r\ndumt. Rent sakligt är det dessutom så, att många av\r\nde mycket kvinnodominerade arbetsplatserna är de\r\nmest teknikintensiva. Det gäller sjukvården, skolan\r\noch väldigt många branscher. Inte minst våra hem\r\när fyllda av teknik, och så mycket opraktiskt som\r\nman har sett i den vägen, inser man att det skulle\r\nbehövas fler kvinnliga tekniker som kunde göra\r\nnågonting åt det.</pre><pre>Det finns många angelägna skäl att jobba med den\r\nhär frågan, och jag utgår från att man i riksdagen\r\nockså har ett öppet sinnelag till förslag som syftar\r\ntill att ta bort de bromsklossar som finns i systemet,\r\nså att vi får en positiv förändring.</pre><pre>Överläggningen var härmed avslutad.</pre><pre>15 §  Svar på fråga 1991/92:814 om statsbidragen\r\ntill skolorna</pre><pre>Anf. 81  Statsrådet BEATRICE ASK (m):</pre><pre>Herr talman! Martin Nilsson har frågat mig om jag\r\navser att vidta åtgärder så att statsbidrag inte\r\nlämnas till sådana skolor där i undervisningen\r\nobjektiviteten och demokratiska värderingar\r\nåsidosätts.</pre><pre>Enligt nuvarande regler kan en fristående skola på\r\ngrundskolenivå dels godkännas för skolpliktens\r\nfullgörande, dels bli berättigad till statsbidrag.</pre><pre>I sitt betänkande med anledning av propositionen\r\nom vissa frågor avseende skolväsendet anförde\r\nutbildningsutskottet att det vore rimligt att en\r\nfristående skola godkänd för skolpliktens\r\nfullgörande också hade de ekonomiska\r\nförutsättningarna för verksamhetens drift.\r\nUtskottet föreslog också att bidragssystemet ändras\r\nmed hänsyn till detta. Av tekniska skäl borde\r\nändringarna dock genomföras först budgetåret\r\n1992/93.</pre><pre>Helsingborgs kristna skola var redan tidigare\r\ngodkänd för skolpliktens fullgörande. Med hänsyn\r\ntill utbildningsutskottets uttalande och då inga\r\nsärskilda skäl förelåg var det rimligt för regeringen\r\natt också ge statsbidrag till skolan.</pre><pre>Vid Helsingborgs kristna skola tillämpas i\r\nhuvudsak Lgr 80. Den är öppen för alla som vill gå\r\ndär.</pre><pre>Fristående skolor står under tillsyn av skolverket.\r\nDen omedelbara tillsynen ankommer på den\r\nkommun där skolan ligger. Om resultaten av\r\nundervisningen inte håller en acceptabel kvalitet\r\nskall skolans godkännande omprövas, och det kan\r\ndras in. Så kan naturligtvis också ske om skolan av\r\nandra skäl visar sig olämplig.</pre><pre>Jag anser att förutsättningarna är goda för att\r\ntillsynen av de fristående skolorna skall fungera.\r\nDessa förutsättningar blir ännu bättre när de\r\nfristående skolorna blir skyldiga att delta i den\r\nuppföljning och utvärdering som genomförs av\r\nstatens skolverk. Detta har regeringen föreslagit i\r\npropositionen om valfrihet och fristående skolor.</pre><pre>Anf. 82  MARTIN NILSSON (s):</pre><pre>Herr talman! Jag får tacka statsrådet Ask för\r\nsvaret.</pre><pre>Det är skolverket som rekommenderar och ger\r\nförslag till regeringen om hur man skall ställa sig,\r\noch så småningom kommer skolverket självt att få\r\nansvaret för fördelningen av dessa statsbidrag. Jag\r\nanser ändå att det är regeringen som bär ansvaret\r\nför statsbidragen, så länge skolverket inte har fått\r\ndenna rätt.</pre><pre>Bakgrunden till min fråga är den artikel i lärarnas\r\ntidning som jag har refererat till. Jag anser att\r\nskolan på ett antal punkter bryter gentemot vad\r\nstatsrådet anför, dvs. att där i huvudsak tillämpas\r\nLgr 80. Det är mycket möjligt att regeringen vid\r\nbidragsgivningen har varit omedveten om vilken\r\ninriktning Helsingborgs kristna skola har, men efter\r\natt ha läst denna artikel kan jag inte tolka det på\r\nannat sätt än att skolan inte uppfyller kraven.</pre><pre>När skolan t.ex. säger att föräldrar skall aga sina\r\nbarn men med kärlek, tror jag inte att det uppfyller\r\nLgr 80. När man säger helt öppet att det är barnens\r\nuppgift att underordna sig, därför att man ändå i\r\nsinom tid kommer att få rätt av Gud, tror jag inte\r\natt det uppmuntrar till kritiskt tänkande. Jag tror\r\ninte att det är helt i enlighet med Lgr 80 att en av\r\nnio lärare är behörig. Jag tror inte att det är i\r\nenlighet med Lgr 80 att hävda att Strindbergs texter\r\när fula eller att Astrid Lindgrens texter är ockulta.\r\nDet finns annat, som att skapelseberättelsen skulle\r\nvara riktig och att Darwins lära felaktig.</pre><pre>Visst måste vi tillåta privata skolor, och vi måste ha\r\nett offentligt finansierat skolsystem, men vi måste\r\nju sätta gränserna! Det tror jag inte att regeringen i\r\ndet här fallet riktigt har klarat. Man har satt\r\nideologin före en bra utbildning för eleverna.</pre><pre>Anf. 83  Statsrådet BEATRICE ASK (m):</pre><pre>Herr talman! Jag är helt överens med Martin\r\nNilsson om att vi måste sätta gränserna, och det\r\nfinns mycket tydliga regler för godkännande av\r\nfristående skolor, som vi faktiskt har ärvt från\r\ntidigare regeringar. Problemet är att Lgr 80 icke är\r\nså tydlig som man skulle önska. Problemet är att\r\ndet ibland kan finnas tolkningssvårigheter.</pre><pre>Nu tycker jag att man går för långt om man\r\nbedömer möjligheterna att ge tillstånd till en skola\r\nmed utgångspunkt i en tidningsartikel. Många\r\ngånger reagerar jag mot vad som står i tidningarna\r\noch tycker inte att det stämmer med sanningen.</pre><pre>Men några av de exempel som Martin Nilsson tog\r\nupp tycker jag ändå att man kan kommentera. Han\r\nsade t.ex. att en av nio lärare är obehörig. Tyvärr\r\nmåste jag konstatera att det finns kommunala\r\nskolor som har samma negativa bild; så var det inte\r\nminst för något år sedan när vi hade en våldsam\r\nbrist på lärare och svårigheter att rekrytera lärare i\r\nvissa delar av landet. Det är faktiskt inte ett skäl att\r\ninte ge tillstånd, men frågan om man har\r\nvälutbildad personal är en fråga som diskuteras\r\nmycket noggrant vid prövningen av om en skola\r\nskall få tillstånd.</pre><pre>Martin Nilsson anförde också exemplet att man\r\npläderar för aga. Om en skola skulle tillämpa aga är\r\ndet ett brott mot svensk lagstiftning. Icke ens\r\nMartin Nilsson som förälder har rätt att slå sina\r\nbarn. Vi skulle aldrig kunna säga ja till en skola som\r\nägnade sig åt det, så visst finns det en del sådana\r\nsaker som det är lätt att ta ställning till.</pre><pre>Men utgångspunkten är ändå att om skolan visar att\r\nman har förmåga att undervisa enligt läroplanen\r\noch om inspektioner och annat icke ger anledning\r\ntill kritik uppfyller man de krav som ställs. När man\r\nuppfyller kraven och får tillstånd skall man också\r\nha bidrag.</pre><pre>Sedan tror jag att vi politiker måste ha visst\r\nförtroende också för föräldrars omdöme. Som barn\r\nhar man ju många gånger undrat över hur det är\r\nmed föräldrarnas omdöme, men jag tror att 99,9 %\r\nav föräldrarna synar skolorna bra.</pre><pre>Anf. 84  MARTIN NILSSON (s):</pre><pre>Herr talman! Jag delar statsrådets uppfattning, att\r\ndet är viktigt att föräldrar får ett större ansvar när\r\ndet gäller barnens undervisning och utbildning. Jag\r\ntror dock att man även där måste sätta gränser\r\nnågonstans. Indirekt är det vad samhället har gjort\r\nnär vi har lagstiftat mot aga. Har man synen att det\r\nbara är föräldrarnas ansvar tolererar man självfallet\r\naga. Den synen har vi ju inte.</pre><pre>Att man skall få välja skola tycker jag är en utmärkt\r\nidé om man tar bort den snedfördelning som kan\r\nuppstå i samband med finansiering, dvs. om man\r\nfår en strikt offentlig finansiering, och om man har\r\nen viss tilltro till den demokratiska syn som ändå\r\npräglar Lgr 80.</pre><pre>Självfallet är statsrådets kritik riktig när hon säger\r\natt man inte kan bedöma en skola enbart utifrån en\r\ntidningsartikel. Men när jag läser detta blir jag\r\nfaktiskt heligt upprörd över att sådant här\r\nförekommer. Min fråga är om statsrådet efter att ha\r\nsett detta är beredd att ta upp frågan och eventuellt\r\nompröva statsbidraget.</pre><pre>Anf. 85  Statsrådet BEATRICE ASK (m):</pre><pre>Herr talman! Innan jag föreslog regeringen att vi\r\nskulle ge statsbidrag till den här skolan, som hade\r\ntillstånd att bedriva undervisning, läste jag många\r\nartiklar och mycket annat underlagsmaterial. Den\r\nskola som vi nu diskuterar hade en fördel i\r\njämförelse med andra, och det var att man faktiskt\r\nupplyste föräldrarna om vilka grundidéer man hade.\r\nJag önskar egentligen att alla skolor hade en sådan\r\ninnehållsdeklaration. Det underlättar för\r\nföräldrarna när det gäller att veta vad det handlar\r\nom.</pre><pre>Jag vill gärna säga att vi från regeringens sida i\r\npropositionen om fristående skolor gör en\r\nuppstramning, och det är att vi tvingar in de\r\nfristående skolorna i det nationella\r\nutvärderingsprogrammet, vilket är mycket viktigt.\r\nDå kan vi få en kvalitetsprövning av de skolorna.</pre><pre>Vi har också i olika ärenden visat oss mycket\r\nrestriktiva när det gäller alternativa\r\nlärarutbildningar. Vi måste ställa krav på hög\r\nlärarutbildning och se till att lärarutbildningar i\r\nSverige håller en jämn och hög kvalitet, även om\r\ndet kan finnas varianter av dem. Jag utgår från att\r\nde flesta skolor som vill locka till sig elever behöver\r\nutbildade lärare. Vi gör alltså en del på det här\r\nområdet, men detta är svårt. Vi får säkert\r\nåterkomma till det.</pre><pre>Anf. 86  MARTIN NILSSON (s):</pre><pre>Herr talman! Det låter bra. Jag tycker ändå att det\r\nfinns en positiv ton i statsrådets svar när hon säger\r\natt man faktiskt skall försöka granska detta. Jag\r\ntycker dock inte att det är något speciellt bra\r\nförsvar att man upplyser föräldrarna om vad det är\r\nför slags skola de sätter sina barn i. Det är i och för\r\nsig riktigt att föräldrarna skall ha den\r\ninformationen och den kunskapen, men det\r\nhandlar faktiskt också om barnens och elevernas\r\nrättigheter. Det handlar också om vilka möjligheter\r\nde har att få information, att få ansvar, att få välja.\r\nDet kan man ifrågasätta, tror jag.</pre><pre>Jag tycker ändå att det är bra att jag har fått det här\r\nsvaret och att debatten fortsätter. Jag tror att vi\r\nkommer att få anledning att återkomma till den här\r\ndebatten när det gäller de s.k. friskolorna. Även i\r\nframtiden måste vi, tror jag, diskutera vad\r\nutvärderingen skall bestå i -- om den skall bestå\r\nbara i en utvärdering av vilken kvalitet utbildningen\r\nhåller eller om den också skall gälla på vilket sätt\r\nutbildningen sker. Jag tror att det är minst lika\r\nviktigt med en utvärdering av hur undervisningen\r\nsker som med en utvärdering av själva kvaliteten.</pre><pre>Överläggningen var härmed avslutad.</pre><pre>16 §  Svar på fråga 1991/92:852 om nordisk\r\ngymnasial utbildning</pre><pre>Anf. 87  Statsrådet BEATRICE ASK (m):</pre><pre>Herr talman! Kent Olsson har frågat mig hur de\r\nkommuner som har ett överskott av studerande\r\nfrån annat nordiskt land kompenseras för sina\r\nmerkostnader.</pre><pre>Ersättning från svenska staten till kommun för\r\nsådana elever lämnas för studier t.o.m.\r\ninnevarande läsår enligt förordningen (1989:372)\r\nom intagning i gymnasieskolan av sökande bosatta\r\ni annat nordiskt land.</pre><pre>Fr.o.m. den 1 juli 1992 gäller för denna fråga ett\r\navtal som undertecknats av de nordiska länderna.\r\nErsättningen från svenska staten till kommun för\r\nmerkostnader för nordiska elever på gymnasial\r\nnivå lämnas fr.o.m. läsåret 1992/93 efter beslut av\r\nregeringen i varje särskilt fall på ansökan från\r\nberörd kommun.</pre><pre>Anf. 88  KENT OLSSON (m):</pre><pre>Herr talman! Jag skall be att få tacka statsrådet för\r\nsvaret.</pre><pre>Låt mig först säga att jag tycker att\r\növerenskommelsen att nordiska elever kan få gå i\r\ngrannländernas skolor är bra och positiv. Enligt vad\r\njag har hört lär det finnas en viss summa pengar\r\navsatt för detta. Det lär vara en miljon kronor. Min\r\nförsta fråga är: Stämmer det?</pre><pre>Anf. 89  Statsrådet BEATRICE ASK (m):</pre><pre>Herr talman! Jag kommer inte ihåg om det är exakt\r\nen miljon kronor, men inte är det mycket mer som\r\nfinns avsatt för att användas för det här ändamålet.\r\nJag tror emellertid att de pengarna kommer att\r\nräcka i en första omgång. Det är klart att vi får\r\ndiskutera det här framdeles.</pre><pre>En sak som jag tycker att man skall ha med när man\r\nför den här diskussionen är att Sverige och svenska\r\nkommuner skickar betydligt fler elever utomlands\r\nutan att kräva avdrag för de ''vinster'' som man\r\neventuellt gör därför att så många hundra elever\r\nläser som utbytesstudenter. Jag tror alltså att de\r\nflesta kommuner, om man räknar på detta,\r\nkommer att finna att de trots allt vinner på det\r\ninternationella utbytet.</pre><pre>Men vi skall reda ut det här ordentligt. Vi får i höst\r\nen utredning från Erland Ringborg om\r\ninternationaliseringen och dess effekter, men jag är\r\növertygad om att vi skall klara de ekonomiska\r\nfrågorna nästa läsår med det som för närvarande\r\nfinns i vår budget.</pre><pre>Anf. 90  KENT OLSSON ((m):</pre><pre>Herr talman! Jag tror nog att vi är överens om att\r\nman i det här fallet inte skall räkna enbart pengar --\r\ninternationaliseringen har ju så många andra\r\npositiva effekter.</pre><pre>Men tar man en titt på de interkommunala\r\nersättningarna finner man att de i dag rör sig om\r\nbelopp mellan 40 000 och 90 000 kr. per elev\r\nberoende på vilken typ av utbildning det rör sig om.\r\nDet innebär att anslaget i stort sett räcker till 10--15\r\nelever. I en liten kommun -- jag har fått den här\r\nfrågan från Strömstad -- där man satsar i akt och\r\nmening att åstadkomma en bra skola och dra till sig\r\nelever innebär det stora kostnader att få en fyra fem\r\nelever från gränstrakterna.</pre><pre>Jag tyder statsrådets svar så, att man kommer att se\r\növer detta och att det, om det visar sig att pengarna\r\ninte räcker, kommer att finnas möjlighet att få mer\r\npengar.</pre><pre>Anf. 91  Statsrådet BEATRICE ASK (m):</pre><pre>Herr talman! Det är i vissa kommuner som ligger i\r\ngränstrakterna och i vissa kommuner som har\r\nmycket speciella gymnasieutbildningar -- som\r\nkanske behöver en nordisk rekrytering för att över\r\nhuvud taget få tillräckligt underlag -- som detta\r\nbekymmer kan uppstå, där det kan bli tungt. Då\r\nansöker man hos regeringen, och så får vi pröva\r\nfrågan. Vi har som sagt några kronor för att klara\r\nav det hela.</pre><pre>Men när det gäller utbytet mer generellt gäller det\r\njag sade tidigare: Jag tror att vi gör mer vinster än\r\nförluster. Men vi får väl reda ut det i sinom tid.\r\nSvaret på Kent Olssons fråga är alltså: Ja, det går\r\natt höra av sig till departementet, om man har\r\nspeciella bekymmer i Strömstad eller på annat håll.</pre><pre>Anf. 92  KENT OLSSON (m):</pre><pre>Herr talman! Frågan ställdes närmast därför att\r\ndenna situation kan komma att inträfffa i\r\ngränstrakterna. Kan jag tolka vad statsrådet nu\r\nsade så att denna miljon inte är någon helt fixerad\r\nsumma utan att om det visar sig att man på ett ställe\r\nfår många elever som är intresserade av en speciell\r\nutbildning, så ser regeringen positivt på detta och\r\nkan ge mer pengar?</pre><pre>Anf. 93  Statsrådet BEATRICE ASK (m):</pre><pre>Herr talman! Det brukar vara riksdagen som\r\nbestämmer hur mycket pengar som skall gå till\r\nutbildningsdepartementets verksamhet. Men om\r\njag tolkat stämningen i riksdagen rätt, så ser man\r\ndet som angeläget att vi fullföljer våra avtal med\r\nvåra nordiska grannländer, och då skall vi väl klara\r\ndet även på detta område.</pre><pre>Överläggningen var härmed avslutad.</pre><pre>Anf. 94  ANDRE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter klockan\r\n19.00.</pre><pre>17 §  Svar på fråga 1991/92:857 om skollagen\r\noch den interkommunala ersättningen</pre><pre>Anf. 95  Statsrådet BEATRICE ASK (m):</pre><pre>Herr talman! Rune Rydén har frågat\r\nutbildningsministern om han avser att ändra\r\nskollagen så att kommunernas skyldighet att betala\r\nden s.k. interkommunala ersättningen utökas till\r\npersoner över 20 år eller som tidigare har gått en\r\ngymnasieutbildning. Arbetet inom regeringen är så\r\nfördelat att det är jag som skall svara på frågan.</pre><pre>Jag har så sent som den 18 maj besvarat en\r\ninterpellation om specialkurser m.m. i\r\ngymnasieskolan. I mitt svar då och i den\r\nefterföljande debatten i kammaren har jag tydligt\r\nredovisat min uppfattning. Jag sade bl.a. att det\r\ninte är rimligt att kommunerna indirekt stryper en\r\nstor del av utbildningen för vuxna med hänvisning\r\ntill att det i skollagen inte finns inskrivet en absolut\r\nskyldiget för kommunerna beräffande den\r\ngymnasiala vuxenutbildningens omfattning.\r\nSärskilt illa är det naturligtvis att vuxna i vissa fall\r\nt.o.m. nekas att slutföra en yrkesutbildning. Jag\r\nsade också att vi på departementet skall diskutera\r\nom det behövs särskilda åtgärder.</pre><pre>Jag är inte beredd att i dag utlova ändringar i\r\nskollagen på denna punkt, men jag kommer att\r\nnoga följa utvecklingen.</pre><pre>anf. 96  RUNE RYDÉN (m):</pre><pre>Herr talman! Jag ber att få tacka statsrådet för det\r\nklara och konkreta svaret.</pre><pre>Jag noterar också med stor tillfredsställelse vad\r\nstatsrådet sade i ett frågesvar till Ulf Melin om de\r\ninterkommunala ersättningarna.</pre><pre>Nu återstår egentligen bara frågan vad statsrådet\r\navser att göra i praktiken. Kommunerna tycks ju\r\ninte reagera på de synpunkter som statsrådet och\r\nandra framfört i denna fråga. Den efterlysta\r\nändringen av skollagen kanske kommer att behövas\r\nför att kommunerna skall anpassa sig.</pre><pre>Jag delar den uppfattning som statsrådet här\r\nframför att det inte kan vara rimligt att elever får\r\navbryta exemepelvis en yrkesutbildning, bara\r\ndärför att kommunerna inte vill betala ut\r\ninterkommunala ersättningar.</pre><pre>Anf. 97  Statsrådet BEATRICE ASK (m):</pre><pre>Herr talman! Jag tror att den första den åtgärd man\r\nskall vidta gentemot kommunerna är att bullra på\r\nolika sätt och försöka signalera vad man tycker. I\r\nandra hand får man vidta konkreta åtgärder.</pre><pre>Vi har nu gått in för ett decentraliserat skolväsende,\r\ndär kommunerna tar ansvaret för verksamheten.\r\nJag tror mycket på decentraliseringen, och jag har\r\nutgått från att man i kommunerna har ett långsiktigt\r\nperspektiv och ett vidsynt tänkande. Om motsatsen\r\nskulle visa sig vara fallet och man alltså inte\r\nsamarbetar över kommungränserna och inte ser till\r\natt elever får fullfölja en utbildning som de\r\npåbörjat, måste statsmakterna självfallet reagera.</pre><pre>Jag blir bekymrad över att det finns kommuner som\r\nexempelvis inte låter elever fullfölja\r\nfloristutbildningen i Norrköping. I denna\r\nutbildning varvas teori och praktik. Det händer att\r\nelever hinner fylla 20 år innan de slutfört\r\nutbildningen. Då kan kommunen säga: ''Nej, du är\r\nför gammal för att gå den kursen.'' Då blir det fel,\r\neftersom praktiken ingår i utbildningen.</pre><pre>Kommunerna måste visa litet omdöme. Men det\r\nförsta vi bör göra är att tala om för kommunerna att\r\nde ändå har gjort fel och utgå från att de självmant\r\nrättar till felet. Annars tvingas regering och riksdag\r\natt agera, och det kommer vi definitivt att göra\r\nockså.</pre><pre>Anf. 98  RUNE RYDÉN (m):</pre><pre>Herr talman! Jag vill till statsrådet Ask bara säga att\r\njag tycker att det buller som har åstadkommits är\r\nalldeles utmärkt, och det borde egentligen ha varit\r\nalldeles tillräckligt. Men nu är så inte fallet, och\r\ndärför efterlyser jag konkreta åtgärder. Det vore\r\nväldigt trevligt om statsrådet kunde lova att sådana\r\nkommer.</pre><pre>Överläggningen var härmed avslutad.</pre><pre>18 §  Svar på fråga 1991/92:726 om regeringens\r\npolitik i frågor som rör kvinnor</pre><pre>Anf. 99  Kulturminister BIRGIT FRIGGEBO\r\n(fp):</pre><pre>Herr talman! Inger Hestvik har frågat\r\nstatsministern vilka åtgärder som skall vidtas för att\r\ntillgodose Dalakvinnornas krav på ''ett bättre och\r\nrättvisare samhälle''. Frågan är ställd mot bakgrund\r\nav att kvinnor från Dalarna den 2 maj genomförde\r\nen marsch till Stockholm och därvid överlämnade\r\nett upprop för vidare befordran till statsministern.</pre><pre>Arbetet inom regeringen är så fördelat att det är jag\r\nsom skall besvara frågan.</pre><pre>Den svenska välfärden kräver en stark ekonomisk\r\nbas. Utvecklingen under 1980-talet ledde bl.a. till\r\nekonomisk stagnation med sjunkande investeringar\r\ni näringslivet, en minskande produktion av varor\r\noch tjänster och försämrade statsfinanser.</pre><pre>Regeringens politik syftar till att bryta denna\r\nutveckling. 1990-talet måste bli ett årtionde med\r\nväxande välstånd. Det är bara om ekonomin kan få\r\nny växtkraft som välfärden kan tryggas och\r\nutvecklas och arbetslösheten pressas ned. Bara då\r\nkan utrymme skapas för sociala reformer som ger\r\nett mjukare och mer solidariskt samhälle till gagn\r\nför både kvinnor och män.</pre><pre>Regeringen har vidtagit åtgärder inom en rad\r\nområden i syfte att återställa utvecklingskraften i\r\nekonomin. Samtidigt har grunden lagts för att de\r\nenskilda medborgarna -- kvinnor och män -- själva\r\nskall kunna välja hur de vill forma sin vardag.\r\nRegeringen kommer att fullfölja den politiken.\r\nDen kommer att leda till både ökad välfärd och\r\nökad jämställdhet för kvinnor och män.</pre><pre>Anf. 100  INGER HESTVIK (s):</pre><pre>Herr talman! Jag vill tacka statsrådet för svaret.\r\nDet är naturligt att det statsrådet som har ansvaret\r\nför jämställdhetsarbetet i regeringen svarar på\r\nfrågor som rör kvinnors situation i dagens samhälle.\r\nAnledningen till att jag ställde frågan till\r\nstatsministern var att jag ansåg att ansvaret för de\r\nmånga kvinnofientliga förslag på så många\r\nområden som kommit från regeringen inte kan\r\nlastas över på ett enskilt statsråd. Det måste vara\r\nstatsministerns ansvar att se till att en grupp\r\nmänniskor, i detta fall kvinnor, inte får en\r\nförsämrad situation på så gott som alla områden.</pre><pre>Kvinnorna i Dalarna har nu tröttnat på den\r\nborgerliga politiken. De tog därför initiativ till den\r\nhär marschen som kulturministern har talat om. De\r\ntecknade ner sina krav på Malungsskinn och\r\növerlämnade det till ett ombud för statsministern.\r\nJag hoppas att statsministern verkligen har läst\r\ndessa krav.</pre><pre>För oss i Dalarna är rätten till arbete det allra\r\nfrämsta kravet. Därför skrämmer det våra kvinnor\r\nnär regeringen drar in 7,5 miljarder kronor varje år\r\nframöver från kommunerna. Detta kommer att\r\ndrabba kvinnorna mångdubbelt. De förlorar\r\nförmodligen sina arbeten och sina\r\nbarnomsorgsplatser. Äldrevården kommer inte att\r\nbyggas ut så som vi har hoppats, och ansvaret läggs\r\nhelt över på kvinnorna. Sjukvården, som skulle få\r\nökade resurser, får i stället vidkännas en\r\nminskning.</pre><pre>Vi socialdemokrater säger naturligtvis nej till den\r\nhär indragningen av statsbidragen. Vi har satt oss\r\nned och räknat ut vad detta kommer att betyda i\r\njobb. För vårt län betyder det att vi i vårt län måste\r\nminska antalet anställda med 1 500.</pre><pre>Eftersom vi anser att rätten till arbete är den\r\nviktigaste jämställdhets- och jämlikhetsfrågan\r\ntycker vi att den här regeringspolitiken inte är\r\nriktigt bra -- vi tycker helt enkelt att den är direkt\r\nfelaktig.</pre><pre>Anser statsrådet att det är förenligt med en bra\r\njämställdhetspolitik att beröva kommunsektorn\r\nalla dessa jobb, framför allt från kvinnor?</pre><pre>Anf. 101  Kulturminister BIRGIT FRIGGEBO\r\n(fp):</pre><pre>Herr talman! Jag anser att fru Hestviks\r\nutgångspunkt är felaktig. Den beskrivning som ges\r\ni frågan är inte sann.</pre><pre>Jag har i mitt svar pekat på att en sanering av den\r\nsvenska ekonomin är en gigantisk räddningssaktion\r\nför den svenska välfärden. Detta är det\r\ngrundläggande.</pre><pre>Dalakvinnorna framförde i sitt manifest en önskan\r\nom en ökad solidaritet -- vi skulle bära varandras\r\nbördor. Det är klart att det under denna\r\nomställningsperiod kommer att bli påfrestningar\r\nför oss alla.</pre><pre>Då är det bra att vi kan visa solidaritet mot\r\nvarandra och bära varandras bördor så att vi tar oss\r\nigenom den ekomiska kris som vi nu är inne i.</pre><pre>Det är inte sant att det satsas mindre på äldrevård.\r\nDet har tvärtom lösgjorts extra pengar för att man\r\nskall kunna bygga ut grupphem och\r\näldrevårdsinstitutioner. Vi planerar att genomföra\r\nen barnomsorgslag för att garantera rätten till\r\nbarnomsorg. Vi arbetar med att få bort grunderna\r\nför löneskillnaderna mellan män och kvinnor, som\r\nhar ökat under 80-talet -- inte minst inom offentlig\r\nsektor. Det är därför som förnyelsearbetet ute i\r\nkommunerna är så grundläggande för att\r\nmöjliggöra att man också skall kunna ge kvinnor\r\nvettiga löner och att de åtminstone inte skall sjunka\r\ni förhållande till männens löner.</pre><pre>Det är inte heller sant, som Inger Hestvik säger, att\r\nregeringen har lagt fast en plan om att sänka\r\nstatsbidraget med 7,5 miljard varje år. Det finns ett\r\nförslag om sänkning av statsbidraget i den\r\nomfattningen nu. Därutöver finns ingen plan\r\nfastlagd.</pre><pre>Anf. 102  INGER HESTVIK (s):</pre><pre>Herr talman! Det var ett positivt besked. Jag\r\nhoppas att vi kan ta det till intäkt för att det inte blir\r\nfortsatta indragningar på kommun- och\r\nlandstingssektorn. Även om vi bygger ut\r\näldrevården innebär det här att kommunernas och\r\nlandstingens möjligheter att se till att äldre och barn\r\nfår omsorg minskar. Vi kan inte ta ifrån kommuner\r\noch landsting pengar och sedan säga att det här\r\nskall göras i alla fall.</pre><pre>Statsrådet säger i sitt svar att man bryter\r\nstagnationen i samhället med en borgerlig\r\nregeringspolitik. Av de socialdemokratiska\r\nmotionsförslagen framgår att tillväxten skulle öka\r\nmed 2,4 % nästa budgetår jämfört med de 0,4 %\r\nsom den borgerliga politiken åstadkommer.\r\nBudgetunderskottet skulle bli 8 miljarder större\r\nmed borgerlig politik. Jag undrar om vi får ett\r\nbättre samhälle med den här politiken när man\r\nminskar tillväxten. Jag tycker att det är precis\r\ntvärtom.</pre><pre>Anf. 103  Kulturminister BIRGIT FRIGGEBO\r\n(fp):</pre><pre>Herr talman! Jag vet inte om Inger Hestvik har\r\nnoterat att tillväxten i Sverige har sjunkit under de\r\nsenaste åren och att vår bruttonationalprodukt har\r\nminskat. Det är den politiken som vi vill ändra på\r\nså att vi skall få en ökad tillväxt. Jag sätter inte så\r\nstor tilltro till de önskesiffror som\r\nSocialdemokraterna presenterar i sina förslag.</pre><pre>Sanningen är att om vi inte kan öka effektiviteten i\r\noffentlig sektor både i landsting och i kommuner\r\nmed ett förnyelsearbete så kommer situationen för\r\noss kvinnor att bli ännu sämre. Kvinnornas arbeten\r\noch möjligheterna för kvinnor att gå ut och\r\nförvärvsarbeta kommer att minska. Därför måste vi\r\nnu ta os igenom denna hästkur. Det är hela syftet\r\nmed den ekonomiska politiken. Därför är\r\nutgångspunkten för Inger Hestviks fråga felaktig\r\nliksom Dalakvinnornas manifest.</pre><pre>Anf. 104  INGER HESTVIK (s):</pre><pre>Herr talman! Vi måste förbättra situationen för\r\nkvinnorna. I synnerhet frågan om lönerna är viktig,\r\nliksom frågan om arbete.</pre><pre>Statsrådet sade att man skall bära varandras bördor\r\noch att man skall vara solidarisk. Är inte den förda\r\npolitiken en politik som är avsedd att attrahera män\r\nmed goda inkomster och med förmögenheter? Jag\r\ntycker faktiskt att man har gett dem som har det bra\r\nställt i samhället en mycket stor del av kakan. Det\r\nhar man betalat genom att kvinnorna har fått\r\nförsämringar.</pre><pre>Lillemor Arvidsson säger att det som nu pågår är\r\nett hårt slag mot jämställdheten både i arbetslivet\r\noch i familjen. Det är ett uttalande som jag helt\r\nställer upp bakom. Jag kan inte inse att den förda\r\nborgerliga politiken har det minsta\r\njämställdhetsdrag. Jag måste säga att Folkpartiet\r\ntidigare har varit framgångsrikt i sina\r\njämställdhetssträvanden. Var finns ni nu? Har\r\nModeraterna satt munkavle t.o.m. på\r\njämställdhetsministern? Dalakvinnorna frågar\r\nfortfarande, trots de förslag som statsrådet har fört\r\nfram.</pre><pre>Överläggningen var härmed avslutad.</pre><pre>19 §  Svar på fråga 1991/92:798 om praxis i\r\nutvisningsärenden</pre><pre>Anf. 105  Kulturminister BIRGIT FRIGGEBO\r\n(fp):</pre><pre>Herr talman! Sten Andersson i Malmö har frågat\r\nmig vilka åtgärder jag är beredd att vidta med\r\nanledning av utlänningsnämndens frångående av\r\ntidigare praxis.</pre><pre>Utlänningsnämnden är en självständig myndighet\r\noch har att besluta i enlighet med gällande lagar och\r\nförordningar. Utlänningsnämnden har, liksom\r\ninvandrarverket, möjlighet att överlämna enskilda\r\närenden till regeringens prövning för att få\r\nvägledande beslut. Resp. myndighet gör själv\r\nbedömningen av vilka ärenden/frågeställningar\r\nsom skall överlämnas till regeringen.</pre><pre>Regeringen har i dagarna tillsatt en särskild\r\nutredare som fått till uppgift att se över vissa delar\r\nav utlänningslagstiftningen. Utredaren skall bl.a.\r\nundersöka vilka möjligheter regeringen i dag har\r\natt -- inom regeringsformens ram -- genom\r\ngenerella föreskrifter styra utvecklingen och praxis\r\npå utlänningslagstiftningens område och -- om det\r\nbedöms nödvändigt eller önskvärt -- föreslå de\r\nändringar och tillägg som kan vara motiverade.</pre><pre>Anf. 106  STEN ANDERSSON i Malmö\r\n(m):</pre><pre>Herr talman! Jag tackar för svaret. Den aktuella\r\nnämnden infördes nyligen. Det var bra därför att\r\nman skulle kunna få ner utredningstiderna och\r\nförkorta väntetiden för asylsökande. Det var\r\npositivt ur alla synpunkter.</pre><pre>Häromdagen kunde vi dock läsa i tidningen att\r\nnämnden plötsligt hade börjat bedöma efter en ny\r\npraxis. Det var inte meningen. Det talade man inte\r\nom från början när man inrättade nämnden. Nu\r\nskulle plötsligt kriminalitet som man gjort sig\r\nskyldig till i Sverige inte väga lika tungt längre. Det\r\nvar en liberalisering som ingen upplyste\r\nkammarens ledamöter om när man fattade belsut\r\nom att införa den här nämnden.</pre><pre>Kommer statsrådet att kontakta nämnden och fråga\r\nvarför den har liberaliserat praxis? Är det\r\nstatsrådets och regeringens mening att man i\r\nfortsättningen skall visa större tolerans när det\r\ngäller kriminalitet bland asylsökande?</pre><pre>Anf. 107  Kulturminister BIRGIT FRIGGEBO\r\n(fp):</pre><pre>Herr talman! Frågan om hur praxis skall se ut i\r\nframtiden var föremål för mycket omfattande\r\ndiskussioner här i riksdagen när\r\nutlänningsnämnden inrättades. Då\r\nuppmärksammades också frågan om hur\r\nregeringen i framtiden skulle kunna påverka praxis.\r\nDet är bakgrunden till den utredning som nu är\r\ntillsatt.</pre><pre>Självfallet kan jag låta mig informeras om de beslut\r\nsom fattas i utlänningsnämnden. Men som Sten\r\nAndersson i Malmö väl vet är regeringsledamöter\r\nförhindrade att ge order till myndigheter. Det gäller\r\ninte minst den typen av ärenden som\r\nutlänningsnämnden handhar med\r\ndomstolskaraktär.</pre><pre>Anf. 108  STEN ANDERSSON i Malmö\r\n(m):</pre><pre>Herr talman! Jag kan i och för sig acceptera det\r\nresonemanget. Men det är trots allt så att det är den\r\nhär kammaren som bestämmer lagstiftningen i\r\nSverige och som har möjlighet att ändra\r\nbestämmelser. Om man har en väl genomarbetad\r\npraxis sedan tidigare och plötsligt ändrar den -- en\r\nasylsökande fick tidigare mindre status för att han\r\nhade begått ett visst brott i Sverige -- och ''tillåter''\r\nbrott är det utmanande. Det är inte heller avsikten.\r\nVitsen var att vi skulle få en snabbare hantering. Nu\r\när risken stor att handläggningstiderna blir ännu\r\nlängre än vi från början trodde.</pre><pre>Överläggningen var härmed avslutad.</pre><pre>20 §  Svar på fråga 1991/92:800 om\r\nSkogskyrkogården</pre><pre>Anf. 109  Kulturminister BIRGIT FRIGGEBO\r\n(fp):</pre><pre>Herr talman! Eva Zetterberg har frågat mig när\r\nregeringen kommer att ge Stockholms kommun\r\nhjälp med att rusta upp byggnaderna på\r\nSkogskyrkogården.</pre><pre>Regeringen har föreslagit att Skogskyrkogården tas\r\nupp på Unescos s.k. världsarvslista som är en\r\nförteckning över världens viktigaste kultur- och\r\nnaturegendomar. Förslaget examineras nu av en\r\nsärskild kommitté inom Unesco. Eftersom\r\nSkogskyrkogårdens kulturhistoriska och\r\narkitektoniska värde är utomordentligt stort är det\r\nmin förhoppning att kyrkogården kommer att ges\r\nen plats på listan.</pre><pre>Den svenska kulturmiljövården bygger på att ägare\r\noch brukare tar det grundläggande ansvaret för att\r\nvärdefulla byggnader och miljöer bevaras och\r\nunderhålls. Det gäller även för de mest värdefulla\r\nmiljöerna. Även om Skogskyrkogårdens\r\nbyggnader nu synes vara i behov av en upprustning\r\nfinns det inte anledning att tro att inte Stockholms\r\nkommun skulle förmå att långsiktigt ta hand om\r\nanläggningen på det sätt som behövs.</pre><pre>Någon framställning från kommunen om statligt\r\nstöd för ändamålet har inte gjorts.</pre><pre>Anf. 110  EVA ZETTERBERG (v):</pre><pre>Herr talman! Jag vill tacka Birgit Friggebo för\r\nsvaret på min fråga och konstatera att jag är glad\r\nför att vi är överens om hur viktigt det är att rusta\r\nupp Skogskyrkogården. Den representerar ett stort\r\nkulturellt värde men utgör också en oerhört vacker\r\noch tilltalande plats för oss som bor i söderort. Det\r\när dock inte bara vi söderbor som uppskattar\r\nSkogskyrkogården. Turister, arkitektstuderande\r\noch personer med intresse för arkitektur från hela\r\nvärlden har upplevt den som en mycket tilltalande\r\nplats. Det finns således all anledning att se till att\r\nkyrkogården blir upprustad.</pre><pre>Visst är det en fråga för Stockholms kommun, för\r\nbrukarna, som har ansvaret. Samtidigt är\r\nSkogskyrkogårdens byggnader -- som Birgit\r\nFriggebo själv tar upp -- av ett riksintresse. Därmed\r\nhar väl staten ändå ett visst ansvar även för\r\nupprustningen. Vi kan diskutera om anslaget är\r\ntillräckligt stort. Vårt parti har kanske en annan\r\nuppfattning om att det behövs mera pengar. Om\r\nSkogskyrkogården kommer med på listan och\r\nredan i dag anses vara av stort värde, finns det väl\r\nanledning att från statens sida vara intresserad av\r\natt bidra till upprustningen.</pre><pre>Herr talman! Statsrådet anför i slutet av svaret att\r\nnågon framställning inte har gjorts från\r\nkommunens sida. Jag utgår från att man kan tolka\r\nBirgit Friggebos svar så att om det kommer en\r\nframställning från Stockholms kommun avser\r\nregeringen att behandla den välvilligt.</pre><pre>Anf. 111  Kulturminister BIRGIT FRIGGEBO\r\n(fp):</pre><pre>Herr talman! Det jag sade i slutet av mitt svar är\r\nen saklig upplysning. Det har inte kommit in någon\r\nansökan. Jag har tidigare i svaret angett att det inte\r\nfinns någon anledning att förutsätta något annat än\r\natt Stockholms kommun, precis som alla andra som\r\nbrukar och äger värdefulla byggnader, skall kunna\r\nta ansvaret för att underhålla och bevara den\r\nvärdefulla kulturmiljö som finns ute på\r\nSkogskyrkogården.</pre><pre>Anf. 112  EVA ZETTERBERG (v):</pre><pre>Herr talman! Det är riktigt att någon sådan ansökan\r\ninte har kommit in. Men Sockholms kommun har\r\nbl.a. blivit uppvaktad av SAR, Sveriges\r\narkitektförbund, som har påtalat hur byggnaderna\r\nförfaller och att man behöver ta itu med det. Med\r\ntanke på finanserna i Stockholms kommun i dag är\r\njag övertygad om att Stockholm inte har möjlighet\r\natt på egen hand göra de upprustningar som\r\nbehövs. Det finns anslag som staten disponerar\r\növer för att bidra till sådan upprustning. Det vore\r\nvettigt att använda dessa anslag till det.</pre><pre>Överläggningen var härmed avslutad.</pre><pre>21 §  Svar på fråga 1991/92:803 om filmstödet</pre><pre>Anf. 113  Kulturminister BIRGIT FRIGGEBO\r\n(fp):</pre><pre>Herr talman! Åke Gustavsson har frågat mig om\r\nFolkpartiets löfte om anslagshöjningar till filmen i\r\nSverige i storleksordningen 30 milj.kr. kommer att\r\ninfrias i regeringens förslag till riksdagen.</pre><pre>Det förslag om anslagshöjning som Åke\r\nGustavsson refererar till gavs med anledning av en\r\nproposition från den dåvarande socialdemokratiska\r\nregeringen för drygt ett år sedan. Vid regeringens\r\nbehandling av denna proposition vann en del av\r\nFolkpartiets motionsförslag riksdagens gillande,\r\ndock tyvärr inte alla.</pre><pre>Sedan dess har en särskild utredare,\r\nlandshövdiningen Jan Rydh, lämnat ett betänkande\r\nom det framtida filmstödet. Betänkandet skisserar\r\ntvå alternativ till stödsystem, vilka båda radikalt\r\nskiljer sig från nuvarande ordning.\r\nRemissreaktionen har i båda fallen -- på olika\r\ngrunder -- varit blandad.</pre><pre>Mot denna bakgrund har regeringens ursprungliga\r\nintention att lägga fram en proposition den 22 maj\r\ninte gått att förverkliga. Det är emellertid\r\nregeringens ambition att en proposition skall kunna\r\nläggas fram före sommaren.</pre><pre>Anf. 114  ÅKE GUSTAVSSON (s):</pre><pre>Herr talman! Jag vill tacka för svaret. Regeringens\r\nambition enligt den propositionsförteckning som\r\nlämnades till riksdagen i februari var att\r\npropositionen skulle läggas fram i april.\r\nRiksdagsmajoriteten uttalade sig sedan för att den\r\nskulle läggas fram under våren. Det verkar vara en\r\novanligt lång vår för riksdagsmajoriteten och\r\nregeringen. Vi är nu faktiskt nästan inne på\r\nsommaren. Med tanke på detta svar utgår jag från\r\natt det kommer en proposition före juni månad. I\r\njuni inträder definitionsmässigt sommaren.</pre><pre>Bakgrunden till min fråga är den artikel som Bengt\r\nWesterberg skrev i Expressen den 18 mars. Han gör\r\nfilmpolitiken till en jättefråga för Folkpartiet. Han\r\nsäger att för de närmaste 18 månaderna behövs\r\nåtminstone ytterligare 37 milj.kr. Nu har 14\r\nmånader gått sedan detta skrevs. Han säger\r\ndessutom att i ett kärvt ekonomiskt klimat är det\r\ningen ursäkt för att vi skall göra oss urarva på\r\nkulturområdet.</pre><pre>Det är riktigt att utskottet har höjt anslaget i\r\nförhållande till den socialdemokratiska regeringens\r\nförslag, men det är en höjning med 5 miljoner; av\r\nBengt Westerbergs 37 miljoner återstår det alltså\r\nför Folkpartiet att förverkliga en höjning av\r\nanslaget med 32 milj.kr. Jag vill inte som\r\nkulturministern göra detta till en fråga om olika\r\nalternativ till stödsystem. Min fråga handlar om\r\nnivån på anslaget. Står alltså Folkpartiet och\r\nkulturministern fast vid det som Folkpartiets\r\npartiledare sade, att det skulle ske en höjning av\r\nanslaget med 37 miljoner, dvs. att det nu är aktuellt\r\nmed en höjning med 32 miljoner? Den konkreta\r\nfrågan är: Avser regeringen i sitt förslag att införa\r\nen höjning på över 30 milj.kr. av nivån på\r\nFilminstitutets anslag?</pre><pre>Anf. 115  Kulturminister BIRGIT FRIGGEBO\r\n(fp):</pre><pre>Herr talman! Det är alldeles riktigt att nivån är\r\nviktig. Nivån på anslaget är en viktig förutsättning\r\nför att vi också i framtiden skall kunna producera\r\nsvensk film. Men Åke Gustavsson befinner sig på\r\nnågot sätt flera år tillbaka i tiden och utgår inte ifrån\r\natt det har kommit ett helt nytt förslag till olika\r\nsystemförändringar när det gäller stödet till\r\nfilmproduktion och filmkultur. Att hänga sig fast\r\nvid en anslagspost som lades fast i dåvarande läge,\r\nnär den socialdemokratiska regeringen inte\r\nförmådde lägga fram förslag till ett nytt filmavtal\r\nutan förlängde det gamla, tycker jag inte är särskilt\r\nmeningsfullt.</pre><pre>Anf. 116  ÅKE GUSTAVSSON (s):</pre><pre>Herr talman! När riksdagen förra året behandlade\r\ndenna fråga var det just med hänvisning till att det\r\ndå skulle ske och pågick en översyn som man från\r\nriksdagens sida på regeringens förslag var något\r\navvaktande. Det var just i denna situation som\r\nBengt Westerberg gick ut och sade att anslaget\r\nskulle höjas med 37 milj.kr. I det avseendet har det\r\ninte skett någon principiell förändring mer än att\r\nutredningen nu är slutförd och att olika remissvar\r\nhar kommit in. Jag tycker faktiskt att detta är en\r\ncentral fråga för svensk filmpolitik. Om detta är en\r\njättefråga för Folkpartiet, om det är alldeles\r\nsjälvklart för Folkpartiet att vi skall ha en\r\nkvalitativt högtstående film och att den är av största\r\nbetydelse för svenskt kulturliv, kan jag inte förstå\r\natt man inte finner det konsekvent att också höja\r\nanslaget med i storleksordningen 32 milj.kr.</pre><pre>Det har gått 14 av de 18 månader som Bengt\r\nWesterberg talade om. Ännu har vi inte fått något\r\nbesked från regeringen på den här punkten. Det är\r\nfaktiskt dess värre så illa att Filminstitutet för\r\nnärvarande inte vågar ge tillstånd för några nya\r\nprojekt på andra sidan årsskiftet. Det borde vara en\r\nlarmsignal som fick regeringen att skynda på detta\r\narbete.</pre><pre>Överläggningen var härmed avslutad.</pre><pre>22 §  Svar på fråga 1991/92:804 om\r\nansökningarna om asyl</pre><pre>Anf. 117  Kulturminister BIRGIT FRIGGEBO\r\n(fp):</pre><pre>Herr talman! Lena Klevenås har frågat mig om det\r\nhåller på att utvecklas en ny, inte avsedd praxis i\r\nhanteringen av ny ansökan och vad regeringen i så\r\nfall tänker göra åt detta.</pre><pre>I 1989 års utlänningslag infördes en ny bestämmelse\r\nsom ger möjlighet att under begränsade\r\nförutsättningar få ett lagakraftvunnet\r\navlägsnandebeslut upphävt efter en ny ansökan till\r\nstatens invandrarverk. Syftet med förändringen var\r\natt förenkla verkställighetsförfarandet men ändå ge\r\nmöjlighet att pröva skäl som inte tidigare bedömts\r\ni ett ärende. En förutsättning för bifall till en sådan\r\nansökan är att det tillkommit omständigheter som\r\ninte prövats tidigare och att dessa omständigheter\r\nantingen konstituerar rätt till asyl eller innefattar\r\nsynnerliga skäl av humanitär art för att utlänningen\r\nskall få stanna i Sverige.</pre><pre>Bifall till en ny ansökan kan således endast\r\nundantagsvis komma i fråga, och det förutsattes\r\nföljaktligen vid bestämmelsens tillkomst att antalet\r\nansökningar skulle bli begränsat. Utvecklingen har\r\nemellertid, som Lena Klevenås påpekar, blivit en\r\nannan. Det är nu snarare regel än undantag att en\r\nutlänning som fått ett avvisningsbeslut av\r\nregeringen lämnar in en ny ansökan och, om den\r\navslås, därefter ännu en, osv.</pre><pre>Denna utveckling var, som jag tidigare har sagt,\r\nvarken avsedd eller förutsedd vid lagens tillkomst.\r\nRegeringen har därför givit en särskild utredare i\r\nuppdrag att bl.a. undersöka vad som kan göras för\r\natt institutet ny ansökan skall få den ursprungliga\r\ninnebörden. Arbetet skall bedrivas skyndsamt, och\r\nuppdraget bör vara slutfört före utgången av\r\noktober månad i år.</pre><pre>Anf. 118  LENA KLEVENÅS (s):</pre><pre>Herr talman! Jag tackar Birgit Friggebo för svaret.</pre><pre>Birgit Friggebo och jag delar oron för allt det\r\nlidande som de långa väntetiderna orsakar\r\nflyktingarna och för de stora kostnader som detta\r\nåsamkar skattebetalarna. Jag beklagar verkligen att\r\nden nya utlänningsnämnden inte har fungerat så\r\nbra som vi hoppades.</pre><pre>Den praxis som nu har utvecklats och som innebär\r\natt flyktingarna regelmässigt lämnar in en ny\r\nansökan även till utlänningsnämnden, har tydligen\r\ngjort att myndigheterna inte alls klarar av\r\nansökningarna i den takt man hade hoppats.</pre><pre>Det är bra att regeringen nu har utsett en särskild\r\nutredare. Det har förbigått mig att så är fallet. Jag\r\nskulle vilja fråga vem denna särskilda utredare är\r\noch när utnämningen skedde.</pre><pre>Anf. 119  Kulturminister BIRGIT FRIGGEBO\r\n(fp):</pre><pre>Herr talman! Det är Per-Erik Nilsson på\r\ninvandrarverket som är särskild utredare. Det är ett\r\nlitet tag sedan han utsågs, men jag kommer faktiskt\r\ninte ihåg exakt datum.</pre><pre>Anf. 120  LENA KLEVENÅS (s):</pre><pre>Herr talman! Det pågår en utredning om\r\ninvandrarnas rätt att arbeta under tiden som de\r\nväntar på invandrarverkets beslut. Är det samma\r\nperson som utreder även den frågan?</pre><pre>Anf. 121  Kulturminister BIRGIT FRIGGEBO\r\n(fp):</pre><pre>Herr talman! Regeringen kommer ganska snart att\r\nfatta ett beslut om flyktingars rätt att arbeta på den\r\nöppna arbetsmarknaden. Därtill finns en utredning\r\nsom sysslar med frågan om sysselsättning i\r\nanslutning till förläggningsverksamheten och som\r\nleds av Ryman. Han kommer att avsluta sitt arbete\r\ni början av juli månad. Det är inte samma utredning\r\nsom den som Per-Erik Nilsson leder.</pre><pre>Anf. 122  LENA KLEVENÅS (s):</pre><pre>Herr talman! Jag ser fram emot att i oktober månad\r\n1992 få ta del av det förslag som den här utredaren\r\nkommer fram till, så att vi kan komma till rätta med\r\nproblemet. För övrigt tackar jag för svaret.</pre><pre>Överläggningen var härmed avslutad.</pre><pre>23 §  Svar på fråga 1991/92:805 om allmänhetens\r\nmöjligheter att se TV 4</pre><pre>Anf. 123  Kulturminister BIRGIT FRIGGEBO\r\n(fp):</pre><pre>Herr talman! Birger Hagård har frågat vad jag\r\navser att göra för att bryta låsningen i\r\nförhandlingarna mellan kabel-TV-företagen och\r\nfastighetsägarna angående kostnaderna för\r\ndistribution av TV 4. Bakgrunden till låsningen är\r\nenligt frågeställaren att det råder olika uppfattning\r\nom hur dessa kostnader skall betalas.</pre><pre>Skyldighet för ägare av kabelnät att ge de boende\r\nmöjlighet att ta del av vissa rundradiosändningar\r\nhar förelegat sedan den 1 januari 1986, då lagen\r\n(1985:677) om lokala kabelsändningar trädde i\r\nkraft. Skyldigheten gäller program som sänds med\r\nstöd av 5 § radiolagen, t.ex. Kanal 1 och TV 2 samt,\r\nefter det att sändningarna från marksändare\r\ninleddes, TV 4.</pre><pre>Lagen om lokala kabelsändningar innehöll inga\r\nföreskrifter om hur olika kostnader för kabel-TV-\r\nverksamheten skulle fördelas. Dessa frågor har\r\nhanterats enligt de regler som gäller för olika delar\r\nav bostadsmarknaden. Bl.a. finns\r\növerenskommelser mellan Hyresgästernas\r\nriksförbund och SABO resp.\r\nFastighetsägareförbundet av innebörden att\r\nkostnader för ombyggnad av fastighetsnät och övrig\r\nteknisk utrustning bör slås ut på hyrorna medan\r\nprogramkostnader betalas efter individuellt val.\r\nInnebörden av dessa rekommendationer är att en\r\nhyresgäst som inte önskar ta del av annat än de\r\nmarksända rundradiokanalerna inte betalar någon\r\nkostnad för själva mottagningen.</pre><pre>I samband med att den nya\r\nyttrandefrihetsgrundlagen trädde i kraft den 1\r\njanuari 1992 ersattes lagen om lokala\r\nkabelsändningar med lagen (1991:2027) om\r\nkabelsändningar till allmänheten. I propositionen\r\nmed förslag till ny lagstiftning (prop. 1991/92:53)\r\nföreslogs att skyldigheten att se till att de boende\r\nkan ta del av vissa rundradioprogram skulle finnas\r\nkvar.</pre><pre>Vid sin behandling av propositionen konstaterade\r\nkonstitutionsutskottet (1991/92:KU19, s. 12) att\r\nnågra sakliga ändringar i fråga om innebörden av\r\nskyldigheten inte var avsedda. Utskottet ansåg\r\nemellertid att det borde komma till uttryck i\r\nlagtexten att fullgörandet av skyldigheten att\r\ntillgodose mottagning av vissa rundradiosändningar\r\ninte kan förenas med villkor i fråga om betalning.\r\nPå utskottets förslag infördes därför orden ''och\r\nutan kostnad för själva mottagningen'' i\r\nlagparagrafen.</pre><pre>Enligt 6 § lagen om kabelsändningar till\r\nallmänheten är sålunda var och en som äger eller\r\nannars förfogar över ett kabelnät där det bedrivs\r\nsändningar av annat slag än vidaresändningar från\r\nsändare på jordytan, skyldig att se till att de boende\r\ni fastigheter som är anslutna till hans kabelnät på\r\nett tillfredsställande sätt och utan kostnad för själva\r\nmottagningen kan ta emot sådana sändningar som\r\nsänds med stöd av 5 § radiolagen (1966:755) och\r\nsom är avsedda att tas emot i området.</pre><pre>Av denna genomgång torde framgå att det\r\nföreligger skyldighet att tillgodose mottagning av\r\nvissa marksända rundradiokanaler så snart det i\r\nkabelnätet förekommer andra slag av sändningar\r\nän vidaresändningar från marksändare, dvs. när det\r\nsänds ut satellitprogram eller egensändningar.\r\nRiksdagsbeslutet ger inte kabel-TV-företagen\r\nnågon särskild rätt till ersättning. Frågor om\r\nersättning för olika delar av kabel-TV-\r\nverksamheten får lösas i avtal mellan kabel-TV-\r\nföretagen och deras motparter.</pre><pre>Anf. 124  BIRGER HAGÅRD (m):</pre><pre>Herr talman! Jag ber att få tacka statsrådet\r\nFriggebo för det här svaret, som jag hoppas skall\r\nvara klarläggande. Det råder uppenbarligen ute i\r\nlandet en hel del missförstånd på den här punkten.</pre><pre>Om jag skall sammanfatta det hela mycket kort har\r\njag uppfattat svaret så, att det definitivt inte kan\r\nkomma i fråga att staten går ut och ersätter några\r\nkostnader i de här sammanhangen, att det inte\r\nheller finns någon skyldighet för en enskild\r\nhyresgäst att ta del av och därmed betala för\r\nsändningar som vederbörande inte önskar ta del av,\r\natt detta också fortsättningsvis är en fråga där\r\nkabel-TV-företagen helt enkelt har att komma\r\növerens med sina motparter om hur ersättning skall\r\ntas ut för de tekniska kostnaderna och att det också\r\nföreligger överenskommelser mellan parterna --\r\nFastighetsägareförbundet, Hyresgästföreningen,\r\nSABO och vilka det nu kan vara fråga om -- om hur\r\ndetta skall regleras och att kostnaderna för de rent\r\ntekniska installationerna skall kunna slås ut på\r\nhyrorna. Är detta en korrekt uppfattning av\r\nsituationen, som vi kan meddela svenska folket?</pre><pre>Anf. 125  Kulturminister BIRGIT FRIGGEBO\r\n(fp):</pre><pre>Herr talman! Den sakliga innebörden är riktig, och\r\njag beklagar att jag i mitt svar har använt mig av\r\nde lagtekniska texterna för att vara alldeles särskilt\r\ntydlig. Det skadar inte att använda ett enklare\r\nspråk för att beskriva verkligheten. Jag kan också\r\ninformera Birger Hagård om att den framställning\r\nsom finns från parterna om att staten skulle gå in\r\noch satsa några hundra miljoner kommer att avslås\r\nav regeringen i morgon.</pre><pre>Anf. 126  BIRGER HAGÅRD (m):</pre><pre>Herr talman! Jag är tacksam för det svaret. Jag\r\nanser att detta är sådant som man får klara av på\r\nannat sätt än med hjälp av skattebetalarnas pengar.</pre><pre>Överläggningen var härmed avslutad.</pre><pre>24 §  Svar på fråga 1991/92:812 om Moderna\r\nmuseet</pre><pre>Anf. 127  Kulturminister BIRGIT FRIGGEBO\r\n(fp):</pre><pre>Herr talman! Åke Gustavsson har frågat mig om\r\norsaken till att regeringen ännu inte givit\r\nbyggnadsstyrelsen i uppdrag att genomföra\r\nprojekteringen för byggandet av ett nytt modernt\r\nmuseum på Skeppsholmen.</pre><pre>I sin fråga hänvisar Åke Gustavsson till en skrivelse\r\nfrån fastighetsnämnden i Stockholm med förslag\r\nom att Moderna museets verksamhet eller delar\r\ndärav förläggs till Kulturhuset, och han undrar om\r\ndetta är skälet till att projekteringsuppdrag inte har\r\ngivits.</pre><pre>Låt mig först ta upp den del av frågan som rör\r\nframställningen från Stockholms stad. Någon\r\nformell framställan av det slag som Åke Gustavsson\r\nnämner i sin fråga har inte kommit till\r\nkulturdepartementet. Stockholms stad har dock\r\nenligt vad jag har erfarit behandlat möjligheten att\r\nförlägga någon del av Moderna museets\r\nverksamhet till Kulturhuset. Detta har betecknats\r\nsom ett erbjudande från stadens sida, om intresse\r\nskulle finnas för en sådan lösning. Frågan har inte\r\nbehandlats av regeringen.</pre><pre>När det gäller projektering för nya lokaler för\r\nModerna museet är det inte länge sedan Åke\r\nGustavsson och jag diskuterade planeringsläget här\r\ni kammaren. Jag påpekade då att detta initiativ,\r\nsom togs av den förra regeringen, saknar\r\nfinansiering. Projektet är utomordentligt\r\nintressant, och jag skall naturligtvis verka för att en\r\nlösning skall komma till stånd så snart det är\r\nmöjligt.</pre><pre>Anf. 128  ÅKE GUSTAVSSON (s):</pre><pre>Herr talman! Eftersom vi har diskuterat frågan\r\ntidigare och den därmed är förberedd, hoppas jag\r\natt vi i dag får tillfälle att diskutera den till punkt.</pre><pre>Alla utom fastighetsnämnden i Stockholm tycks\r\nvara överens om att ett nytt modernt museum skall\r\nbyggas på Skeppsholmen. Arkitekten José Rafael\r\nMoneo har mött mycket stor sympati för sitt förslag\r\ntill lösning. Jag är faktiskt förvånad över att\r\nbyggnadsstyrelsen inte har fått\r\nprojekteringsuppdrag. Nu om någonsin är den\r\nbästa tidpunkten att lägga ut detta uppdrag. Det\r\nfinns flera skäl till det, inte minst kulturpolitiska. Vi\r\nhar gott renommé för den verksamhet som har\r\nbedrivits på Moderna museet, ett av Europas bästa\r\nkonstmuseer.</pre><pre>Om någon satsning inte görs nu, är det alldeles\r\nuppenbart att Moderna museets betydelse, både\r\nhär i Sverige och internationellt och som en del av\r\nen aktiv kulturpolitik, kommer att tonas ned.\r\nAndra skäl till att man bör göra en satsning nu är\r\nsjälvfallet att det ur statens synpunkt är billigt att\r\ngöra det nu. Byggpriserna är låga. Även regeringen\r\nkanske någon gång borde fundera på att\r\nbyggarbetslösheten faktiskt är hög. Om man lägger\r\nut detta uppdrag, borde en hög byggarbetslöshet\r\nkunna motverkas.</pre><pre>Ett enigt kulturutskott har i ett yttrande till\r\nfinansutskottet sagt: Enligt utskottets mening bör\r\nregeringen omgående besluta om\r\nprojekteringsuppdrag.</pre><pre>Därför är jag förvånad över att kulturministern är\r\nså vag i sitt svar. Delar kulturministern\r\nuppfattningen att projektet bör genomföras på\r\nSkeppsholmen och att det bör fattas beslut om\r\nprojektet nu? I svaret säger kulturministern att hon\r\nskall verka för att en lösning skall komma till stånd\r\nså snart det är möjligt.</pre><pre>Kulturutskottet har alltså sagt att projektet\r\nomgående bör komma till stånd och att det bör ske\r\npå Skeppsholmen. Delar statsrådet den\r\nuppfattningen?</pre><pre>Anf. 129  Kulturminister BIRGIT FRIGGEBO\r\n(fp):</pre><pre>Herr talman! Jag skall inte lägga mig i behandlingen\r\nhär i riksdagen. Såvitt jag har förstått är det ett\r\nyttrande som kulturutskottet har avgivit till\r\nfinansutskottet. Vi får väl avvakta och se vad\r\nfinansutskottet kommer fram till.</pre><pre>Jag har i mitt svar redovisat att jag lägger stor vikt\r\noch betydelse vid möjligheten att uppföra ett nytt\r\nmodernt museum på Skeppsholmen i Stockholm.\r\nJag har också lovat att inom regeringen verka för\r\natt det blir på det sättet. Det är klart att betydelsen\r\nav ett nytt modernt museum inte minskar, även om\r\nbeslutet inte fattas omedelbart när Åke Gustavsson\r\nvill att det skall fattas.</pre><pre>Anf. 130  ÅKE GUSTAVSSON (s):</pre><pre>Herr talman! Om det hade varit bara jag som hade\r\nvelat detta, hade det med förlov sagt varit mindre\r\nintressant. Men alla människor som är engagerade\r\ninom denna sektor är intresserade av att detta sker\r\nsnabbt, och det av flera goda skäl som jag tidigare\r\nredovisade. Riksdagens kulturutskott har alltså\r\nenigt gjort detta uttalande.</pre><pre>Nu hoppar emellertid fastighetsnämnden\r\noinbjuden in i manegen och fattar ett beslut genom\r\natt säga att Moderna museets verksamhet helt eller\r\ndelvis bör flyttas till Kulturhuset. När reaktionen\r\nkommer, och det sägs att detta är ett orimligt\r\nförslag, tonas det ned. Även kulturministern tolkar\r\ndetta som ett erbjudande. Men den ansvariga\r\nmyndigheten har över huvud taget inte varit\r\ntillfrågad. Jag tänker alltså på statens konstmuseer.</pre><pre>Jag är glad över att kulturministern säger att hon\r\nanser att ett nytt modernt museum skall ligga på\r\nSkeppsholmen. Min följdfråga kvarstår: Kan\r\nregeringen nu verka för att man förverkligar det\r\nuttalande som riksdagens kulturutskott har gjort?</pre><pre>Överläggningen var härmed avslutad.</pre><pre>25 §  Svar på frågorna 1991/92:817, 818, 846, 847\r\noch 848 om privatradiosändningar</pre><pre>Anf. 131  Kulturminister BIRGIT FRIGGEBO\r\n(fp):</pre><pre>Herr talman! Birger Andersson och Birger Hagård\r\nhar ställt sammanlagt fem frågor till mig med\r\nanledning av den promemoria om regler och villkor\r\nför privatradio som har sänts ut på remiss från\r\nkulturdepartementet.</pre><pre>Birger Andersson har frågat om förslagen i\r\npromemorian innebär att sändare som ägs av annan\r\nän Svensk Rundradio AB får användas för\r\nprivatradiosändingar.</pre><pre>Birger Andersson har vidare frågat om jag är\r\nberedd att medverka till att kortare reklaminslag i\r\nradio än en minut kan accepteras i den kommande\r\npropositionen.</pre><pre>Birger Hagård har frågat vilka åtgärder jag är\r\nberedd att vidta för att skapa förutsättningar för en\r\nsuccessiv anpassning av sändningsområdena för\r\nprivatradion.</pre><pre>Birger Hagård har vidare frågat om jag är beredd\r\natt ompröva frågan om tillståndstidens längd.</pre><pre>Birger Hagård har slutligen frågat om jag är beredd\r\natt överväga möjligheten att använda ''delade\r\nfrekvenser'' med innebörden att en tillståndshavare\r\nhyr ut eller på annat sätt avtalar bort sändningstid\r\ntill någon annan som önskar sända.</pre><pre>Jag besvarar frågorna i ett sammanhang.</pre><pre>I mitten av mars 1992 sändes promemorian (Ds\r\n1992:22) Regler och villkor för privatradio ut på\r\nremiss från kulturdepartementet. Remisstiden\r\nlöper ut den 15 juni, och avsikten är att en\r\nproposition skall kunna läggas fram under hösten.\r\nI det fortsatta arbetet med propositionen kommer\r\nockså de riksdagspartier som inte ingår i regeringen\r\natt ges tillfälle att medverka.</pre><pre>Jag anser det inte lämpligt att föregripa\r\nremissbehandlingen och det fortsatta\r\nberedningsarbetet genom att redovisa\r\nställningstaganden till enskilda detaljer.</pre><pre>Med anledning av frågorna vill jag emellertid göra\r\nvissa förtydliganden.</pre><pre>I promemorian finns inga bestämmelser om\r\nskyldighet att anlita en viss leverantör av\r\nsändningstjänster. Därav följer att en\r\ntillståndshavare har full frihet i detta avseende.</pre><pre>Enligt promemorians lagförslag, som i detta\r\navseende överensstämmer med vad som gäller för\r\negensändningar i kabel, får annonstiden vid ett\r\ngivet tillfälle inte understiga en minut. Innebörden\r\när att varje avbrott för annonser, som enligt\r\nförslaget skall inledas och avslutas med en särskild\r\nljudsignatur, inte får vara kortare. De enskilda\r\nreklaminslag som sänds under annonstiden får vara\r\nhur korta som helst.</pre><pre>Det bör redan från början vara möjligt att i stor\r\nutsträckning tillgodose önskemål från olika\r\nradioföretag om sändningsområdenas\r\nutsträckning. Det är emellertid nödvändigt att vid\r\nplaneringen ta hänsyn till att en viss sändares effekt\r\nfår betydelse för möjligheten att sända på helt\r\nandra platser, långt från den där den första\r\nsändaren är belägen. Små marginella förändringar\r\nbör kunna göras även under löpande\r\ntillståndsperiod, under förutsättning att det är\r\ntekniskt möjligt och att inte andra tillståndshavare\r\nstörs.</pre><pre>I promemorian föreslås att alla sändningstillstånd\r\nskall löpa ut vid ett och samma tillfälle. Därmed ges\r\nen möjlighet att ompröva t.ex. indelningen i\r\nsändningsområden och även att göra andra\r\nförändringar, t.ex. på grund av ny sändningsteknik.\r\nDärigenom kan det t.ex. bli möjligt att ge utrymme\r\nför ytterligare tillståndshavare. I övrigt torde en\r\ntillståndshavare normalt kunna räkna med förnyat\r\ntillstånd.</pre><pre>Enligt förslagen i promemorian skall varje\r\ntillståndshavare ansvara för sändningarna under\r\nhela dygnet. Detta hindrar emellertid inte att\r\ntillståndshavaren låter någon annan bedriva\r\nsändningar under t.ex. en del av dygnet. Vid sådana\r\ntillfällen kan också en ställföreträdare för utgivaren\r\ntjänstgöra. Tillståndshavaren kommer emellertid\r\natt ha kvar ansvaret för att det finns en utgivare och\r\nför att gällande regler, t.ex. i fråga om\r\nreklaminslagen, iakttas.</pre><pre>Anf. 132  BIRGER ANDERSSON (c):</pre><pre>Herr talman! Jag tackar kulturministern för svaret.</pre><pre>Jag vill börja med att kommentera min fråga om\r\nradiosändare. Enligt nu gällande regler får närradio\r\nsändas över sådana radiosändare som televerket\r\nställer till förfogande. Men av proposition 140 om\r\nden avgiftsfinansierade radio-  och TV-\r\nverksamheten 1993--1996, som kommer att\r\nbehandlas här i riksdagen om några dagar, framgår\r\ndet att skyldigheten att sända närradio över sändare\r\nsom tillhör televerket upphävs. Detta framgår även\r\nav departementspromemorian.</pre><pre>Man får emellertid intrycket att televerkets\r\nmonopol när det gäller privatradio även i\r\nfortsättningen kommer att gälla.</pre><pre>Jag är därför glad över kulturministerns\r\nklarläggande om att samma regler skall gälla både\r\nför närradion och för privatradion i fråga om vilka\r\nradiosändare som får utnyttjas. Men jag förväntar\r\nmig en något klarare formulering i den kommande\r\npropositionen och i det kommande lagförslaget.</pre><pre>I sitt svar säger kulturministern att en proposition\r\nkommer att läggas fram i höst. Jag skulle då vilja\r\nställa en fråga till kulturministern: När räknar\r\nkulturministern med att lagregler och övriga villkor\r\nför privatradion kommer att kunna träda i kraft?</pre><pre>Anf. 133  BIRGER HAGÅRD (m):</pre><pre>Herr talman! Även jag ber att få tacka\r\nkulturministern för svaret på dessa frågor. Det är\r\nutomordentligt rationellt att besvara fem frågor i\r\nett svep.</pre><pre>Jag tror också att en hel del har klarnat. Det är\r\nalldeles uppenbart att det kommer att vara möjligt\r\natt ompröva indelningen i sändningsområden.\r\nDelade frekvenser blir uppenbarligen också\r\nmöjliga.</pre><pre>När det gäller tillståndsperioderna vill man\r\ndäremot såvitt jag förstår att de skall löpa ut vid ett\r\noch samma tillfälle. Det är möjligt att detta är\r\npraktiskt. Jag förstår statsrådet när hon säger att\r\nhon inte vill föregripa själva remissbehandlingen\r\noch det fortsatta beredningsarbetet genom att gå in\r\npå alltför många enskilda detaljer.</pre><pre>Jag hoppas emellertid att detta har kunnat klargöra\r\nen del av de frågor som finns. Jag utgår från att\r\nremissbehandlingen blir väsentlig när man nu skall\r\ngenomföra en av de största kulturrevolutioner som\r\nvi har haft i modern tid i det här landet.</pre><pre>Jag vill med det anförda önska statsrådet lycka till i\r\ndet fortsatta arbetet som även kommer att drabba\r\nriksdagen.</pre><pre>Överläggningen var härmed avslutad.</pre><pre>26 §  Svar på fråga 1991/92:819 om kulturens\r\nbetydelse för politiken</pre><pre>Anf. 134  Kulturminister BIRGIT FRIGGEBO\r\n(fp):</pre><pre>Herr talman! Sten Söderberg har frågat mig om jag\r\när beredd att fullfölja den nyorientering inom\r\npolitiken som han menar att jag har inlett genom att\r\nanvända benämningen ''kulturskapare'' för de inom\r\nkulturen kreativt verksamma.</pre><pre>Jag har ägnat en viss möda åt att försöka förstå\r\nfrågan men måste konstatera att den är så vagt\r\nformulerad att jag inte anser att den kan besvaras\r\npå ett meningsfullt sätt.</pre><pre>Anf. 135  STEN SÖDERBERG (-):</pre><pre>Herr talman! Jag tackar så mycket för det\r\nintressanta svaret. Jag frågade om man kunde\r\ntänka sig att fortsätta med den inriktning som\r\nkulturministern angav i början av verksamheten.\r\nDet handlar alltså om att höja nivån och att\r\nanvända benämningen kulturskapare i stället för\r\nbenämningen proletära kulturarbetare.</pre><pre>Överläggningen var härmed avslutad.</pre><pre>27 §  Svar på fråga 1991/92:834 om\r\ndiskriminering av bostadssökande</pre><pre>Anf. 136  Kulturminister BIRGIT FRIGGEBO\r\n(fp):</pre><pre>Herr talman! Bertil Måbrink har frågat mig om\r\nregeringen avser att verka för en\r\ninformationskampanj riktad till fastighetsägare\r\nrörande diskriminering av bostadssökande.</pre><pre>Jag anser liksom Bertil Måbrink att det är\r\noacceptabelt att bostadssökande diskrimineras på\r\ngrund av sitt etniska ursprung. Det är också\r\nstraffbart. Enligt brottsbalken skall en\r\nnäringsidkare som diskriminerar någon på grund av\r\nhans ras, hudfärg, nationella eller etniska ursprung\r\neller trosbekännelse dömas för olaga\r\ndiskriminering till böter eller fängelse i högst ett år.</pre><pre>Det finns ett antal domar där fastighetsägare dömts\r\nför diskriminering av bostadssökande.\r\nKriminaliseringen av diskriminering är viktig, men\r\nreglerna kan ibland vara svåra att tillämpa. Den\r\nenskilde kan finna det obehagligt att flytta in i ett\r\nhus vars ägare genom hans åtgärder blivit dömd för\r\netnisk diskriminering. Det kan också vara svårt att\r\nbevisa att etnisk diskriminering verkligen ägt rum.</pre><pre>Den av regeringen utsedde ombudsmannen mot\r\netnisk diskriminering (DO) har till uppgift att verka\r\nför att etnisk diskriminering inte förekommer i\r\narbetslivet eller på andra områden av samhällslivet.\r\nDO utför denna uppgift bl.a. genom information\r\noch opinionsbildning. DO har vidare att ta initiativ\r\ntill åtgärder mot diskriminering genom\r\növerläggningar med myndigheter, företag och\r\norganisationer. Så har jag t.ex. inhämtat att DO\r\nden här veckan har kallat företrädare för\r\nrestaurang- och hotellbranschen till överläggningar\r\nmed anledning av att DO har fått kännedom om ett\r\nantal fall där etnisk diskriminering vid\r\nrestaurangbesök anses ha förekommit.</pre><pre>DO har också helt nyligen tillskrivit verkställande\r\ndirektören för Stockholms fastighetsägareförening\r\nmed anledning av en tidningsartikel som kan tolkas\r\nså, att denne har en tillåtande attityd till\r\ndiskriminering av bostadssökande invandrare. DO\r\nhar bett om en kommentar och kommer därefter att\r\nvidtaga de åtgärder som kan befinnas lämpliga.</pre><pre>I samarbete med DO har konsumentverket till sina\r\nkonsumentvägledare m.fl. sänt en promemoria om\r\nbostadsdiskriminering, som för drygt ett halvår\r\nsedan utkom i en ny upplaga.</pre><pre>Jag anser inte att regeringen bör verka för en\r\ninformationskampanj riktad till fastighetsägare\r\ndels därför att jag inte tror att sådana\r\ninformationskampanjer är verkningsfulla, dels\r\ndärför att jag anser att diskriminering av\r\nbostadssökande är en fråga främst för DO och de\r\nrättsvårdande myndigheterna.</pre><pre>Anf. 137  BERTIL MÅBRINK (v):</pre><pre>Herr talman! Jag tackar kulturministern för svaret.</pre><pre>Såvitt jag förstår är diskriminering när det gäller\r\nboendet och invandrarna ett växande problem. Det\r\nsom kommit fram och som anmälts till DO tror jag\r\när så att säga det lilla. Under ytan finns det säkert\r\nett mycket större problem. Jag tror nämligen att de\r\nsom utsätts för diskriminering av olika slag från\r\nfastighetsägarnas sida helt enkelt inte vågar göra en\r\nanmälan. De är rädda för att de skall utsättas för\r\nt.ex. ytterligare trakasserier. Jag tror att vi är\r\növerens på den punkten, om jag nu uppfattade\r\nkulturministern rätt.</pre><pre>Det är möjligt att nämnda informationskampanj\r\nriktad till hyresvärdarna inte är den allra bästa.\r\nMen jag undrar om det ändå inte är värt att pröva\r\nden metoden. Avgörande är ju\r\ninformationsmaterialets utformning.</pre><pre>En sak som jag inte har nämnt i min fråga men som\r\nkanske skulle tas upp här är följande. Kanske är det\r\nockså på sin plats att till invandrare, och kanske\r\näven till det svenska folket, gå ut med information\r\nom att det finns en diskrimineringsombudsman.\r\nTyvärr är det nog inte särskilt välkänt bland, skulle\r\njag vilja säga, vanliga människor i vårt land att det\r\nfinns en diskrimineringsombudsman. Det är nog\r\nheller inte känt vilka befogenheter denne har och\r\nhur man bär sig åt för att komma i kontakt med\r\ndiskrimineringsombudsmannen när en pågående\r\ndiskriminering upptäcks.</pre><pre>Jag tror alltså att det finns behov av en väldigt bred\r\ninformationskampanj, och i det avseendet är det\r\nväl ändå regeringen som skall ta initiativ. Sedan\r\nåterstår att höra Birgit Friggebos kommentarer på\r\nden punkten.</pre><pre>Anf. 138  Kulturminister BIRGIT FRIGGEBO\r\n(fp):</pre><pre>Herr talman! Som jag har redovisat finns det en rad\r\nmyndigheter som är aktiva på det här området och\r\nsom har i uppgift att dels beivra brott, dels ägna sig\r\nåt påtryckningar, opinionsbildning och information\r\ntill dem som kanske saknar en grundläggande\r\nrespekt för de bestämmelser och regler som finns.</pre><pre>Jag tror inte att en bred informationskampanj\r\nallmänt riktad till fastighetsägare gör den nytta som\r\nkanske borde svara mot den gjorda insatsen. Det är\r\nbakgrunden till mitt svar.</pre><pre>Däremot tycker jag självklart att vi politiker har en\r\nuppgift att fylla när det gäller att bilda opinion och\r\natt informera om de regler som finns. Dessutom är\r\ndet grundläggande i vårt samhälle att visa respekt\r\nför enskilda människor. Ingen skall diskrimineras.\r\nEtt sätt att åstadkomma något i detta sammanhang\r\när naturligtvis att tydliggöra vad demokratin och\r\nrespekten för enskilda människor faktiskt innebär.</pre><pre>Anf. 139  BERTIL MÅBRINK (v):</pre><pre>Herr talman! Jag är inte sämre än att jag kan hålla\r\nmed om att det jag nämnt kanske inte är den bästa\r\nmetoden. Frågan kunde kanske ha varit bättre\r\nformulerad.</pre><pre>När det gäller att få ut information i första hand till\r\ninvandrarna hävdar jag möjligheten att just göra en\r\nanmälan. Inget skall behöva hända dem som gör en\r\nanmälan av det här slaget. Jag tror att det är viktigt\r\natt sådant här tas upp allteftersom nya fall av\r\ndiskriminering blir aktuella. Det är kanske snarare\r\ni det avseendet som det behövs åtgärder.</pre><pre>Jag hoppas att kulturministern följer utvecklingen\r\noch håller ett öga på det här problemet. Av svaret\r\natt döma tycks hon göra det. Sedan får vi väl\r\nåterkomma till saken så småningom.</pre><pre>Överläggningen var härmed avslutad.</pre><pre>28  Svar på fråga 1991/92:839 om befrielse från\r\njugoslaviskt medborgarskap</pre><pre>Anf. 140  Kulturminister BIRGIT FRIGGEBO\r\n(fp):</pre><pre>Herr talman! Karl-Erik Svartberg har -- med\r\nhänvisning till ett enskilt ärende -- frågat mig om\r\nregeringen fortfarande upprätthåller kravet på\r\nbefrielse från det jugoslaviska medborgarskapet.</pre><pre>I sin fråga refererar Karl-Erik Svartberg till en\r\nperson som ansökt om svenskt medborgarskap och\r\nsom ursprungligen kom från Bosnien i f.d.\r\nJugoslavien. Då beslut togs i nämnda ärende hade\r\nSverige inte erkänt Bosnien som en självständig\r\nstat. Av detta följer att denna provins, ur svensk\r\nsynvinkel, då sågs som en del av Jugoslavien.</pre><pre>Hade det däremot varit fråga om en sökande från\r\nKroatien hade det krävts att personen kunnat visa\r\natt han/hon var befriad från sitt kroatiska\r\nmedborgarskap.</pre><pre>Som alla känner till ser situationen annorlunda ut i\r\ndag. I fredags erkände Förenta nationerna Bosnien\r\nsom en självständig stat. Sverige har de facto erkänt\r\nBosnien genom att man röstade för ett bifall till\r\ndess ansökan om att bli medlem av Förenta\r\nnationerna.</pre><pre>Anf. 141  KARL-ERIK SVARTBERG (s):</pre><pre>Herr talman! Jag ber att få tacka kulturministern\r\nför svaret.</pre><pre>Här är det fråga om en manlig jugoslavisk\r\nmedborgare enligt det gamla synsättet som har\r\nkommit som invandrare till Sverige. Den här\r\npersonen bor och arbetar här sedan 60-talet.\r\nTidigare har mannen ansökt om svenskt\r\nmedborgarskap men fått avslag med hänvisning till\r\natt han inte har kunnat styrka att han var befriad\r\nfrån sitt jugoslaviska medborgarskap -- det gäller\r\nalltså den förra regeringen.</pre><pre>Anledningen till att mannen fick avslag är just\r\nproblemet att han var kroat. Kroater hanterades ju\r\npå ett helt annat sätt än övriga jugoslaver.</pre><pre>Den här mannen kunde inte ens få papper på att\r\nhan hade ansökt om befrielse från sitt jugoslaviska\r\nmedborgarskap. Senare fick han papper\r\nåtminstone på att han hade lagt in en ansökan.\r\nTrots det blev det avslag. Det skedde när det\r\nfortfarande fanns ett Jugoslavien. Mannen var\r\nalltså kroat, visserligen från Bosnien, men det var\r\ningen hjälp för honom.</pre><pre>Anledningen till att jag framställde en fråga är att\r\njag vill ha besked om den här mannens möjligheter\r\nnu -- såvitt jag förstår handlar det om detta -- att bli\r\nbefriad från sitt bosniska medborgarskap. Var kan\r\nmannen alltså lämna in en ansökan om befrielse?</pre><pre>Jag tycker att agerandet här nästan är detsamma\r\nsom trakasserier av en person. Såvitt jag förstår är\r\ndet klart att den här mannen kan bli svensk\r\nmedborgare. Det formella papper som säger att\r\nhan befriats från sitt tidigare medborgarskap tycks\r\nvara det som nu fattas. Det finns alltså inga andra\r\ninvändningar mot ett svenskt medborgarskap för\r\nden här personens del. Rimligen måste man väl\r\nhantera ärendet med åtminstone någon känsla för\r\nvad som har förevarit där nere.</pre><pre>Anf. 142  Kulturminister BIRGIT FRIGGEBO\r\n(fp):</pre><pre>Herr talman! Vi kan kanske vara överens om att\r\nden turbulens som råder i det aktuella området\r\nnaturligtvis förorsakar väldigt stora bekymmer för\r\nenskilda människor.</pre><pre>Den uppgift som finns i frågan, nämligen att\r\nJugoslavien inte längre existerar som stat och att\r\ndet är en svårighet för den här personen, är en\r\nfelaktig utgångspunkt. Jugoslavien existerar ju\r\nfortfarande -- även om det numera är decimerat.</pre><pre>Det går till på det sättet att man får ett bifall till sin\r\nmedborgarskapsansökan på villkor att man inom\r\nen tvåårsperiod kan visa upp att man har blivit\r\nbefriad från sitt tidigare medborgarskap, eller att\r\nman har gjort ansträngningar att bli befriad men\r\nkanske av olika anledningar inte har lyckats. Jag är\r\nnaturligtvis helt förhindrad att gå in i detta enskilda\r\nfall, som jag dessutom inte känner alla detaljer i.</pre><pre>Vad som emellertid gäller är att betydande\r\nansträngningar skall göras för att motverka de\r\nproblem som följer med dubbla medborgarskap.</pre><pre>Anf. 143  KARL-ERIK SVARTBERG (s):</pre><pre>Herr talman! Jag har inte önskat att identifiera det\r\nenskilda fallet, utan att ta upp principen. Principen\r\när nämligen att tidigare regeringar har när det gäller\r\nkroater från Kroatien beviljat svenskt\r\nmedborgarskap utan att bevis om befrielse från det\r\ntidigare medborgarskapet har kunnat företes. Nu\r\ngäller det en kroat från Bosnien, och därför har han\r\nhamnat i detta klister som han har svårigheter med\r\natt ta sig ur.</pre><pre>Med den turbulens som har förekommit, kommer\r\ndet ju nu att dröja ännu längre innan han kan få sitt\r\nsvenska medborgarskap. Troligvis kommer hans\r\nson -- som han säger -- att göra militärtjänst i\r\nSverige, eftersom sonen är svensk medborgare.\r\nFadern kommer ändå att vara utan detta\r\nmedborgarskap.</pre><pre>Anf. 144  Kulturminister BIRGIT FRIGGEBO\r\n(fp):</pre><pre>Herr talman! Karl-Erik Svartberg utgår trots allt i\r\nväldigt hög grad från ett enskilt fall, och jag kan inte\r\nkommentera det. Grundprincipen är den gällande,\r\nnämligen att man får bifall till sin ansökan på villkor\r\natt man gör betydande ansträngningar för att bli av\r\nmed sitt tidigare medborgarskap. Det gäller\r\nnaturligtvis lika för alla.</pre><pre>Anf. 145  KARL-ERIK SVARTBERG (s):</pre><pre>Herr talman! Nej, kulturministern, det gäller inte\r\nlika för alla. Under åren har jag själv varit\r\ninblandad i många av de här ansökningarna, och\r\ndet har inte varit så. Kroater från Kroatien har,\r\nutan att ha blivit befriade från det jugoslaviska\r\nmedborgarskapet, fått tillstånd att bli svenska\r\nmedborgare. Det är i detta som jag menar att\r\norättvisan ligger, nämligen en annan hantering bara\r\nför att det handlar om en kroat från Bosnien.</pre><pre>Vi vet ju vilken blandning av folkgrupper det är,\r\noch orsaken till många av problemen i det forna\r\nJugoslavien är ju ofta att människor bor i olika\r\ndelar och det bildas etniska minoriteter, osv.</pre><pre>Nu gäller alltså frågan kroater från Bosnien. Fallet\r\nmed mannen som jag har talat om här använder jag\r\nprincipiellt. Jag är inte ute efter det enskilda fallet,\r\nutan principen.</pre><pre>Överläggningen var härmed avslutad.</pre><pre>29 §  Svar på fråga 1991/92:844 om kvinnornas\r\nsituation på arbetsmarknaden</pre><pre>Anf. 146  Kulturminister BIRGIT FRIGGEBO\r\n(fp):</pre><pre>Herr talman! Ingela Thalén har frågat mig om jag\r\navser att vidta några åtgärder för att på kort eller\r\nlång sikt förbättra kvinnornas situation på\r\narbetsmarknaden.</pre><pre>Arbetet inom regeringen är så fördelat att\r\narbetsmarknadsministern skall svara på denna\r\nfråga. Han har dock ingen möjlighet att göra detta\r\nföre riksdagens sommaruppehåll. Som\r\nsamordningsminister för jämställdhetsfrågorna\r\nsvarar jag därför i hans ställe.</pre><pre>Regeringens ekonomiska politik utgör en samlad\r\nstrategi i syfte att åstadkomma god tillväxt, låg\r\ninflation, dynamisk arbetsmarknad och lönsamma\r\nföretag. Detta är på lång sikt nödvändiga\r\nförutsättningar för att förbättra situationen på\r\narbetsmarknaden för såväl kvinnor som män.</pre><pre>I både budget- och kompletteringspropositionen\r\nföreslås en rad åtgärder för att motverka en ökning\r\nav arbetslösheten. Till dem hör ungdomspraktiken,\r\nförändringar i starta-eget-bidraget och stora\r\nsatsningar på utbildning, vilka sammantaget\r\nkommer att förbättra även kvinnornas möjligheter\r\npå arbetsmarknaden.</pre><pre>För egen del kommer jag att följa utvecklingen ur\r\njämställdhetsperspektiv och göra allt vad jag kan\r\nför att se till att regeringens förslag också i\r\nfortsättningen stärker både kvinnors och mäns\r\nsituation på arbetsmarknaden.</pre><pre>Anf. 147  INGELA THALÉN (s):</pre><pre>Herr talman! Jag ber att få tacka statsrådet för\r\nsvaret. Jag är mycket glad över att kulturministern\r\ntog möjligheten att ändå ge mig ett svar trots att den\r\nansvarige inte före sommaren hade möjlighet\r\ndärtill.</pre><pre>Något som jag känner oerhört stor oro för är det\r\nsom i regeringens budget- och\r\nkompletteringspropositioner beskrivs som den\r\nframtida arbetslöshetutvecklingen. Man säger i\r\ndessa propositioner att vi under nästa år, även med\r\nde åtgärder som regeringen kommer att vidta,\r\nkommer att få en arbetslöshet på 5 %. Hitintills\r\ndomineras arbetslösheten av män med hänsyn till\r\nde kraftiga neddragningarna på hemmamarknaden\r\navseende byggsektorn m.m.</pre><pre>Det som emellertid föreslås när det gäller den\r\nkommunala ekonomin gör att vi i förlängningen\r\nkan se en allt ökande andel kvinnor som riskerar att\r\nbli arbetslösa. Jag skulle vilja fråga statsrådet om\r\ndet finns skäl att göra en alldeles speciell analys av\r\njust kvinnornas situation på arbetsmarknaden med\r\nhänsyn till den utveckling som vi ser alldeles runt\r\nhörnet. Jag menar då nu i höst och nästa vinter.</pre><pre>Anf. 148  Kulturminister BIRGIT FRIGGEBO\r\n(fp):</pre><pre>Herr talman! Min inställning till de här frågorna är\r\natt varje regering har ett speciellt ansvar för att\r\nbevaka olika arbetslösa guppers situation. Det kan\r\ngälla ungdomar som har svårt med att komma ut på\r\narbetsmarknaden, arbetshandikappade och\r\ninvandrare och, inte minst, invandrarkvinnorna.</pre><pre>Det gäller alltså både kvinnor och män, varför jag\r\ninte kan svara ja på Ingela Thaléns fråga. Det skulle\r\ninnebära att särskild granskning, undersökning och\r\nbevakning skulle ske av enbart kvinnors\r\narbetsmarknad. Det gäller naturligtvis att se till att\r\ningen grupp drabbas mer än någon annan.</pre><pre>Precis som Ingela Thalén säger är det glädjande att\r\narbetslösheten inte, som ofta har varit fallet\r\ntidigare, i första hand nu har drabbat kvinnorna. I\r\nett mer långsiktigt perspektiv ser vi också att\r\nandelen kvinnor som under de senaste åren har gått\r\nut på arbetsmarknaden kraftigt har ökat.</pre><pre>Det finns all anledning att också bevaka kvinnors\r\nsituation, och jag gör samma bedömning som\r\nIngela Thalén att situationen, även om den jämfört\r\nmed andra gruppers är hygglig hittills, i framtiden\r\nkan komma att förändras.</pre><pre>Vi har då olika uppdrag givna för olika grupper.\r\nInvandrarverket har att se över t.ex.\r\ninvandrarkvinnans situation. Regeringen har även\r\nföreslagit flera åtgärder när det gäller t.ex.\r\nkontorsyrken och tjänstemannayrken, som att\r\nkontinuerligt satsa för att bryta den könsuppdelade\r\narbetsmarknaden. Arbetsmarknadsdepartementet\r\nhar också förstärkt sina resurser för att kunna\r\nstudera regionalpolitiska frågor när det gäller bl.a.\r\nlandsbygden och sysselsättningen för kvinnor på\r\nlandsbygden. Det finns alltså en rad projekt som\r\ngäller arbetsmarknaden.</pre><pre>Anf. 149  INGELA THALÉN (s):</pre><pre>Herr talman! Det är alldeles riktigt som statsrådet\r\nredovisar. Flera av dessa projekt är också en effekt\r\nav arbetsmiljösatsningar, arbetsmiljöfonden och\r\narbetsmiljökommitténs betänkande och av beslut\r\nsom riksdagen fattade i anslutning därtill.</pre><pre>I den framtida arbetslöshetsstatistiken är den\r\nstrukturella förändringen fortfarande oroande,\r\ndvs. det som vi ser kommer att ske. Vi vet att det\r\nmed regeringens ekonomiska förslag, som nu skall\r\njusteras, kommer att ske förändringar i\r\nkommunerna. Vi vet också att det gäller den typ av\r\nsysselsättning som både bärs upp av kvinnor och\r\nbehövs av kvinnor, nämligen den service som\r\nkommunerna står för.</pre><pre>Jag vill gärna återkomma till detta. I\r\njämställdhetsarbetet har statsrådet själv tidigare\r\npåpekat att det såväl från arbetsmiljöutvecklings-\r\noch arbetslivsutvecklingssynpunkt som från\r\nkompetensutvecklingssynpunkt är viktigt att se till\r\njust kvinnornas situation på arbetsmarknaden. Jag\r\nskulle också vilja lägga till risken för en ganska\r\nkraftigt ökad arbetslöshet.</pre><pre>Anf. 150  Kulturminister BIRGIT FRIGGEBO\r\n(fp):</pre><pre>Herr talman! Om man studerar t.ex.\r\nlångstidsutredningens bilaga, som utvisar kvinnors\r\nbetydelse när det gäller deras arbete för den\r\nekonomiska utvecklingen i framtiden, kan man\r\nnotera vilken central roll kvinnors arbete spelar.\r\nDet handlar inte enbart om att tillgodose vården,\r\nomsorgen, utbildningen -- områden på vilka\r\nkvinnor ofta har sina arbetsplatser. Det handlar\r\näven om att kvinnors arbete i offentlig sektor är en\r\nstödjepunkt för andra kvinnors möjlighet till att\r\nkomma ut på arbetsmarknaden, för att bidra till\r\nden ekonomiska utvecklingen.</pre><pre>Det sker nu en omdaning, en strukturomvandling,\r\nen förnyelse i kommunerna. Detta är också viktigt\r\ni den ekonomiska utvecklingen, eftersom\r\nresursslöseri och ineffektivitet inte bidrar till en god\r\nekonomisk utveckling och därmed inte ett\r\nsäkerställande av kvinnors arbetsmarknad.</pre><pre>Anf. 151  INGELA THALÉN (s):</pre><pre>Herr talman! Jag beklagar att statsrådet inte kunde\r\ngå mig till mötes när det gäller att vara beredd att se\r\növer just kvinnornas situation på arbetsmarknaden\r\nmed hänsyn till det som snart händer nu i höst. Vi\r\nkommer emellertid tillbaka i höst och då kommer\r\nvi att behandla jämställdhetsfrågorna. När vi\r\nbehandlar den typen av frågor avser jag att\r\nåterkomma till statsrådet. Jag kan dock konstatera\r\natt statsrådet gör samma bedömning som den\r\nborgerliga majoriteten i arbetsmarknadsutskottet,\r\ndvs. att man inte i praktisk mening har för avsikt att\r\nlyfta upp kvinnorna situation på arbetsmarknaden,\r\nutan bara i verba när det gäller text i propositioner\r\noch betänkanden.</pre><pre>Överläggningen var härmed avslutad.</pre><pre>30 §  Svar på fråga 1991/92:851 om presstödet</pre><pre>Anf. 152  Kulturminister BIRGIT FRIGGEBO\r\n(fp):</pre><pre>Herr talman! Chris Heister har frågat mig om\r\nregeringen har några planer på att förändra\r\npresstödet.</pre><pre>Frågan föranleds av att Norrländska\r\nSocialdemokraten i en ansökan till\r\npresstödsnämnden söker maximalt driftstöd på 11,6\r\nmilj.kr. för att ersätta de förluster som tidningen\r\nförorsakats i samband med den socialdemokratiska\r\nA-pressens konkurs.</pre><pre>Regeringen har inga planer på att förändra reglerna\r\nför erhållande av presstöd. När det gäller\r\nansökningen om driftstöd från Norrländska\r\nSocialdemokraten utgår jag från att\r\npresstödsnämnden fattar beslut i enlighet med\r\ngällande bestämmelser.</pre><pre>Anf. 153  CHRIS HEISTER (m):</pre><pre>Herr talman! Jag vill tacka statsrådet för svaret.\r\nAnledningen till att jag ställde frågan är att det i\r\nsenaste numret av Pressens Tidning finns en notis\r\nom att Norrländska Socialdemokraten, som har sin\r\nutgivningsort i Luleå, har ansökt om maximalt\r\ndriftsbidrag hos presstödsnämnden.</pre><pre>Det är viktigt att vi tittar på hur presstödet ser ut\r\nhistoriskt. Under de senaste tio åren har A-\r\npresstidningarna fått över 3 miljarder i presstöd.\r\nDen senaste uppgiften är att dessa tidningar fått\r\növer 50 % av driftsbidraget per år, trots att de bara\r\ntäcker 20 % av den samlade tidningsupplagan. Det\r\när alltså rejäla subventioner som dessa A-\r\npresstidningar har fått.</pre><pre>Trots detta gick A-pressen i konkurs i februari. Det\r\när med detta som skäl som Norrländska\r\nSocialdemokraten söker om maximalt driftstöd,\r\nmed åberopande av att man förlorade 35 miljoner i\r\nkonkursen i februari. Tidningens VD säger nu att\r\ntidningen har återhämtat sig från konkursen och att\r\nupplagan går bra till skillnad från andra f.d. A-\r\npresstidningar.</pre><pre>I min fråga gör jag bedömningen att\r\npresstödsnämnden inom nuvarande regelsystem\r\ninte kan bifalla ansökan från Norrländska\r\nSocialdemokraten. Jag finner svaret något oklart\r\noch skulle därför vilja ställa frågan till statsrådet:\r\nSkall jag tolka svaret så att statsrådet delar min\r\nuppfattning och att regeringen inte har för avsikt att\r\nändra reglerna så att bifall till den här typen av\r\nansökningar kan bli möjligt?</pre><pre>Anf. 154  Kulturminister BIRGIT FRIGGEBO\r\n(fp):</pre><pre>Herr talman! Jag kan självfallet inte föregripa en\r\nbehandling i presstödsnämnden. Tvärtom vill jag\r\ntrycka på att presstödsnämnden naturligtvis bör\r\nfatta beslut i enlighet med de bestämmelser som nu\r\ngäller.</pre><pre>Chris Heister tolkar mig rätt när jag säger att\r\nregeringen inte har någon som helst avsikt att ändra\r\nreglerna så att de skulle anpassas till en sådan\r\nsituation som Norrländska Socialdemokraten\r\nbefinner sig i.</pre><pre>Anf. 155  CHRIS HEISTER (m):</pre><pre>Herr talman! Jag kan mycket väl förstå att\r\nstatsrådet inte kan föregripa ett beslut i\r\npresstödsnämnden, men jag kan inte tolka det\r\nstatsrådet nu säger på annat sätt än att hon delar\r\nmin uppfattning, att regelsystemet sådant som det\r\nser ut i dag inte gör det möjligt att bifalla den här\r\ntypen av ansökningar.</pre><pre>Jag hade däremot förväntat mig, förutom ett svar\r\nsom nu var något oklart, att statsrådet skulle säga\r\nnågot mer om hur hon och regeringen ser på\r\npresstödet i framtiden. Vi betalar i dag över en halv\r\nmiljard i presstöd per år. När presstödet infördes\r\nvar det bara 35 miljoner.</pre><pre>Grunden för presstödet var att man skall garantera\r\nmångfalden av pressröster. Man kan dock säga att\r\ndet snarare har konsoliderat olönsamma företag\r\noch tidningsorganisationer och att man från\r\ntidningarnas sida har försökt anpassa sig till de\r\nregler som finns i stället för att bygga upp goda och\r\nbra tidningar.</pre><pre>Därför är min sista fråga rakt på sak: Hur länge\r\nskall presstödet vara frizon från en ordentlig\r\nutvärdering och en ordentlig budgetprövning?</pre><pre>Anf. 156  Kulturminister BIRGIT FRIGGEBO\r\n(fp):</pre><pre>Herr talman! Chris Heister vidgar nu sin\r\nfrågeställning. Jag har svarat på den fråga som hon\r\nhar ställt. Jag är inte beredd att nu gå in på en\r\nvidare debatt om presstödet.</pre><pre>Vi kan konstatera att trots ett mycket generöst stöd\r\nför inte minst socialdemokratiska tidningar har\r\nman inte lyckats driva dem lönsamt. Det visar att\r\npresstödet inte är det allenarådande saliggörande\r\nnär det gäller att driva tidningar. Man måste sköta\r\nsina tidningar och företag väl.</pre><pre>Anf. 157  CHRIS HEISTER (m):</pre><pre>Herr talman! Jag vill bara till slut säga att jag tycker\r\natt det vore bra om regeringen med detta som\r\nutgångspunkt såg över presstödet och gjorde en\r\nordentlig utredning för en gångs skull om hur\r\npresstödet ser ut och därifrån sedan drog slutsatser\r\nhur det skall se ut i framtiden.</pre><pre>Överläggningen var härmed avslutad.</pre><pre>31 §  Svar på fråga 1991/92:775 om\r\npressmeddelande från civildepartementet om\r\nbetyg</pre><pre>Anf. 158  Civilminister INGER DAVIDSON\r\n(kds):</pre><pre>Herr talman! Med anledning av ett uttalande jag\r\ngjort har Eva Johansson frågat mig om regeringen\r\nutgår från att ungdomar över 12--13-årsåldern inte\r\npå samma sätt som de yngre behöver en skola, där\r\nde i lugn och ro får förbättra sina kunskaper och\r\nfärdigheter. Dessutom frågar hon om inte de på\r\nsamma sätt som de yngre behöver stöd för att bygga\r\nupp kompetens och självtillit.</pre><pre>Jag vill inledningsvis säga att jag gjorde uttalandet i\r\nsamband med en redogörese för Kristdemokratiska\r\nsamhällspartiets grundläggande uppfattning i\r\nbetygsfrågan. Som jag refererade till i mitt\r\nuttalande överväger för närvarande\r\nbetygsutredningen bl.a. frågan om när och hur ofta\r\nbetyg skall ges. Det är inte förrän betänkandet\r\navgetts som regeringen tar ställning till\r\nutredningens förslag.</pre><pre>Alla barn och ungdomar skall självklart stimuleras\r\ntill att bygga upp en stark känsla av kompetens och\r\nsjälvtillit. Min personliga uppfattning är att man\r\nmåste ta hänsyn till ålder och mognad när det gäller\r\nfrågan om betyg, precis som när det gäller andra\r\nformer av bedömningar. Betygsutredningen har\r\nenligt direktiven inriktats på att det nuvarande\r\nrelativa betygssystemet skall avskaffas och ersättas\r\nmed betyg där elevens arbete och studieresultat\r\nbedöms i förhållande till uppställda mål.</pre><pre>Anf. 159  EVA JOHANSSON (s):</pre><pre>Herr talman! Jag ber att få tacka ungdomsministern\r\nför svaret. Det pressmeddelande som jag hänvisade\r\ntill kom från civildepartementet. Jag trodde att det\r\nsom kommer från departementet anger regeringens\r\nsyn på frågorna. Kds får väl i andra sammanhang\r\nsprida sitt partis uppfattning på annat sätt. Jag\r\ntycker i och för sig inte att det är konstigt att\r\nregeringspartierna har olika uppfattning i frågan\r\nom betyg. Moderaterna har ju intagit en ganska\r\nextrem ståndpunkt i betygsfrågan.</pre><pre>Just det här förhållandet gör det inte särskilt lätt att\r\nveta vad som är regeringens uppfattning och vad\r\nsom inte är det. I riktigt klara stunder tror jag\r\nibland att jag förstår hur regeringen ser på denna\r\nfråga. Men det är korta stunder, för sedan händer\r\nsaker som gör mig osäker.</pre><pre>Därför vill jag fråga: Anser Inger Davidson att\r\nbetygen är en viktig och positiv del av skolans\r\narbete för de litet äldre ungdomarna och de vuxnas\r\nsätt att bemöta dem? Är betygen ett nödvändigt\r\nont, som visserligen ställer till en massa bekymmer\r\nmen som vi trots det måste ha och utsätta våra\r\nungdomar för? Vad tycker ungdomsministern i\r\ndenna fråga? Vad händer egentligen enligt\r\nungdomsministern med våra ungdomar i 12--13-\r\nårsåldern i detta hänseende? Är inte just denna\r\nålder för många ungar något av en brytningstid, då\r\nman är mycket osäker på vem man är och då bilden\r\nav en själv är ganska oklar? Jag tror att många goda\r\nförmågor har gått om intet just därför att andra har\r\nfått skapa bilden av en själv. Ungdomar har fått\r\nklart för sig att de inte kan sjunga eller räkna eller\r\nuttala engelska. Jag tycker att det finns skäl att\r\nrespektera att både lärandet och växandet är en\r\nprocess som behöver tid. Delar ungdomsministern\r\ndenna uppfattning?</pre><pre>Anf. 160  Civilminister EVA DAVIDSON\r\n(kds):</pre><pre>Herr talman! Regeringens uppfattning kommer\r\nEva Johansson att få reda på när utredningen har\r\nlagt fram sitt förslag och regeringen i lugn och ro\r\nhar diskuterat igenom saken. Ännu så länge\r\ndiskuterar vi denna fråga rätt öppet. Jag tycker inte\r\ndet är fel att vi deklarerar att det finns litet olika\r\ninställning till när man skall börja med betygen.\r\nDäremot är vi eniga om att vi vill ha betyg i skolan.\r\nBetygen är inte ett nödvändigt ont, utan de behövs\r\nav olika anledningar.</pre><pre>Det är väldigt bra om lärarna alltid och i alla lägen\r\nkan uppamma en inre motivation hos eleverna, som\r\ndriver dem framåt. Med egna erfarenheter jag jag\r\ntala om att det kan vara ganska jobbigt att försöka\r\ngöra det i alla situationer. De flesta av oss fungerar\r\nså att vi behöver en yttre motivation för att vi skall\r\nfå någonting gjort i vissa lägen. Då tror jag att\r\nbetygen kan utgöra en yttre motivation. Rätt\r\nutformade betyg som ges när barnen är tillräckligt\r\nmogna är bra.</pre><pre>Jag tror att Eva Johansson i sitt resonemang utgår\r\nfrån det betygssystem som vi har i dag, nämligen ett\r\nrelativt betygssystem, som innebär att eleverna\r\njämför sig med varandra i stället för att tävla med\r\nsig själva. Det har lett till vissa svårigheter för en\r\ndel elever. Vi har inställningen att vi skall förändra\r\nutformningen av betygen.</pre><pre>Anf. 161  EVA JOHANSSON (s):</pre><pre>Herr talman! Det är bra med en öppen debatt, men\r\ndet är också bra om man får veta i vilken egenskap\r\nolika ministrar uttalar sig, om det är som\r\nregeringsföreträdare eller som företrädare för sitt\r\nparti.</pre><pre>Ungdomsministern säger att betygen behövs som\r\nnågon form av motivation. Har ungdomsministern\r\ndärmed rensat bort de andra orsaker till att en del\r\nvill ha betygen som förekommer i debatten, som\r\nurvalsinstrument och som ordningsskapare? Många\r\nhar ju sagt att det utan betygen blir bus och stoj och\r\nstökigt i klassen. Tror ungdomsministern att de\r\nungdomar som trots allt kommer att få låga betyg\r\nockså ser betygen som en motivation? Kommer\r\nockså de som får 1 eller 2 eller vad de nu skall kallas\r\nför i framtiden att uppmuntras av betygen?</pre><pre>Anf. 162  Civilminister INGER DAVIDSON\r\n(kds):</pre><pre>Herr talman! Jag står för mina egna uttalanden.\r\nSom jag sade i mitt förra inlägg kommer regeringen\r\natt deklarera sin uppfattning så småningom.</pre><pre>Jag tror att betygen rätt utformade kan vara en\r\nmotivation även för svaga elever som inte når så\r\nhöga betyg. Vi talar inte om en siffra eller en\r\nbokstavskombination. Betyg kan vara så mycket\r\nannat. De måste kompletteras med samtal.\r\nFöräldrakvartar som vi har i dag får vi inte komma\r\nifrån.</pre><pre>De är mycket viktiga för att man skall få en, kanske\r\ninte komplett bild -- det är väl att ta i --, men en i\r\nalla fall så utförlig bild av eleven som möjligt.\r\nMotivationen kan bestå i att man får en chans att få\r\nveta var man står och vad man skulle behöva läsa in\r\nför att nå upp till det mål som betyget är satt för.\r\nDet tror jag att även svaga elever behöver.</pre><pre>Anf. 163  EVA JOHANSSON (s):</pre><pre>Herr talman! Jag håller med om att samtalen\r\nmellan föräldrar, elever och skolans personal är den\r\nallra viktigaste informationskällan. Jag har aldrig\r\ntagit del av någon nyhet om mina döttrars\r\nskolarbete via betygslappen, oberoende av om den\r\nhar innehållit ord eller siffror. Det har alltid varit de\r\nandra kontakterna som har gett mig mest.</pre><pre>Jag vill ändå återkomma till frågan: Vad är det som\r\nhänder med ungdomarna i 12--13-årsåldern, som\r\nskulle göra att det är lämpligt att införa betygen just\r\ndå? Är inte det den känsliga period, då ungdomar\r\nskall börja att bilda sig en egen bild av sig själva och\r\nav vem de är, vad de kan och vill göra för\r\nnågonting? Är det lämpligt att vuxna i detta skede\r\nklampar in i den unges liv och talar om vad han eller\r\nhon är bra på resp. dålig på? Är det inte stor risk\r\nför att vi på det sättet i själva verket begränsar våra\r\nbarn och ungdomar?</pre><pre>Anf. 164  Civilminister INGER DAVIDSON\r\n(kds):</pre><pre>Herr talman! Man kan naturligtvis alltid diskutera\r\nmognadsstadiet. Vi har kommit fram till att detta\r\nvore en lämplig ålder, men det är inte någonting\r\nsom vi har låst oss för, vare sig nedåt eller uppåt i\r\nåldrarna. Detta är också väldigt svårt att avgöra,\r\neftersom ungdomar mognar så väldigt olika.</pre><pre>Jag tycker nog att Eva Johansson har en litet\r\nmärklig inställning till hur skolan fungerar. Lärare\r\nhar omsorg om sina elever. De slår inte sina elever\r\ni huvudet med betygen, utan lärarna är måna om att\r\ninformera föräldrarna på olika sätt. Så går det till\r\nredan i dag, och det räknar jag med att det kommer\r\natt göra också i fortsättningen. Oavsett när betygen\r\ninförs, tror jag inte att något barn kommer att\r\nuppleva att betyg är någonting som de vuxna slår\r\ndem i huvudet med. Det är inte tanken bakom det\r\nhär.</pre><pre>Anf. 165  EVA JOHANSSON (s):</pre><pre>Herr talman! Såvitt jag förstår diskuteras väl ändå\r\nett beslut här i riksdagen, som tvingar lärarna att ge\r\nbetyg i någon viss årskurs. Annars är vi inne på ett\r\nsystem, där elever och föräldrar själva kan välja om\r\nde vill ha betyg eller inte. Det vore kanske\r\nnågonting att diskutera.</pre><pre>Jag är väldigt glad över den öppning som\r\ncivilministern nu ger, att detta kan diskuteras. Det\r\när bra om man kan fortsätta med den öppna\r\ninställningen i den här frågan, för då kanske vi har\r\nstörre möjligheter att nå en bred\r\növerenskommelse. Då slipper vi en situation, där\r\nman ofta byter system.</pre><pre>Anf. 166  Civilminister INGER DAVIDSON\r\n(kds):</pre><pre>Herr talman! Jag uttryckte mig tydligen otydligt,\r\nför det här måste röra sig om en missuppfattning.\r\nSjälvfallet skall alla lärare ge betyg fr.o.m. den\r\nårskurs som riksdagen så småningom beslutar om.\r\nDärom råder inga tvivel.</pre><pre>Vad jag försökte säga var att lärare inte kommer att\r\nanvända betyg för att förtrycka sina elever eller för\r\natt försöka slå dem i huvudet med. Lärarna\r\nkommer att informera sina elever, redogöra för\r\nmålsättningen för ett visst betyg osv. Så småningom\r\nkommer det också att komma någon form av\r\nutlåtande på ett papper, som vi i dag inte vet hur det\r\nskall se ut, men som skall kunna användas i andra\r\nsammanhang.</pre><pre>Anf. 167  EVA JOHANSSON (s):</pre><pre>Herr talman! Det är ju precis så som det fungerar i\r\ndag. Det är bara det att ni vill flytta ner det ett eller\r\nett par år i årskurserna. Tillsammans med att det\r\nfinns möjlighet för barn att börja skolan vid 6 års\r\nålder kommer betygssättningen in ännu tidigare i\r\nbarnens liv. Jag tvivlar inte ett ögonblick på att\r\nlärarna sköter den uppgift de har att informera\r\nbåde elever och föräldrar på ett annat och mycket\r\nbättre sätt än vad betygslappen kan göra.</pre><pre>Många lärare känner det utan tvivel som en oerhört\r\ntung plikt att sätta siffror, bokstäver eller någonting\r\nannat som så att säga etiketterar barnen i klassen,\r\nnågonting som lärarna på ett mycket mer nyanserat\r\nsätt med ord kan informera om vid en riktig\r\nkontakt.</pre><pre>Anf. 168  Civilminister INGER DAVIDSON\r\n(kds):</pre><pre>Her talman! Vi vet ännu inte i vilken årskurs som vi\r\nkommer att bestämma oss för att införa betyg. Det\r\nförs en mycket öppen diskussion inom den\r\nbetygsutredning som arbetar med frågan. Jag vill\r\ninte binda mig för vilken årskurs som blir aktuell.\r\nJag har sagt att jag kan tänka mig och att vi i Kds\r\nkan tänka oss att det kan bli vid 12--13-årsåldern.</pre><pre>Överläggningen var härmed avslutad.</pre><pre>\r\n32 §  Svar på fråga 1991/92:799 om beredningen\r\nför humanitärt bistånd beträffande ärenden som\r\nkräver sekretessbehandling</pre><pre>Anf. 169  Statsrådet ALF SVENSSON\r\n(kds):</pre><pre>Herr talman! Alf Wennerfors har frågat om jag är\r\nberedd att nu avskaffa den särskilda beredningen\r\nför humanitärt bistånd avseende ärenden som\r\nkräver sekretessbehandling.</pre><pre>Frågan om beredningens framtid berörs i den\r\nskrivelse som SIDA i dagarna har inkommit med till\r\nregeringen avseende användningen av anslaget\r\nDemokrati, mänskliga rättigheter och humanitärt\r\nbistånd.</pre><pre>Den skrivelsen, inkl. frågan om beredningens\r\nframtid, kommer nu att prövas inom\r\nregeringskansliet. Beredningens roll bör belysas\r\nbl.a. utifrån vilka andra instanser som fyller en\r\nliknande funktion som den beredningen har. Det\r\ngäller exempelvis SIDA:s styrelse och\r\nfolkrörelserådet.</pre><pre>Jag ber att i övrigt få återkomma med ett svar på\r\nfrågan när vi haft möjlighet att ta ställning till\r\nSIDA:s skrivelse om demokratianslaget i\r\nbiståndsverksamheten.</pre><pre>Anf. 170  ALF WENNERFORS (m):</pre><pre>Herr talman! Jag ber att få tacka för svaret. Jag\r\nförstår att jag måste nöja mig med det här svaret i\r\ndag. Den byråkratiska kvarnen skall mala.</pre><pre>Läget har faktiskt utvecklats så lyckligt i dessa\r\nområden att det för närvarande inte finns några s.k.\r\nhemliga frågor att behandla. Därför förefaller det\r\nmig ganska onödigt att lägga ned så mycket tid på\r\nberedning. Men jag vill i alla fall fråga: Hur lång tid\r\nkan det ta? Är det fråga om veckor, om månader\r\neller vad gör statsrådet för bedömning?</pre><pre>Anf. 171  Statsrådet ALF SVENSSON:</pre><pre>Herr talman! Alf Wennerfors har nu en lång\r\nsommar framför sig. Eftersom jag då kommer att\r\nvara -- förlåt att jag säger det -- befriad från bl.a.\r\nfrågor i riksdagen, hoppas jag att det skall gå snabbt\r\natt få fram ett beslut i det här ärendet.</pre><pre>Herr talman! Det är verkligen min och vår avsikt att\r\nicke ha några hemligheter om det inte behövs. Om\r\nAlf Wennerfors redan nu vet att det inte behövs\r\nnågon sekretessbehandling av humanitära ärenden,\r\nmå det vara. Jag är kanske inte lika tvärsäker, men\r\njag vill understryka: ingen sekretessbehandling, om\r\ndet verkligen inte behövs någon.</pre><pre>Anf. 172  ALF WENNERFORS (m):</pre><pre>Herr talman! Det låter positivt. men det är en\r\nformulering på s. 1 i svaret som förbryllar mig,\r\nnämligen: ''Beredningens roll bör belysas bl.a.\r\nutifrån vilka andra instanser som fyller en liknande\r\nfunktion som den beredningen har.'' Vad är det för\r\nandra instanser som sysslar med ärenden som\r\nkräver sekretessbehandling?</pre><pre>Anf. 173  Statsrådet ALF SVENSSON\r\n(kds):</pre><pre>Herr talman! Det är inom UD av och till så, att viss\r\nsekretess måste läggas på en del ärenden. Det kan\r\nvara fråga om personers förehavanden, som man\r\nmåste visa respekt för och som inte skall\r\noffentliggöras. Det är den typen av frågor som det\r\nrör sig om.</pre><pre>Jag kan tänka mig att det kan vara till fyllest med\r\natt vi på den avdelning där jag opererar inte\r\nbehöver ha kvar några restriktioner. De är den\r\nkoordineringen som det är viktigt att vi först ser\r\növer.</pre><pre>Överläggningen var härmed avslutad.</pre><pre>33 §  Svar på fråga 1991/92:849 om biståndet till\r\nSydafrika</pre><pre>Anf. 174  Statsrådet ALF SVENSSON\r\n(kds):</pre><pre>Herr talman! Margit Gennser säger sig ha uppgift\r\npå att biståndet till Sydafrika skall bli Sveriges\r\nstörsta biståndsanslag. Hon frågar på vilket sätt\r\nbiståndet kan utformas, så att det garanterar en\r\ndemokratisk utveckling i Sydafrika.</pre><pre>Den demokratiseringsprocess som nu pågår i\r\nSydafrika efter årtionden av förtryck och\r\nrasåtskillnadspolitik är mycket glädjande. Till viss\r\ndel vill jag hävda att det svenska biståndet till\r\napartheidpolitikens offer bidragit till detta.</pre><pre>Vi fäster stora förhoppningar vid att\r\nförhandlingarna i Sydafrika fortgår och resulterar i\r\nett demokratiskt Sydafrika. Det humanitära\r\nbiståndet till Sydafrika som detta budgetår uppgår\r\ntill 310 milj. kr. har nu förändrats, för att bättre\r\nbidra till att förhandlingsprocessen kan fortgå och\r\ntill planering för ett framtida demokratiskt\r\nSydafrika.</pre><pre>Förhandlingsprocessen och hur Sverige kan stödja\r\ndenna diskuterades ingående under förra veckans\r\nbesök av ANC:s president Nelson Mandela.\r\nBehoven och vikten av fortsatt stöd till ANC är\r\notvivelaktigt betydande. ANC är ju en av de bägge\r\nhuvudaktörerna i förhandlingarna. Men samtidigt,\r\nvilket klargjordes under samtalen, kan Sverige inte\r\nfortsätta med det direkta biståndet till ANC, när\r\nANC blir ett politiskt parti.</pre><pre>Övrigt humanitärt bistånd kan dock fortgå och nya\r\ninitiativ prövas för att ge ett fortsatt bidrag till en\r\npositiv utveckling i Sydafrika.</pre><pre>När det gäller ett eventuellt framtida\r\nutvecklingssamarbete med ett demokratiskt\r\nSydafrika är det svårt att i dag ange ens några\r\nindikativa planeringsramar. Men biståndet till\r\nSydafrika kommer inte att bli Sveriges största\r\nbiståndsanslag. I det planeringsarbete om\r\neventuellt framtida biståndssamarbete med\r\nSydafrika som bedrivs inom min avdelning har\r\ndemokratimålet framhållits som huvudmål. Ett\r\nkraftfullt svenskt stöd till att en demokratisk\r\nutveckling i Sydafrika befästs och fördjupas finner\r\njag angeläget.</pre><pre>Anf. 175  MARGIT GENNSER (m):</pre><pre>Herr talman! Herr statsråd! För det första: Vi är i\r\nalla fall överens om en sak, nämligen att en\r\ndemokratisk utveckling i Sydafrika är värd att\r\neftersträva. Sedan är vi inte överens om allting.</pre><pre>För det andra: Enligt min mening utgör det en risk\r\natt fortsätta att ge stöd till ANC fram till dess det\r\nblir ett parti. ANC har nu en sorts mellanställning.\r\nDet finns en grå zon, som jag tror utgör en fara för\r\nden demokratsika utvecklingen. Överdriver jag?\r\nJag stöder mig ju på vissa andra europeiska länder.</pre><pre>För det tredje: Jag tycker, herr statsråd, att man\r\nskall se verkligheten så som den är. ANC är mycket\r\nav en marxistisk organisation. Det ekonomiska\r\nutskottet har sagt att utvecklingen och renässansen\r\nför en ny kommunism skall växa fram i Sydafrika.\r\nMandela har uttalat att gruvor och monopolföretag\r\nskall socialiseras. Med detta avser han de största\r\nbörsföretagen, dvs. ca 50 % av näringslivet.\r\nGruvorna är redan statsägda, men man skall\r\navskaffa de entreprenader och koncessioner som\r\nnu finns. Jag tycker att statskapitalism är en dålig\r\ngrund för demokrati. Har vi samma uppfattning i\r\ndetta avseende, eller skiljer vi oss åt?</pre><pre>För det fjärde: Sydafrika är ett rikt land. Det är inte\r\ndet största biståndslandet, men det är stort.</pre><pre></pre><pre>Behovet av katastrofbistånd är emellertid oändligt\r\nmycket större i andra afrikanska länder. Vad har\r\nman gjort för avvägningar här emellan? Är det\r\nverkligen en vettig avvägning som gjorts? Jag tror\r\natt rika länder som Sydafrika kan klara\r\nutvecklingen av egen kraft.</pre><pre>Anf 176  Statsrådet ALF SVENSSON (kds):</pre><pre>Herr talman! Jag är fullständigt övertygad om att\r\nMargit Gennser och jag är överens om mer än en\r\nsak. Jag tror också att det finns risker med stödet\r\ntill Sydafrika, men den risken kan kanske ses från\r\nmer än ett håll.</pre><pre>ANC har inte tillgång till någon statsapparat eller\r\ntill statsbudgeten, och man har nu som en mycket\r\nstor och betydelsefull uppgift att informera de sina,\r\nså att säga, om förhandlingsprocessen. För det\r\nbehövs naturligtvis resurser. Vi är ju överens om att\r\nhur rikt Sydafrika än är, vore det förödande om den\r\nprocessen nu skulle gå i stå eller inte kunna\r\nfortsätta och vidareutvecklas.</pre><pre>Sedan behövde väl egentligen inte Margit Gennser\r\nfråga vad jag tycker om statskapitalism, för det tror\r\njag är allom bekant. Annars känner jag mig mycket\r\nbesviken över min egen förmåga att bedriva\r\nopinion. Jag har inget till övers för statskapitalism.</pre><pre>Samtidigt vill jag ha sagt att när jag lyssnar till den\r\nutomordentlige Nelson Mandela, tror jag att han\r\noch hans rörelse -- jag vet inte hur djupt ner, men\r\nåtskilliga inom ANC -- inser att i dag är icke dagen\r\ndå man skall plädera för marxism. Den dagen är\r\nförbi. Det var gårdagen, möjligtvis.</pre><pre>Jag vågar faktiskt säga, Margit Gennser, att när vi\r\nhade ett sammanträffande talade Nelson Mandela\r\nväldigt varmt om kristendomen och demokratin.\r\nDet lät som allt annat än marxistiska tongångar.</pre><pre>Jag vill inte på något sätt förringa svårigheterna\r\nmed att nu omstrukturera biståndet till Sydafrika.\r\nVi har arbetat åtskilligt med det här, och jag har\r\ndragit in alla fyra regeringspartierna i den\r\nprocessen för att man skall känna sig delaktig.</pre><pre>Anf. 177  MARGIT GENNSER (m):</pre><pre>Herr talman! Mandela är helt otvivelaktigt en\r\nmycket skicklig politiker, och det är klart att han\r\ninte talar om kommunismen och marxismen när\r\nhan kommer till en borgerlig regering högt uppe i\r\nnorra Europa. Men tänkesätt, kultur, attityder osv.\r\nsom har vuxit fram under lång tid -- och naturligtvis\r\nberoende på förtryck -- har lett till att de\r\nvärderingarna finns. Jag tycker inte att man får vara\r\noförsiktig och nonchalera detta.</pre><pre>Det finns all anledning att ge information till alla\r\nsom verkar i det sydafrikanska samhället, men jag\r\ntror att man tar en väldig risk här. Jag hoppas i alla\r\nfall att statsrådet beaktar riskerna mycket noga i\r\nframtiden, så att vi inte stöder fel sida och fel\r\nutveckling. Jag tror inte att man skall nonchalera\r\nriskerna.</pre><pre>Anf. 178  Statsrådet ALF SVENSSON\r\n(kds):</pre><pre>Herr talman! Jag tar verkligen åt mig detta, att\r\nriskerna skall beaktas, och jag vill gärna säga\r\nytterligare en gång att det bistånd som vi ger\r\nverkligen skall vara inriktat på demokratisering och\r\npå en sammanläkning i Sydafrika. Jag tror att det är\r\nviktigt att det ställs resurser till förfogande till både\r\ndemokratisering och sammanläkning.</pre><pre>Anf. 179  MARGIT GENNSER (m):</pre><pre>Herr talman! Jag får tacka för att riskerna kommer\r\natt uppmärksammas. Men jag hade en fjärde fråga:\r\nHur har man gjort avvägningen mellan att ge\r\nSydafrika ett ganska betydande bistånd, samtidigt\r\nsom det kommer att inträffa oerhörda katastrofer i\r\nandra afrikanska länder, på grund av torka osv.?\r\nHur har den avvägningen gjorts?</pre><pre>Anf. 180  Statsrådet ALF SVENSSON\r\n(kds):</pre><pre>Herr talman! Först vill jag upprepa vad jag sade i\r\ndet egentliga svaret. Jag tror och vågar hävda att\r\ndet svenska biståndet till apartheidpolitikens offer\r\nhar bidragit till den -- som vi nu är överens om --\r\nglädjande utvecklingen. Det tycker jag att vi kan ta\r\nåt oss, och det är också det besked som Nelson\r\nMandela och många många andra ger oss.</pre><pre>Sedan tror jag att det finns all anledning för oss i\r\nSverige att nu rejält och resolut bistå svältens offer\r\ni Afrika. I morgon tar regeringen ett beslut där vi --\r\nkraftfullt, vågar jag påstå -- ställer upp på FN:s\r\nappell för att hjälpa svältens offer där.</pre><pre>Jag är litet rädd för det här att man alltid ställer\r\nsaker och ting mot varandra, även om jag mycket\r\nväl vet att det måste till prioriteringar. Men\r\nSydafrika befinner sig i en situation där det vore\r\nförödande om inte man får tillräcklig syresättning\r\nför att orka vidare.</pre><pre>Anf. 181  MARGIT GENNSER (m):</pre><pre>Herr talman! Ibland tror jag att vi svenskar\r\növerskattar vår egen förmåga och underskattar de\r\nkrafter som faktiskt verkar i det samhälle som\r\nhåller på att genomföra mycket mycket stora\r\nförändringar. Faktum är ju att den vita regimen inte\r\nhar råd att misslyckas med vad den håller på att\r\ngöra.</pre><pre>Det är egentligen där vi har optimismen, att man\r\nvill finna en ny grund på vilken svarta och vita kan\r\nleva tillsammans. Jag tror t.o.m. att vi med vår\r\nhjälp kan göra den anpassningsprocessen svårare,\r\nparadoxalt nog.</pre><pre>Men det är bra att statsrådet skall gå hem och\r\nfundera över riskerna. Det tycker jag är en bra\r\nhemläxa.</pre><pre>Anf. 182  Statsrådet ALF SVENSSON\r\n(kds):</pre><pre>Herr talman! Jag håller med om att den vita\r\nregeringen inte har råd att misslyckas. Men risken\r\nför misslyckande tror jag är större om ANC\r\nupplever sig sviket av sin omvärld.</pre><pre>Överläggningen var härmed avslutad.</pre><pre>34 §  Svar på fråga 1991/92:850 om biståndet till\r\nTanzania</pre><pre>Anf. 183  Statsrådet ALF SVENSSON\r\n(kds):</pre><pre>Herr talman! Inger Koch har frågat mig om Sverige\r\nvid utformandet av det nya samarbetsavtalet med\r\nTanzania kommer att beakta frågan om en fortsatt\r\ndemokratisk utveckling.</pre><pre>Regeringsförhandlingar mellan Sverige och\r\nTanzania angående ett nytt avtal om\r\nutvecklingssamarbete för perioden den 1 juli 1992\r\ntill den 31 juni 1994 hölls i Dar es Salaam den 26--\r\n27 mars i år. Då undertecknades det nya\r\nsamarbetsavtalet samt ett antal insatsavtal.</pre><pre>Diskussionen vid förhandlingarna rörde sig i\r\nhuvudsak om den politiska och ekonomiska\r\nreformprocess som nu pågår i Tanzania. Den\r\nsvenska delegationen betonade särskilt vikten av\r\natt denna process fortsätter och fördjupas.</pre><pre>På basis av den regeringsinstruktion som den\r\nsvenska delegationen hade att utgå ifrån\r\nunderströks betydelsen av ett pluralistiskt\r\nsamhällssystem med insyn, ansvarstagande och ett\r\nklart regelsystem. Från svensk sida välkomnades\r\nsärskilt beslutet om att flerpartisystem skulle\r\ninföras, vilket hade tagits någon tid före\r\nförhandlingstillfället. Det var nu viktigt att alla\r\nnybildade partier tilläts verka och få fram sitt\r\nbudskap i god tid innan allmänna val skulle hållas.</pre><pre>En stor del av det svenska biståndet till Tanzania,\r\nframför allt importstödet, betalningsbalansstödet\r\noch förvaltningsstödet, är direkt länkat till de\r\npolitiska och ekonomiska reformerna.</pre><pre>Därutöver kan nämnas att flera demokratiinsatser\r\när under beredning. Dessa finansieras från det\r\nsärskilda demokratianslaget, vilket totalt för nästa\r\nbudgetår ökar från 550 milj.kr. till 700 milj.kr.\r\nPlanerade insatser i Tanzania inkluderar stöd till\r\nenskilda organisationer som arbetar för mänskliga\r\nrättigheter, stöd till massmedia, stöd till\r\nrättsväsendet samt valstöd inkl. valövervakning.</pre><pre>Jag kan således försäkra Inger Koch om att\r\ndemokratifrågan är central i våra förbindelser och\r\nvårt utvecklingssamarbete med Tanzania.</pre><pre>Anf. 184  INGER KOCH (m):</pre><pre>Herr talman! Jag tackar biståndsministern för\r\nsvaret på min fråga. Ett stöd till\r\ndemokratiseringsprocessen och till värnande om\r\nmänskliga rättigheter bör inta en central roll i vårt\r\nfortsatta samarbete, inte bara med Tanzania utan\r\nmed alla våra biståndsländer.</pre><pre>Tanzania har efter påtryckningar inlett ett\r\nekonomiskt reformprogram, men för att det skall\r\nlyckas är den demokratiska utvecklingen även på\r\nmänskliga rättigheternas område helt avgörande.\r\nAtt hjälpa till med att t.ex. bygga upp fristående\r\ndomstolar är väldigt angeläget. Därför var det ett\r\nmycket positivt svar som biståndsministern gav.</pre><pre>Vi bör nu ställa villkor för vårt fortsatta bistånd.\r\nDet är viktigt att de nu påbörjade\r\ndemokratiseringsprocesserna omfattar alla\r\nområden och att de planerade demokratiska valen\r\nfullföljs. Vi bör på allt sätt hjälpa till och även\r\npoängtera vikten av att de blir fria och rättvisa.</pre><pre>Anf. 185  Statsrådet ALF SVENSSON\r\n(kds):</pre><pre>Herr talman! Från svensk sida har vi gjort mycket\r\nklart att vi anser att demokratiseringsprocessen i\r\nTanzania är oåterkallelig. Vi räknar alltså med en\r\nfortsatt fredlig övergång från enpartisystem till\r\nflerpartisystem. Men om det mot all förmodan\r\nskulle vara så, vilket vi verkligen hoppas inte blir\r\nfallet, att demokratiseringsprocessen spårar ur, har\r\nvi mycket frankt deklarerat att det får effekter på\r\nbiståndet helt enkelt genom en minskning av\r\nsamarbetet.</pre><pre>Anf. 186  INGER KOCH (m):</pre><pre>Herr talman! Jag tackar biståndsministern även för\r\ndet här svaret. Jag utgår från att regeringen även i\r\nfortsättningen bevakar frågorna noga.</pre><pre>Överläggningen var härmed avslutad.</pre><pre>35 §  Svar på fråga 1991/92:793 om byråkratin\r\ninom polisen</pre><pre>Anf. 187  Justitieminister GUN HELLSVIK\r\n(m):</pre><pre>Herr talman! Göthe Knutson har frågat mig om\r\nvilka åtgärder jag är beredd att vidta för att minska\r\nbyråkratin inom polisen.</pre><pre>Polisen har en central roll när det gäller att skapa\r\ntrygghet i samhället. Det är därför viktigt att\r\npolisen fungerar väl och sysslar med rätt saker.\r\nRegeringen har i årets budgetproposition lagt fast\r\nen tydlig målsättning att polisens verksamhet måste\r\neffektiviseras. Detta är nödvändigt för att kunna\r\nbryta utvecklingen mot allt fler brott.</pre><pre>Saken har många aspekter. Vi måste få ut fler av\r\nvåra drygt 16 000 poliser på gatorna.\r\nArbetsmetoder och teknik måste utvecklas. Den\r\növeradministration som kan finnas på en del håll\r\nmåste bantas bort. Ledningen för\r\npolismyndigheterna måste förbättras så att de\r\nsammanlagda resurserna inom polisen verkligen\r\nanvänds på ett sätt som ger resultat i form av\r\nminskad brottslighet och ökad trygghet för\r\nmedborgarna.</pre><pre>Allt detta åstadkommer man naturligtvis inte över\r\nen natt. Men om en dryg månad, den 1 juli,\r\ngenomför vi två stora reformer inom polisen som är\r\nviktiga i det här sammanhanget. Jag syftar på det\r\nnya budgetsystemet och den nya regionala\r\nledningsorganisationen. Reformerna innebär en\r\ndecentralisering av ansvar och befogenheter inom\r\npolisen. Cheferna på lokal och regional nivå får ett\r\ntotalansvar när det gäller att uppfylla\r\nverksamhetsmålen inom ramen för tilldelade\r\nresurser. Detta blir möjligt bl.a. genom att länen\r\noch polisdistrikten får en större frihet när det gäller\r\natt bestämma om hur verksamheten skall\r\norganiseras och hur resurserna skall användas.</pre><pre>Avsikten från regeringens sida är att\r\nbudgetreformen och reformen av den regionala\r\nledningen skall vara utgångspunkten för ett brett\r\nupplagt arbete med att rationalisera och\r\neffektivisera arbetet inom polisen. För att\r\nsäkerställa att rationaliseringsarbetet kommer i\r\ngång snabbt kommer jag att föreslå regeringen att\r\nuppdra åt rikspolisstyrelsen och länsstyrelserna att\r\nutarbeta ett program för att rationalisera och\r\neffektivisera polisverksamheten inom resp. län.\r\nMålet bör vara att åtminstone huvuddelen av\r\nprogrammet skall kunna genomföras under loppet\r\nav budgetåret 1992/93. Här kan det bli fråga om\r\nåtgärder av många olika slag, både när det gäller\r\nsjälva polisverksamheten och när det gäller\r\nadministrativa och organisatoriska frågor.</pre><pre>Jag kommer vidare att ta initiativ till att se över\r\norganisation och uppgifter på central nivå inom\r\npolisen. Det är viktigt att rikspolisstyrelsen på ett\r\neffektivt sätt kan verka för att polisen utvecklas i\r\nenlighet med de mål och riktlinjer som har slagits\r\nfast av regeringen och riksdagen. Samtidigt är det\r\nklart att den ökade självständigheten på lokal och\r\nregional nivå måste leda till att man kan dra ned på\r\nden centrala administrationen. Det är sådana\r\nfrågor som översynen skall ta sikte på. Jag\r\növerväger formerna för att snabbt komma igång\r\nmed de förändringar som kan ske utan omfattande\r\nutredningsarbete.</pre><pre>Åtskilligt är alltså på gång när det gäller att\r\nmodernisera och förbättra den svenska polisen.\r\nMin ambition är att vi skall kunna se tydliga resultat\r\ni form av en effektivare polisverksamhet före\r\nmandatperiodens utgång.</pre><pre>Anf. 188  GÖTHE KNUTSON (m):</pre><pre>Herr talman! Jag tackar justitieministern för svaret.</pre><pre>Låt mig också gratulera justitieministern för den\r\nalldeles utmärkta publicitet som justitieministern\r\nhar fått i dagens Expressen och de förnuftiga svar\r\nsom hon har givit på allmänhetens frågor. Det är ett\r\nreportage som speglar en ny tid och framför allt den\r\nuppfattning om polisen och dess betydelse som\r\nsvenska folket har. Det är något som i alltför liten\r\ngrad har kommit till uttryck från\r\nregeringsmajoriteten under en del år.</pre><pre>Den fråga jag har ställt om byråkratin inom polisen\r\nhar varit aktuell i många år. Leif G. W. Persson,\r\nden kände kriminologen och professorn vid\r\npolishögskolan, har skrivit en uppmärksammad\r\nartikel i Polistidningen. Han hävdar där att Sverige\r\nhar världens dyraste och mest byråkratiska\r\npoliskår. För varje polisman på fältet går det i dag\r\ndrygt en anställd som sysslar med annat.</pre><pre>Jag delar inte helt Leif G. W. Perssons uppfattning\r\noch i synnerhet inte Aftonbladets rubrik lördagen\r\nden 16 maj där det påstods att den svenska polisen\r\när usel. Det är den inte. Däremot finns det mycket\r\nsom kan ändras.</pre><pre>Den nyordning som statsrådet hänvisar till är\r\nalldeles säkert riktig. Det blev en majoritet i\r\nkammaren för detta redan under den tidigare\r\nregeringen. Men det finns en risk som jag vill ställa\r\nen kompletterande fråga om. När man lokalt får\r\nstörre inflytande över processen, finns det en risk\r\nför att man inte tar fasta på det som är så\r\nnödvändigt, nämligen att kasta ut så många\r\nskrivbord som möjligt från polishusen i landet och\r\nse till att poliserna kommer ut i direkt polisiärt\r\narbete. Är det möjligt att utöva mer styrning,\r\nstatsrådet?</pre><pre>Anf. 189  Justitieminister GUN HELLSVIK\r\n(m):</pre><pre>Herr talman! Ibland måste man välja, och då måste\r\nman välja efter den modell som man tror har bäst\r\nförutsättningar att nå de mål som har satts upp.</pre><pre>Självfallet finns det alltid en risk med att delegera\r\nansvar. Men det är en risk man får ta om man vill ta\r\ntill vara kreativitet och kunskap om lokala\r\nförhållanden, vilka kan komma till sin rätt vid\r\ndelegering av beslutanderätt och budgetansvar.\r\nSamtidigt har regeringen och riksdagen rätt och\r\nskyldighet att sätta upp mål och riktlinjer för\r\nverksamheten, och rikspolisstyrelsen har\r\nskyldighet att följa upp efterlevnaden av dessa mål\r\noch riktlinjer. Det är den metoden som måste\r\nanvändas för att få till stånd en effektivisering och\r\nen synlig polis. Det är viktigt att vi ofta markerar\r\natt detta är något vi eftersträvar.</pre><pre>Anf. 190  GÖTHE KNUTSON (m):</pre><pre>Herr talman! Jag tackar justitieministern för det\r\nkompletterande svaret. Jag är mycket nöjd med\r\nsvaret i sin helhet. Men jag ser också risker.</pre><pre>De åtgärder som statsrådet vidtagit redan innan jag\r\nställde frågan, i synnerhet innan Leif G. W. Persson\r\nskrev sin artikel, är säkert alldeles utomordentliga.\r\nMen när i tiden skall dessa mål uppfyllas? Jag\r\nföreställer mig att de flesta chefer inom polisen är\r\nmänskliga varelser och som säkert är bra som\r\norganisatörer. Men det är just genom\r\norganiserandet som det har blivit så förtvivlat\r\nmycket skrivbordsarbete i stället för det som kallas\r\nheter yttre tjänst. Det har medfört att allmänheten\r\ntycker sig se alldeles för få poliser ute på gator och\r\ntorg -- inte minst på landsbygden.</pre><pre>Anf. 191  Justitieminister GUN HELLSVIK\r\n(m):</pre><pre>Herr talman! Vi har från regeringens sida i årets\r\nbudgetproposition lagt fast tydliga målsättningar.\r\nDet är målsättningar som skall gälla i den nya\r\norganisationen fr.o.m. den 1 juli 1992. Det innebär\r\nockså att vi via rikspolisstyrelsen under budgetåret\r\n1992/93 skall följa upp att dessa riktlinjer efterlevs.</pre><pre>Anf. 192  GÖTHE KNUTSON (m):</pre><pre>Herr talman! Jag använder den enklaste av all\r\nmatematik -- för min egen skull, och inte för\r\njustitieministerns. I dag finns det en byråkrat på\r\nvarje polisman som är i yttre tjänst, vilket ju är\r\nbetydligt fler än 7 000 -- många är ju lediga, osv.\r\nDet polisiära arbetet utgör en bråkdel av den totala\r\narbetstiden. Nåväl! När går det att säga att det finns\r\nen byråkrat på, låt oss säga, tre polismän som är ute\r\ni det direkt polisiära arbetet? Jag underkänner inte\r\nutredningsarbetet, men går strävan i den\r\nriktningen?</pre><pre>Anf. 193  Justitieminister GUN HELLSVIK\r\n(m):</pre><pre>Herr talman! Jag tror inte att vi skall gå närmare in\r\npå matematiken. Då måste vi också definiera vad\r\npolisarbete är och på vilket sätt utredningsarbete\r\nicke är att betrakta som polisarbete. Merparten av\r\nutredningsarbetet syftar till att klara ut brott.\r\nMycket av det brottsförebyggande arbetet är inte\r\nsynligt utåt, utan sker mycket med hjälp av\r\nkontakter med skola, föräldraorganisationer,\r\nsociala myndigheter, osv. Jag är inte beredd att\r\ndiskutera de frågorna närmare. Då måste vi ha\r\nklarat ut definitionerna först.</pre><pre>Vår utgångspunkt är, att redan med den nya\r\norganisationen som införs den 1 juli, skall\r\nmöjligheterna öka att minska administrationen.</pre><pre>Anf. 194  GÖTHE KNUTSON (m):</pre><pre>Herr talman! Jag vill passa på tillfället att i korthet\r\nberätta att man i ett av landets polisdistrikt gärna\r\nvill att personalen redan på morgonen är inriktad\r\npå att inte bara sitta vid skrivbordet och göra\r\nutredningar om redan begångna brott utan också på\r\natt vara ute i det preventiva arbetet och av den\r\nanledningen bära uniform redan från morgonen. På\r\ndet viset blir fler poliser synliga ute på stan. Det är\r\nen bieffekt. Då kan man i större utsträckning\r\nsamordna brottsbekämpningen. Man kan följa\r\nbrottet från brottsplatsen och så att säga ta det med\r\nsig till skrivbordet. Då blir det inte bara en\r\nadministratör av den alldeles utmärkta polisman\r\nsom en gång började i yttre tjänst.</pre><pre>Överläggningen var härmed avslutad.</pre><pre>36 §  Svar på fråga 1991/92:807 om respekten för\r\nlag och rätt</pre><pre>Anf. 195  Justitieminister GUN HELLSVIK\r\n(m):</pre><pre>Herr talman! Birgit Henriksson har frågat mig vilka\r\nåtgärder jag är beredd att vidta för att reaktionen\r\nskall vara i bättre överensstämmelse med det\r\nallmänna rättsmedvetandet när enskilda människor\r\ningriper för att hindra brottslig eller uppenbart\r\nfarlig verksamhet.</pre><pre>Det finns olika bestämmelser som kan aktualiseras\r\ni fall av det slag som Birgit Henriksson tar upp. Den\r\nkanske mest centrala är brottsbalkens\r\nbestämmelser om nödvärn. Den ger den enskilde\r\nrätt att i självförsvar, men också till försvar av\r\nnågon annan, tillgripa allt det våld som inte är\r\nuppenbart oförsvarligt. Även om den enskilde\r\nskulle använda ett uppenbart oförsvarligt våld,\r\nskall han inte straffas om situationen var sådan att\r\nhan hade svårt att besinna sig. Om domstolen ändå\r\nfinner att gärningen är brottslig skall\r\nnödvärnssituationen beaktas vid straffmätningen\r\noch domstolen kan döma ut ett lindrigare straff för\r\nbrottet.</pre><pre>Jag vill också nämna att det i lagen uttryckligen sägs\r\natt det är en förmildrande omständighet om ett\r\nbrott föranleds av ett grovt kränkande beteende.\r\nDen bestämmelsen gäller även om det inte\r\nförelegat en nödvärnssituation.</pre><pre>Nödvärnsbestämmelsen har bl.a. tagits upp av\r\nriksdagens justitieutskott vid olika tillfällen.\r\nUtskottet har då konstaterat att nödvärnsreglerna\r\nger en ganska bred marginal till den angripnes\r\nförmån och utgör en lämplig avvägning mellan\r\nolika intressen. Något skäl att göra sakliga\r\nändringar i bestämmelserna har utskottet inte\r\nansett föreligga.</pre><pre>I fängelsestraffkommitténs slutbetänkande har\r\nockså frågan om nödvärn tagits upp. Kommittén har\r\nföreslagit att lagtexten skall redigeras om bl.a. i\r\nsyfte att framhäva nödvärnsrätten tydligare. Jag\r\nräknar med att ett förslag på grundval av\r\nkommitténs förslag skall kunna överlämnas till\r\nriksdagen under hösten.</pre><pre>Anf. 196  BIRGIT HENRIKSSON (m):</pre><pre>Herr talman! Jag vill först tacka justitieminister\r\nGun Hellsvik för svaret. Frågan ställdes\r\nursprungligen av min partikollega Elisabeth\r\nFleetwood. Hon upprördes mycket över en\r\nhändelse som relaterades i Aftonbladet den 13 maj.\r\nHon skrev frågan men blev hastigt sjukskriven och\r\nbad mig överta den, eftersom jag helt delar hennes\r\nuppfattning att man får fel signaler när människor\r\nsom försöker ingripa rådigt blir de som råkar illa ut.</pre><pre>Det var först när jag läste svaret på frågan som jag\r\nförstod att den kanske kunde misstolkas. Det var\r\ninte nödvärnsrätten som hade upprört oss i detta\r\nfall. Jag skall kort relatera bakgrunden till frågan.</pre><pre>Det var en 16-åring som buskörde på en trimmad\r\nmoped tillsammans med några kamrater i ett\r\nbostadsområde där många små barn lekte. En\r\nvuxen man blev mycket oroad över tilltaget. Han\r\nblev rädd för att en allvarlig olycka skulle kunna\r\ninträffa. Och det gjorde det, men inte på det sätt\r\nhan ens i sina vildaste fantasier kunde föreställa sig.\r\nHan sade till ynglingarna att det var riskfyllt, att de\r\ninte fick busköra bland småbarnen på gångvägarna.\r\nEn av mopedisterna smet, men en stannade kvar.\r\n''Stanna här, nu måste vi tala med polisen'', var allt\r\nsom mannen hann säga, innan ett knä träffade hans\r\nansikte och en tung verktygslåda av plåt träffade\r\nhans nacke. Björn, som mannen heter, lyckades\r\ntrots detta hålla i pojken tills ett par grannar kom\r\ntill undsättning.</pre><pre>I dag ligger mannen som ville skydda småbarnen på\r\nKarolinska sjukhuset i s.k. järnkrona. Han får\r\ntillbringa minst hela sommaren på sjukhuset. Sjätte\r\nkotan är intryckt. Några millimeter till och han\r\nhade blivit förlamad för livet.</pre><pre>Anf. 197  Justitieminister GUN HELLSVIK\r\n(m):</pre><pre>Herr talman! Jag känner väl till detta fall. Birgit\r\nHenriksson och jag skall naturligtvis inte diskutera\r\nnågra detaljer. Just i detta fall, som nyligen har\r\ninträffat och är mycket tragiskt, har inte den\r\nrättsliga processen startat ännu.</pre><pre>Det är svårt att utöver allmänna sociala aspekter\r\nföra en närmare diskussion om ifall vi har några\r\nbrister i lagstiftningen. Fallet visar att vi har brister\r\ni vårt samhälle, när vi inte lyckas föra över vad vi\r\ntycker är normala normer till våra barn och när vi\r\ninte ser det som en naturlig del att vi i vuxenvärlden\r\ntillrättavisar de unga. Fallet får sedan visa om det\r\nfinns några brister i lagstiftningen. Ingenting tyder\r\nännu på detta. Däremot pekar det på andra\r\nallvarliga brister.</pre><pre>Anf. 198  BIRGIT HENRIKSSON (m):</pre><pre>Herr talman! Det jag tycker är värst är att den 16-\r\nåring som gjorde detta redan är känd av polisen,\r\noch ändå var han ute dagen efter och buskörde på\r\nsamma gångvägar bland barnen igen, med sin\r\ntrimmade moped. Det är omöjligt att fatta 16-\r\nåringens reaktion, men det är ofattbart att inte\r\nsamhället ger andra signaler.</pre><pre>Hur kommer det sig att han får fortsätta med sin\r\nbuskörning? Varför gör ingen någonting? Hur skall\r\nman få människor att våga ingripa och säga ifrån,\r\nnär reportage i tidningar eller glimtar från TV talar\r\nom hur det kan gå? Tycker inte justitieministern,\r\nliksom Elisabeth Fleetwood och jag, att det måste\r\nbli någon form av reaktion på ett brott av detta\r\nslag? Ynglingen är alltså tidigare känd hos polisen\r\nför upprepade brott. Vad har justitieminister\r\nHellsvik för förslag till åtgärd? Det är så mycket\r\nsom hänger på att vuxna lär sig säga ifrån. Det är\r\ntill hjälp för många unga. Men då måste samhället\r\nreagera när allvarliga saker inträffar.</pre><pre>Anf. 199  Justitieminister GUN HELLSVIK\r\n(m):</pre><pre>Herr talman! Vi har mycket arbete på gång inom\r\njustitiedepartementet och i kommittéer när det\r\ngäller dessa frågor, just för att vi i regeringen anser\r\natt det är mycket viktigt att komma med snabba\r\nreaktioner när det är fråga om unga människor som\r\ngör sig skyldiga till brott. Det är där diskussionen\r\nom jourdomstolar kommer in.</pre><pre>Vi skall kunna komma med tydliga reaktioner. Som\r\ndet är i dag har vi begränsade möjligheter att\r\ningripa mot unga människor som gör sig skyldiga till\r\nbrott, vilket tyvärr resulterar i att vi alldeles för ofta\r\nfår sätta unga människor i fängelse. Det är ett\r\nmisslyckande. Vi måste finna andra former för att\r\ntidigt markera att vi inte accepterar beteendet. Den\r\nnya regeringen har intensivt engagerat sig i dessa\r\nfrågor och hoppas att i slutet av nästa budgetår\r\nkunna lägga fram en del förslag.</pre><pre>Anf. 200  BIRGIT HENRIKSSON (m):</pre><pre>Herr talman! Jag tackar för det svaret. Jag är\r\nmycket glad att höra att arbetet är i full gång inom\r\ndepartementet. Sådana här fall visar hur viktigt det\r\när med snabba reaktioner. Detta är inte en enskild\r\nhändelse. Vi läser om sådana här fall litet då och\r\ndå. Det visar också hur viktigt det är att sätta stopp\r\ntidigt, så att inte ungdomar hinner begå brott på\r\nbrott och till slut kommer till en gräns där inga\r\nregler gäller. Jag är glad och tacksam över att höra\r\natt det snabbt kommer ett förslag, och jag hoppas\r\natt det blir ett förslag som kommer att hjälpa upp\r\ndenna situation.</pre><pre>Överläggningen var härmed avslutad.</pre><pre>37 §  Svar på fråga 1991/92:840 om\r\npolisorganisationen</pre><pre>Anf. 201  Justitieminister GUN HELLSVIK\r\n(m):</pre><pre>Herr talman! Göran Magnusson har frågat mig om\r\njag kan garantera att inga poliser blir uppsagda\r\nunder den kommande treårsperioden på grund av\r\notillräckliga budgetanslag.</pre><pre>Svaret på Göran Magnussons fråga är ja. Inga\r\npoliser skall behöva sägas upp på grund av brist på\r\nmedel.</pre><pre>Anf. 202  GÖRAN MAGNUSSON (s):</pre><pre>Herr talman! Jag tackar justitieministern för svaret.\r\nDet var ju klart och koncist, men det är inget tvivel\r\nom att det enkla svaret ändå reser en hel del frågor.</pre><pre>Det pågår ju en diskussion om det finns tillräckligt\r\nmed anslag och tillräckligt med pengar för nästa\r\nverksamhetsår, eller under den treårsperiod som\r\npolisen nu går in i. Innebär justitieministerns svar\r\natt den här budgetdiskussionen är felaktig? Det\r\nfinns alltså ingen brist på pengar, i varje fall inte till\r\natt ha kvar den personal som är anställd inom\r\npolisverksamheten? Innebär det att den\r\npolismyndighet som har svåra och många\r\ndiskussioner om pengar och anser att man har fått\r\nför litet pengar inte i något läge skall säga upp\r\npolispersonal, utan att justitieministern kommer att\r\nfylla på anslagen så att de kommer att räcka till?</pre><pre>En intressant fråga är vad uppdraget till\r\nriksrevisionsverket egentligen har för betydelse.\r\nOm riksrevisionsverket nu kommer fram till att det\r\nfattas 300--400 milj.kr., kommer justitieministern,\r\ndepartementet och regeringen då att se till att de\r\npengarna tillförs anslaget? Då är det snarast en\r\nslags budgetövning som man för närvarande håller\r\npå med och ingenting som det egentligen finns\r\nnågon anledning att hålla på med vare sig ur\r\nanställningstrygghetssynpunkt eller ur den\r\nsynpunkten att man vill ha ett effektivt och\r\nomfattande polisarbete. Vi är ju överens om att\r\ndetta är en viktig sak. Den har alltså inte bäring här,\r\nutan det är mer en slags budgetövning.</pre><pre>Till sist vill jag i den här omgången -- jag har\r\nytterligare frågor -- ställa frågan: Är den besparing\r\npå 130 milj.kr. som polisen brottas med möjlig att\r\nbortse ifrån i det praktiska budgethanterandet hos\r\npolisen? Fyller regeringen på även dessa 130\r\nmilj.kr.?</pre><pre>Anf. 203  Justitieminister GUN HELLSVIK\r\n(m):</pre><pre>Herr talman! Skälet till att jag uttryckte mig kort\r\nmen förhoppningsvis tydligt i mitt svar på själva\r\nfrågan, är att jag för en vecka sedan besvarade en\r\nlikadan fråga i riksdagen. Även om det inte heller\r\ndå var så särskilt många närvarande under\r\nfrågestunden, utgår jag från att kammarens\r\nledamöter tar del av snabbprotokollet. Där finns\r\nockså svaret på alla de frågor som jag nu har fått.</pre><pre>Det är inte fråga om något spel för gallerierna att vi\r\nhar bett riksrevisionsverket att analysera budgeten\r\nför polisen. Det är helt enkelt för att vi anser att\r\nman inom polisen inte skall ägna hela våren åt att\r\nförsöka räkna fram den och för att vi inte skall föra\r\ndiskussioner om vem som har rätt och vem som har\r\nfel. Jag har ännu inte fått resultatet från\r\nriksrevisionsverket. Jag får det endera dagen.</pre><pre>Som jag sade förra veckan, har vi all anledning att\r\nräkna med att den budget och de ramar vi har givit\r\nskall täcka de kostnader för de tjänster som polisen\r\nhar.</pre><pre>När det gäller besparingen på 130 milj.kr., är det ett\r\nfullföljande av den socialdemokratiska regeringens\r\ntidigare beslut om en viss besparing under en\r\nfemårsperiod. Detta har alltså varit förutsebart och\r\nberäknat från polisens sida. Om det skulle visa sig\r\natt det finns stora brister är jag beredd att ta en ny\r\ndiskussion om hur vi skall lösa detta. Men än så\r\nlänge finns det ingenting som tyder på att det finns\r\nnågra brister. Som jag sagt vid tidigare tillfällen kan\r\ndet framöver behövas en diskussion om normerna\r\nför fördelningen av medel inom polisen.</pre><pre>Anf. 204  GÖRAN MAGNUSSON (s):</pre><pre>Herr talman! Är det bara en fråga om normerna\r\noch fördelningen inom och mellan olika\r\npolismyndigheter? Jag har uppfattat det så, att man\r\nhar konstaterat en brist, att det är oenighet om hur\r\nstor den bristen är och att det är där som\r\nriksrevisionsverket skall döma.</pre><pre>Jag har tagit del av svaret från förra veckan. Det var\r\nnär jag läste det, som jag tyckte att det fanns\r\nanledning att fråga ytterligare en gång. Om\r\nriksrevisionsverket kommer fram till att det finns\r\nen brist, vet polismyndigheterna och polischeferna\r\nute i landet att det inte har så stor betydelse, utan\r\nde kan behålla den polisorganisation som de för\r\nnärvarande har.</pre><pre>När det sedan gäller dessa 130 milj.kr., är det\r\nintressant att konstatera att regeringen fullföljer\r\nden socialdemokratiska budgetpolitiken på den\r\npunkten. Det vore ju bra om man gjorde det på\r\nandra punkter också. Det intressanta är att den\r\nborgerliga oppositionen reserverade sig mot den\r\nbesparingen tidigare. Det hade inte varit ologiskt\r\nom den här regeringen hade försökt att klara det,\r\nmed tanke på att man vill ha fler poliser.</pre><pre>Anf. 205  Justitieminister GUN HELLSVIK\r\n(m):</pre><pre>Herr talman! Skillnaden är att vi fullföljer den\r\nbesparing som syftar till effektiviseringar. Samtidigt\r\nhar vi ökat anslagen för att möjliggöra intagning av\r\nfler sökande till polishögskolan.</pre><pre>Anf. 206  GÖRAN MAGNUSSON (s):</pre><pre>Herr talman! Det är bra om man genom\r\neffektivisering kan spara 130 milj.kr. Det var ju i\r\noch för sig avsikten med det beslut som fattades.\r\nEgentligen var beslutet då i första hand inriktat på\r\nadministrativ personal, inte på polismanstjänster.\r\nJag är inte övertygad om att budgetproblemet är\r\nriktigt så enkelt, sett ur det nuvarande prekära\r\nbudgetläget, som justitieministern nu vill framställa\r\ndet. Jag tror att det kommer att bli svårigheter att\r\nfå fram de pengar som till äventyrs kan komma att\r\nfattas.</pre><pre>Sedan är ju budgettekniken intressant. Såvitt jag\r\nförstår kan väl inte heller justitieministern riktigt\r\nklara ut hur många poliser som kommer att finnas i\r\norganisationen. Polismyndigheten har ju möjlighet\r\natt välja mellan poliser, och bilar eller lokaler.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 17.38 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>\r\n38 §  Svar på fråga 1991/92:702 om\r\nförhandlingsinstruktionerna inför FN:s miljö- och\r\nutvecklingskonferens</pre><pre>Anf. 207  Utrikesminister MARGARETHA\r\nAF UGGLAS (m):</pre><pre>Herr talman! Gudrun Schyman har frågat mig\r\nvarför regeringens instruktion för ombuden vid\r\nFN:s konferens om miljö och utveckling är hemlig.</pre><pre>Regeringen antog den 5 mars 1992 en instruktion\r\nför FN:s konferens om miljö och utveckling och för\r\ndet fjärde mötet med den förberedande kommittén\r\nför konferensen. Uppgifterna i instruktionen angår\r\nSveriges förbindelser med annan stat och rör\r\nmellanfolklig organisation. Det står inte klart att de\r\nkan lämnas ut utan att detta stör Sveriges\r\nmellanfolkliga förbindelser eller på annat sätt\r\nskadar landet. Uppgifterna skyddas därför av\r\nsekretess enligt 2 kap. 1 § sekretesslagen.</pre><pre>Låt mig i detta sammanhang säga att det är naturligt\r\natt inte offentliggöra en förhandlingsinstruktion av\r\ndetta slag. Därigenom skulle motparterna i\r\nförhandlingen få otillbörlig kännedom om de\r\nsvenska förhandlingspositionerna.</pre><pre>Även en handling som är hemlig kan delges\r\norganisationer och andra som har intressen i\r\npågående förhandlingar. I detta fall har den\r\nsvenska nationalkommittén för konferensen fått del\r\nav instruktionen. I nationalkommittén ingår bl.a.\r\nrepresentanter för de politiska partierna.</pre><pre>Då Gudrun Schyman, som framställt frågan,\r\nanmält att hon var förhindrad att närvara vid\r\nsammanträdet, medgav andre vice talmannen att\r\nAnnika Åhnberg i stället fick delta i\r\növerläggningen.</pre><pre>Anf. 208  ANNIKA ÅHNBERG (v):</pre><pre>Herr talman! Jag tackar på Gudrun Schymans\r\nvägnar för svaret på denna fråga. Hon har tyvärr\r\nhastigt fått förhinder och kan inte ta emot svaret.</pre><pre>Jag har två kommentarer till svaret. Den första är\r\natt jag har all förståelse för att en detaljerad\r\nförhandlingsinstruktion inte kan vara offentlig --\r\ndet tror jag att alla som i något sammanhang har\r\nförhandlat är införstådda med. Men det finns en\r\nviktig aspekt som också hör hemma i det här\r\nsammanhanget, och det är att det finns ett\r\nberättigat behov, hos t.ex. Sveriges riksdag eller\r\nallmänheten i Sverige, att vara med i dessa oerhört\r\nviktiga diskussioner, att få information om hur den\r\nsvenska regeringen ser på hur förhandlingsarbetet\r\nfortskrider. Jag delar frågeställarens uppfattning så\r\ntill vida att det har varit litet dåligt beställt med\r\nmöjligheterna till diskussion. Jag vet att t.ex. det\r\ndanska folketinget har haft en omfattande\r\ndiskussion före den danska delegationens resa till\r\nRio, men i Sverige har vi saknat den möjligheten.</pre><pre>Min andra kommentar gäller detta att den svenska\r\nnationalkommittén har fått del av de hemliga\r\ninstruktionerna. Den information som jag har fått\r\nfrån vår representant är att hon nekades att ta del\r\nav de instruktioner som skrevs i mars, just med det\r\nargumentet att de var hemliga. Vi reagerade mot\r\ndet, då vi tyckte att det var märkligt. Det borde\r\nsjälvklart vara så att deltagarna i nationalkommittén\r\nhade möjlighet att diskutera igenom\r\ninstruktionerna. Däremot fick man muntlig\r\ninformation. Jag förstår av utrikesministerns svar\r\natt detta måste ha berott på något missförstånd och\r\natt avsikten uppenbarligen var att hela\r\nnationalkommittén skulle få del av de skrivna\r\ninstruktionerna.</pre><pre>Anf. 209  Utrikesminister MARGARETHA\r\nAF UGGLAS (m):</pre><pre>Herr talman! Ja, sedermera har ordföranden i\r\nnationalkommittén, statsrådet Olof Johansson,\r\nbeslutat att nationalkommitténs ledamöter skall få\r\ndel av instruktionen. Så skedde också vid\r\nkommitténs sammanträde den 6 maj.</pre><pre>Vad gäller informationen över huvud taget, har ju\r\nstatsrådet Johansson lämnat en särskild\r\ninformation till riksdagen i denna fråga inför mötet\r\ni Rio. Sedan har också information spridits om\r\nsjälva konferensen, inte minst om den svenska\r\nregeringens ställningstagande i olika\r\nkonferensfrågor. Sådana ställningstaganden har\r\nt.ex. meddelats i den svenska nationalrapporten, i\r\ntal, artiklar och pressmeddelanden, så det har ändå\r\ngivits en ganska vid information inför själva mötet.</pre><pre>Anf. 210  ANNIKA ÅHNBERG (v):</pre><pre>Herr talman! Jo, det har funnits möjligheter att\r\ninformera sig -- det håller jag gärna med om -- men\r\njag tycker ändå som ledamot av riksdagen att det\r\nockså hade varit på sin plats att det givits tillfälle till\r\nen mer omfattande diskussion, att regeringen\r\nunder något skede av den här processen hade\r\nlämnat en redogörelse till riksdagen, en berättelse\r\nom hur man ställde sig, och gett riksdagen\r\nmöjligheter att hantera det.</pre><pre>Det var mycket bra att miljöministern för en tid\r\nsedan informerade riksdagen, men den typen av\r\ninformationsstunder ger bara möjlighet till korta\r\nfrågor och kommentarer och ger inte möjlighet till\r\nen mer omfattande diskussion, som jag tycker att\r\nriksdagen borde ha fått.</pre><pre>Anf. 211  Utrikesminister MARGARETHA\r\nAF UGGLAS (m):</pre><pre>Herr talman! Jag vill dock påminna om att här har\r\nsuttit en bred och representativ nationalkommitté,\r\nsom under hela tiden har haft möjlighet att följa\r\narbetet, som nu har pågått ganska länge, och att ge\r\nsina synpunkter. Där har vi haft en mycket bred\r\nförankring och en bred diskussionsgrupp.</pre><pre>Överläggningen var härmed avslutad.</pre><pre>39 §  Svar på fråga 1991/92:711 om Serbien och\r\nkosovoalbanerna</pre><pre>Anf. 212  Utrikesminister MARGARETHA\r\nAF UGGLAS (m):</pre><pre>Herr talman! Lars Andersson har frågat mig vad\r\nregeringen kommer att göra för att stoppa Serbiens\r\nförtryck av kosovoalbanerna.</pre><pre>För två månader sedan -- den 20 mars -- svarade jag\r\nhär i kammaren på en interpellation om respekten\r\nför mänskliga rättigheter för albaner i Kosovo och\r\nandra delar av Jugoslavien. När det gäller\r\nkosovoalbanernas situation väljer jag därför att ge\r\nenbart följande korta bakgrund.</pre><pre>På det tidigare Jugoslaviens territorium lever i dag\r\nuppemot 3 miljoner albaner. Av dessa finns\r\nomkring 2 miljoner i Kosovo, som är en provins i\r\nSerbien.</pre><pre>Nio av tio invånare i Kosovo är albaner. Albanerna\r\ni Kosovo kräver att få tillbaka sitt provinsiella\r\nsjälvstyre. Belgradregimen har mött detta krav\r\nmed diskriminering och förtryck.</pre><pre>Detta är en utveckling som självfallet inte kan\r\naccepteras. Sverige har därför sedan länge pekat på\r\noch kritiserat Belgradregimens uppenbara\r\nkränkningar av kosovoalbanernas mänskliga\r\nrättigheter. Vår kritik har framförts både bilateralt\r\noch multilateralt i ESK och i andra fora. Vår kritik\r\nkommer att fortsätta även framgent, till dess\r\nförhållandena för albanerna i Kosovo har avsevärt\r\nförbättrats.</pre><pre>Senast framförde vi den svenska uppfattningen för\r\ntvå veckor sedan, då en tjänsteman från\r\nutrikesdepartemenet vid besök i Belgrad framförde\r\nregeringens starka ogillande av Serbiens förtryck av\r\nkosovoalbanerna. Han uttryckte också under\r\nbesöket vår skarpa kritik av Serbiens agerande i\r\nJugoslavienkrisen.</pre><pre>Historiska, kulturella och politiska motsättningar\r\nmellan olika befolkningsgrupper i det tidigare\r\nJugoslavien är drivkrafter bakom den tragedi som i\r\ndag utspelas på Balkan. Kriget har skördat\r\ntusentals människors liv, hundratusentals familjer\r\nhar tvingats fly från sina hem, och städer har lagts i\r\nruiner.</pre><pre>Kriget måste få ett snabbt slut. Det är fullständigt\r\noacceptabelt att regeringsföreträdare i dagens\r\nEuropa söker lösa konflikter med militära\r\nmaktmedel.</pre><pre>Det internationella samfundet måste också med\r\nalla till buds stående politiska medel förhindra att\r\nkriget sprider sig till andra delar av det forna\r\nJugoslavien. Skulle Belgradregimens förtryck i\r\nKosovo övergå i öppen militär konflikt finns risk för\r\nen internationalisering av konflikten med\r\noöverskådliga följder för hela Balkan.</pre><pre>Anf. 213  LARS ANDERSSON (-):</pre><pre>Herr talman! Jag tackar utrikesministern för svaret.</pre><pre>I dagens Europa har vi ett apartheidsystem i full\r\nkraft. Forskare, läkare, lärare och andra sparkas i\r\nKosovo, och kanske över 100 000 människor har\r\nmist sina arbeten de senaste två åren. Inte nog med\r\natt den albanska befolkningen förtrycks; den\r\nutsätts för rent barbari. Havande kvinnor sticks ned\r\nmed bajonett, våldtas och förnedras -- det är inget\r\novanligt. När kommer regeringen att avbryta eller\r\ntona ned sina relationer med Belgradregimens\r\ntyranner? De är ingenting annat än tyranner. Om\r\ninte Sverige reagerar, vem skall då gå i täten?</pre><pre>Albaniens nya demokratiska ledning har förklarat\r\natt man kommer att ingripa om albanerna i Kosovo\r\nangrips ytterligare. Är det inte bättre att börja\r\nisolera Serbien än att få ett stort, okontrollerat\r\nBalkankrig?</pre><pre>Sedan vill jag fråga: När framfördes den senaste\r\nbilaterala och multilaterala kritiken, som anges i\r\nsvaret, utöver den som framfördes vid besöket i\r\nBelgrad?</pre><pre>Anf. 214  Utrikesminister MARGARETHA\r\nAF UGGLAS (m):</pre><pre>Herr talman! Vi befinner oss just nu i ett skede när\r\ndet internationella samfundet mycket kraftigt ökar\r\ntrycket på Serbien och diskuterar ganska\r\nomfattande sanktioner. Vi kommer självfallet\r\nockså att vidta åtgärder i samklang med det\r\ninternationella samfundet. Jag tycker alltså att vi\r\nbefinner oss i ett skede när det sker en ganska\r\nbestämd upptrappning mot Serbien och dess\r\naggressiva handlingssätt.</pre><pre>Överläggningen var härmed avslutad.</pre><pre>40 §  Svar på fråga 1991/92:737 om de f.d.\r\nsovjetiska trupperna i Baltikum</pre><pre>Anf. 215  Utrikesminister MARGARETHA\r\nAF UGGLAS (m):</pre><pre>Herr talman! Kristina Svensson har frågat mig om\r\nde f.d. sovjetiska trupperna i Baltikum och om jag\r\navser att ta ett svenskt initiativ i ESK eller FN för\r\natt finna lösningar på frågan om ett\r\ntillbakadragande av dessa trupper.</pre><pre>I och med de f.d. sovjetiska truppernas fortsatta\r\nnärvaro i Baltikum föreligger en risk för incidenter\r\nsom kan trappas upp till en konflikt, vilket skulle\r\nvara djupt olyckligt för både balter och ryssar.\r\nDetta har jag sagt vid ett flertal tillfällen. Nyheter\r\ntidigare i år om att regelrätta förhandlingar om ett\r\nryskt militärt återtåg ur Baltikum skulle komma i\r\ngång var därför mycket glädjande. Ett återtåg\r\nskulle dessutom innebära en viktig\r\nförtroendeskapande åtgärd för hela den\r\nnordeuropeiska regionen. Det vore också ett sätt\r\nför Ryssland att visa respekt för de tre baltiska\r\nstaternas nationella suveränitet.</pre><pre>De f.d. sovjetiska truppernas exakta antal i\r\nBaltikum låter sig inte med lätthet fastställas,\r\neftersom den ryska sidan inte ger tillfredsställande\r\ninformation härom. Uppskattningar pekar mot ca\r\n100 000 soldater. Att det ej föreligger något avtal\r\nom dessa truppers status samt ej heller någon\r\növerenskommelse om tidtabell för deras\r\ntillbakadragande ur Baltikum är en anomali i\r\ndagens Europa.</pre><pre>Herr talman! Det är regeringens uttryckliga\r\nförhoppning att de rysk-baltiska förhandlingarna\r\nskall ge resultat i tid till toppmötet i Helsingfors\r\ninom ESK i juli och att en tidtabell för ett\r\ntillbakadragande då föreligger.</pre><pre>Förhandlingarna är av bilateral natur. För att på ett\r\nkonstruktivt sätt kunna hantera frågorna i ett\r\nmultilateralt forum såsom ESK krävs båda parters,\r\ndvs. även Ryska federationens, aktiva medverkan.</pre><pre>Samtidigt är det naturligt och viktigt att de rysk-\r\nbaltiska förhandlingarna kontinuerligt\r\nuppmärksammas inom ESK och FN. Så sker också\r\nunder det pågående uppföljningsmötet inom ESK i\r\nHelsingfors. Frågan har tagits upp av Sverige,\r\nNorge, EG och Polen i syfte att söka skynda på\r\nförhandlingarna. Förslag från de baltiska staterna\r\natt frågan på ett mera formellt sätt skulle tas upp i\r\nESK har dock inte kommenterats av den ryska\r\ndelegationen.</pre><pre>Den ryska sidan tycks för närvarande något ändra\r\nsin inställning. Bl.a. tycks det som om enighet\r\nkommer att nås kring möjligheten att ESK hålls\r\ninformerat om förhandlingarnas gång. Samtidigt\r\nhar intresset för denna fråga klart ökat hos ESK:s\r\növriga medlemskrets.</pre><pre>Beträffande FN har de tre baltiska staterna vänt sig\r\ntill FN:s generalsekreterare och vädjat om att\r\ndenne noga skall följa utvecklingen i denna fråga.\r\nRegeringen delar uppfattningen att\r\ngeneralsekreteraren noga bör följa denna\r\nutveckling. Sverige avser även vid lämpligt tillfälle\r\natt ta upp frågan i FN.</pre><pre>Låt mig avsluta denna redovisning med att återigen\r\nbetona den vikt regeringen fäster vid frågan om de\r\nf.d. sovjetiska truppernas tillbakadragande ur\r\nBaltikum. Det finns i detta sammanhang skäl att\r\nnämna att jag i samband med ryske\r\nutrikesministern Kozyrevs framträdande inför\r\nEuroparådets ministerkommitté i Strasbourg den 7\r\nmaj tog upp frågan om tidtabellen för ett\r\ntillbakadragande av dessa trupper.</pre><pre>Anf. 216  KRISTINA SVENSSON (s):</pre><pre>Herr talman! Jag får tacka utrikesministern för\r\nsvaret på frågan. Den har varit upp vid ett flertal\r\ntillfällen här i riksdagen den senaste tiden, och det\r\när inte så konstigt, eftersom vi kan notera att de\r\nbilaterala förhandlingarna mellan Ryssland och\r\nEstland, Lettland resp. Litauen helt har gått i stå.\r\nSverige har mycket klart och tydligt uttryckt sin\r\nupprördhet över det här. Vad kan vi då göra för att\r\ninternationalisera frågan?</pre><pre>I svaret kan jag utläsa att Sverige är berett att vid\r\nlämpligt tillfälle ta upp frågan i FN, och jag undrar\r\ndå när det är ett lämpligt tillfälle.</pre><pre>Vidare kan man utläsa att vi har agerat i ESK, men\r\nenligt vad jag förstår har vi inte själva initierat\r\nfrågan i ESK, och det tycker jag är något märkligt.</pre><pre>Vad man är överens om mellan Ryssland å ena\r\nsidan och de baltiska staterna å den andra är att\r\ntrupperna skall dras tillbaka, men det finns ingen\r\nsom helst tidtabell för detta. Det är en skillnad när\r\ndet gäller de ryska truppernas närvaro i Baltikum i\r\nförhållande till ryska truppers närvaro i andra stater\r\ni Europa.</pre><pre>Detta är en internationell fråga. Vi tog i den\r\nsäkerhetspolitiska debatten förra veckan upp\r\nfrågan om att skicka en svensk emissarie till Jeltsin.\r\nVi fick inget svar på det -- jag skulle gärna vilja höra\r\nhur utrikesministern ställer sig till det.</pre><pre>Anf. 217  Utrikesminister MARGARETHA\r\nAF UGGLAS (m):</pre><pre>Herr talman! Jag tror att Kristina Svensson och jag\r\när eniga om problemets allvar och om hur oerhört\r\nangeläget det är att man når fram till ett avtal och\r\nen tidtabell som är rimlig.</pre><pre>Det är oerhört väsentligt att det internationella\r\nsamfundet ökar trycket på beslutsfattarna i\r\nMoskva, och det är ett starkt svenskt intresse att\r\nbidra till att detta sker. Jag kan försäkra Kristina\r\nSvensson att vi också försöker göra det. Vi gjorde\r\ndet senast på Lissabonkonferensen nu i söndags,\r\nnär kabinettssekreteraren, som var närvarande, tog\r\nupp frågan också i sitt anförande. Det råkade vara\r\nså att Sverige var det första land som tog upp den\r\nhär frågan, men därefter fick han instämmanden av\r\nden övriga nordiska kretsen. Det blev på det sättet\r\nen tung markering vid Lissabonkonferensen.</pre><pre>Vi fortsätter att verka så aktivt vi kan i den här\r\nfrågan. Vi tar den på det största allvar. Jag tror att\r\ndet som är väsentligt är att få till stånd ett\r\ninternationellt tryck så att de ryska beslutsfattarna\r\nverkligen känner att världssamfundet fäster mycket\r\nstor vikt vid den här frågan.</pre><pre>Anf. 218  KRISTINA SVENSSON (s):</pre><pre>Herr talman! Det är precis det som jag har\r\nformulerat i min fråga: Vilket internationellt tryck\r\nkan vi lägga på den här frågan?</pre><pre>Detta har aktualiserats ytterligare när vi fått veta\r\natt man har skickat ersättare för de värnpliktiga. I\r\nt.ex. Litauen har värnpliktiga som återvänt till\r\nRyssland ersatts med nya värnpliktiga. Det var\r\nmycket alarmerande.</pre><pre>Det här är en svår fråga; jag tror att man skall se\r\nden också i relation till de ryska minoriteternas\r\nställning i Estland och Lettland -- man använder\r\nkanske detta som en hävstång när det gäller de\r\nlagar för medborgarskap som man nu diskuterar\r\noch arbetar med i de tre baltiska staterna.</pre><pre>En rimlig tidtabell är någonting som vi verkligen\r\nmåste eftersträva. Min fråga om en emissarie har\r\njag inte fått svar på.</pre><pre>Anf. 219  Utrikesminister MARGARETHA\r\nAF UGGLAS (m):</pre><pre>Herr talman! Jag har noterat detta förslag och vill\r\nsom enda kommentar just nu säga att vi har en\r\nalldeles utmärkt emissarie i Moskva i form av\r\nSveriges ambassadör.</pre><pre>Anf. 220  KRISTINA SVENSSON (s):</pre><pre>Herr talman! Det har vi visst det. Men för att\r\nmarkera det tryck som vi lägger bakom de ord som\r\nvi formulerar i olika internationella sammanhang\r\nvore det ett mycket tydligt budskap att skicka en\r\nemissarie från Sverige, en emissarie på hög nivå,\r\nt.ex. utrikesministern.</pre><pre>Överläggningen var härmed avslutad.</pre><pre>41 §  Svar på fråga 1991/92:756 om El\r\nSalvador</pre><pre>Anf. 221  Utrikesminister MARGARETHA\r\nAF UGGLAS (m):</pre><pre>Herr talman! Bertil Måbrink har frågat mig om\r\nregeringen avser ta något initiativ för att få bättre\r\nefterlevnad av fredsavtalet i El Salvador.</pre><pre>Fredsavtalet i El Salvador innebär ytterligare ett\r\nsteg mot försoning i den centralamerikanska\r\nregionen, och beskedet att parterna kommit\r\növerens hälsades med stor glädje av den svenska\r\nregeringen. För att ytterligare markera den vikt\r\nsom regeringen fäster vid fredsavtalet deltog\r\nstatsrådet Alf Svensson vid undertecknandet i\r\nMexico den 16 januari, på inbjudan av den\r\nmexikanska regeringen.</pre><pre>Den svenska regeringen stöder helhjärtat FN:s\r\ninsatser i El Salvador. Från svensk sida har även\r\ntagits en rad initiativ för att bidra till att fredsavtalet\r\nkan genomföras.</pre><pre>Regeringen har lämnat direkt bistånd till\r\nfredsprocessen. Vi har hittills indikerat att vi avser\r\navsätta en summa på 10 miljoner dollar per år\r\nunder tre år. Inom ramen för denna summa har\r\nredan beslutats om en rad insatser.</pre><pre>Omedelbart efter det att avtalet undertecknats\r\nfrigjordes dessutom en tjänsteman vid\r\nutrikesdepartementet för att han, efter förfrågan\r\nfrån UNDP, på plats i El Salvador skall stärka den\r\ninternationella samordningen av hjälparbetet.</pre><pre>Utöver detta är vi beredda till ytterligare insatser\r\nför att stödja fredsavtalens genomförande,\r\nförutsatt att dessa insatser har båda parters uttalade\r\nstöd och att de bidrar till en fortsatt\r\ndemokratisering och försoning i landet i enlighet\r\nmed fredsavtalet.</pre><pre>För att hålla oss informerade om fredsprocessen,\r\nmen också för att påverka utvecklingen i gynnsam\r\nriktning, står vi i kontinuerlig kontakt med\r\nparterna. Vid samtal med den salvadoranske\r\nutrikesministern framförde jag nyligen min\r\nförhoppning att utvecklingen i landet skall erbjuda\r\nnya möjligheter till samarbete mellan de olika\r\ngrupperingarna i landet. Just i dag sammanträffar\r\nstatssekreterare Alf Samuelsson och tjänstemän på\r\nUD och SIDA med chefen för UNDP:s\r\nLatinamerikaavdelning.</pre><pre>Att fredsavtalet undertecknades innebar inte att\r\nfreden automatiskt återvände till El Salvador. Efter\r\nen utdragen konflikt, där tiotusentals människoliv\r\noffrats, är vägen tillbaka till fred och försoning lång\r\noch svår. Det viktiga är nu att den politiska vilja\r\nsom visades under förhandlingsprocessen inte går\r\nförlorad. Den svenska regeringen utgår ifrån att\r\nden beslutsamhet att fullfölja avtalet som i januari\r\npräglade parterna fortfarande gäller. Båda sidor\r\nmåste i dag framför allt inrikta sig på att uppfylla\r\nsina egna åtaganden i fredsavtalet.</pre><pre>Vi ser därför med oro på de attentat som under de\r\nallra senaste dagarna riktats mot medlemmar av\r\nFMLN.</pre><pre>El Salvador står på tröskeln till den framtid i fred\r\noch samarbete som vi för några år sedan knappast\r\nvågade hoppas på. Att ett fredsavtal undertecknats\r\ninnebär ett förpliktande ansvar, som parterna\r\nmåste infria.</pre><pre>Anf. 222  BERTIL MÅBRINK (v):</pre><pre>Herr talman! Jag tackar utrikesministern för svaret.</pre><pre>Fredsprocessen i El Salvador har försenats, och det\r\när enligt vad jag förstår regeringssidan som på olika\r\nsätt förhalar den och fattar beslut som strider mot\r\nfredsavtalet. Detta i sin tur kan naturligtvis bl.a.\r\nbero på att delar av militären inte är överens om\r\nden överenskommelse som har slutits mellan\r\nFMLN och regeringen.</pre><pre>Vi vet att militära flygplan på ett oroväckande sätt\r\nhar flugit över gerillakontrollerade områden, och\r\ndet strider enligt vad jag förstår mot avtalet. Vi vet\r\natt parlamentet den 24 april antog en lag som\r\nifrågasätter upplösandet av skattepolisen och\r\nnationalgardet. Den 1 mars skulle de ha\r\ndemobiliserats, men president Christiani har\r\nförklarat att en del av dem skall införlivas med två\r\nnya paramilitära organisationer, militärpolisen och\r\ngränsvakten. Detta strider också enligt vad jag kan\r\nförstå mot innehållet i fredsavtalet.</pre><pre>Vidare försöker enligt de uppgifter jag har\r\nregeringssidan styra över en del av\r\nåteruppbyggnadsresurserna till sådana områden\r\ndär de spekulerar i att de skall göra bra valresultat\r\ni valet 1994. Det strider också enligt vad jag förstår\r\nmot innehållet i fredsavtalet.</pre><pre>Det är en sak att sluta fredsavtal -- det är en annan\r\nsak att få det att fungera; det är naturligtvis svårt.\r\nJag har ingenting emot innehållet i svaret från\r\nutrikesministern. Jag anser att regeringen har gjort\r\nmycket bra insatser, men det kanske inte skulle\r\nskada om utrikesministern vid nästa kontakt med\r\nregeringen i El Salvador tog upp de här brotten mot\r\nfredsavtalet -- visar på att vi vet om dem -- och\r\nframhöll att de är oacceptabla. Jag hoppas att\r\nutrikesministern gör det.</pre><pre>Anf. 223  Utrikesminister MARGARETHA\r\nAF UGGLAS (m):</pre><pre>Herr talman! Mycket av det Bertil Måbrink här har\r\nbeskrivit stämmer med de uppgifter som jag också\r\nhar fått, nämligen att det sker förseningar och att\r\nman tydligen utnyttjar det faktum att avtalet inte\r\nexplicit stipulerar när olika reduceringar skall ske.\r\nDärför har man, såvitt jag förstår, både på\r\nregeringssidan och -- som svar på detta -- i FMNL\r\nförsenat åtgärder som skulle genomföras. Det är\r\nnaturligtvis inte bra. Det är oroande, och det hotar\r\nden allmänna trovärdigheten.</pre><pre>Samtidigt är det viktigt att ha klart för sig att det är\r\nmånga frågor som skall lösas i de olika\r\nkommissioner som har tillsatts. Avtalet innebär en\r\nram, och sedan finns det kommissioner som skall\r\narbeta vidare med ett antal frågor. Där är det\r\nnaturligtvis viktigt att FN och naturligtvis även\r\nutanförstående länder, som ändå är engagerade på\r\ndet sätt som Sverige är, trycker på. Jag håller med\r\nBertil Måbrink om det.</pre><pre>Anf. 224  BERTIL MÅBRINK (v):</pre><pre>Herr talman! Jag tackar för den ytterligare\r\nkompletteringen. Jag har ingenting att argumenta\r\nmot vad utrikesministern sade -- jag tycker att det\r\nvar en bra komplettering.</pre><pre>Med detta får jag önska utrikesministern en fin\r\nsommar!</pre><pre>(Utrikesminister Margaretha af Ugglas: Tack, det\r\nsamma!)</pre><pre>Överläggningen var härmed avslutad.</pre><pre>42 §  Svar på fråga 1991/92:789 om de israeliska\r\nbosättningar och skapandet av en palestinsk stat</pre><pre>Anf. 225  Utrikesminister MARGARETHA\r\nAF UGGLAS (m):</pre><pre>Herr talman! Berndt Ekholm har frågat mig vilka\r\nåtgärder regeringen är beredd att vidta med\r\nanledning av Israels bosättningspolitik och den\r\nisraeliske premiärministerns uttalande att Israel\r\naldrig kommer att återlämna de ockuperade\r\nområdena.</pre><pre>Sedan i höstas pågår i Mellanöstern en spirande\r\nfredsprocess, som innebär att Israel och dess\r\narabiska grannländer resp. israeler och palestinier\r\nträffas och förhandlar om sina gemensamma\r\nmellanhavanden. För drygt en vecka sedan\r\nkompletterades denna bilaterala process med den\r\nförsta omgången av multilaterala möten om fem\r\nolika politiska och ekonomiska problemområden.\r\nSverige deltog aktivt i samtliga fem arbetsgrupper.</pre><pre>Allt detta innebär -- trots de många stötestenar och\r\nsvårigheter som med nödvändighet är förknippade\r\nmed fredssamtalen -- ingenting mindre än ett\r\nhistoriskt genombrott. För att tillvarata de\r\nmöjligheter som öppnats krävs emellertid stort\r\ntålamod och ihärdig förhandlingsvilja av alla\r\ninblandade parter.</pre><pre>Till stötestenarna hör den israeliska\r\nbosättningspolitiken. Som jag påpekade i den\r\ninterpellationsdebatt om Mellanöstern som hölls\r\nhär i kammaren den 12 mars, ansluter sig Sverige\r\ntill EG:s, USA:s och andra staters bestämda krav\r\npå att denna bosättningspolitik skall upphöra.</pre><pre>Kravet upprepades då de nordiska\r\nutrikesministrarna möttes i Helsingfors den 4--5\r\nmaj och i ett uttalande om Mellanöstern\r\n''underströk det fortsatta behovet av\r\nförtroendeskapande åtgärder och betonade kravet\r\natt Israel upphör med bosättningar på de\r\nockuperade områdena, vilka under alla\r\nförhållanden är i strid med internationell rätt''. De\r\nnordiska utrikesministrarna påpekade samtidigt att\r\n''ett upphävande av den arabiska handelsbojkotten\r\när en annan förtroendeskapande åtgärd.''</pre><pre>Vad gäller de ockuperade områdenas framtida\r\nstatus är detta den centrala fråga som\r\nfredsprocessen i ett senare skede kommer att kretsa\r\nkring. Den svenska regeringen kommer även\r\nfortsättningsvis att noggrant följa\r\nhändelseutvecklingen och diskutera denna och\r\nandra centrala frågor i våra fortlöpande kontakter\r\nmed bl.a. den israeliska regeringen. Jag planerar\r\natt själv kunna föra sådana samtal i samband med\r\nen resa till regionen i vinter.</pre><pre>Anf. 226  BERNDT EKHOLM (s):</pre><pre>Herr talman! Uppfattningen att det är ett historiskt\r\ngenombrott delar jag definitivt. Men när man reser\r\ni Mellanöstern får man många känslor, och om man\r\nhar rest där flera gånger blir man litet beklämd när\r\nman ser vad som händer i området och vad som\r\nhänder med människorna -- på båda sidor, för den\r\ndelen.</pre><pre>Antalet bosättningar är nu över 150 stycken med\r\nmer än 100 000 invånare i de ockuperade\r\nområdena. Ökningen sker i en förfärande takt.\r\nMan ser att det är en systematisk politik som förs --\r\nman kan inte undgå att se det när man besöker\r\nområdet flera gånger.</pre><pre>Det ligger en del i vad palestinierna säger: För varje\r\ngång som vår förhandlingsdelegation reser till en av\r\ndessa förhandlingar i fredsprocessen, har det blivit\r\nen ny bosättning när de kommer hem.</pre><pre>Det är inte lätt att upprätthålla en sammanhållning\r\ni de palestinska leden när man möts av sådant.</pre><pre>Bosättningarna lägger också beslag på merparten\r\nav resurserna. I Gaza bor det nu 5 000 judar av en\r\ntotal befolkning på 750 000 invånare. Judarna har\r\nredan lagt beslag på 30 % av vattnet. Det är ingen\r\nsom helst rim och reson i detta.</pre><pre>Likadant är det på Västbanken. Nästan allt vatten\r\noch alla resurser går till de judiska bosättningarna.\r\nMan försöker på olika sätt beröva palestinierna\r\nmöjligheterna att leva där. Jag har själv sett hur\r\nman blockerar vägar och trakasserar palestinierna\r\npå olika sätt.</pre><pre>Vi kan också se hur Jerusalem har utvidgats och\r\nsnart om fattar 25 % av hela området. Enligt\r\nuppgift har israelerna kontroll över 70 á 80 % av\r\nmarken på de ockuperade områdena.</pre><pre>Inte minst med anledning av Shamirs uttalande i\r\nvalrörelsen kan man konstatera att det föreligger en\r\nannektering de facto.</pre><pre>Jag skulle vilja fråga utrikesministern om hon delar\r\nuppfattningen att den här utvecklingen och Shamirs\r\nuttalande kan betecknas som en de facto-\r\nannektering.</pre><pre>Anf. 227  Utrikesminister MARGARETHA\r\nAF UGGLAS (m):</pre><pre>Herr talman! Jag föredrar att använda mitt eget och\r\nde övriga nordiska utrikesministrarnas uttryckssätt\r\ni det här fallet. Jag tror att det är bättre att göra det.</pre><pre>Jag vill gärna upprepa att vi tar klart avstånd från\r\nden folkrättsstridiga bosättningspolitiken. Detta är\r\nen av de stora stötestenarna i den process som\r\npågår.</pre><pre>Samtidigt tycker jag ändå att det är viktigt att vi\r\nklart ser att det som nu sker är en historisk\r\nutveckling med möjlighet att i någon mån bilägga\r\ndessa oerhört svåra konflikter.</pre><pre>Anf. 228  BERNDT EKHOLM (s):</pre><pre>Herr talman! Ett exempel på hur långt\r\nbosättningspolitiken har gått visar en karta som jag\r\nhar här. Den visar gränsen mellan det egentliga\r\nIsrael och Västbanken -- den gröna linjen. Där har\r\nden s.k. Sharon-planen eller sjustjärneplanen\r\npresenterats. Enligt denna skall man bygga\r\nbostäder för hundratusentals judar på israelisk\r\nmark och på Västbanksmark. Det bor i dag 40 000\r\njudar i området och 140 000 palestinier. Man vill år\r\n2005 ha ändrat dessa relationer, så att det då bor\r\nnästan 40000 judar och 160 000 palestinier i\r\nområdet. I dag bor där alltså 70 % araber, medan\r\nresten är judar. Man vill förändra dessa relationer,\r\nså att det blir 35 % araber. Man vill alltså\r\nmarginalisera palestinierna i ett av de områden som\r\nnu är väldigt arabiskt och i stället göra det till ett\r\njudiskt område.</pre><pre>Min fråga till utrikesministern blir då: Finns det\r\ningenting mer som Sverige kan göra för att påtala\r\natt en sådan här politik är djupt orättfärdig och att\r\nden drabbar palestinierna på ett oacceptabelt sätt?</pre><pre>Anf. 229  Utrikesminister MARGARETHA\r\nAF UGGLAS (m):</pre><pre>Herr talman! Jag har ingen anledning att\r\npolemisera mot den beskrivning som Berndt\r\nEkholm gör. Jag vill bara återigen upprepa den\r\nsvenska regeringens bestämda krav att denna\r\nbosättningspolitik skall upphöra. Förutom dialogen\r\nmed parterna tror jag att det bästa vi kan göra är att\r\nstödja den pågående fredsprocessen på det sätt som\r\nvi gör, bl.a. genom att delta i de fem multilaterala\r\narbetsgrupperna.</pre><pre>Anf. 230  BERNDT EKHOLM (s):</pre><pre>Herr talman! Jag förstår att jag och\r\nutrikesministern nog är ganska ense om vilka\r\nåtgärder som bör vidtas. Vad jag möjligen skulle\r\nönska vore att utrikesministern litet oftare uttalade\r\nsig i denna fråga och klargjorde den svenska\r\npositionen.</pre><pre>Jag vill ta ytterligare ett exempel. När man går\r\nomkring i Gamla stan i Jerusalem kan man\r\nkonstatera att kvarter efter kvarter tas över av\r\njudarna. Snart finns det inga palestinier kvar i den\r\nfrån början palestinska Gamla stan.</pre><pre>Det har gått så långt att de kristna kyrkorna, som\r\när ganska många i det här området, nu har\r\nundertecknat en deklaration där de kräver av de\r\nisraeliska myndigheterna att dessa nu måste se till\r\natt skydda kyrkans egendomar. Kyrkorna blir av\r\noch till utsatta för skändningar. Om de israeliska\r\nmyndigheterna inte klarar detta, kommer de att\r\nbegära internationellt beskydd. Detta är ytterligare\r\nett exempel på att man måste protestera mot den\r\nhär israeliska politiken. Den är djupt orättfärdig.</pre><pre>Överläggningen var härmed avslutad.</pre><pre>43 §  Svar på fråga 1991/92:823 om åtgärder för\r\natt hindra spridningen av missilteknik</pre><pre>Anf. 231  Utrikesminister MARGARETHA\r\nAF UGGLAS (m):</pre><pre>Herr talman! Martin Nilsson har frågat mig om\r\nregeringen kommer att stödja det icke-\r\nspridningsarbete som hittills varit Sveriges officiella\r\nståndpunkt genom att inte bevilja militärer och\r\nvapenforskare från Kina, Sydkorea, Israel och\r\nJugoslavien tillstånd att besöka Sverige och\r\nBallistics 92.</pre><pre>Jag kan försäkra Martin Nilsson att regeringen är\r\nmycket aktivt engagerad i det internationella\r\narbetet för att förhindra vidare spridning av\r\nmassförstörelsevapen. Regeringen har vidtagit en\r\nrad åtgärder på detta område. Som exempel kan\r\nnämnas att Sverige arbetar aktivt för att färdigställa\r\nkonventionen mot kemiska vapen och att vi tillträtt\r\nexportkontrollregimer mot alla typer av\r\nmassförstörelsevapen och missiler. Vidare kommer\r\nSverige att medverka i de forskningsinstitut för\r\nkärntekniker som i dagarna sätts upp i Moskva och\r\nKiev. Svenska experter, bl.a. från FOA, deltar\r\ndessutom aktivt i FN:s arbete att förstöra Iraks\r\nmassförstörelsevapen.</pre><pre>Däremot skulle inte icke-spridningsarbetet främjas\r\nom regeringen stoppade internationellt deltagande\r\ni det symposium, som Försvarets forskningsanstalt\r\narrangerar i nästa vecka och dit forskare från alla\r\nFN:s medlemsländer har inbjudits. Jag kan hålla\r\nmed Martin Nilsson om att rubrikerna på flera av\r\ndet sextiotal forskningsrapporter som presenteras\r\nlåter obehagliga, men enligt min uppfattning är det\r\nmycket bättre att forskningsresultat inom detta\r\nområde presenteras öppet än att de hålls hemliga.\r\nSymposier av detta slag bidrar till större öppenhet\r\noch till att skapa ett ökat förtroende mellan länder\r\noch därmed till att undvika väpnade konflikter.\r\nDetta ingår som en viktig del i de\r\nförtroendeskapande åtgärder som utvecklats inom\r\nESK.</pre><pre>Forskning om ballistik och vapenverkan är också\r\nviktig för fredliga ändamål. För att kunna skydda\r\nsig mot olika vapen måste man studera hur de\r\nfungerar. Detta är ett led i normal\r\nförsvarsforskning. Dessutom utgör FOA:s\r\nforskning och kunskapsutbyte ett betydelsefullt\r\nunderlag för Sveriges aktiva deltagande i\r\nförhandlingar om förbud mot, och begränsningar\r\nav, särskilt inhumana vapen och alla kategorier av\r\nmassförstörelsevapen och missiler.</pre><pre>Då Martin Nilsson, som framställt frågan, anmält\r\natt han var förhindrad att närvara vid\r\nsammanträdet, medgav andre vice talmannen att\r\nKent Carlsson i stället fick delta i överläggningen.</pre><pre>Anf. 232  KENT CARLSSON (s):</pre><pre>Herr talman! Jag vill på Martin Nilssons vägnar\r\ntacka för det svar som utrikesministern gett på hans\r\nfråga.</pre><pre>Jag tolkar utrikesministerns svar så att regeringen\r\ninte tänker stoppa exempelvis deltagarna från Kina\r\noch från det som kallas för Jugoslavien men som\r\negentligen är Serbien. Jag måste få fråga\r\nutrikesministern om hon anser att det är rimligt att\r\nvi på det sättet gynnar en ganska blodig\r\nkommunistisk diktatur i Kina, som man i andra\r\nsammanhang har velat isolera eller ha ett mycket\r\nlitet samarbete med. Är det lämpligt att företrädare\r\nför detta land får komma till Sverige och diskutera\r\nmissilteknik? Tycker utrikesministern att det är\r\nlyckat att FOA bjuder in folk från de här länderna?</pre><pre>Man kan också fråga sig om det är lämpligt med\r\ntanke på de förhållanden som vi kommer att få en\r\ndebatt om senare i kväll att bjuda hit serbiska\r\nmilitärer att delta i detta symposium. Är det\r\nlämpligt, utrikesministern?</pre><pre>Tydligen kan man ta hit militärer från Kina och\r\nSerbien, men militärorkestrar får inte komma till\r\nStockholm och spela i Globen. Det har UD satt\r\nstopp för. Det är en märklig prioritering att\r\nmusikerna får stanna hemma, medan militärer och\r\nmilitära forskare är välkomna hit, trots att de\r\nkommer antingen från blodiga\r\nkommunistdiktaturer eller från nationer som jagar\r\nin i andras länder och slår ihjäl folk.</pre><pre>Anf. 233  Utrikesminister MARGARETHA\r\nAF UGGLAS (m):</pre><pre>Herr talman! Man kan säkerligen ställa alla de\r\nfrågor som Kent Carlsson här ställer. Samtidigt\r\nmåste jag konstatera att detta är ett internationellt\r\nsymposium, som tydligen äger rum med en viss\r\nregelbundenhet. Samtliga FN:s medlemsländer är\r\ninbjudna. Detta blir på det här sättet något slags\r\ninternationell verksamhet.</pre><pre>Som jag sade i mitt svar anser jag att det är betydligt\r\nbättre att den här typen av forskningsrapporter\r\ndiskuteras öppet. Jag nämnde också i svaret att\r\nFOA:s forsknings- och kunskapsutbyte är inriktat\r\npå förbud mot och begränsning av särskilt\r\ninhumana vapen.</pre><pre>Anf. 234  KENT CARLSSON (s):</pre><pre>Herr talman! Jag kan också förstå att det finns\r\nanledning att upprätthålla ett utbyte av kunskaper\r\nmellan Sveriges FOA och andra länders\r\nmotsvarande organ.</pre><pre>Jag måste säga att jag tycker att det är märkligt att\r\nUD kan stoppa en militärorkester från Kina som\r\nskulle till Globen och spela musik. Däremot är man\r\ninte beredd att stoppa kinesiska militärer som skall\r\nkomma hit. I botten ligger ändock en poltisk\r\nbedömning av vad som är lämpligt för Sverige att\r\ngöra. FOA sorterar faktiskt under den svenska\r\nregeringen. Här gör tydligen regeringen\r\nbedömningen att det är okej att släppa in kinesiska\r\nmilitärer.</pre><pre>Jag är också överraskad över att vi nu -- under den\r\npågående konflikten i det f.d. Jugoslavien -- tar hit\r\nserbiska militärer. Utrikesministern sade i ett svar\r\ntidigare i dag att vi med internationella\r\npåtryckningar och annat skall öka pressen på\r\nSerbien, så att man drar sig ur de länder där man\r\nhar varit inne med sin armé.</pre><pre>Anf. 235  MARGARETHA AF UGGLAS\r\n(m):</pre><pre>Herr talman! Återigen måste jag betona att detta är\r\nen internationell konferens. FN:s samtliga\r\nmedlemsländer är inbjudna. Vi brukar respektera\r\nen viss universalitetsprincip vad gäller FN. Urvalet\r\nav de medverkande och av de forskningsrapporter\r\nsom presenteras har gjorts av en internationell\r\nvetenskaplig kommitté och inte av Sverige.</pre><pre>Anf. 236  KENT CARLSSON (s):</pre><pre>Herr talman! Avslutningsvis måste jag konstatera\r\natt jag tycker att det är märkligt att ett\r\ninternationellt tattoo i Globen inte kan genomföras\r\nmed en kinesisk orkester. Däremot kan vilka\r\ndiktaturregimer som helst delta i FOA:s konferens\r\nom missiler och ballistik. Det är märkligt.</pre><pre>Överläggningen var härmed avslutad.</pre><pre>44 §  Svar på fråga 1991/92:824 om\r\nåteranvändning i Baltikum av byggnader, som rivits\r\ni Sverige</pre><pre>Anf. 237  Utrikesminister MARGARETHA\r\nAF UGGLAS (m):</pre><pre>Herr talman! Herr Sten Söderberg har frågat\r\nbiståndsministern om regeringen har för avsikt att\r\nfinansiera export av rivna hyreshus till Baltikum.\r\nÄrendefördelning inom regeringen är sådan att det\r\när jag som skall svara på frågan.</pre><pre>Svaret på den ställda frågan är nej. Vad som hänt\r\när följande.</pre><pre>För någon tid sedan hade en representant för\r\nSABO ett samtal med en av mina medarbetare.\r\nDärvid fick vi informationen att medlemsföretag i\r\nSABO låter riva delar av befintliga bestånd av\r\nhyresfastigheter. I samband med rivning finns\r\nmöjlighet att ta till vara viss i byggnaden befintlig\r\nmateriel som t.ex. el- och VVS-utrustning. Det\r\naktuella samtalet gällde om det var möjligt att\r\nskänka denna överblivna men fortfarande helt\r\nanvändbara materiel till i första hand Estland. För\r\nutrikesdepartementets del gällde det närmare\r\nbestämt om det inom ramen för vårt samarbete med\r\nÖstoch Centraleuropa var möjligt att finansiera\r\nomhändertagande av materielen på rivningsplatsen\r\noch transport av densamma till svensk, alternativt\r\nestnisk, hamn.</pre><pre>På grund av rådande konjunkturläge får vi ofta\r\nförfrågningar om möjligheten att finansiera inköp\r\nför t.ex. baltisk räkning av utrustningar, som inte\r\nlängre behövs i Sverige och som därför betingar ett\r\nlågt pris. På grund av de många anspråk som ställs\r\npå de medel som anvisats för samarbetet med Öst-\r\noch Centraleuropa är det svårt att tillgodose denna\r\ntyp av önskemål. Dess bättre finns det ofta\r\nmöjligheter för berörda parter att på frivillighetens\r\ngrund nå det önskade resultatet.</pre><pre>Vårt samarbete med de baltiska länderna är\r\nframför allt inriktat på åtgärder som skall återge\r\ndem självständighet också ur ekonomisk synpunkt.\r\nVad det gäller är med andra ord att ge dem\r\nmöjlighet att själva ta till vara alla de tillfällen till\r\nkloka inköp som finns i Sverige.</pre><pre>Anf. 238  STEN SÖDERBERG (-):</pre><pre>Herr talman! Jag tackar statsrådet för svaret. Jag\r\nfinner frågan väl utredd, och jag behöver inte ställa\r\nnågra följdfrågor. Jag vill endast tillönska en trevlig\r\noch skön sommar.</pre><pre>Överläggningen var härmed avslutad.</pre><pre>45 §  Svar på fråga 1991/92:826 om erkännande\r\nav Makedonien</pre><pre>Anf. 239  Utrikesminister MARGARETHA\r\nAF UGGLAS (m):</pre><pre>Herr talman! Kent Carlsson har frågat mig när den\r\nsvenska regeringen kommer att erkänna\r\nMakedonien som självständig stat och upprätta\r\ndiplomatiska förbindelser.</pre><pre>Herr talman! Jag har här i kammaren flera gånger\r\ntidigare redovisat de principer som styr svensk\r\nerkännandepolitik. I dag anses det inom det\r\neuropeiska samfundet att uppfyllandet av ESK:s\r\nprinciper om demokrati, respekt för mänskliga\r\nrättigheter inkl. rättigheter för nationella\r\nminoriteter är av stor betydelse härför vid sidan av\r\nden klassiska folkrättens tre grundläggande krav.\r\nDessa tre är som bekant att det skall föreligga en\r\nbefolkning, ett territorium samt en regering som\r\neffektivt behärskar detta. Även om samtliga krav är\r\nuppfyllda följer dock inte härav att någon\r\nfolkrättslig plikt att erkänna föreligger. Varje stat\r\navgör utifrån sina egna utgångspunkter och\r\nbedömningar både om samtliga krav är uppfyllda\r\noch om man vid en positiv bedömning vill erkänna.</pre><pre>Herr talman! Regeringen har utöver vad jag hittills\r\nsagt också givit klart uttryck för uppfattningen att\r\nerkännande av nya stater i Europa bör växa fram\r\ngemensamt i det europeiska samfundet. Vidare har\r\ndet i olika sammanhang från regeringen klargjorts\r\natt erkännande bör ske enbart om ett sådant inte\r\nriskerar att underblåsa motsättningar och således\r\neventuellt försvåra fredlig lösning av\r\nförekommande tvister.</pre><pre>Makedonien uppfyller de krav som EG:s s.k.\r\nBadinter-kommission i december i fjol uppställde\r\nför erkännande. Ett europeiskt och internationellt\r\nerkännande av Makedonien har kommit närmare.\r\nDet kommer således sannolikt snart att finnas\r\nanledning för regeringen att ta ställning till frågan\r\nom erkännande av Makedonien.</pre><pre>Anf. 240  KENT CARLSSON (s):</pre><pre>Herr talman! Jag vill tacka utrikesministern för\r\nsvaret. Man gör självfallet en politisk bedömning i\r\nresp. land av om man vill erkänna ett annat land,\r\näven om det finns en del gemensamma principer\r\nsom man har satt upp för ett erkännande.</pre><pre>Jag tycker att utrikesministern undviker sakfrågan\r\nnär det gäller Makedonien. Jag skulle därför vilja\r\nha ett förtydligande. Vilken av de punkter som\r\nutrikesministern tar upp i svaret är det som\r\nMakedonien inte uppfyller? Uppfyller man inte de\r\ntre traditionella kraven? Respekterar man inte\r\ndemokrati eller rättigheter för nationella\r\nminoriteter? Det vore intressant att höra eftersom\r\nvi har väntat så länge med ett erkännande av\r\nMakedonien.</pre><pre>På vilket sätt skulle ett erkännande av Makedonien\r\nunderblåsa motsättningar eller försvåra en fredlig\r\nlösning? De serbiska trupperna har lämnat\r\nMakedonien för länge sedan. Det finns inga\r\nkonflikter. Det är hur lugnt som helst i\r\nMakedonien. Men i Makedonien lider man av att\r\nman inte får ett internationellt erkännande.</pre><pre>Utrikesministern har i frågesvar i mars och i TT-\r\nintervjuer i januari betonat att man kanske måste\r\nvänta litet med tanke på Bosnien-Hercegovina. Nu\r\nhar Sverige erkänt Bosnien-Hercegovina. Har det\r\ndå inte kommit i ett annat läge så att vi omedelbart\r\nskulle kunna erkänna Makedonien, som är en\r\nfredlig liten stat?</pre><pre>Anf. 241  Utrikesminister MARGARETHA\r\nAF UGGLAS (m):</pre><pre>Herr talman! Kent Carlsson är väl medveten om att\r\nMakedonien icke har fått internationellt\r\nerkännnande -- med ett par undantag. Som jag sade\r\ni mitt svar är vi av den uppfattningen och har följt\r\nlinjen när det gäller de republiker som växer fram\r\nur det sönderfallande Jugoslavien att vi vill se\r\nerkännandefrågorna -- som är nog så\r\nkomplicerade -- i ett europeiskt sammanhang. Jag\r\nhar flera gånger i den här kammaren betonat att när\r\ndet gäller tragedien och krisen i det nu upplösta\r\nJugoslavien har vi en klar svensk linje att följa EG:s\r\nagerande, att stödja EG:s fredsansträngningar och\r\natt därmed se det i ett europeiskt och internationellt\r\nsammanhang.</pre><pre>Kent Carlsson vet lika väl som jag varför det inte\r\nhar kommit något erkännande från EG:s sida. Det\r\nfinns starka spänningar i Grekland, som är EG-\r\nmedlem. Man har starka invändningar mot\r\nanvändandet av namnet Makedonien. Detta är ett\r\nproblem som vi inte kan bortse från. Grekland är\r\nockså en part -- och en viktig part -- nära regionen\r\nBalkan.</pre><pre>Anf. 242  KENT CARLSSON (s):</pre><pre>Herr talman! Jag fick inget riktigt svar på mina\r\nfrågor. Vilka kriterier uppfyller inte Makedonien?\r\nJag har inte fått något svar på den frågan. På vilket\r\nsätt skulle ett erkännande av Makedonien\r\nunderblåsa motsättningar eller försvåra en fredlig\r\nlösning? Jag vet inte vilken konflikt\r\nutrikesministern avser, eftersom det är lugnt i\r\nMakedonien. Den federala, serbiska, armén drog\r\nsig ur för länge sedan. De har inget intresse av\r\nMakedonien.</pre><pre>Jag tror, precis som utrikesministern, att det är\r\nGreklands hot som ligger bakom. I en TT-intervju\r\nsade den grekiske utrikesministern vid sitt besök\r\nhär att om något land erkänner Makedonien som\r\nsjälvständig stat kommer det att bli grus i\r\nkontakterna. Det skulle för Sveriges del kunna\r\ninnebära att ett EG-medlemskap sitter i fara.</pre><pre>Är det så att vi i Sverige nu är så osjälvständiga att\r\nvi inte kan göra självständiga bedömningar av vilka\r\nstater vi vill erkänna bara därför att ett land hotar\r\noss och vi därmed kan riskera EG-medlemskapet?</pre><pre>Anf. 243  Utrikesminister MARGARETHA\r\nAF UGGLAS (m):</pre><pre>Herr talman! Kent Carlsson lämnar nu lyckligtvis\r\nverkligheten i sina funderingar. Sakförhållandet är i\r\nverkligheten betydligt klarare. Som jag tidigare har\r\nbetonat och också framförde i mitt svar bör\r\nerkännandet växa fram i det internationella\r\nsamfundet och i det europeiska samfundet. Det är\r\nframför allt det kriteriet som inte är uppfyllt i fråga\r\nom Makedonien.</pre><pre>Anf. 244  KENT CARLSSON (s):</pre><pre>Herr talman! Jag har ställt frågor till Sveriges\r\nutrikesminister om den politiska bedömning som\r\nden svenska regeringen gör, och jag har här i\r\nkammaren ställt kompletterande frågor. I det svar\r\njag har fått antyds det att Makedonien inte skulle\r\nuppfylla de krav som utrikesministern nämner i\r\nbörjan av sitt svar. Jag vill då veta på vilka punkter\r\ndessa krav inte uppfylls. Utrikesministern skriver i\r\nsitt svar: Ett erkännande bör ske enbart om ett\r\nsådant inte riskerar att underblåsa motsättningar\r\noch således eventuellt försvåra en fredlig lösning av\r\nförekommande tvister. Jag undrar uppriktigt sagt\r\nvad regeringen och utrikesministern menar med\r\ndetta i fallet Makedonien.</pre><pre>Anf. 245  Utrikesminister MARGARETHA\r\nAF UGGLAS (m):</pre><pre>Herr talman! Mitt svar innehåller tre led, och av de\r\ntre olika leden är det som jag sade tidigare det led\r\nsom innebär att ett erkännande av nya stater i\r\nEuropa bör växa fram gemensamt i det europeiska\r\nsamfundet som inte är uppfyllt. Kan jag uttrycka\r\nmig klarare, Kent Carlsson?</pre><pre>Anf. 246  KENT CARLSSON (s):</pre><pre>Herr talman! Det enda skälet är alltså att EG inte\r\nhar gjort ett erkännande, vilket framför allt beror\r\npå EG-medlemmen Grekland, som ogillar\r\nnamnvalet och vill att Makedonien skall heta\r\nRepubliken Skopje. Denna utpressning från\r\nGreklands sida har alltså även den svenska\r\nregeringen i princip ställt sig bakom. Det är\r\nmärkligt att det i ett sådant här fall, där ett land\r\nuppfyller alla de krav man kan förväntas ställa för\r\nerkännande, är Greklands bångstyrighet som\r\nstoppar. Jag skulle kunna tänka mig att den svenska\r\nregeringen i detta fall är rädd för att Grekland kan\r\nkomma att hälla grus i det maskineri som\r\nregeringen vill skall gå så smärtfritt som möjligt,\r\nnämligen vår ansökan om EG-medlemskap. Men\r\njag tycker att det är märkligt och för svensk del inte\r\nspeciellt smickrande att vi på det sättet ger upp en\r\ndel av våra principer för att ställa upp bakom en\r\nsådan utpressning som Grekland bedriver.</pre><pre>Anf. 247  Utrikesminister MARGARETHA\r\nAF UGGLAS (m):</pre><pre>Herr talman! Jag vill nog ändå tillägga att jag tror\r\natt Kent Carlsson något underskattar de\r\nstämningar som finns i Grekland i denna fråga och\r\nsom finns hos den befolkning som anser att de lever\r\noch bor i Makedonien. Utvecklingen på Balkan\r\nvisar att det är farligt att underskatta den typen av\r\nstämningar hos människor. Dessa stämningar\r\nmåste hanteras med allvar och tålamod.</pre><pre>Anf. 248  ANDRE VICE TALMANNEN:</pre><pre>Jag föreslår ytterligare ett inlägg vardera.</pre><pre>Anf. 249  KENT CARLSSON (s):</pre><pre>Herr talman! Visst skall man ta hänsyn till de\r\nstämningar som finns i Grekland, men det är ju\r\nändå till slut en politisk bedömning som den\r\nsvenska regeringen måste göra. Uppfyller\r\nMakedonien de krav som vi rimligen kan ställa på\r\nen stat som vill erkännas av omvärlden? Man kan\r\nväl ändå förvänta sig att staten Grekland, som\r\nåtminstone brukar följa internationella\r\növerenskommelser såsom t.ex. ESK, inte som ett\r\nresultat av dessa stämningar marscherar in i\r\nMakedonien.</pre><pre>Anf. 250  Utrikesminister MARGARETHA\r\nAF UGGLAS (m):</pre><pre>Herr talman! Jag har inget att tillägga.</pre><pre>Överläggningen var härmed avslutad.</pre><pre>46 §  Svar på frågorna 1991/92:827 och 829 om\r\nBosnien-Hercegovina</pre><pre>Anf. 251  Utrikesminister MARGARETHA\r\nAF UGGLAS (m):</pre><pre>Herr talman! Kent Carlsson har frågat mig när den\r\nsvenska regeringen kommer att erkänna Bosnien-\r\nHercegovina som självständig stat och upprätta\r\ndiplomatiska förbindelser. Han har också frågat\r\nmig vilka åtgärder regeringen är beredd att vidta för\r\natt förmå Serbien och dess armé att dra sig ur\r\nBosnien-Hercegovina och därmed möjliggöra en\r\nfredlig lösning på konflikten.</pre><pre>Jag väljer att besvara båda frågorna i ett\r\nsammanhang.</pre><pre>Sverige stödde i fredags den 22 maj en enhällig\r\ngeneralförsamlingsresolution varmed Kroatien,\r\nSlovenien och Bosnien-Hercegovina invaldes som\r\nmedlemmar i FN. Enligt svensk praxis innebär stöd\r\nför inval i FN av ny stat att denna härmed anses\r\nerkänd av Sverige. I konsekvens härmed avser\r\nregeringen uppta kontakter med landets regering\r\nbåde för att bekräfta det svenska erkännandet och\r\nför att upprätta diplomatiska förbindelser. Redan i\r\ngår träffade UD:s kabinettssekreterare Bosnien-\r\nHercegovinas utbildnings- och kulturminister. Han\r\nkunde då meddela sin besökare den svenska\r\nregeringens avsikter.</pre><pre>Situationen i Bosnien-Hercegovina är som vi alla\r\nvet djupt tragisk. Strider pågår, och det mänskliga\r\nlidandet är stort. Aggressionen mot landet är\r\noacceptabel. Denna svenska uppfattning har flera\r\ngånger framförts till regeringen i Belgrad. Vi har\r\nockså givit klart uttryck för vår uppfattning vid den\r\neuropeiska säkerhetskonferensens pågående\r\nuppföljningsmöte i Helsingfors. Det är regeringens\r\nbestämda avsikt att även fortsättningsvis bilateralt\r\noch multilateralt verka för att striderna i Bosnien-\r\nHercegovina bringas att upphöra så att konflikten\r\nhärigenom kan få en fredlig lösning inom FN:s och\r\nEG:s ram.</pre><pre>Sverige upprätthåller av praktiska skäl relationer\r\nmed regeringen i Belgrad. Vår kritiska inställning\r\ntill det serbiska agerandet har redan inneburit att\r\ntillträdet av en ny svensk ambassadör i Belgrad\r\nsenarelagts. Det är angeläget ett den nya\r\nförbundsrepublik som utropats på ett trovärdigt\r\nsätt ansluter sig till ESK:s principer om respekt för\r\nmänskliga rättigheter, demokrati, rättsstatens\r\nprinciper, nationella minoriteters rättigheter samt\r\nfredlig lösning av tvister.</pre><pre>De internationella påtryckningarna på regeringen i\r\nBelgrad att upphöra med sin väpnade aggression i\r\nBosnien-Hercegovina ökar. Olika åtgärder för att\r\nåstadkomma detta diskuteras i det internationella\r\nsamfundet inkl. bindande sanktioner mot Serbien-\r\nMontenegro genom beslut i FN:s säkerhetsråd.\r\nOckså inom den svenska regeringen diskuteras\r\nhuruvida politiska, diplomatiska och andra\r\nekonomiska åtgärder bör genomföras för att på så\r\nsätt låta regeringen i Belgrad än klarare förstå att\r\nväpnad aggression inte är ett acceptabelt sätt att\r\nlösa tvister.</pre><pre>Anf. 252  KENT CARLSSON (s):</pre><pre>Herr talman! Jag vill tacka utrikesministern för\r\nsvaret. Det är glädjande att Sverige nu har erkänt\r\nBosnien-Hercegovina, även om jag måste säga att\r\ndet var litet senfärdigt och nästan litet pinsamt att\r\ndet blev ett slags de facto-erkännande i och med\r\nomröstningen i FN, när resten av västvärlden har\r\nerkänt Bosnien-Hercegovina för många månader\r\nsedan. Jag menar att det är ett tecken på att vi har\r\nen i vissa frågor mycket passiv utrikespolitik. Det\r\när emellertid bra med erkännandet, att vi äntligen\r\nhar erkänt Bosnien-Hercegovina. Jag tror att det\r\nstärker arbetet med att sätta press på Serbien och\r\nden serbiska armén.</pre><pre>Den andra frågan jag ställde handlar om vad den\r\nsvenska regeringen är beredd att göra för att få\r\nSerbien och dess armé att dra sig ur Bosnien-\r\nHercegovina. Det som troligtvis är mest\r\nverkningsfullt i dag är väl att få till stånd\r\ninternationella ekonomiska sanktioner, dvs. ett\r\nstopp för kontakter av olika slag. Har Sverige i FN-\r\nsystemet agerat för att få till stånd beslut om\r\nekonomiska sanktioner eller andra typer av\r\nåtgärder som skulle isolera Serbien från kontakter\r\nekonomiskt, kulturellt, socialt och på andra sätt?</pre><pre>Jag är litet förvånad över att utrikesministern inte\r\nhär i kammaren i dag redovisar det som vi har fått\r\nhöra på radio. Statsministern har ju i dag gått ut och\r\nsagt att den svenska regeringen kommer att lägga\r\nfram en mängd olika förslag, bl.a. att flygtrafiken\r\nskall stoppas. Jag tycker att det är litet nonchalant\r\nmot kammaren att utrikesministern inte i ett sådant\r\nhär svar inför riksdagen redovisar vad regeringen\r\ntänker göra. I stället får vi höra det via massmedia.\r\nJag tycker att det är sorgligt.</pre><pre>Min fråga är alltså: Vad har Sverige gjort mer\r\nkonkret för att få till stånd sanktioner eller för att\r\nstödja de initiativ som bl.a. USA och Canada har\r\nfört fram om just ekonomiska sanktioner som skall\r\ngenomföras inom ramen för FN?</pre><pre>Anf. 253  Utrikesminister MARGARETHA\r\nAF UGGLAS (m):</pre><pre>Herr talman! Kent Carlsson har varit riksdagsman\r\ntillräckligt länge för att veta att svaren på sådana\r\nhär frågor måste utarbetas med en viss\r\nframförhållning. Detta är något vi är skyldiga\r\nriksdagen.</pre><pre>Vi hade sammanträde med utrikesnämnden i morse\r\nkl. 9.00. Jag var då föredragande, och vi\r\ndiskuterade utvecklingen i Jugoslavien och även\r\nfrågan om sanktioner. Efter utrikesnämndens\r\nsammanträde har vi haft möjlighet att redogöra för\r\nregeringens ställningstagande. Just nu pågår ett\r\nintensivt arbete med att färdigställa en proposition\r\ni den här frågan.</pre><pre>Anf. 254  KENT CARLSSON (s):</pre><pre>Herr talman! Jag skulle vilja påstå att\r\nutrikesministern har varit politiker så länge att hon\r\nockså borde kunna improvisera här i kammaren, att\r\nallting inte behöver vara nedskrivet.</pre><pre>Det är bra att Sverige förbereder aktioner och\r\nkanske också sanktioner av olika slag. Det är\r\ningenting som jag motsätter mig, men det hade ju\r\nvarit glädjande om utrikesministern här i dag hade\r\nkunnat lätta litet på förlåten och berätta vilken typ\r\nav åtgärder som den svenska regeringen är inne på\r\noch som säkerligen har diskuterats på\r\nutrikesnämndens sammanträde i morse.</pre><pre>Men jag måste återigen få ställa frågan om Sverige\r\nhar agerat internationellt i FN eller i andra organ\r\njust för att få fram sanktioner, ekonomiska och\r\nandra, som gör att Serbien hindras att fortsätta sina\r\nkontakter och därmed får ytterligare tryck på sig\r\nnär det gäller att dra sig ur både Kroatien och\r\nBosnien-Hercegovina.</pre><pre>Anf. 255  Utrikesminister MARGARETHA\r\nAF UGGLAS (m):</pre><pre>Herr talman! Sverige kommer att agera bilateralt\r\nför att ge sitt bidrag till den sanktionspolitik som\r\ndet internationella samfundet nu vill genomföra.\r\nDetaljerna i detta åtgärdspaktet är på väg att\r\nutarbetas.</pre><pre>Vidare har vår delegation i New York instruerats\r\natt Sverige aktivt skall verka för att beslut också\r\nskall tas i FN:s säkerhetsråd. Vi är inte medlemmar\r\ni säkerhetsrådet -- vi hoppas ju bli det -- men vår\r\ndelegation kan verka i New York på ett\r\nunderstödjande sätt. Detta har vi instruerat vår\r\ndelegation att göra.</pre><pre>Överläggningen var härmed avslutad.</pre><pre>47 §  Svar på fråga 1991/92:828 om Kosovo</pre><pre>Anf. 256  Utrikesminister MARGARETHA\r\nAF UGGLAS (m):</pre><pre>Herr talman! Kent Carlsson har frågat mig vilka\r\ninitiativ regeringen är beredd att ta för att undvika\r\nen liknande utveckling i Kosovo som skett i stora\r\ndelar av det f.d. Jugoslavien.</pre><pre>I Kosovo utgörs befolkningen till 90 % av albaner.\r\nÅterstoden av befolkningen är serber. Provinsens\r\nsjälvstyre begränsades 1989 och i juli 1990 upplöste\r\nde serbiska myndigheterna parlamentet med\r\nmotiveringen att provinsregeringen motarbetade\r\nserbiska nationella intressen. I september 1990\r\nantog Serbien en ny författning som berövade\r\nKosovo det mesta av autonomin. Kosovoalbanerna\r\nhar flera gånger protesterat mot det serbiska styret\r\noch bl.a. krävt republikstatus, dvs. den status som\r\nde i dag självständiga länderna i det forna\r\nJugoslavien hade. Kosovoalbanernas krav möttes,\r\nmed stöd från Belgrad, av repression från de\r\nserbiska myndigheterna i provinsen.</pre><pre>Kosovoalbanerna menar sig inte tillhöra den nya\r\njugoslaviska förbundsrepublik som utropades den\r\n27 april. I stället har man vidhållit sitt krav på att\r\nKosovo blir en fri och oberoende stat. Den 24 maj\r\ngenomförde kosovoalbanerna presidentval. Trots\r\nskrämseltaktik veckorna innan valen och synlig\r\nnärvaro av tungt beväpnad polis och militär samt\r\nsporadiska arresteringar under valdagen lyckades\r\ndet inte för Serbien att förhindra valen som\r\ngenomfördes i god ordning.</pre><pre>De djupt liggande motsättningarna i Kosovo-frågan\r\nutgör ett ytterligare hot mot fred och stabilitet i det\r\ngamla Jugoslavien och på Balkan. En lösning av\r\nmotsättningarna måste komma till stånd på fredlig\r\nväg. Det är regeringens avsikt att, bilateralt och\r\nmultilateralt, med de medel som står oss till buds\r\nförsöka bidraga till en sådan lösning. Våld måste\r\nfördömas och parterna, i det här fallet främst\r\nregeringen i Belgrad, måste bringas till insikt om att\r\nen bestående lösning av motsättningarna i Kosovo\r\naldrig kan åstadkommas annat än på fredlig väg.</pre><pre>En upptrappning av konflikten i Kosovo måste\r\nundvikas. ESK avser att genom missioner till\r\nprovinsen försöka påverka MR-situationen och\r\ndämpa den militära kristemperaturen. Sverige\r\nmedverkar genom ordförandeskap i den\r\nkonsultativa kommittén inom CPC i Wien och\r\nramen för ESK:s ledningstrojka.</pre><pre>Anf. 257  KENT CARLSSON (s):</pre><pre>Herr talman! Det svar som utrikesministern har\r\nlämnat vill jag tacka för. Politiskt är det tydligt hur\r\nden svenska regeringen ser på Kosovo och\r\nkosovoalbanernas rätt att själva bestämma över sitt\r\nområde och på de brott mot mänskliga rättigheter\r\nsom har skett i området och som sker dagligdags i\r\nKosovo.</pre><pre>Jag tror att det är viktigt, med tanke på att det ännu\r\nså länge inte har blivit någon militär konflikt i\r\nområdet, att man har en beredskap -- det hör\r\nsamman med de tidigare frågorna som vi har\r\ndiskuterat -- att sätta press på den serbiska\r\nregeringen för att till vissa delar isolera Serbien\r\nekonomiskt och på det sättet få fram en vilja hos\r\nden serbiska regeringen att lyssna på omvärlden,\r\natt respektera mänskliga rättigheter, att inte stövla\r\nin i regioner eller andra nationer när det passar dem\r\noch att inte använda våld.</pre><pre>Nu finns det tydliga belägg för från helgens val, där\r\nman valt en ny president och ett nytt parlament, att\r\nKosovo vill bli en självständig nation. Det är klart\r\natt det kan leda till reaktioner från Belgrad och\r\nSerbien.</pre><pre>Jag vill då fråga utrikesministern: Finns det en\r\nberedskap att agera exempelvis i FN, via\r\nsäkerhetsrådet, för att få till stånd sanktioner som\r\nockså inbegriper situationen i Kosovo, alltså både\r\nför att hävda de mänskliga rättigheterna och för att\r\nhindra Serbien från att utan omvärldens tryck och\r\nfördömande kunna gå in och försöka undanröja det\r\nvalresultat som kom till i helgen?</pre><pre>Det är bra att regeringen säger att den vill agera\r\nbilateralt och multilateralt, och det är bra att ESK\r\nskickar en delegation. Men finns det mera konkreta\r\nuppgifter om vad regeringen tänker sig göra\r\nframöver för att trycka på den serbiska regeringen,\r\nså att det inte blir något våld eller någon inmarsch i\r\nKosovo?</pre><pre>Anf. 258  Utrikesminister MARGARETHA\r\nAF UGGLAS (m):</pre><pre>Herr talman! Det är min alldeles bestämda\r\nuppfattning att den sanktionspolitik som nu\r\nkommer till stånd mot Serbien är en mycket viktig\r\nmarkering. Den är också en viktig markering vad\r\ngäller kosovoalbanernas rättigheter, därför att det\r\ninternationella samfundet uppställer som ett\r\nkriterium för en normalisering av förbindelserna\r\ngentemot Serbien och Montenegro att det måste\r\nfinnas en klart uttalad vilja av respekt för\r\nminoriteternas rättigheter.</pre><pre>Detta är ett villkor som finns med bland de krav\r\nsom ställs av det internationella samfundet. Det\r\ntycker jag att vi här i Sverige har anledning att se\r\nsom något mycket konstruktivt i den här frågan.</pre><pre>Sedan vill jag också nämna att ESK nu agerar\r\nmycket aktivt. Det råkar vara så att vi har en svensk\r\nsom ordörande i CPC-kommittén i Wien. Vi har\r\narbetat med den här frågan under dagen i\r\nutrikesdepartementet. Avsikten är att det skall\r\navgå en mission till Kosovo inom ramen för ESK.\r\nKommer denna till stånd, tror jag att det också\r\nkommer att bli en markering inför serberna och ett\r\nstöd för albanernas rättigheter.</pre><pre>Anf. 259  KENT CARLSSON (s):</pre><pre>Herr talman! Jag är överens med utrikesministern i\r\nde flesta delarna här och tycker att Sverige gör bra\r\nsaker. Framför allt att man får ner en delegation\r\nfrån ESK är alldeles utmärkt.</pre><pre>Men det handlar givetvis också om att sätta en\r\nallmän press på Serbien. Det var därför jag ställde\r\nfrågan om det i de sanktionsförberedelser som nu\r\ngörs i Sverige och som också diskuteras inom ramen\r\nför FN finns en koppling till situationen i Kosovo.</pre><pre>Anf. 260  Utrikesminister MARGARETHA\r\nAF UGGLAS (m):</pre><pre>Herr talman! Mitt svar på den frågan är ja.</pre><pre>Överläggningen var härmed avslutad.</pre><pre>48 §  Svar på fråga 1991/92:731 om\r\nskyddsanordningar på tak</pre><pre>Anf. 261  Näringsminister PER\r\nWESTERBERG (m):</pre><pre>Herr talman! Rune Evensson har frågat mig om\r\nvilka åtgärder regeringen ämnar vidta för att\r\nefterkomma riksdagens begäran om en bättre\r\nordning för efterlevnaden av reglerna om\r\nskyddsanordningar på tak och när regeringen avser\r\ntillställa riksdagen en proposition i frågan.</pre><pre>Jag avser föreslå regeringen att ge boverket i\r\nuppdrag att informera berörda parter om gällande\r\nregler och om byggnadsnämndernas skyldighet att\r\nkontrollera reglernas efterlevnad.</pre><pre>Jag har dock inte för avsikt att föreslå regeringen\r\natt riksdagen tillställs någon proposition i ärendet.</pre><pre>Anf. 262  RUNE EVENSSON (s):</pre><pre>Herr talman! Orsaken till min fråga är att många\r\näldre fastigheter i dag har bristfällig eller ingen\r\ntaksäkerhetsutrustning alls. Dessa tak är flera\r\nyrkesgruppers arbetsplats.</pre><pre>I oktober 1989 gavs regeringen i uppdrag att\r\ninformera kommuner och fastighetsägare om deras\r\nskyldigheter att se till att skyddsanordningar på tak\r\nkommer till stånd enligt det beslut som fattades\r\n1985 men som inte har slagit igenom i verkligheten\r\nute i kommunerna. Lagar kan vara aldrig så bra,\r\nmen om de inte följs är de ändå verkningslösa.</pre><pre>Regeringen gav boverket i uppdrag att vidta\r\nåtgärder för information, för bättre kontroll och för\r\natt undersöka och belysa förutsättningarna för\r\nupprustning av skydd på tak. Detta skulle gälla\r\nbefintliga byggnader. Boverket kom med rapporter\r\nbåde i mars 1991 och i maj 1991.</pre><pre>Sedan blev det regeringsskifte, och då tillställdes\r\nboverket ytterligare frågor om vad det kommer att\r\nkosta med kontroll, med upprustning och med\r\ninformationsinsatser. Då undrar jag: Vill man\r\nräkna efter vad exempelvis ett plåtslagarliv är värt,\r\ninnan man vidtar åtgärder?</pre><pre>\r\nSvaret visar på en betydligt lägre ambitionsnivå än\r\nvad den förra regeringen hade, och jag beklagar\r\ndetta för takarbetarnas skull. En av de\r\nyrkesgrupper som jobbar på tak är plåtslagare, och\r\nden gruppen visar en förhöjd dödlighet i\r\nfallolyckor.</pre><pre>Inom många områden arbetas det för att minska\r\nolycksfallsriskerna, och takarbetarna får inte\r\nundantas. Därför tycker jag att Per Westerberg\r\nvisar ointresse för dessa frågor. Det gäller flera\r\nyrkesgruppers dagliga arbetsmiljö. Det är\r\nyrkesgrupper som inte klagar och gnäller i onödan,\r\nmen de har samma rätt som andra i samhället att\r\nkräva en bra arbetsmiljö.</pre><pre>Jag vet att näringsministern är mycket ute och reser\r\noch gör studiebesök. Jag rekommenderar\r\nnäringsministern att vid något tillfälle göra ett\r\nbesök på en plåtslagares arbetsplats på ett hustak\r\nhär i Stockholm, kanske på 20 meters höjd, efter en\r\nsnöig natt. Det är nämligen plåtslagarna som får\r\nsköta om snöskottningen på fastigheterna. Det är\r\nverkligheten för dem.</pre><pre>Jag skulle vilja fråga till slut: Blir det ingen\r\nbesiktning av tak som boverket hade föreslagit?\r\nOch hur skall skyddsanordningarna nu\r\nkontrolleras?</pre><pre>Anf. 263  Näringsminister Per Westerberg\r\n(m):</pre><pre>Herr talman! När det gäller ambitionsnivån hos den\r\ngamla och den nya regeringen vill jag säga att det\r\nframgår även av Rune Evenssons inlägg här att den\r\ngamla regeringen väntade i två år med att i\r\npraktiken inte göra någonting. Vi kommer nu igen,\r\nså fort vi har kunnat sätta oss in i och prioritera\r\nfrågorna, med att informera så att vi verkligen får\r\nefterlevnad av de föreskrifter som redan finns.</pre><pre>Jag vill även påminna om att det redan nu finns en\r\nretroaktiv lagstiftning. 1960 års regler för\r\nskyddsanordningar på tak skall alla fastigheter\r\nkunna leva upp till. Jag vill även hänvisa till\r\narbetarskyddsstyrelsens kungörelse om takarbete,\r\ndär det klart sägs ut i 3 §, första stycket, att arbete\r\ninte får utföras utan att betryggande åtgärder har\r\nvidtagits för att förhindra nedstörtning och\r\ngenomtrampning. Särskild omsorg skall ägnas\r\nbehovet av skyddsåtgärder på branta tak.</pre><pre>Herr talman! Jag anser att vi först skall informera\r\nom gällande regler och försöka se till att dessa\r\nefterlevs på ett bra sätt, innan det finns anledning\r\natt göra någonting annat.</pre><pre>Anf. 264  RUNE EVENSSON (s):</pre><pre>Herr talman! Nu tog det för den gamla regeringen\r\ninte två år, som Per Westerberg säger. Ett år efter\r\ndet att riksdagen hade fattat sitt beslut fick\r\nboverket uppdraget. Boverket har slutfört sitt\r\nuppdrag i januari månad, och ännu har ingenting\r\nhänt från regeringens sida. Det är detta som har\r\nföranlett mig att ställa den här frågan.</pre><pre>Det är en styrka, tycker jag, att arbetsgivare och\r\nfackförening är överens. Plåtslagarnas riksförbund\r\noch Bleck  &amp;  plåt har tillsammans slagits för en\r\nbättre arbetsmiljö. De driver denna fråga hårt, och\r\njag tycker att det är rimliga krav de ställer. Man\r\nmåste ju kunna förflytta sig på taken via bryggor,\r\nstegar och annat och ha möjlighet att fästa en\r\nlivlina. Det går inte på tak i dag, så som de ser ut.</pre><pre>Bland de 20 vanligaste orsakerna till olycksfall 1990\r\nuppvisade arbete på yttertak de högsta medeltalet i\r\nantalet sjukdagar. Det är allvarligt, och det gör\r\nfrågan ännu mer angelägen, tycker jag.</pre><pre>Som jag sade förut, tycker jag att intresset verkar\r\nha svalnat efter regeringsskiftet, och jag beklagar\r\ndetta. Det blev tydligen för dyrt att vidta de\r\nåtgärder som boverket föreslog.</pre><pre>Anf. 265  Näringsminister PER\r\nWESTERBERG (m):</pre><pre>Herr talman! Först vill jag rätta Rune Evensson.\r\nVad riksdagen belutade 1989/90 enligt\r\nbostadsutskottets betänkande nr 3 var att man\r\nskulle sprida information om gällande regler och\r\nkontrollera reglernas efterlevnad. Det var de två\r\nsaker som riksdagen begärde av regeringen.</pre><pre>Det hade den gamla regeringen inte kraft att\r\ngenomföra. Vi går nu till verket och begär att få ut\r\ninformationen och att det verkligen blir en kontroll\r\nav att gällande regler efterlevs.</pre><pre>Jag vill ånyo påpeka att arbetarskyddsstyrelsens\r\nregler är klara och entydiga. Det finns vettiga regler\r\nsom klarar säkerheten på taken.</pre><pre>Anf. 266  RUNE EVENSSON (s):</pre><pre>Herr talman! Jag håller med om det sista Per\r\nWesterberg sade. Det är därför jag ställer frågan,\r\noch det är därför som motionen har behandlats i\r\nbostadsutskottet. De regler som finns i\r\narbetarskyddsstyrelsens kungörelse efterlevs inte.\r\nDet är därför vi vill ha en besiktning av taken, så att\r\ntakarbetarna kan få en ordentlig arbetsmiljö.</pre><pre>Efter bostadsutskottets beslut i frågan, gick den\r\ntidigare regeringen längre än vad bostadsutskottet\r\nbegärde. Den nya regeringen går inte lika långt.</pre><pre>Anf. 267  Näringsminister PER\r\nWESTERBERG (m):</pre><pre>Herr talman! Vi går så långt som riksdagen har\r\nbeställt. Sedan kan frågor ställas till boverket om\r\nvad som kan göras ytterligare i dessa avseenden. Vi\r\nfullföljer riksdagens intentioner såsom de\r\nframkommer i bostadsutskottets betänkanden. Vi\r\nnoterar att det finns en skyldighet för arbetsgivarna\r\natt i enlighet med arbetarskyddsstyrelsens regler\r\ntillse att säkerheten på taken är tillfredsställande.\r\nDet är dessa gällande regler som skall tillämpas.\r\nDessa regler skall i första hand efterlevas för att få\r\nen acceptabel säkerhet.</pre><pre>Anf. 268  RUNE EVENSSON (s):</pre><pre>Herr talman! Jag konstaterar att det tydligen blir\r\nsom jag tidigare sade, nämligen för dyrt. Nu har\r\nman gått ifrån de intentioner som den gamla\r\nregeringen hade och som boverket hade fått i\r\nuppdrag att följa.</pre><pre>Anf. 269  Näringsminister PER\r\nWESTERBERG (m):</pre><pre>Herr talman! Vi tycker att det skall gå ut\r\ninformation om gällande regler så att de kan\r\nefterlevas. Om detta går att genomföra, får vi en\r\nicke oväsentlig förstärkning av skyddet på taken.</pre><pre>Jag noterar ånyo att arbetarskyddsstyrelsens\r\nföreskrifter är påtagliga och att det knappast går att\r\ngå runt dem. Därmed går det att uppnå, utan alltför\r\nmycket byråkrati, en rimlig säkerhet på taken. Jag\r\ntycker att vi skall pröva detta först.</pre><pre>Överläggningen var härmed avslutad.</pre><pre>49 §  Svar på fråga 1991/92:735 om selektiv\r\nmarknadsföring</pre><pre>Anf. 270  Näringsminister PER\r\nWESTERBERG (m):</pre><pre>Herr talman! Sten Söderberg har frågat mig om\r\nregeringen kommer att skriva in i den nya\r\nkonkurrenslagen att ''selektiv marknadsföring\r\nendast får användas när leverantören kan bevisa för\r\nkonkurrensverket att denna selektiva\r\nmarknadsföring är till konsumentens fördel.''</pre><pre>Ett selektivt försäljningssystem kan vara negativt\r\nför konsumenterna och från konkurrenssynpunkt\r\nom priskonkurrensen undanröjs, men positivt om\r\ndet leder till större effektivitet i\r\ndistributionsprocessen. I lagstiftningshänseende\r\ngäller det här att finna en lämplig avvägning mellan\r\nvad som är skadligt och ad som är nyttigt för\r\nkonsumenterna.</pre><pre>Regeringen avser att inom kort inhämta lagrådets\r\nyttrande över ett förslag till en ny konkurrenslag.\r\nLagrådsremissen kommer troligen inte att\r\ninnehålla några uttryckliga formuleringar av det\r\nslag som frågeställaren efterlyser. Förslaget\r\nkommer emellertid bland mycket annat att\r\ninnebära att konkurrensmyndigheten kan ingripa\r\nmot sådana inslag i selektiva försäljningssystem\r\nsom är negativa från konkurrenssynpunkt. Jag är\r\növertygad om att regeringens förslag till en ny\r\nkonkurrenslag i allmänhet kommer att stärka\r\npriskonkurrensen till konsumenternas fördel.</pre><pre>Jag vill i övrigt inte nu gå närmare in på detaljer i\r\nförslaget.</pre><pre>Anf. 271  STEN SÖDERBERG (-):</pre><pre>Herr talman! Jag tackar statsrådet för svaret.</pre><pre>Såsom företrädare för liberala partiet i Sverige vill\r\njag peka på att den selektiva marknadsföringen\r\nanvänds för att förhindra konkurrens och för att\r\nhöja priserna.</pre><pre>Den selektiva marknadsföringen missbrukas i dag.\r\nKonsumenterna har nackdel av detta förfarande.\r\nVi vill således få en ändring till stånd. Jag skulle\r\nvilja få besked om statsrådet har möjlighet att ta\r\nupp denna fråga innan lagrådsremissen läggs fram.</pre><pre>Anf. 272  Näringsminister PER\r\nWESTERBERG (m):</pre><pre>Herr talman! Det är hela regeringen som lägger\r\nfram en lagrådsremiss. Jag har i mitt svar redan sagt\r\natt ett selektivt försäljningssystem som är från\r\nkonkurrenssynpunkt negativt för konsumenterna\r\nbör undanröjas. Vi försöker självfallet uppnå\r\nsådana resultat att konkurrensen blir till fromma\r\nför konsumenterna. Det är vad hela\r\nlagstiftningsarbetet syftar till.</pre><pre>Anf. 273  STEN SÖDERBERG (-):</pre><pre>Herr talman! Det är alldeles utmärkt att åtgärder\r\nvidtas till fromma för konsumenterna. Men det\r\nfinns också ett annat problem. Det råder problem\r\nmed konkurrens mellan företag. Vissa företag\r\nmissgynnas. Det här är en angelägen fråga för\r\nregeringen -- en regering som emellanåt kämpar för\r\nen fri marknadsföring. Det är viktigt att frågan\r\nbeaktas.</pre><pre>Anf. 274  Näringsminister PER\r\nWESTERBERG (m):</pre><pre>Herr talman! Vi ser i första hand till\r\nkonsumenterna. Den typ av negativ begränsning av\r\nkonkurrensen vi framför allt vill komma åt via\r\narbetet med konkurrenslagstiftningen, är när\r\nenskilda företag missgynnas så att det blir till\r\nnackdel för konsumenterna.</pre><pre>Överläggningen var härmed avslutad.</pre><pre>50 §  Svar på fråga 1991/92:792 om den tredje\r\nreaktorn i Ringhalsverket</pre><pre>Anf. 275  Näringsminister PER\r\nWESTERBERG (m):</pre><pre>Herr talman! Lennart Daléus har frågat mig om jag\r\navser att vidta några åtgärder för att få en ändring\r\nav beslutet i Vattenfall AB:s styrelse att investera\r\nca 1,3 miljarder kronor i Ringhalsverket.\r\nInvesteringen avser byte av ånggenerator i\r\nRinghals block 3.</pre><pre>Vattenfall ombildades vid årsskiftet till aktiebolag.\r\nVattenfall AB skall -- i avvaktan på en\r\nprivatisering -- kunna utvecklas och verka på\r\nsamma villkor som andra aktiebolag. Det är en\r\nuppgift för bolagets styrelse att utforma mål och\r\nstrategier för Vattenfall AB:s verksamhet. I\r\nstyrelsens ansvar för verksamheten ingår att besluta\r\nom bl.a. de investeringar som företaget skall göra.\r\nEnligt vad jag har erfarit har styrelsen efter en\r\nsamlad bedömning funnit att ånggeneratorbytet är\r\nen för företaget lönsam och produktiv investering,\r\näven med hänsyn tagen till att kärnkraften skall\r\nvara avvecklad senast år 2010.</pre><pre>Jag har således ingen anledning att vidta några\r\nsärskilda åtgärder i denna fråga.</pre><pre>Anf. 276  LENNART DALÉUS (c):</pre><pre>Herr talman! Jag tackar näringsministern för\r\nsvaret.</pre><pre>Jag förstår mycket väl den sista meningen, dvs. att\r\nVattenfall nu är bolagiserat och att ansvaret\r\ndärmed delvis faller bort.</pre><pre>Men det finns ett annat problem, nämligen att\r\nRinghals 3 är en skruttig och dålig reaktor. De allra\r\nsenaste dagarna har det framkommit att det finns\r\nsprickor som man inte vet hur de skall åtgärdas, och\r\nman får vänta med att köra i gång reaktorn på det\r\nsätt som var tänkt.</pre><pre>När det gäller ekonomin är det uppenbart att en\r\nlönsamhet för Ringhals 3, efter ett byte, bygger på\r\natt man fortsättningsvis slipper ta det riskansvar\r\nsom man tidigare har sluppit undan med hjälp av\r\nden undantagslagstiftning som finns också i\r\nSverige. Men det bygger också på att regeringen\r\nsenare skall ge tillstånd till en effekthöjning i\r\nRinghals 3. Det är ett beslut som på intet sätt ännu\r\när fattat. Det beslutet skall fattas via\r\nmiljödepartementet och regeringen. Det här är\r\nalltså en osäker faktor för Vattenfall att spela med.</pre><pre>Beslutet bygger uppenbarligen på att\r\nkärnkraftsavvecklingen inte skall påbörjas före år\r\n2010. Näringsministern sade också i sitt svar att\r\nVattenfall har bedömt detta som lönsamt, även\r\nmed hänsyn tagen till att kärnkraften skall vara\r\navvecklad senast år 2010. Ja, det må vara. Den\r\nintressanta frågan är när Ringhals 3 skall stängas av.\r\nVi talar här om en företagsekonomisk bedömning.\r\nDå är inte kärnkraften som sådan intressant, utan i\r\ndet här fallet Ringhals 3.</pre><pre>Jag förstår det argument som näringsministern\r\nanför för att egentligen inte ta ställning i frågan.\r\nSaknar näringsministern, som företrädare för\r\nägaren staten, helt möjlighet att agera när han ser\r\nett helt vansinnigt ekonomiskt beslut fattas i\r\nVattenfall? Har inte näringsministern en åsikt i den\r\nekonomiska frågan?</pre><pre>Anf. 277  Näringsminister PER\r\nWESTERBERG (m):</pre><pre>Herr talman! Det finns särskilda myndigheter som\r\nskall se till att gällande lagar och föreskrifter följs\r\nnär det gäller säkerheten i Ringhals 3 och övriga\r\nreaktorer.</pre><pre>När det gäller de företagsekonomiska\r\nbedömningarna finns det en styrelse -- precis som i\r\nalla andra aktiebolag. I praktiken har ägaren,\r\nmellan bolagsstämmorna, avträtt förvaltningen av\r\naktiebolaget till styrelsen. I styrelsen görs de\r\nföretagsekonomiska bedömningarna och\r\nkalkylerna, och de diskussioner förs som anses\r\nerforderliga med utgångspunkt i kraven i\r\naktiebolagslagen. Därmed har man företagets bästa\r\nför ögonen.</pre><pre>Med den insyn och det informationsmaterial jag har\r\nfått, har jag ingen anledning att göra någon annan\r\nbedömning än vad Vattenfall AB har gjort. Jag har\r\ninte heller för avsikt att utlysa någon extra\r\nbolagsstämma e.d.</pre><pre>Anf. 278  LENNART DALÉUS (c):</pre><pre>Herr talman! Jag har respekt för argumentet att det\r\nfinns en styrelse i bolag. Nu har staten som ägare\r\ndess bättre, genom finans- och näringsministrarnas\r\nförsorg, agerat när stora privata företag, vare sig\r\ndet har gällt banker eller i andra sammanhang, har\r\ngjort ekonomiska vansinnigheter. Staten har ändå\r\nträtt in och agerat när man har sett att något\r\ngrundläggande inte fungerar.</pre><pre>Säkerhetsaspekterna påverkar de ekonomiska\r\nbedömningarna. När det gäller kärnkraften är\r\ndessa frågor intimt sammankopplade. Det kan\r\nändå vara intressant att höra näringsministerns\r\nkompetenta ekonomiska bedömning. Om detta\r\ninvesteringsbeslut förutsätter en effekthöjning,\r\nsom vi inte vet något om, och att reaktorn får knalla\r\noch gå bäst den kan fram till år 2010, och\r\nkärnkraften även fortsättningsvis slipper bära sin\r\nriskkostnader, är då denna investering rimlig?</pre><pre>Anf. 279  Näringsminister PER\r\nWESTERBERG (m):</pre><pre>Herr talman! Det är just den typen av investeringar\r\nsom icke lämpar sig för företagsekonomiska\r\ndebatter i enskilda frågor i kammaren. De lämpar\r\nsig icke för detta vare sig det gäller\r\npappersmaskiner, investeringar i smältverk eller\r\nannat. Vi driver de statliga företagen på exakt\r\nsamma villkor som gäller för de privata företagen.</pre><pre>Jag har ingen anledning att förmoda att de\r\nargument, kalkyler och synpunkter Lennart Daléus\r\nhänvisar till inte har beaktats. En av hans\r\npartikamrater är dessutom en aktiv medlem i\r\nstyrelsen för Vattenfall och har haft möjlighet att\r\nutveckla sina synpunkter och påpeka eventuella\r\nbrister i kalkylerna. Trots detta har styrelsen\r\nsamfällt kommit fram till att det här beslutet är\r\nriktigt ur Vattenfalls synvikel.</pre><pre>Anf. 280  LENNART DALÉUS (c):</pre><pre>Herr talman! Med hänsyn till min partikollegas\r\nagerande i styrelsen var det kanske att ta i att säga\r\natt styrelsen samfällt kommit fram till detta. Han\r\nhar mycket riktigt utnyttjat de möjligheter han där\r\nhar att framföra sina åsikter.</pre><pre>Kärnkraften tenderar att vara publik. Det är en\r\nfråga som, milt uttryckt, inte har undandragit sig\r\noffentlig debatt -- vare sig det har gällt privatägda\r\nkärnkraftsföretag eller de hittills statligt ägda. I\r\nsjälva verket var klausulen om vem som skulle äga\r\neller inte äga en av grundbultarna i linje 2:s\r\nexistens. Det här har aldrig hindrat oss att offentligt\r\ndiskutera de ekonomiska och därmed\r\nsammankopplade säkerhetsmässiga grundvalarna\r\nför kärnkraftens existens, vare sig det är fråga om\r\nnågot som är privatägt eller ej.</pre><pre>Det vore ändå intressant om näringsministern\r\nåtminstone kunde säga att han, som företrädare för\r\nägaren, tänker se över siffrorna och se om det har\r\nskett en rimlig bedömning av en partisk styrelse i\r\nVattenfall.</pre><pre>Anf. 281  Näringsminister PER\r\nWESTERBERG (m):</pre><pre>Herr talman! Det är korrekt att Ivar Franzén inte\r\ninbegreps då jag använde ordet samfällt. Men i\r\növrigt har styrelsen samfällt gjort denna bedömning\r\noch ansett att investeringen har varit korrekt.</pre><pre>Jag har tagit del av de grundläggande kalkylerna,\r\noch jag har ingen anledning att betvivla styrelsens\r\nbedömning. Jag anser det inte lämpligt att i\r\nkammaren föra en diskussion om det ena eller\r\nandra är korrekt i enskilda investeringsbeslut --\r\noavsett om det gäller en ångturbin, ett smältverk\r\neller ett pappersbruk. Det är frågor som vi har\r\növerlåtit till förvaltningen i aktiebolagen. Om vi\r\nsedan finner att de har fattat felaktiga beslut, må vi\r\nutkräva ansvar av styrelsen. Jag har förtroende för\r\nstyrelsen i Vattenfall AB.</pre><pre>Anf. 282  LENNART DALÉUS (c):</pre><pre>Herr talman! Från tid till annan händer det att vi\r\ndiskuterar enskilda investeringar i kammaren. Det\r\ngår att ta fram många exempel på enskilda\r\ninvesteringar av stor betydelse för Sverige. Det här\r\nen sådan enskild investering av stor betydelse för\r\nSverige.</pre><pre>Näringsministern vet att det inte är någon\r\nhemlighet att Vattenfall inte har varit ett företag\r\nsom har varit benäget att dra sig för förluster.\r\nVattenfall är inte ett vinstradikalt företag. Av\r\ntradition har Vattenfall funnits i ett system där man\r\ninte från den tidigare ägaren har känt kravet på en\r\nhög avkastning. Det är självklart att den\r\ntraditionen, attityden och kulturen lever kvar i\r\nVattenfall även efter en bolagisering.</pre><pre>Det skulle vara ett dåligt resultat om vi i kammaren\r\nom några år kan konstatera att denna investering\r\nvisar sig vara så felaktig. Jag tycker att det är riktigt\r\natt näringsministern skall ingripa tidigare. Då\r\nsparar skattebetalarna i det långa loppet pengar.</pre><pre>Anf. 283  Näringsminister PER\r\nWESTERBERG (m):</pre><pre>Herr talman! Jag tror att den grundläggande\r\nerfarenheten för många av kammarens ledamöter,\r\nsom har suttit med under ett antal sådana här\r\ndebatter, är att riksdagen icke skall blanda sig i\r\nenskilda beslut. Jag är fullt medveten om att det har\r\nvarit ett stort antal frågedebatter. Slutresultatet är\r\natt statligt ägda företag skall skötas på exakt samma\r\nsätt som motsvarande privata. Vi gör ingen\r\nprövning av privata företags enskilda investeringar.\r\nVi gör det i allmänhet icke när det gäller statliga\r\nföretag.</pre><pre>Jag kan försäkra Lennart Daléus att vi har ställt upp\r\nmycket höga lönsamhetskrav för Vattenfall av\r\nförklarliga skäl -- vi önskar privatisera Vattenfall\r\noch vill få bra betalt, och vi vill därför ha en god\r\navkastning i företaget.</pre><pre>Anf. 284  ANDRE VICE TALMANNEN:</pre><pre>Jag föreslår ytterligare ett inlägg vardera.</pre><pre>Anf. 285  LENNART DALÉUS (c):</pre><pre>Herr talman! Jag känner till att vi vill privatisera\r\nVattenfall. Det är en sund inställning. Men det\r\nhindrar inte att jag blir litet bekymrad över att\r\nnäringsministern, om uttrycket tillåts, gömmer sig\r\nbakom resonemanget om vad man formellt kan ta\r\nupp här i kammaren eller vad man formellt kan\r\ngöra som ägare.</pre><pre>Jag hade sett fram emot en spännande redovisning\r\nav hur man på näringsdepartementet grundligt\r\nhade studerat denna gigantiska investering, även i\r\ndet bolagiserade Vattenfall, och att få veta om man\r\npå departementet hade gjort samma bedömning\r\nsom den kärnkraftsvänliga, tidigare inte så\r\nvinstbenägna styrelsen för Vattenfall. Jag hade sett\r\nfram emot att få höra näringsministerns egen\r\nbedömning när det gäller den enskilda\r\ninvesteringen.</pre><pre>Anf. 286  Näringsminister PER\r\nWESTERBERG (m):</pre><pre>Herr talman! Jag är ledsen att jag gör Lennart\r\nDaléus besviken. Jag tror att debatten vinner på att\r\nenskilda investeringsbeslut fattas och\r\nlönsamhetsbedömningar görs i resp. bolag. Vi har\r\nfunnit att det är där beslut skall fattas. Vi skall inte\r\nsticka under stol med att vi får en betydligt mer\r\nprofessionell ekonomisk bedömning i styrelserna.\r\nSedan står det riksdagen fritt att föra även denna\r\ntyp av kammardebatter, om man så önskar.</pre><pre>Överläggningen var härmed avslutad.</pre><pre>51 §  Svar på fråga 1991/92:831 om\r\nkompetensutvecklingen av industrianställda</pre><pre>Anf. 287  Näringsminister PER\r\nWESTERBERG (m):</pre><pre>Herr talman! Sten Östlund har frågat mig vilka\r\nåtgärder jag tänker vidta för att stärka\r\nkompetensutvecklingen av de anställda inom\r\nindustrin.</pre><pre>Jag konstaterar att arbetsmarknadsutskottet i sitt\r\nbetänkande 1991/92:AU11 har behandlat bl.a.\r\nfrågan om bidrag även för lönekostnader vid\r\nkompetensutveckling av anställda inom\r\ntillverkningsindustrin. Utskottet erinrar om att\r\nregeringen i kompletteringspropositionen föreslår\r\natt denna försöksverksamhet -- i syfte att motverka\r\nuppsägningar -- bör bedrivas även nästa budgetår.</pre><pre>Regeringen anser att verksamheten med hänsyn till\r\ndet statsfinansiella läget bör bedrivas inom ramen\r\nför de medel som redan beräknats för utbildning i\r\nföretag. Arbetsmarknadsstyrelsen har inom sina\r\nmedelsramar möjlighet att, där man så finner\r\nnödvändigt, lämna bidrag till såväl\r\nutbildningskostnader som lönekostnader vid\r\nutbildning av anställda inom tillverkningsindustrin.</pre><pre>Arbetsmarknadsutskottet har anslutit sig till denna\r\nuppfattning.</pre><pre>Svaret på Sten Östlunds fråga är alltså att\r\nregeringen har gett arbetsmarknadsstyrelsen i\r\nuppdrag att genomföra kompetensutveckling av\r\nindustrianställda. Detta bedöms vara en bra lösning\r\ni syfte att motverka uppsägningar.</pre><pre>Anf. 288  STEN ÖSTLUND (s):</pre><pre>Herr talman! Jag ber att få tacka näringministern\r\nför svaret. Jag är emellertid litet bekymrad över att\r\nnäringsministern delvis har missuppfattat min\r\nfråga. Jag är också litet bekymrad därför att jag\r\ntycker att en näringsminister i dessa dagar borde\r\nhaja till direkt när han får en fråga om\r\nkompetensutvecklingen i näringslivet.</pre><pre>Den verksamhet näringsministern tar upp i sitt svar,\r\nutbildningen vid företag, var en form av utbildning\r\nsom vi införde för att undvika och motverka\r\nuppsägningar. Regeringen ville egentligen dra in\r\ndenna verksamhet i budgetpropositionen. Dess\r\nbättre kom regeringen tillbaka i\r\nkompletteringspropositionen och vill nu fortsätta\r\nmed denna verksamhet. Det har vi tacksamt\r\nnoterat.</pre><pre>Men vi hade föreslagit att man därutöver skulle\r\nuppdra åt regeringen att med\r\nkompetensutredningens förslag i botten utarbeta\r\nett program för satsning på utbildning och andra\r\nkompetenshöjande åtgärder. Man skulle också\r\ngöra inventeringar av de anställdas utbildnings- och\r\nkompetensbehov. Enligt vår mening är detta\r\nuppgifter som är viktiga för samhället att stödja. Vi\r\nföreslog en tvåårig försöksverksamhet och avsatte\r\npengar till detta. Det förslaget har\r\narbetsmarknadsutskottet avslagit vid behandlingen\r\nav vår motion. Vi tycker att det är illa. Som\r\nnäringsministern vet finns det all anledning att ägna\r\nstor uppmärksamhet åt kompetensen i näringslivet\r\noch i synnerhet i industrin.</pre><pre>Anf. 289  Näringsminister PER\r\nWESTERBERG (m):</pre><pre>Herr talman! Vi är ense om att den\r\nkompetensutveckling vi båda har berört, och som\r\nhar godkänts av arbetsmarknadsutskottet, är bra\r\ninte minst för att minska friställningar inom\r\nnäringslivet. Regeringen anser att ansvaret för\r\nandra kompetenshöjande åtgärder för att stärka\r\nindustrins konkurrenskraft vilar i första hand på\r\nindustrin och näringslivet. Vi skall försöka\r\nåstadkomma detta genom att skapa ett generellt\r\nsett avsevärt bättre näringsklimat och därmed\r\nkonkurrenskraft för svenskt näringsliv. Sedan må\r\nman inom industrin själv avgöra hur man bäst\r\nstärker kompetensen och konkurrenskraften.</pre><pre>Anf. 290  STEN ÖSTLUND (s):</pre><pre>Herr talman! Jag hade nästan väntat mig det svaret\r\nav näringsministern. Jag tycker att det är litet\r\ntråkigt att notera att man även i detta fall från\r\nregeringens sida hänvisar till gynnsamma villkor för\r\nnäringslivet. Sådana villkor skall vi naturligtvis ha i\r\nlandet. Det motsätter vi socialdemokrater oss inte.</pre><pre>\r\nNäringministern menar att det är\r\nmarknadskrafterna som skall svara för att denna\r\nkompetensutveckling kommer till stånd i\r\nföretagen. Vi vet att det inte kommer att ske någon\r\nkompetensutveckling för stora grupper av\r\nanställda. Det gäller särskilt kollektivanställda. Det\r\nkan vi se, om vi studerar hur personalutbildning\r\nfördelas i företag. Om vi skall uppnå en bra\r\nkompetens hos de anställda ute i svenska företag\r\nmåste samhället stödja denna utbildning.</pre><pre>Anf. 291  Näringsminister PER\r\nWESTERBERG (m):</pre><pre>Herr talman! Två saker är mycket centrala för\r\ndenna regering. Det gäller en omfattande satsning\r\npå höjning av kvaliteten i skolans utbildning och en\r\nbetydande ökning av den akademiska utbildningen,\r\nsom vi menar är central och viktig. Detta innefattar\r\näven en hel del insatser som kan ske i samband med\r\nde arbetsmarknadspolitiska åtgärderna. Vi anser\r\natt den kompetensutveckling som skall ske i\r\nföretagen måste grundas på företagens egna behov.\r\nDen skall icke bestämmas via politiska beslut. Det\r\när vad företagen anser vara riktiga och bra\r\ninvesteringar som skall gälla. Vi vet att det i många\r\nföretag sker omfattande kompetensutveckling, i\r\noch med att det i allra högsta grad är till företagens\r\nbästa att de höjer kompetensen hos de anställda\r\noch därmed stärker sin konkurrenskraft.</pre><pre>Anf. 292  STEN ÖSTLUND (s):</pre><pre>Herr talman! I många företag sker utbildning. Men\r\ni många företag sker inte den utbildning som borde\r\nske. Det gäller framför allt den breddutbildning\r\nsom borde finnas. Där skiljer våra uppfattningar\r\nsig. Vi vet, genom undersökningar av\r\npersonalutbildning, att mer avancerad utbildning\r\nsom företagen betalar i större utsträckning kommer\r\nredan högre utbildad personal till del. De sämre\r\nutbildade får däremot inte del av den utbildningen.\r\nDe människorna måste också få tillgång till\r\nutbildning, om svensk industri skall klara den\r\nhögteknologi som vi måste ha för att försvara det\r\nsvenska välfärdssamhället.</pre><pre>Vi kan naturligtvis föra en debatt om regeringens\r\npolitik när det gäller den allmänna utbildningen.\r\nJag vill bara hänvisa till att regeringen inte ville\r\ninföra den treåriga yrkesutbildningen. Nu har man\r\ni sista stund kastat in en del pengar för att kunna\r\nköra i gång en del av den. Men det kanske vi skall\r\nta en annan vacker vårkväll.</pre><pre>Anf. 293  Näringsminister PER\r\nWESTERBERG (m):</pre><pre>Herr talman! Skillnaden mellan Sten Östlunds och\r\nmin syn är att Sten Östlund egentligen vill att vi via\r\npolitiska beslut skall gå in och tala om vilken\r\nutbildning och kompetenshöjning som skall ske i\r\nföretagen. Jag anser i stället att vi skall stärka\r\nföretagens konkurrenskraft, och därmed låta dem\r\nskapa förutsättningar att själva avgöra vilken typ av\r\nkompetenshöjning som är rimlig, riktig och lönsam\r\nför att stärka våra möjligheter att bibehålla och\r\nförbättra ett gott välfärdssamhälle i Sverige.</pre><pre>Anf. 294  STEN ÖSTLUND (s):</pre><pre>Herr talman! Nej, vi vill inte i detalj precisera hur\r\nföretagen skall klara utbildningen av sina anställda,\r\nåtminstone inte när det gäller mer avancerad\r\nutbildning.</pre><pre>När det gäller grundutbildning, tycker vi nog att vi\r\nkan vara med och tala om att engelska, matematik\r\noch annat är viktigt för alla anställda som har låg\r\nsådan utbildning. Men när det gäller mer avancerad\r\nutbildning i företagen, anser vi att det är företagen\r\noch de anställda som tillsammans skall bestämma\r\nvilken utbildning de skall ha. För att utbildning\r\nskall kunna komma till stånd på ett bra sätt i alla\r\nföretag, skall samhället kunna gå in och även stödja\r\nden, inte i allt, men i betydande delar.</pre><pre>Anf. 295  Näringsminister PER\r\nWESTERBERG (m):</pre><pre>Herr talman! Det kvarstår ändå att Sten Östlund\r\nvill göra en politisk prioritering och en politisk\r\nstyrning som innebär att man i alla företag skall\r\ngöra en form av kompetensökning, oavsett om den\r\när lönsam att genomföra och oavsett om företaget\r\när i behov av den som sådan.</pre><pre>Vi gör den bedömningen att vi är i det utsatta läget\r\natt företagen själva, genom att få bättre\r\nkonkurrenskraft och lägre skatter, skall kunna\r\navgöra var deras bästa investeringar finns. Vi tror\r\natt det får den bästa effekten på satsade resurser\r\noch det största ansvarstagandet för den\r\nkompetensutveckling som alltid måste ske inom all\r\nindustri, och även inom övrigt näringsliv.</pre><pre>Anf. 296  ANDRE VICE TALMANNEN:</pre><pre>Jag föreslår ytterligare ett inlägg vardera.</pre><pre>Anf. 297  STEN ÖSTLUND (s):</pre><pre>Herr talman! Här skiljer sig våra uppfattningar. Vi\r\nanser nämligen att utbildning, särskilt höjd\r\nkompetens bland de anställda, är bra för alla\r\nföretag. Det kan vara väl värt att stödja. Vi vet\r\nockså att denna utbildning inte kommer till stånd i\r\nmånga företag om inte de anställda kan påvisa att\r\nhär finns det möjligheter för företaget att få stöd till\r\nden utbildning som också de anställda i företag som\r\när på gränsen till nödlidande behöver.</pre><pre>Anf. 298  Näringsminister PER\r\nWESTERBERG (m):</pre><pre>Herr talman! Här skiljer sig uppenbarligen vår\r\nuppfattning. Jag bedömer Sten Östlunds förslag\r\nsom ett från skattebetalarnas synvinkel mycket\r\nkraftödande och dyrbart sätt att generellt satsa\r\npengar i den riktningen. Vi tycker att utbildningen\r\nskall gå via den generella skolan. Den skall stärkas\r\noch få bättre kvalitet. Företagen skall vara\r\nansvariga för den lönsamma och goda\r\nkompetensutveckling som företaget och dess\r\nanställda behöver för att företaget skall kunna\r\nutvecklas väl.</pre><pre>Därutöver skall självfallet\r\narbetsmarknadsstyrelsen vidta de åtgärder man\r\nanser nödvändiga och bra för att stärka\r\nkompetensen och därmed även sysselsättningen på\r\nsvensk arbetsmarknad.</pre><pre>Överläggningen var härmed avslutad.</pre><pre>52 §  Svar på fråga 1991/92:705 om\r\nanvändningen av intäkter från försäljning av\r\nstatliga företag</pre><pre>Anf. 299  Finansminister ANNE WIBBLE\r\n(fp):</pre><pre>Herr talman! Georg Andersson har frågat mig för\r\nvilka ändamål regeringen avser att använda\r\neventuella intäkter från försäljning av statligt ägda\r\nföretag.</pre><pre>Den ekonomiska verksamheten i staten redovisas\r\növer statsbudgeten i form av löpande utgifter och\r\ninkomster. Finansiella under- eller överskott i\r\ndenna redovisning förändrar statsskulden och\r\ndärmed ränteutgifterna. Ett minskat\r\nupplåningsbehov innebär att statens ränteutgifter\r\nhålls nere och att statsbudgeten långsiktigt\r\nförstärks.</pre><pre>Regeringens program för försäljning av statligt\r\nägda företag förstärker statsbudgeten. Detta\r\ninnebär allmänt sett att angelägna långsiktiga\r\nsatsningar på bl.a. investeringar i infrastruktur kan\r\nges ett större utrymme inom ramen för statens\r\nsamlade utgiftsåtaganden, jämfört med om inga\r\nutförsäljningar hade skett.</pre><pre>Försäljningar av konkurrensutsatta och\r\nkommersiellt bärkraftiga statliga företag innebär,\r\nförutom positiva effekter för företagen och\r\nmarknadens funktionssätt, att statens begränsade\r\nresurser i större utsträckning kan användas till de\r\nområden som är statens huvudansvar, t.ex. en väl\r\nfungerande och effektiv infrastruktur.</pre><pre>Regering och riksdag har att under varje riksmöte\r\nmed hänsyn till statens inkomstutveckling pröva\r\noch prioritera de samlade utgiftsåtagandena. Att i\r\nförväg specialdestinera vissa statliga inkomster till\r\nspecifika utgiftsändamål är med hänsyn till detta\r\ninte aktuellt.</pre><pre>Anf. 300  GEORG ANDERSSON (s):</pre><pre>Herr talman! Jag vill tacka för detta svar. Det\r\ninnehåller formuleringar och ståndpunkter som i\r\noch för sig frestar till en diskussion om det kloka i\r\natt sälja kommersiellt bärkraftiga statliga företag,\r\nmen min fråga gällde ju vad pengarna skall\r\nanvändas till. Den frågan är ställd mot bakgrund av\r\nde dubbla budskap som har kommit från\r\nregeringshåll.</pre><pre>Å ena sidan har vi vid upprepade tillfällen hört\r\nkommunikationsministern försäkra att intäkterna\r\nfrån försäljningen av statliga företag skall användas\r\nför att finansiera infrastruktursatsningar. Å andra\r\nsidan har bl.a. statssekreteraren i\r\nfinansdepartementet skrivit en uppmärksammad\r\nartikel där han menar att så alls icke bör ske, utan\r\natt pengarna bör användas för att minska\r\nstatsskulden. När detta påtalades i en diskussion i\r\nkammaren som jag åhörde för någon månad sedan,\r\nförsäkrade kommunikationsministern att denna\r\nartikel bara var uttryck för en enskild tjänstemans\r\nuppfattning.</pre><pre>När jag därför i den stora boken från\r\nfinansdepartementet läste att dessa intäkter\r\nkommer att minska behovet av upplåning och\r\nsänka ränteutgifterna och därmed långsiktigt\r\nförstärka statsbudgeten, uppfattade jag det så att\r\ndet var statssekreteraren i finansdepartementet\r\nsom satt inne med sanningen om regeringens\r\navsikter med pengarna.</pre><pre>Nu är det uppenbarligen så att det redan under de\r\nnärmaste åren behövs väsentliga belopp för de\r\ninfrastruktursatsningar som har inletts och där man\r\nhar gjort utfästelser, inkl. storstadssatsningen. Jag\r\nuppskattar det till ca 16 miljarder kronor, utöver\r\ndet som hittills har tagits in till statskassan.</pre><pre>Nu undrar jag på vilken nivå man kan räkna med\r\natt investeringar på infrastrukturen kommer att\r\nligga under de närmaste åren.</pre><pre>Anf. 301  Finansminister ANNE WIBBLE\r\n(fp):</pre><pre>Herr talman! Jag tror att Georg Andersson, som\r\njag har uppfattat såsom ogillande av försäljningen\r\nav statliga företag, borde vara glad att man inte\r\nexplicit krona för krona gör denna koppling. Då\r\nskulle det med stor sannolikhet bli nästan ingenting\r\ntill infrastrukturinvesteringar.</pre><pre>Sanningen är mycket enkel. Jag, liksom\r\nkommunikationsministern och jag hoppas också\r\nGeorg Andersson, är väl medveten om behovet av\r\nlångsiktigt verkningsfulla\r\ninfrastrukturinvesteringar. Att inte ha en\r\nspecialdestinering av pengarna krona för krona är\r\ntill förmån för just den typen av satsningar. Då\r\nskulle risken finnas att vi, särskilt i dagens\r\nkonjunkturläge, finge en alltför liten summa att\r\nhantera för nödvändiga investeringar.</pre><pre>Däremot är det självfallet så att de intäkter från\r\nförsäljning av statliga företag som kommer\r\nstatsbudgeten till del i form av t.ex. nedskrivning av\r\nstatsskulden, återbetalning av statsskulden, också\r\nger ett finansiellt utrymme för att finansiera dessa\r\nlångsiktiga investeringar. Hur man än vänder på\r\ndetta fram och tillbaka innebär försäljning av\r\nstatliga företag, som ger intäkter till staten, ökade\r\nmöjligheter att finansiera långsiktigt viktiga och\r\nnödvändiga investeringar i infrastruktur. Vare sig\r\nman specialdestinerar eller inte, blir möjligheterna\r\nstörre.</pre><pre>Skälet till att man inte gör denna koppling krona för\r\nkrona är dels det olämpliga i att göra en sådan\r\nspecialdestination, dels att man därmed skulle\r\nriskera att minska möjligheterna att få till stånd\r\ntillräckligt omfattande infrastrukturinvesteringar.</pre><pre>Anf. 302  GEORG ANDERSSON (s):</pre><pre>Herr talman! Jag har ju umgåtts med\r\nfinansministrar ett antal år. Jag känner igen\r\nresonemanget och avogheten mot\r\nspecialdestinerade intäkter till vissa utgifter. Så det\r\nförvånar mig inte. Snarare har det då förvånat att\r\nkommunikationsministern vid så många tillfällen\r\nfrejdigt har deklarerat att intäkterna från\r\nförsäljning av statliga företag skulle gå till\r\ninfrastrukturinvesteringar.</pre><pre>Sedan gör finansministern mig litet konfunderad.\r\nResonemanget leder mig hän till den\r\nuppfattningen, att finansministern räknar med att\r\ndet inte blir så mycket pengar från dessa\r\nförsäljningar under de närmaste åren.\r\nFinansministern säger här att det skulle bli en\r\nbegränsad summa till dessa investeringar om man\r\nförfar på detta sätt, dvs. specialdestinerar\r\npengarna. Är det rätt uppfattat?</pre><pre>Anf. 303  Finansminister ANNE WIBBLE\r\n(fp):</pre><pre>Herr talman! Sanningen är precis den som Georg\r\nAndersson har uppfattat, nämligen att vi avser att\r\nfå bra betalt för de statliga företagen, och då bör\r\nman välja lämpliga tillfällen för försäljning.</pre><pre>Vi har t.ex. under detta riksmöte anslagit litet drygt\r\n9--10 miljarder kronor för ytterligare investeringar\r\ni infrastruktur. Men som Georg Andersson säkert\r\nvet har intäkterna från försäljning av statliga\r\nföretag varit blygsamma. De kommer att bli större,\r\nmen jag tror uppriktigt sagt att behovet av\r\ninvesteringar i infrastruktur dels är tidsmässigt\r\npåträngande, dvs. att de behöver ske ganska\r\nomgående, dels är ganska stort.</pre><pre>Även av detta skäl skulle det vara olämpligt och till\r\nförfång för investeringarnas genomförande om man\r\nmycket explicit gjorde denna koppling, vilket\r\nibland har skett. Däremot är det alldeles självklart\r\natt kopplingen existerar i den meningen att varje\r\nförstärkning av statsbudgeten möjliggör ökade\r\nsatsningar av långsiktigt tillväxtfrämjande natur.</pre><pre>Anf. 304  GEORG ANDERSSON (s):</pre><pre>Herr talman! Jag tror att finansministern skall ta sig\r\nen titt på hur mycket regeringen nu faktiskt har\r\nsatsat på infrastrukturinvesteringar. Jag utverkade\r\n10 miljarder, och det är de pengarna som ni\r\nfortsättningsvis rullar och flyttar mellan olika\r\nprojekt.</pre><pre>I den senaste kompletteringspropositionen har\r\nregeringen föreslagit att 2,2 miljarder skall anslås\r\ntill förstärkt underhåll. Var de pengarna kommer\r\nifrån vet jag inte. Möjligtvis är det de 2 miljarder\r\nman drar in från arbetslivsfonden. Det är snarare\r\nden summan som regeringen avsatt till extrainsats.\r\nDet om detta. Det har funnits väldigt många\r\noklarheter, och många efterlyser sanningen om\r\ndessa miljarder.</pre><pre>Vi behöver inte bråka om detta nu, men jag\r\nrekommenderar finansministern att tränga in i\r\ndenna materia och fundera litet ytterligare över hur\r\nlöftet om de 16 miljarderna nu skall infrias, så att\r\nman verkligen kan fullfölja utbyggnaden av\r\nMälarbanan, Svealandsbanan, västkustbanan,\r\nE 6:an, E 3:an och E 4:an, vilka är de stora\r\nprojekten.</pre><pre>Anf. 305  Finansminister ANNE WIBBLE\r\n(fp):</pre><pre>Herr talman! Om Georg Andersson vill tvista om\r\nnågra specifika investeringar i infrastruktur utgår\r\njag från att han gör det med\r\nkommunikationsministern. Jag kan bara\r\nkonstatera från finansministerns utgångspunkt, att\r\nett stort antal av de projekt som Georg Andersson\r\nlämnade efter sig inte var finansierade när de\r\nförelåg. Det fanns planer på att genomföra dem,\r\nmen det fanns ingen finansiering. Den har vi nu\r\ntagit fram inom denna regering.</pre><pre>Det är angeläget att man för en sådan politik att\r\nman skapar finansiellt utrymme för den här typen\r\nav tillväxtfrämjande investeringar. Det är med ett\r\nicke ringa beklagande som jag har konstaterat att\r\nGeorg Andersson tyvärr inte lever upp till den\r\nambition som han själv brukar ge uttryck för i de\r\nförslag som kommer från Socialdemokraternas\r\nsida. Det kunde annars ha varit intressant att\r\ndiskutera möjligheter, men tyvärr fanns det inte\r\nnågonting att hämta på den punkten.</pre><pre>Anf. 306  GEORG ANDERSSON (s):</pre><pre>Herr talman! Visst är det frestande att tvista om\r\ndetta när finansministern nu helt frankt säger, att\r\ndessa pengar har den borgerliga regeringen tagit\r\nfram. Jag tog fram dessa 10 miljarder genom det\r\nriksdagsbeslut som fattades i fjol under våren. Vi\r\nfattade beslut om att sätta i gång projekt i\r\nstorleksordningen 10--11 miljarder. Det är ett\r\nfaktum. Sedan skall dessa projekt löpa under ett\r\nantal år, och de skall finansieras inom ramen för en\r\nplaneringsram om ytterligare 10 miljarder, vilket\r\nriksdagen uttalade sig för. Dessa pengar måste\r\nnaturligtvis fram i budgeten. Så var tanken i\r\nriksdagen i fjol, och jag har hela tiden haft den\r\nuppfattningen.</pre><pre>Man säger från många håll inom regeringskansliet\r\natt dessa medel skall tas fram genom försäljning av\r\nstatliga företag. Men nu svävar finansministern på\r\nmålet och säger, att det kan man inte vara alldeles\r\nsäker på.</pre><pre>Anf. 307  Finansminister ANNE WIBBLE\r\n(fp):</pre><pre>Herr talman! Jag kan bara konstatera att vi i\r\nmycket stor utsträckning har varit tvungna att\r\nsjälva finansiera de infrastrukturinvesteringar som\r\nnu har satts i gång sedan regeringsskiftet. Det fanns\r\ninte någon sådan fullständig finansiering framtagen\r\nav den tidigare regeringen.</pre><pre>Dessutom är det, precis som Georg Andersson\r\npåpekar, självfallet nödvändigt att fortsätta detta\r\narbete. Jag tror att det är till stor fördel för\r\nmöjligheterna att åstadkomma detta att man inte\r\nbinder finansieringen av fortsatta\r\ninfrastrukturinvesteringar till försäljning av statliga\r\nföretag, eftersom man då skulle riskera att råka i\r\ntidsnöd. Det är angeläget att man inte rear bort\r\nstatens egendom, utan att man ser till att få bra\r\nbetalt och därmed sälja vid rätt tidpunkt. Det är\r\nviktigt inte minst för de statliga företagen och de\r\nanställda i dessa företag.</pre><pre>Anf. 308  GEORG ANDERSSON (s):</pre><pre>Herr talman! Jag vill än en gång betona att den\r\nnuvarande regeringen inte har tagit fram några\r\nbetydande belopp för infrastruktursatsningar, utan\r\nman rullar mina pengar. Det erkände\r\nstatssekreteraren i kommunikationsdepartementet\r\nvid den offentliga hearing som trafikutskottet\r\nanordnade.</pre><pre>Det är bara en omdisposition och en\r\nomstrukturering av tidigare beslut som har skett.\r\nMan flyttar medel mellan olika projekt. Men de 10\r\nmiljarder som den socialdemokratiska regeringen\r\ntog fram, hade den nuvarande regeringen på bordet\r\natt arbeta med. Det är angeläget att de kommer i\r\nfunktion så snabbt som möjligt. I övrigt är det fråga\r\nom de 2,2 miljarder som föreslås i\r\nkompletteringspropositionen.</pre><pre>När det gäller framtiden lämnar finansministern\r\nmig i en ovisshet, och det oroar mig något.</pre><pre>Anf. 309  Finansminister ANNE WIBBLE\r\n(fp):</pre><pre>Herr talman! Att lämna Georg Andersson i\r\novisshet vore mig inte särskilt angenämt. Jag kan\r\ndärför avslutningsvis försäkra Georg Andersson att\r\nfinansiering för angelägna tillväxtfrämjande\r\ninfrastrukturinvesteringar är en högt prioriterad\r\nuppgift för regeringen. Jag tror att denna uppgift\r\nlöses bäst genom att man inte specialdestinerar\r\npengar, utan att genom att man just har denna höga\r\nprioritering för dessa utgifter.</pre><pre>Överläggningen var härmed avslutad.</pre><pre>53 §  Svar på fråga 1991/92:816 om statsbidragen\r\ntill kommunerna</pre><pre>Anf. 310  Finansminister ANNE WIBBLE\r\n(fp):</pre><pre>Herr talman! Inger Lundberg har frågat mig om jag\r\när beredd att i den fortsatta översynen av\r\nstatsbidragen till kommunerna arbeta för väsentliga\r\nförändringar till förmån för de hårdast utsatta\r\nkommunerna.</pre><pre>För den fortsatta översynen av statsbidragen skall\r\nen särskild expertgrupp tillsättas. Expertgruppen\r\nskall i första hand arbeta med en vidareutveckling\r\nvad gäller strukturutjämningen mellan\r\nkommunerna. Avsikten är att så långt det är möjligt\r\nskapa ett rättvist system, som ger likvärdiga\r\nekonomiska förutsättningar mellan kommunerna.\r\nGruppen skall presentera sina förslag om ca ett år.\r\nFörändringar med anledning av denna översyn\r\navses träda i kraft fr.o.m. år 1995.</pre><pre>Jag är mot denna bakgrund inte beredd att nu\r\ndiskutera vilka förändringar som skall göras i det\r\nkommande statsbidragssystemet. Vi bör avvakta\r\nexpertgruppens arbete och sedan göra de politiska\r\nställningstaganden som krävs för att genomföra\r\nönskvärda förändringar fr.o.m. år 1995.</pre><pre>Jag vill också påminna om att de övergångsregler\r\nsom regeringen har föreslagit just innebär att de\r\nförändringar som det nya systemet leder till införs\r\nsuccessivt.</pre><pre>Anf. 311  INGER LUNDBERG (s):</pre><pre>Herr talman! Jag vill tacka finansministern för\r\nsvaret. Jag tror att det är viktigt att vi i dag också\r\ndiskuterar dessa frågor. Beslutet om nya statsbidrag\r\ntill kommunerna är ett av de största beslut som\r\nriksdagen någonsin kommer att fatta.</pre><pre>I det förslag som ligger på riksdagens bord har man\r\ninte nått målet. Man kommer inte att bidra till\r\nutjämning. Det finns allvarliga invändningar ur\r\nregionalpolitisk synpunkt och stora risker när det\r\ngäller välfärdens fördelning. Tilläggsbudgeten har\r\nkommit som en chock för många utsatta\r\nkommuner. I tre län har man bara förlorare.</pre><pre>Örebro län är ett av de länen. Hårdast drabbas de\r\nmest utsatta delarna av länet, den s.k. halvmånen\r\nfrån Askersund och Laxå över Degerfors till\r\nHällefors och Ljusnarsberg i Bergslagen. Det är\r\ndelar där arbetslösheten är stor. Finansministern\r\nfick för någon dag sedan ett brev från alla partier i\r\nLaxå. Där spar man 17 milj.kr. redan i dag.\r\nTilläggsbudgeten kräver ytterligare besparingar på\r\n18 milj.kr. Tillsammmans utgör detta 5 kr av\r\nskatten eller en fjärdedel av verksamheten.</pre><pre></pre><pre>I Degerfors kräver tilläggsbudgeten en besparing\r\nmed 3 kr. Hällefors och Ljusnarsberg hör till de\r\nkommuner som har landets högsta arbetslöshet -- i\r\nLjusnarsberg är den över 8 %. De har sparat och\r\nförändrat verksamheten i flera år, och nu krävs de\r\npå ytterligare besparingar på 2 kr. De har tung\r\näldreomsorg och höga kostnader för\r\narbetslösheten. De är chockade av förslaget. Hur\r\nskall en expertgrupp kunna göra radikala\r\nförändringar i förslaget? Hur skall dessa kommuner\r\nkunna tillförsäkra sina medborgare en rimlig\r\nservice?</pre><pre>Anf. 312  Finansminister ANNE WIBBLE\r\n(fp):</pre><pre>Fru talman! Jag kan hålla med Inger Lundberg på\r\nen punkt, nämligen att det förslag som nu har\r\npresenterats inte når hela vägen till målet om ett\r\nrättvist statsbidragssystem. Det är också därför vi\r\nhar expertgruppen -- eller kontrollstationen, om\r\nman så önskar kalla den -- för att vidareutveckla det\r\nstrukturindex och liknande som just har till syfte att\r\nskapa de likvärdiga förutsättningarna för enskilda\r\nkommuner, för att nå hela vägen, så gott det nu är\r\nmöjligt, till ett rättvist system.</pre><pre>Det Inger Lundberg pratar om är egentligen en\r\npolitik som tillför kommunerna så mycket pengar\r\natt de inte behöver göra rationaliseringar,\r\növersyner och förändringar i den kommunala\r\nverksamheten. Jag kan väl förstå att det finns\r\nenskilda kommunalpolitiker som ser detta som\r\nönskvärt, och kanske också att Inger Lundbergs\r\nparti numera förträder denna linje. Det var\r\nemellertid inte en linje som man alltid företrädde\r\ni regeringsställning, av det enkla skälet att man då\r\nockså hade ett ansvar -- som man ändå delvis tog --\r\nnämligen för att se till en sammanhängande\r\nekonomisk utveckling. Arvet efter en del misstag\r\nhar lett till en sådan offentlig finansiell situation, att\r\ndet faktiskt är nödvändigt med både\r\nrationaliseringar och översyner inom hela den\r\noffentliga verksamheten, och det går inte att göra\r\nnågra undantag för kommunerna. Detta skulle i så\r\nfall medföra mycket svåra återverkningar, t.ex. via\r\npenningpolitiken, som skulle göra enskilda\r\nmänniskor arbetslösa, och medföra höjd\r\nprisökningstakt, med de mycket orättvisa\r\nfördelningspolitiska effekter som följer av detta.</pre><pre>Anf. 313  INGER LUNDBERG (s):</pre><pre>Fru talman! Jag tror att kommunalpolitikerna i\r\nLjusnarsberg och Hällefors blir chockade när de\r\nlyssnar till finansministern. Ser hon inte någonting\r\nav verkligheten? Ute i kommunerna pågår ett\r\nmycket omfattande besparingsarbete, som har\r\npågått under många år. Kommunerna går nu mot\r\nmycket svåra problem, och ändå lägger\r\nfinansministern ut det tunga sparbetinget, som\r\nbygger på att finansministern förmodligen inte\r\nkänner till de utsatta kommunernas verklighet.</pre><pre>Det allra mest otäcka -- även om det inte gäller de\r\nstörsta pengarna -- är att det inte görs några\r\nbesparingar i de kommuner som har de absolut\r\nstörsta förutsättningarna att bidra. Varför är inte\r\nDanderyd och Lidingö med och tar en del av de 5,2\r\nmiljarder som kommunerna skall spara nästa år?</pre><pre>Anf. 314  Finansminister ANNE WIBBLE\r\n(fp):</pre><pre>Fru talman! Jag förstår att Inger Lundberg\r\nargumenterar för att återinföra någon form av\r\nRobin Hood-skatt eller liknande. Det är en debatt\r\nsom har förts mellan våra partier under ett antal år\r\nnär denna skatt fanns. Det kan inte gärna vara\r\nförvånande för Inger Lundberg att jag inte har\r\nmedverkat till att behålla denna skatt, utan tvärtom\r\nvarit mycket angelägen om att den skulle tas bort.\r\nDet finns de som har invändningar av mera\r\nprincipiell natur mot en sådan skatt, där man alltså\r\ntar ut skatt från invånare i en kommun, inte för att\r\nsköta de egna angelägenheterna, utan för andra\r\nändamål. Där utgår jag från att vi kommer att ha\r\nolika åsikter.</pre><pre>I den större frågan som är angelägen att diskutera,\r\nnämligen de ekonomiska förutsättningarna i\r\nkommunerna, beklagar jag att Inger Lundberg inte\r\nriktigt förstår sambandet, att kommunernas\r\nekonomiska situation är beroende av hela landets\r\nekonomiska situation. Det skulle inte vara till\r\nnågon fördel för Ljusnarsbergs kommun eller\r\nnågon annan kommun om den ekonomiska\r\npolitiken innebar en hög inflation, en ännu högre\r\narbetslöshet och en högre räntenivå.</pre><pre>Anf. 315  INGER LUNDBERG (s):</pre><pre>Fru talman! Kommunerna går mot ett finansiellt\r\nunderskott, som kommer att leda till en djup\r\narbetslöshet och till ökade kostnader för\r\narbetsmarknadspolitiken. Finansministern kan\r\ngärna pröva en annan teknisk form än Robin Hood-\r\nskatten, men det är icke rimligt att de som har de\r\nbästa inkomsterna inte får vara med och spara 5,2\r\nmiljarder nästa år. Det är stötande.</pre><pre>Ett skäl till att den borgerliga regeringen har så\r\nsvårt att få framgång med sina sparförslag kanske\r\när att man inte driver dem rättfärdigt, att man är\r\norättvis. Varför skall icke de rikaste vara med och\r\nspara? Varför vågar man inte fortsätta använda\r\ninstrument som extra skatteutjämningsbidrag för\r\natt stödja kommuner som Ljusnarsberg och Laxå,\r\nsom står inför så svåra problem?</pre><pre>Anf. 316  Finansminister ANNE WIBBLE\r\n(fp):</pre><pre>Fru talman! Jag kan bara konstatera att det finns\r\nmedel avsatta i den kommunalekonomiska delen i\r\nden kompletteringsproposition som är avlämnad,\r\njust för stöd till särskilt utsatta kommuner, i form\r\nav medel för att åstadkomma den successiva\r\növergången till det nya statsbidragssystemet.\r\nSpärreglerna, som jag utgår från att Inger\r\nLundberg är medveten om finns, kräver nämligen\r\natt extra medel har anslagits för att de skall medge\r\natt förändringen slutar vid spärregelns inträdande.\r\nDet är ett antal hundra miljoner som är avsatta för\r\ndetta ändamål.</pre><pre>Jag vill också påminna Inger Lundberg om att den\r\nhelt nya konstruktionen för statsbidraget -- som jag\r\nhoppas att vi för övrigt är överens om -- medger att\r\nkommunerna använder sina resurser på ett sätt som\r\ninnebär väsentliga effektivitetsvinster. När vi ser\r\ntillbaka på åren i början av 90-talet, tror jag att vi\r\nkommer att finna, utifrån våra säkert i många\r\navseenden gemensamma värderingar om social\r\nvälfärd, att förändringarna har varit positiva för\r\nmänniskors välfärd och valfrihet.</pre><pre>Anf. 317  TALMANNEN:</pre><pre>Jag föreslår att debatten avslutas efter vardera ett\r\ninlägg.</pre><pre>Anf. 318  INGER LUNDBERG (s):</pre><pre>Fru talman! Det här är en mycket komplicerad\r\nfråga, och det vore bra om vi kunde få belysa den\r\nnågot mer.</pre><pre>Jag vill ändå uppmärksamma att finansministern\r\ninte har gett någon förklaring till att de allra rikaste\r\nmedborgarna i landet skall ställas utanför\r\nbesparingarna, att finansministern icke har kunnat\r\nförklara hur en kommun som Ljusnarsberg skall\r\nkunna möta en extremt tung och växande\r\näldreomsorg med det nya statsbidragssystemet.\r\nFriheten är vi överens om -- den finns i den\r\nsocialdemokratiska motionen -- men när det gäller\r\nfördelningspolitiken är det tyvärr i dag djupa\r\nskillnader mellan oss och regeringen.</pre><pre>Låt mig ändå vädja till er, fru finansminister, att\r\nockså göra politiska bedömningar, att inte se\r\nförändringarna enbart som en teknisk fråga för en\r\nexpertgrupp. Det är utomordentligt viktigt att vi\r\nkan få ett system som uppfattas som rättfärdigt.</pre><pre>Anf. 319  Finansminister ANNE WIBBLE\r\n(fp):</pre><pre>Fru talman! Jag tycker att det vore olämpligt av mig\r\natt uttala mig om den ekonomiska situationen i\r\nenskilda kommuner, så där kommer jag tyvärr att\r\ngöra Inger Lundberg besviken. Det är möjligt att\r\nhon känner väl till förhållandena i de kommuner\r\nsom hon åberopar, men jag kan inte göra det.</pre><pre>Jag beklagar att Inger Lundberg ser situationen så,\r\natt hon inte förstår att det som är allra viktigast från\r\nfördelningspolitisk utgångspunkt är att få ordning\r\npå inflationsutvecklingen, att inte få en så snabb\r\nprisökningstakt så att löneutrymmen äts upp av\r\npriser, så att man får våldsamma omfördelningar av\r\ntillgångar. Det har varit en mycket orättvis och\r\ngodtycklig fördelningspolitik, just på grundval av\r\nden snabba prisökning som skedde under 80-talet,\r\nunder den socialdemokratiska regeringspolitiken.\r\nDen har kulminerat i en lika orättvis,\r\nfördelningspolitiskt sett, ökad arbetslöshet, och det\r\när just den typen av orättvisor som den här\r\nregeringens ekonomiska politik vill undvika.</pre><pre>Överläggningen var härmed avslutad.</pre><pre>54 §  Svar på fråga 1991/92:845 om den\r\nkommunala ekonomin</pre><pre>Anf. 320  Finansminister ANNE WIBBLE\r\n(fp):</pre><pre>Fru talman! Georg Andersson har frågat mig om\r\njag är beredd att vidta särskilda åtgärder för att\r\ngöra det möjligt för de genom regeringens förslag\r\nsvårast drabbade kommunerna att klara en rimlig\r\nkommunal verksamhet. Som exempel anger Georg\r\nAndersson Dorotea kommun.</pre><pre>Vid en sådan stor förändring av\r\nstatsbidragssystemet som regeringen nu har\r\nföreslagit är det oundvikligt att det blir kommuner\r\nsom förlorar såväl som vinner jämfört med nu\r\ngällande system. För att mildra effekterna vid\r\növergången till ett nytt och rättvisare system har\r\nregeringen föreslagit vissa övergångsregler. För år\r\n1993 innebär reglerna att bidragsförändringen på\r\ngrund av själva systemförändringen maximalt\r\nkommer att uppgå till 1,5 % av summan av\r\nskatteintäkter och det s.k. referensalternativet.\r\nMellan åren 1993 och 1994 föreslås att\r\nbidragsförändringen maximalt får uppgå till 3 % av\r\nsumman av skatteintäkterna 1994 och utfallet av\r\nutjämningsbidraget för år 1993.</pre><pre>Regeringen har dessutom föreslagit ett särskilt\r\nbidrag för att underlätta övergången till ett nytt\r\nstatsbidragssystem och för att övergångsvis\r\nneutralisera vissa effekter av skattereformen.\r\nKriterierna för hur detta bidrag skall fördelas är\r\nännu inte fastlagda.</pre><pre>Till detta kommer förslaget om en expertgrupp som\r\nskall vidareutveckla systemet vad gäller\r\nstrukturutjämningen mellan kommunerna.\r\nFörändringar med anledning av denna översyn\r\navses träda i kraft fr.o.m. år 1995.</pre><pre>Mot denna bakgrund anser jag inte att det för de\r\nnärmaste åren behöver vidtas några ytterligare\r\nsärskilda åtgärder utöver vad regeringen har\r\nföreslagit.</pre><pre>Anf. 321  GEORG ANDERSSON (s):</pre><pre>Fru talman! Jag vill tacka finansministern för\r\nsvaret, men jag är inte säker på att man i Dorotea\r\nkänner sig lugnad av svaret. Jag har ställt en\r\nprincipiell fråga, och det är klart att det är principer\r\nvi skall diskutera här, men principer förstås ofta\r\nbäst om man belyser dem med den faktiska\r\nverkligheten som människor -- och i det här fallet\r\nockså kommuner -- upplever, dvs. utfallet av en\r\nprincip.</pre><pre>När Kommunförbundet nu hjälpt den lilla\r\nkommunen Dorotea att räkna på det här har man\r\nkommit fram till att kommunen 1993 förlorar drygt\r\n7 milj.kr. Det låter inte så mycket, men det är ca\r\n2 000 kr. per invånare. År 1995 skulle det röra sig\r\nom 16,6 milj.kr., motsvarande 4 500 per invånare,\r\nsom försvinner. Det skulle motsvara en\r\nskattehöjning på 5:86. Men skatten i Dorotea är\r\nredan 32:85, så det finns liksom inte något utrymme\r\nkvar till taket så att man kan göra en\r\nkommunalskattehöjning.</pre><pre>Det är klart att detta känns som en tvångströja för\r\nen liten kommun som Dorotea, som är en av dem\r\nsom drabbas svårast av det här regeringsförslaget.\r\nMen det finns många andra kommuner som\r\ndrabbas näst intill lika hårt. I mitt län,\r\nVästerbotten, finns ett antal andra som är i samma\r\nsituation.</pre><pre>Nu hänvisar finansministern till övergångsregler\r\noch bidrag. Så långt det har varit möjligt har\r\nKommunförbundet tagit hänsyn till det i sina\r\nberäkningar. Min fråga är rakt av: Innebär det\r\nfinansministern säger att man i Dorotea ändå kan\r\nkänna sig relativt lugn?</pre><pre>Trösta inte Dorotea med att man kan rationalisera\r\noch skaffa fram en massa pengar på det sättet -- det\r\nfinns inga marginaler där; arbetslösheten är över\r\n8 %. Det måste därför lämnas några garantier för\r\nsärskilda åtgärder för att jag skall kunna gå lugnad\r\nhärifrån.</pre><pre>Anf. 322  Finansminister ANNE WIBBLE\r\n(fp):</pre><pre>Fru talman! Jag vet inte riktigt vad Georg\r\nAndersson menar med att man skall känna sig lugn\r\ni Dorotea. Jag kan bara konstatera att Georg\r\nAndersson förmodligen vill att jag skall säga att\r\nDorotea och ett antal andra kommuner skall få\r\nmera pengar. Det kan jag tyvärr inte göra -- den\r\nlösningen ligger inte inom ramen för den\r\nekonomiska politik som är nödvändig för att få ned\r\narbetslösheten i Dorotea och på andra ställen.</pre><pre>Det är självklart, tycker jag, att den sektor vari\r\nDorotea kommun ingår, som omfattar en ganska\r\nbetydande del av den svenska ekonomin, måste\r\nmedverka till den sanering som är nödvändig för att\r\nvi skall få bukt med inflation och ränteutveckling\r\noch se till att vi skapar jobb. Det är ändå jobben\r\nsom är det grundläggande både för kommunens\r\nekonomiska situation och, inte minst, för de\r\nenskilda invånarna. Det är -- det utgår jag ifrån --\r\ndet grundläggande intresset i sammanhanget.</pre><pre>Jag tycker att invånarna i Dorotea och på en del\r\nandra håll har anledning att känna sig något mera\r\nlugnade av regeringens politik än av Georg\r\nAnderssons, eftersom han vill avskaffa det\r\nkommunala skattestoppet. Risken tycks vara\r\nrelativt stor att man då skulle ta till ett antal\r\nskattehöjningar i olika kommuner. Jag tror att det\r\nskulle försämra invånarnas ekonomiska situation\r\npå ett mycket otrevligt sätt.</pre><pre>Anf. 323  GEORG ANDERSSON (s):</pre><pre>Fru talman! Jag tycker att resonemanget är något\r\ncyniskt. Det är inte mer pengar som är lösningen\r\nför fattiga kommuner, säger finansministern i\r\nklartext. De måste vara med och medverka i\r\nsaneringen av landets ekonomi. Men det behöver\r\ninte de rikaste kommunerna, för att anknyta till den\r\nförra debatten, med Inger Lundberg. De behöver\r\ninte vara med i det fördelningssystemet och sanera,\r\nutan de fattigaste skall drabbas! Det är ju så man\r\nupplever det i dessa fattiga och hårt drabbade\r\nkommuner.</pre><pre>Jag hörde finansministern säga i en intervju i\r\nradion -- jag tror det var i lördags -- att man inte\r\nskall slå ihjäl patienten. Det var ju ett drag av\r\nhumanism. Men här är det ju faktiskt fråga om att\r\nta död på den kommunala servicen och möjligheten\r\natt bo, leva och arbeta i en kommun som Dorotea --\r\njag kan också säga Åsele, Nordmaling och\r\nBjurholm, som ligger snäppet efter. Hela Sverige\r\nskall leva, heter det i regeringsdeklarationen, ofta\r\nupprepat av arbetsmarknadsministern. Men här\r\ngäller det tydligen inte.</pre><pre>Anf. 324  Finansminister ANNE WIBBLE\r\n(fp):</pre><pre>Fru talman! För mig är fördelningspolitik ett\r\nmycket viktigt område. Den bör man inte enbart\r\neller ens huvudsakligen bedriva via kommunernas\r\nekonomiska situation.</pre><pre>En fördelningspolitik som är rättvis och bra från\r\nmedborgarnas utgångspunkt handlar om att ha en\r\nsådan ekonomisk styrka att man kan ha en bra och\r\nväl fungerande generell välfärdspolitik och om att\r\nha en sådan ekonomisk bas att medborgarna kan få\r\nstabila, riktiga jobb och reallöneökningar som inte\r\näts upp av stora prisökningar. Det är just en sådan\r\nutveckling som dagens ekonomiska politik bäddar\r\nför.</pre><pre>Tyvärr dras vi med en del bekymmersamma arv\r\nfrån tidigare perioder, och det tar någon liten tid att\r\nta sig igenom det arvet. Men det finns en hel del\r\nhoppfulla tecken, inte minst för invånarna i de\r\nnorrländska områdena, inklusive Dorotea\r\nkommun.</pre><pre>Anf. 325  GEORG ANDERSSON (s):</pre><pre>Fru talman! Om nu människorna i Dorotea hade\r\nbjörnens egenskaper, så att de kunde gå i ide och\r\nligga och vänta tills det våras i det borgerliga\r\nSverige och starten så att säga har kommit i gång,\r\nkunde det här ha varit något slags tröst. Men de har\r\ninte den möjligheten. De måste leva de närmaste\r\nmånaderna och det närmaste året.</pre><pre>Då talar finansministern om fördelningspolitik.\r\nMen hör inte finansministern hur det ekar? Att tala\r\nom fördelningspolitik i perspektiv av den\r\nproposition som finansministern har skrivit, där de\r\nfattigaste drabbas, medan de rika inte behöver\r\nbidra! Spännvidden i den kommunala ekonomin\r\nökar ju med det förslag som ni har lagt fram. Det är\r\ndet tragiska.</pre><pre>Anf. 326  Finansminister ANNE WIBBLE\r\n(fp):</pre><pre>Fru talman! Vad Georg Andersson är ute efter\r\ntycks vara en återgång till den typ av\r\nfördelningspolitik via kommuner som tidigare\r\nfördes och som manifesterades i att\r\nlåginkomsthushåll i vissa kommuner via sin\r\nkommunalskatt tvingades subventionera\r\nhöginkomsthushåll i andra kommuner. Jag tycker\r\ninte att det är den allra bästa typen av\r\nfördelningspolitik.</pre><pre>Jag tycker att det är viktigt att man inriktar sina\r\nfördelningspolitiska ambitioner på det som är\r\nväsentligt, nämligen att se till att man har en så\r\nstark ekonomi att människor får jobb, att se till att\r\nmänniskor får inkomster som inte äts upp av högre\r\npriser och att se till att ekonomin gör det möjligt\r\ninte bara att rädda utan att utveckla viktiga inslag i\r\nen generell välfärdspolitik, inte minst till hjälp för\r\ndem som tyvärr har blivit bortglömda i den av\r\nsocialdemokratin förda politiken.</pre><pre>Anf. 327  TALMANNEN:</pre><pre>Jag föreslår att debatten avslutas efter ytterligare\r\nett inlägg från vardera talaren.</pre><pre>Anf. 328  GEORG ANDERSSON (s):s</pre><pre>Fru talman! Jag har bara att konstatera att jag får\r\nåka hem till Västerbotten och säga till vännerna i\r\nDorotea och i Åsele att de nu måste dra åt\r\nsvångremmen väldigt hårt. Det blir inga extra\r\nåtgärder från regeringens sida. De rikaste\r\nkommunerna behöver inte dra åt svångremmen,\r\nmen ni här uppe ni får göra det, er stora\r\narbetslöshet till trots, får jag säga. Det är ett kärvt\r\nbudskap, men det är så jag har uppfattat det, och\r\njag tror tyvärr att det också är så finansministern\r\nhar menat det.</pre><pre>Anf.329 Finansminister ANNE WIBBLE\r\n(fp):</pre><pre>Fru talman! Det är korrekt så till vida att jag inte är\r\nberedd att utlova några mer pengar. Effekterna av\r\nden politik som Georg Andersson föreslår kan\r\nsynas behagliga i det mycket korta perspektivet,\r\nungefär som att köpa en biljett till det stiliga\r\nskeppet Titanic -- det är ett mycket stort och\r\nmäktigt skepp, och det ser vackert ut, det spelas\r\ndansmusik och det glittrar, men tyvärr sjunker\r\ndetta skepp, och det vet alla. Jag tror inte att\r\ninvånarna i Dorotea eller Åsele skulle vara betjänta\r\nav det.</pre><pre>Överläggningen var härmed avslutad.</pre><pre>55 §  Svar på fråga 1991/92:727 om alternativ\r\ninom barnomsorgen</pre><pre>Anf. 330  Socialminister BENGT\r\nWESTERBERG (fp):</pre><pre>Fru talman! Jan Andersson har frågat mig om det i\r\nden aviserade lagen om barnomsorg kommer att\r\nges en rätt för föräldrarna att välja de alternativ\r\ninom barnomsorgen som de önskar.</pre><pre>Den utvidgning av lagregleringen på\r\nbarnomsorgsområdet som jag har aviserat i\r\nkompletteringspropositionen syftar till att\r\nsäkerställa dels att det finns tillgång till barnomsorg\r\nför dem som efterfrågar det, dels att det finns\r\nutrymme för andra alternativ än kommunal\r\nbarnomsorg. I samband därmed kommer också ett\r\nförslag om vårdnadsbidrag att läggas fram. Syftet\r\nmed förslagen är att öka småbarnsföräldrarnas\r\nvalfrihet.</pre><pre>Jan Andersson ställer sin fråga mot bakgrund av att\r\nkommunpolitikerna i en kommun har beslutat att\r\nprivatisera en fjärdedel av verksamheten. Jag utgår\r\nifrån att dessa politiker inför valet för väljarna\r\nredovisade sina avsikter att öka den privata andelen\r\nav produktionen av bl.a. barnomsorg och i valet\r\nfick mandat att genomföra den politiken. Jag har\r\nsvårt att se något anmärkningsvärt i att de nu\r\nfullföljer sitt valprogram.</pre><pre>Rent principiellt vill jag vad gäller fördelningen\r\nmellan olika driftformer säga följande. Den bör till\r\nsist avgöras av föräldrarnas önskemåml såsom de\r\nkommer till uttryck i deras val av barnomsorg.\r\nAnsvaret för att det över huvud taget finns tillgång\r\ntill barnomsorg måste emellertid åvila\r\nkommunerna.</pre><pre>Anf. 331  JAN ANDERSSON (s):</pre><pre>Fru talman! Jag vill tacka socialministern för svaret.</pre><pre>Anledningen till att jag ställt frågan är det som för\r\nnärvarande händer i min hemkommun,\r\nHelsingborg. Det är sant att det gjordes klart i\r\nvalrörelsen att det skulle bli en ökad privat\r\nproduktion när det gäller bl.a. barnomsorgen. Men\r\nbudskapet var att det skulle ske enligt föräldrarnas\r\nönskemål, och det har också varit regeringens\r\nbudskap; man har kallat det här en\r\nvalfrihetsrevolution.</pre><pre>Efter att ha läst om det i tidningen träffade jag i\r\nhelgen föräldrarna från Prästgatans dagis i\r\nHelsingborg, bara ett av de befintliga dagis som nu\r\nskall privatiseras. De har inte ens tillfrågats. Det\r\nfinns inte en enda förälder som vill att denna\r\nbefintliga barnomsorg skall privatiseras. Men den\r\nkommer likväl att privatiseras.</pre><pre>Och ingen av politikerna vill ens föra en dialog med\r\ndessa föräldrar, utan det är precis som det står i\r\nKommunalarbetaren -- det budskap som\r\nkommunstyrelsens ordförande har är att\r\nvalrörelsen är själva försäljningstiden, och den är\r\nkort; resten av tiden verkställer vi det som väljarna\r\nhar köpt. Underförstått: Under den tiden behövs\r\ningen dialog.</pre><pre>För mig är det väsentliga att det är föräldrarnas val\r\nsom gäller, vare sig det gäller pedagogisk inriktning\r\npå barnomsorgen eller det gäller att välja\r\nbarnomsorg i närmiljön eller nära arbetsplatsen\r\neller det gäller att välja ägandeform. Det är\r\nföräldrarnas val som är det viktiga.</pre><pre>När riktlinjerna för privatiseringen skulle antas i\r\nHelsingborgs kommun hade Socialdemokraterna\r\nett förslag om att föräldrarnas önskemål skulle vara\r\nstyrande när det gällde ägandeformen. Detta\r\nförslag röstades ned av den borgerliga majoriteten.</pre><pre>Jag förstår mycket väl att vi inte här uppe kan lägga\r\noss i vad som händer i enskilda kommuner; vi kan\r\ndiskutera det principiella och eventuellt när vi\r\nstiftar lagar säkerställa föräldrarnas rätt att välja.\r\nDet är därför jag har ställt den här frågan.</pre><pre>Anf. 332  Socialminister BENGT\r\nWESTERBERG (fp):</pre><pre>Fru talman! Det är alldeles själklart att man inte\r\nkan låta varje förälder ha vetorätt i frågan om ett\r\nvisst dagis skall drivas i enskild regi eller av\r\nkommunen. Det avgörande för föräldrarna är att\r\ndet finns dagis av olika slag med olika driftformer\r\noch med olika inriktning och att föräldrarna har\r\nmöjlighet att välja mellan dessa. En förutsättning\r\nhärför att vi har full behovstäckning -- tyvärr har\r\nman ännu inte det i alla kommuner i Sverige, men\r\nvårt mål är att vi skall nå dithän.</pre><pre>I övrigt tror jag inte att Jan Andersson och jag har\r\nolika uppfattningar om hur det skall vara, utan i\r\nslutändan är det viktigt att föräldrarna får välja.\r\nOm det blir 10, 20, 30 % eller fler dagis som\r\nkommer att drivas i enskild regi vet vi inte. Men i\r\ndet nuvarande läget då vi praktiskt taget inte har\r\nnågra dagis i enskild regi utan de allra flesta drivs i\r\nkommunal regi, kan det naturligtvis i själva\r\növergången bli litet tumult. Men det långsiktiga\r\nmålet måste vara att det är föräldrarnas önskemål\r\nsom avgör vilket dagis som de skall utnyttja för sina\r\nbarn.</pre><pre>Anf. 333  JAN ANDERSSON (s):</pre><pre>Fru talman! Jag har ingen annan uppfattning. Jag\r\nvet också att inte heller den socialdemokratiska\r\nminoriteten i Helsingborg har någon annan\r\nuppfattning än socialministern. Men i det här fallet\r\nrör det sig inte om några enskilda föräldrar, som\r\nskulle ha vetorätt, utan det gäller hela\r\nföräldragruppen på ett dagis eller -- såvitt jag vet --\r\npå flera dagis. Dessa grupper körs nu över när man\r\nprivatiserar verksamheten med utgångspunkt i\r\nnågot slags dogm att privat verksamhet är bättre än\r\nkommunal. Jag tycker att det är föräldrarnas sak att\r\navgöra det.</pre><pre>Jag kan ha en viss förståelse för att man när det\r\ngäller nystartad barnomsorg väljer privata\r\nalternativ, om man nu tycker att man har för litet av\r\nprivat barnomsorg för att det skall kunna bli\r\nalternativ. Detta är emellertid inte förhållandet i\r\ndet här fallet, utan man har gett sig på 25 % av\r\nbefintliga dagis. Om det verkligen varit så att 25 %\r\nav föräldrarna hade velat ha det så, skulle jag ha\r\nhaft förståelse för det.</pre><pre>Jag är emellertid också litet misstänksam mot det\r\nstår som i kompletteringspropositionen, nämligen\r\natt en lagreglering är nödvändig för att säkerställa\r\ntillräckligt stöd för enskilda alternativ och att\r\nsådana också är viktiga för att skapa förusättningar\r\nför att efterfrågad barnomsorg utanför hemmet\r\nskall tillgodoses. Det primära kan väl inte vara att\r\nha enskilda alternativ, utan det primära måste väl\r\nändå vara föräldrarnas val.</pre><pre>Anf. 334  TALMANNEN:</pre><pre>Jag får erinra om de debattregler som gäller.</pre><pre>Anf. 335  Socialminister BENGT\r\nWESTERBERG (fp):</pre><pre>Fru talman! Låt mig svara kort: Självfallet är det\r\nprimära föräldrarnas val. Men vi tror också att i ett\r\nläge där vi ger alla pengarna i en påse, som man\r\nbrukar uttrycka det, till kommunerna är det viktigt\r\natt säkerställa att kommunerna också ger utrymme\r\nför enskilda alternativ. Men jag håller med Jan\r\nAndersson om att det primära är föräldrarnas val.\r\nDet är det som skall avgöra vilken typ av dagis\r\nderas barn skall vara på.</pre><pre>Anf. 336  JAN ANDERSSON (s):</pre><pre>Fru talman! Vi är tämligen överens om vad som är\r\ndet primära. Men för föräldrarna måste det vara\r\nkonstigt att i den ena stunden få höra att det sker\r\nen valfrihetsrevolution och att valfriheten skall\r\nöka, för att sedan upptäcka att det, när det kommer\r\ntill kritan, inte är någon som lyssnar på dem. Man\r\ngör i stället tvärtemot vad föräldrarna önskar. Det\r\när djupt olyckligt, inte därför att det drabbar mitt\r\nparti politiskt -- det gör det inte, tvärtom har det\r\nmotsatt verkan -- utan därför att det ur föräldrarnas\r\nsynpunkt är djupt olyckligt.</pre><pre>Överläggningen var härmed avslutad.</pre><pre>56 §  Svar på fråga 1991/92:783 om\r\nomsorgslagen</pre><pre>Anf. 337  Socialminister BENGT\r\nWESTERBERG (fp):</pre><pre>Fru talman! Harald Bergström har frågat mig om\r\njag avser att vidta några åtgärder för att stärka\r\nomsorgslagens efterlevnad.</pre><pre>Omsorgslagen med sina precist angivna rättigheter\r\ni fråga om särskilda omsorger är enligt min\r\nuppfattning effektiv och betyder mycket för att\r\nförbättra standarden för utvecklingsstörda\r\npersoner. Betydelsen av lagen kan utläsas inte\r\nminst av den kraftiga volymökning som skett när\r\ndet gäller omsorgsverksamheten.</pre><pre>Harald Bergström uppmärksammar bl.a. ett\r\nlandstingsutlåtande om att landstingets verksamhet\r\nskall bedrivas inom en av landstinget beslutad ram\r\noch att rättighetslagstiftning inte ger en styrelse\r\neller förvaltning rätt att frångå denna regel.</pre><pre>Regeringsrätten har i rättspraxis klarlagt att den\r\nenskildes rätt till gruppbostad inte påverkas av\r\nresursbrist hos landstinget. Samma principer\r\ntillämpas numera av domstolarna även när det\r\ngäller andra särskilda omsorger.</pre><pre>Det finns emellertid, som Harald Bergström säger,\r\nexempel på att ansvariga huvudmän underlåtit att --\r\ni varje fall inom rimlig tid -- verkställa\r\nförvaltningsdomar i mål avseende särskilda\r\nomsorger enligt omsorgslagen. Bl.a. har\r\nhandikapputredningen konstaterat att domar av\r\nförvaltningsdomstolar, som tillerkänner en\r\nhandikappad person en viss stödinsats, i vissa fall\r\ninte verkställts.</pre><pre>I ett rättssamhälle som vårt får det inte vara så att\r\nlandsting eller kommuner med hänvisning till\r\nresursbrist eller andra skäl inte följer de regler som\r\nfinns i lagar och andra författningar. Att så ändå\r\nsker måste enligt min mening motverkas på ett\r\nkraftfullt sätt. Regeringen har nyligen tillkallat en\r\nparlamentariskt sammansatt kommitté med uppgift\r\natt överväga olika åtgärder för att stärka den lokala\r\ndemokratin. I kommitténs uppgift ingår bl.a. att\r\nbedöma hur ett sanktionssystem bör utformas som\r\ngör det möjligt att komma till rätta med\r\növerträdelser av bl.a. det slag som här beskrivits.\r\nMot bakgrund av kommitténs överväganden\r\nkommer regeringen att ta ställning till vilka\r\nåtgärder som behövs för att säkerställa\r\nverkställighet av förvaltningsdomar.</pre><pre>Anf. 338  HARALD BERGSTRÖM (kds):</pre><pre>Fru talman! Jag ber att få tacka socialministern för\r\nsvaret.</pre><pre>Jag avslöjar väl knappast någon hemlighet om jag\r\nsäger att jag inte är av samma mening som\r\nsocialministern när han säger att det här skulle vara\r\nen effektiv lag. Det kan jag inte anse när det är så\r\npass många domar som inte har gått i verkställighet.\r\nDet ligger t.ex. i Kalmar ett hundratal domar och\r\nungefär samma antal i Värmland. Då tycker jag\r\nknappast att man kan säga att lagen är effektiv.</pre><pre>Dessa förhållanden beror antagligen på att lagen är\r\ntandlös, eftersom den saknar ett sanktionssystem\r\nsom sätter kraft bakom dess paragrafer. Vad jag\r\nkan förstå av svaret kommer detta tydligen att\r\nåtgärdas, och det är bra.</pre><pre>Man kan då emellertid ställa frågan: Hur skall\r\nkommunerna klara av detta om de påläggs\r\nsanktioner utan att få de ekonomiska\r\nmöjligheterna att leva upp till vad lagen\r\nföreskriver.</pre><pre>Jag skulle vilja ställa ytterligare en fråga. Det skiner\r\nigenom i min fråga att det är jag själv som är revisor\r\noch har ställt frågan till landstingsstyrelsen. Jag har\r\nfått det svaret att landstingets ekonomi är\r\növerordnad svensk lagstiftning. Vad skall revisorn,\r\ndvs. jag, göra i det fallet? Skall jag i\r\nrevisionsberättelsen vägra att föreslå ansvarsfrihet\r\nför landstingsstyrelsen?</pre><pre>Anf. 339  Socialminister BENGT\r\nWESTERBERG (fp):</pre><pre>Fru talman! När jag säger att lagen är effektiv\r\nmenar jag att den varit effektiv i den meningen att\r\nden lett till en mycket snabb utbyggnad av de\r\nsärskilda omsorgerna. Det finns t.o.m. andra\r\nhandikappgrupper som klagat över att lagen varit\r\nså effektiv, att det har blivit bättre för\r\nutvecklingsstörda, samtidigt som det inte har skett\r\nsamma standardförbättring för andra\r\nhandikappgrupper, t.ex. rörelsehindrade barn och\r\nungdomar.</pre><pre>I den meningen har lagen varit effektiv. Men det är\r\nriktigt som Harald Bergström säger att en hel del\r\ndomar inte har lett till verkställighet. Det är väl inte\r\nhundra i Kalmar, men väl ett fyrtiotal. Det är\r\nsammanlagt 240 i landet enligt uppgifter som jag i\r\ngår fick från socialstyrelsen.</pre><pre>Av de 40 domarna i Kalmar ligger några så långt\r\ntillbaka i tiden som 1987 utan att det har hänt\r\nnågonting. Det kan bero på speciella\r\nomständigheter, t.ex. att man i Kalmar varit\r\nmycket duktiga på att hjälpa de här personerna att\r\növerklaga mer än i andra landsting. Det är en\r\nförklaring som har getts till mig.</pre><pre>Det är emellertid absolut inte tillfredsställande att\r\ndet är på det här sättet. Jag tycker att det är\r\nangeläget att vi får någon ordning på detta, så att\r\nlandsting och kommuner som trilskas kan dömas.\r\nDet finns, som Harald Bergström säkert känner till,\r\nett antal uppslag, bl.a. från\r\nkommunalansvarsutredningen, som föreslog en\r\nform av kommunalbot. Kommunförbundet har\r\nockså varit inne på dessa tankar och föreslagit\r\nandra lösningar. Det är dessa förslag till lösningar\r\nsom demokratiutredningen nu skall gå igenom för\r\natt se vad man vill rekommendera.</pre><pre>Konstitutionsutskottet underströk i höstas vid\r\nbehandlingen av förslaget till ny kommunallag att\r\ndet var angeläget att det kom ett förslag så snart\r\nsom möjligt.</pre><pre>Vad skall då landsting göra om de har en kärv\r\nekonomi.? Det handlar naturligtvis om\r\nprioriteringar. Både landsting och kommuner\r\nmåste prioritera. Det är viktigt att de\r\nprioriteringarna sker så, att de handikappade som\r\ndet här rör sig om kan få sina standardkrav\r\ntillgodosedda. Det kan naturligtvis, precis som när\r\nstaten skall göra sina besparingar, vara\r\nsmärtsamma prioriteringar, men man måste\r\nprioritera för att kunna fullgöra sina skyldigheter.</pre><pre>Anf. 340  HARALD BERGSTRÖM (kds):</pre><pre>Fru talman! Detta är ingenting nytt, utan det är\r\nsjälvklart att man måste prioritera. Men pengarna\r\nblir för den skull inte fler. Det finns en given ram,\r\noch det är mycket som skall rymmas inom denna\r\nram. Om det till äventyrs skulle bli fler\r\nrättighetslagar, något som övervägs, kan man fråga\r\nsig om vi, när medlen redan i dag är för knappa, kan\r\nfå den omsorg på lika villkor som är avsikten med\r\nsociallagen.</pre><pre>Då blir det väl ännu sämre i framtiden. Men jag är\r\növerens med socialministern om att tandlösheten i\r\nden gällande lagstiftningen på något sätt måste\r\nåtgärdas.</pre><pre>Överläggningen var härmed avslutad.</pre><pre>57   Svar på fråga 1991/92:796 om\r\nbehandlingen av narkotikamissbrukare</pre><pre>Anf. 341  Socialminister BENGT\r\nWESTERBERG (fp):</pre><pre>Fru talman! Birthe Sörestedt har frågat mig om\r\nvilka åtgärder jag vill vidta för att inte\r\nkommunernas besvärliga ekonomi skall innebära\r\natt satsningar på behandling av\r\nnarkotikamissbrukare kommer i kläm.</pre><pre>Sedan mitten på 1980-talet har betydande statliga\r\nmedel satsats på uppbyggnaden av en offensiv\r\nnarkomanvård som ett led i kampen mot HIV/aids.\r\nUnder innevarande budgetår har 23,5 milj.kr.\r\nställts till socialstyrelsens förfogande för detta\r\nändamål. Riksdagen har nyligen beslutat om\r\nfortsatta medel för att bekämpa spridningen av\r\nHIV/aids. Inom ramen för anslaget kommer den\r\noffensiva narkomanvården att få stöd i samma\r\nstorleksordning även nästa budgetår.</pre><pre>Inom socialstyrelsen pågår för närvarande en\r\nkartläggning av vilka vård- ch behandlingsresurser\r\nsom kommer att finnas för olika grupper av\r\nmissbrukare nästa år. Av vad som hittills framgått\r\nfinns det inget som tyder på att färre\r\nnarkotikamissbrukare är inskrivna på\r\nbehandlingshem i dag än för fem år sedan. Däremot\r\nfinns det ett betydande överskott på platser på\r\nbehandlingshem.</pre><pre>Jag håller med Birthe Sörestedt om att det\r\nekonomiska läget i kommunerna är bevärligt.\r\nÖkad effektivisering och hårda prioriteringar är\r\ndärför nödvändiga inom alla kommunala\r\nverksamhetsområden. Inom narkomanvården står\r\ni dag många platser på behandlingshem tomma på\r\ngrund av överkapacitet. Jag förutsätter därför att\r\nnarkotikamissbrukare, trots kravet på hårda\r\nprioriteringar, inte kommer att berövas den vård de\r\nbehöver. Däremot bör den kärvare ekonomin bli\r\nett incitament för kommunerna att förbättra\r\nmetoderna att hitta rätt vårdplats för varje individ\r\noch att utveckla nya behandlingsformer. Det\r\ninnebär förhoppningsvis att vården inte bara blir\r\nbilligare för kommunerna utan också mer direkt\r\navpassad för den enskildes behov.</pre><pre>Anf. 342  BIRTHE SÖRESTEDT (s):</pre><pre>Fru talman! Jag vill tacka socialministern för svaret.\r\nTrots att det tydligen görs stora satsningar för att\r\nförhindra spridningen av HIV/aids och trots att\r\nsocialstyrelsen har fått resurser till förfogande är\r\ndetta inte tillräckligt, om man ser det utifrån\r\nmissbrukarens behov av plats på behandlingshem\r\noch vård.</pre><pre>För att lyckas med kampen mot narkotikan i\r\nsamhället är det viktigt att ta itu med en av\r\norsakerna, nämligen att förhindra efterfrågan. Det\r\nkan man göra genom att polisen går ut och stör\r\ngatulangningen och på det sättet med sin insats\r\nförsöker minska efterfrågan. En annan åtgärd är att\r\nde som hamnat i missbruk får tillgång till vård och\r\nbehandling för sitt missbruk. Det bör också\r\nbedrivas ett motivationsarbete för att få\r\nmissbrukaren att ta itu med sitt missbruk.</pre><pre>Kommunerna rustar ner. Det planeras en halvering\r\nav narkomanvården vid socialförvaltningen i\r\nStockholm. I Malmö skall det göras besparingar\r\ngenom minskning av vårddagar, öppen vård som\r\nersättning för institutionsvård och genom att\r\nspecialinriktade tjänster för missbrukare\r\nförsvinner.</pre><pre>I en artikel i Aftonbladet från den 7 maj, s. 3, får\r\njag det jag hört om vad som sker inom det sociala\r\nområdet i Malmö vidimerat. I artikeln sägs:\r\n''Socialarbetare beskrev hur de inte längre kan\r\nhjälpa unga missbrukare att få komma till\r\nbehandlingshem ''för då finns det inte pengar till\r\nvåra löner'.''</pre><pre>Det väcker oro inför framtiden att resurser inom\r\nsocialtjänst och missbrukarvård kraftigt nedrustas.\r\nNu föreligger också ett förslag från regeringen om\r\nnedskärningar av statsbidrag till kommunerna.\r\nRisken är stor att det kommer att drabba dessa\r\ngrupper när ytterligare nedrustningar sker, så att de\r\ninte får möjlighet till den behandling de behöver.</pre><pre>Jag vill höra av socialministern vad som finns att\r\ngöra för att missbrukarna skall få den tillgång till\r\nvård och behandling som de behöver.</pre><pre>Anf. 343  TALMANNEN:</pre><pre>Jag måste erinra om de debattregler som gäller.</pre><pre>Anf. 344  Socialminister BENGT\r\nWESTERBERG (fp):</pre><pre>Fru talman! Det är sant att kommunerna har en\r\nkärv ekonomi. Det innebär att de måste hushålla\r\nmed resurserna. Man måste också utveckla bättre\r\nsociala metoder. Problemet på det sociala området\r\när att vi bara till viss del vet vad vi gör, dvs. vi har\r\ninte något riktigt bra mått på resultaten av de\r\nmetoder som vi sätter in för att t.ex. hjälpa\r\nmissbrukare.</pre><pre>När jag var ganska nytillträdd som socialminister i\r\nhöstas fick jag på mitt bord en undersökning där\r\nman hade jämfört personer som hade kommit in på\r\nbehandlingshem för narkotikamissbrukare med en\r\ngrupp som inte hade kommit in på\r\nbehandlingshem. Andelen som hade slutat\r\nmissbruka var precis lika stor i de båda grupperna.\r\nVid ett besök på socialstyrelsen ställde jag frågan\r\nom det inte var litet besvärande att\r\nbehandlingshemmen inte gav ett tydligt positivt\r\nresultat. De sade att det naturligtvis är så men att\r\ndet här är ett känt faktum. Det finns inga klara\r\nindikationer på hur vi skall behandla människor för\r\natt verkligen nå goda resultat.</pre><pre>Det är viktigt att vi utvecklar metoder, bl.a. på det\r\nhär området, som gör att vi vet vad vi använder våra\r\nresurser till. Jag tror att knappheten på resurser och\r\növerskottet på behandlingsplatser för missbrukare\r\nkan leda till att vi också kan få en effektivare\r\nnarkomanvård.</pre><pre>Jag delar helt Birthe Sörestedts uppfattning att det\r\nhär är viktiga frågor. Förutom de polisiära insater\r\nsom görs måste vi också ha en effektiv och bra\r\nnarkomanvård. Vår bestämda avsikt är att fortsätta\r\natt satsa på en offensiv narkomanvård framöver, att\r\nhjälpa till att utveckla metoder som ger ett bättre\r\nresultat än de metoder vi hittills har använt.</pre><pre>Anf. 345  BIRTHE SÖRESTEDT (s):</pre><pre>Fru talman! Jag vill helt instämma när\r\nsocialministern säger att vi skall förbättra och\r\nutveckla behandlingsformerna utifrån den\r\nenskildes behov och skapa en effektivare vård. Men\r\nvad händer om det inte finns pengar till det här och\r\nvi inte gör insatser på andra områden?</pre><pre>Det finns ett förslag i en promemoria om att man\r\nskall införa fängelsestraff i straffskalan för\r\nmissbruk. Justitieministern har ställt sig bakom att\r\ninföra detta. Det hjälper inte missbrukarna om man\r\ni kommunerna inte har möjlighet att betala vården.\r\nDet finns kanske ingen möjlighet om inte syftet\r\nmed förslaget i promemorian är att staten skall ta\r\növer ansvaret för kosnaderna för missbruksvården\r\nfrån kommunerna. Med anledning av promemorian\r\nvill jag fråga socialministern om det är meningen att\r\nstaten skall ta över det här ansvaret.</pre><pre>Anf. 346  Socialminister BENGT\r\nWESTERBERG (fp):</pre><pre>Fru talman! Som jag tror att Birthe Sörestedt\r\nkänner till är tanken med att införa fängeslestraff i\r\nstraffskalan även vid egen konsumtion i första hand\r\natt man skall få möjlighet att ta kroppsvätskeprov\r\nför att kunna påvisa att narkotikakonsumtion har\r\nförekommit. Avsikten är också att man skall få\r\ntillgång till en del sanktionsåtgärder som i dag inte\r\när möjliga såsom lagen är utformad. Det gäller t.ex.\r\nskyddstillsyn eller kontraktsvård, som vi tror är bra\r\nformer för narkotikamissbrukare.</pre><pre>Däremot tror inte jag -- och jag är övertygad om att\r\nden uppfattningen delas av justitieministern -- att\r\ndet skulle vara särskilt lämpligt att kasta\r\nnarkomaner i fängelse. Det hjälper dem inte bort\r\nfrån narkotiakmissbruket. Men det finns andra\r\nåtgärder som öppnas med en sådan ändring i\r\nnarkotikastrafflagen som just nu diskuteras.</pre><pre>Birthe Sörestedt frågar också vad man gör om\r\npengarna inte räcker. Kommunen är då i samma\r\nsituation som vi. Man tvingas prioritera, göra det\r\nviktigaste först och utveckla effektivare och bättre\r\nmetoder när man använder pengarna. Dessa krav\r\nomfattar naturligtvis också missbruksvården.</pre><pre>Anf. 347  BIRTHE SÖRESTEDT (s):</pre><pre>Fru talman! Jag trodde att förslaget om fängelse i\r\nstraffskalan inte skulle gälla utdömande av\r\nfängelsestraff som sådant utan att det skulle ge\r\nmöjlighet till vård. I grunden är det emellertid\r\nnågon som måste betala för vården och se till att\r\nmissbrukaren får ta del av den.</pre><pre>Det står klart att man måste spara och effektivisera.\r\nDet kan dock vara så att det är just de här\r\ngrupperna som blir särskilt utsatta när pengarna\r\ninte räcker.</pre><pre>Överläggningen var härmed avslutad.</pre><pre>58 §  Svar på fråga 1991/92:802 om en\r\nbarnombudsman</pre><pre>Anf. 348  Socialminister BENGT\r\nWESTERBERG (fp):</pre><pre>Fru talman! Christina Linderholm har frågat mig\r\nom jag är beredd att medverka till att Sveriges barn\r\nfår en barnombudsman, med verkliga\r\nbefogenheter, som kan företräda barn, informera\r\noch ställa krav så att barns rätt till trygg uppväxt\r\nsäkerställs.</pre><pre>Frågan om inrättandet av en barnombudsman\r\nbereds för närvarande inom socialdepartementet.\r\nVilka befogenheter en sådan barnombudsman\r\nskulle få är jag inte beredd att nu närmare gå in på.\r\nI remissyttranden över utredningsförslaget om en\r\nOmbudsman för barn och ungdom (SOU 1991:70)\r\nhar tanken framförts att låta ombudsmannen få till\r\nuppgift att bevaka efterlevnaden av\r\nbarnkonventionen i Sverige. I ett\r\ninterpellationssvar i fredags till Ewa Hedkvist\r\nPetersen förklarade jag att jag själv är tilltalad av\r\ndenna tanke och ser det som ett av\r\nhuvudalternativen. Min avsikt är att i höst\r\nåterkomma till regeringen angående en proposition\r\ni frågan.</pre><pre>Anf. 349  CHRISTINA LINDERHOLM\r\n(c):</pre><pre>Fru talman! Jag vill tacka socialministern för svaret\r\npå min fråga, och jag ber om ursäkt för att\r\nsocialministern får komma hit för att upprepa en\r\ndel av det svar som redan gavs i fredags. Men min\r\nfråga kanske ändå har en litet annan bakgrund än\r\ninterpellationen i fredags.</pre><pre>Att jag ställde min fråga beror bl.a. på att jag tycker\r\natt det sedan betänkandet gick ut på remiss har\r\nförflutit ganska lång tid, ett halvår. Min fråga är\r\nalltså föranledd av att det är angeläget att få fram\r\nen barnombudsman, eftersom en sådan behövs.\r\nBetänkandet i denna fråga var således ute på\r\nremiss, och remissvaren var övervägande positiva.\r\nDet verkar inte ha hänt något sedan dess, och inga\r\nsignaler har kommit från regeringen om att man\r\ntänker återkomma med ett förslag.</pre><pre>Det har ju också på senare tid dykt upp en del\r\nytterst oroande signaler om att barn verkligen far\r\nilla. Ett par mobbningsfall har fått stor\r\nuppmärksamhet i media därför att de gått så långt\r\natt de blivit föremål för rättslig process. Bara det är\r\nett misslyckande framför allt för skolan men också\r\nför vuxenvärlden som helhet. Det betyder att vi inte\r\nuppfattar barns signaler om att de behöver hjälp\r\neller att vi inte tar signalerna på allvar. Jag tycker\r\natt det skulle vara ett bra arbetsfält för en\r\nbarnombudsman att bevaka den här typen av frågor\r\noch att där stå oreserverat på barnens sida.</pre><pre>Ett annat exempel på detta, som inte är mindre\r\noroande, är att vi i dag i tidningarna har kunnat läsa\r\nom gatubarn i Stockholm. Det är inte något nytt,\r\nmen det är oroande, och jag vill att det här\r\nfenomenet skall försvinna från Stockholm. Det är\r\nav det skälet jag anser att inrättandet av en\r\nbarnombudsman, som kan ta till vara barns krav,\r\nsom så att säga har tänder, som kan ta initiativ och\r\nsom kan ha tillräckligt med resurser borde föreslås\r\nav regeringen. Jag har en del ytterligare frågor, men\r\njag kanske får möjlighet att återkomma.</pre><pre>Anf. 350  Socialminister BENGT\r\nWESTERBERG (fp):</pre><pre>Fru talman! Jag skall ge Christina Linderholm\r\nmöjlighet till i varje fall ytterligare ett inlägg genom\r\natt säga något.</pre><pre>Det är riktigt att det har förflutit ett halvår. Vi har\r\ninom departementet haft en hel del diskussioner\r\nom detta. I och för sig kan man säga att det i\r\nremissvaren finns en principiell uppslutning bakom\r\ninrättandet av en barnombudsman. Däremot råder\r\ndet litet olika uppfattningar om vad\r\nombudsmannen skall ha för uppgifter och hur man\r\nskall lägga upp arbetet. Det är det vi för närvarande\r\nhåller på att resonera om.</pre><pre>Jag håller med om att detta är väldigt angeläget,\r\nmen det är också viktigt att utforma\r\nbarnombudsmannaämbetet på ett sätt som man\r\nsedan vågar tro på, så att det fungerar riktigt bra\r\nnär det kommer i gång.</pre><pre>Jag tror kanske inte att en barnombudsman är\r\nlösningen på de problem som Christina Linderholm\r\nnämner, t.ex. mobbningsfallen, utan de måste, som\r\nChristina Linderholm själv sade, i första hand\r\nbetraktas som ett misslyckande för skolan. Det är\r\ndär åtgärderna måste sättas in.</pre><pre>Det finns ett generellt problem när det gäller t.ex.\r\nsocialtjänstens förhållande till barn, och det är att\r\nman inte har tillräckliga kunskaper om hur man\r\nskall lyssna på vad barn säger. När barn t.ex.\r\nberättar om sexuella trakasserier eller övergrepp\r\nanvänder de kanske inte de vuxnas språk, och det\r\nkan därför vara svårt för en vuxen människa att\r\nveta vad barnen talar om och vad de menar. Det här\r\när ett problem som har uppmärksammats i\r\nanslutning till barnkonventionen, och sedan något\r\når tillbaka sätter vi in särskilda resurser inom\r\nsocialstyrelsen för att medverka till att\r\nsocialtjänstemän lär sig mer om barn och barns\r\nbeteende och om hur barn uttalar sig om den här\r\ntypen av problem. Jag ser det som en viktig uppgift\r\nockså vid sidan av planerna på en barnombudsman.</pre><pre>Som jag säger i mitt svar hoppas jag i höst kunna\r\nåterkoma till regeringen och naturligtvis också till\r\nriksdagen med ett konkret förslag till utformning av\r\nett barnombudsmannaämbete.</pre><pre>Anf. 351  CHRISTINA LINDERHOLM\r\n(c):</pre><pre>Fru talman! Jag tror att socialministern och jag är\r\nhelt överens. Det finns ingenting som skiljer min\r\nuppfattning från socialministerns, och det tycker\r\njag är väldigt glädjande. Men jag tror ändå att man\r\nmåste överväga vilken kompetens och vilka\r\nmöjligheter en barnombudsman skall ha att agera.</pre><pre>Med anledning av det vill jag fråga: Hur väl känner\r\nsocialministern till barnombudet i Norge? Där har\r\nman ju inrättat en barnombudsman med just den\r\nkompetens som jag vill se att man åtminstone\r\növerväger även i Sverige. Där har man dessutom en\r\nperson som genom sin personlighet har möjlighet\r\natt i media föra fram de här frågorna på ett\r\nkraftfullt sätt. Barnombudsmannen i Norge har\r\nbefogenheter, och det är det jag vill att\r\nsocialministern åtminstone skall lova att överväga.</pre><pre>Anf. 352  Socialminister BENGT\r\nWESTERBERG (fp):</pre><pre>Fru talman! Jag lovar att överväga detta. Jag har\r\ninte själv studerat barnombudet i Norge, men jag\r\nhar fått berättat för mig hur det fungerar där, och\r\njag har förstått att ämbetet i ganska hög grad är\r\nknutet till innehavaren som person, dvs. personen i\r\nfråga har en väldig karisma och utstrålning och har\r\ntydligen möjligheter att agera i radio, TV eller\r\nandra massmedia på ett sätt som är ganska ovanligt\r\nför ämbetsmän i Sverige. Jag är därför inte säker på\r\natt vi skall kopiera barnombudet i Norge, men det\r\nfinns säkert lärdomar i Norge som vi kan hämta\r\nhem och ha nytta av också i Sverige. Såvitt jag\r\nminns studerades barnombudet i Norge av den\r\noffentliga utredning som gjordes om inrättandet av\r\nen barnombudsman, så även i utredningen har man\r\ntagit del av erfarenheterna och vägt in det i sitt\r\nförslag.</pre><pre>Anf. 353  CHRISTINA LINDERHOLM\r\n(c):</pre><pre>Fru talman! Barnombudet i Norge är som person\r\nkarismatisk, men ombudet har också en stab av\r\nläkare, jurister, lärare, socionomer och\r\nsjuksköterska, dvs. människor som har en stor\r\nkompetens på området och som snabbt kan svara\r\npå barns brev och barns telefonsamtal och hela\r\ntiden agera på barnens vägnar. Det är den typen av\r\norganisation som jag vill se också här i Sverige. Vi\r\nfår möjlighet att återkomma till frågan i höst.</pre><pre>Överläggningen var härmed avslutad.</pre><pre>59 §  Svar på fråga 1991/92:811 om\r\nfinansieringen av ett vårdnadsbidrag</pre><pre>Anf. 354  Socialminister BENGT\r\nWESTERBERG (fp):</pre><pre>Fru talman! Martin Nilsson har frågat\r\nstatsministern vilken finansiering som kommer att\r\nföreslås för det av regeringen aviserade\r\nvårdnadsbidraget. Frågan har överlämnats till mig\r\nför besvarande.</pre><pre>Regeringen har ännu inte tagit ställning till\r\nomfattningen eller utformningen av ett\r\nvårdnadsbidrag och inte heller till finansieringen.\r\nSom regeringen har aviserat i\r\nkompletteringspropositionen är avsikten att i höst\r\nåterkomma till riksdagen i detta ärende.</pre><pre>Då Martin Nilsson, som framställt frågan, anmält\r\natt han var förhindrad att närvara vid\r\nsammanträdet, medgav talmannen att Jan\r\nAndersson i stället fick delta i överläggningen.</pre><pre>Anf. 355  JAN ANDERSSON (s):</pre><pre>Fru talman! Jag tackar socialministern för svaret.\r\nMartin Nilsson är tyvärr förhindrad att ta emot\r\nsvaret, och jag har därför lovat honom att göra det.</pre><pre>Jag är själv motståndare till vårdnadsbidrag, och\r\njag har inte tyckt att något av alla de förslag som har\r\nkommit har varit bra. Jag skulle därtill vilja säga att\r\ntidpunkten är synnerligen illa vald för att lägga fram\r\nett förslag till vårdnadsbidrag. Jag säger detta med\r\ntanke på den statsfinansiella situationen.\r\nUtrymmet för reformer är ju synnerligen litet på\r\ngrund av budgetunderskottet och den allmänna\r\nekonomiska situationen. Jag kan finna andra\r\nreformer, exempelvis på handikappområdet -- och\r\ndär tror jag att jag är överens med socialministern --\r\nsom är mycket mycket angelägnare än högst\r\ntvivelaktiga förslag när det gäller ett\r\nvårdnadsbidrag.</pre><pre>För min del hoppas jag därför att man lägger det\r\nhär förslaget i papperskorgen och lägger på locket\r\nför gott.</pre><pre>Överläggningen var härmed avslutad.</pre><pre>60 §  Svar på fråga 1991/92:838 om Sverige och\r\nFN:s barnkonvention</pre><pre>Anf. 356  Socialminister BENGT\r\nWESTERBERG (fp):</pre><pre>Fru talman! Annika Åhnberg har frågat mig vad\r\nregeringen avser göra för att Sverige skall leva upp\r\ntill sina åtaganden enligt FN:s barnkonvention.</pre><pre>Jag besvarade så sent som förra veckan en\r\ninterpellation av Ewa Hedkvist Petersen i delvis\r\nsamma ämne. Jag redogjorde då för en rad av de\r\nåtgärder som regeringen vidtagit för att bättre\r\nanpassa svenska förhållanden till\r\nbarnkonventionens regler och principer. Jag ber att\r\nfå hänvisa till detta interpellationssvar.</pre><pre>Flera av de områden som behandlas i den rapport\r\ntill Rädda barnen som Annika Åhnberg refererar\r\ntill har redan varit eller är nu föremål för åtgärder\r\nfrån regeringens sida. Detta gäller t.ex.\r\nasylsökande och flyktingbarn, barn och ungdomar\r\ni fängelse, sexuellt exploaterade barn samt utsatta\r\nbarn och deras familjer.</pre><pre>I mitt svar till Ewa Hedkvist Petersen aviserade jag\r\näven min avsikt att till hösten återkomma till\r\nriksdagen med en proposition om inrättandet av en\r\nbarnombudsman.</pre><pre>Anf. 357  ANNIKA ÅHNBERG (v):</pre><pre>Fru talman! Jag tackar för det något knapphändiga\r\nsvaret på min fråga. FN:s konvention om barnets\r\nrättigheter antogs 1989 och trädde i kraft ett år\r\nsenare när 20 länder hade ratificerat den. Sverige\r\nvar ett av de första länder som gjorde det. I\r\nseptember i år skall Sverige lämna en rapport till en\r\nsärskilt utsedd kommitté om hur Sverige lever upp\r\ntill konventionen.</pre><pre>Mot bakgrund av allt detta tycker jag att det är rätt\r\nallvarligt att det i en rapport till Rädda barnen\r\nredovisas att Sverige visserligen har en lagstiftning\r\nsom är helt i klass med vad konventionen kräver\r\nmen att det på många områden brister när det gäller\r\nefterlevnaden av lagstiftningen. Socialministern\r\nnämnde i sitt svar att regeringen nu hanterar och\r\nbehandlar åtgärder för flera av de grupper av\r\nutsatta barn som berörs i rapporten, men det\r\nframgick inte av svaret vilken typ av åtgärder man\r\nhar för avsikt att vidta.</pre><pre>Jag funderar över om socialministern delar min\r\nuppfattning att det är mycket allvarligt att Rädda\r\nbarnen bedömer det som att Sverige inte lever upp\r\ntill sina åtaganden enligt konventionen. I rapporten\r\nredovisas t.ex. att det i den grupp som ibland kallas\r\ngatubarn i Stockholm finns barn för vilka man har\r\nbeslutat om ett omhändertagande enligt lagen om\r\nvård av unga men för vilka det aldrig har funnits\r\nnågon plats att komma till. De har i stället lämnats\r\nvind för våg. Rapporten handlar dels om brister i\r\nvårt sätt att ta hand om de utsatta barngrupperna,\r\ndels om vad vi rent allmänt gör för barnen i vårt\r\nland. Det handlar om att maskorna i det vi kan kalla\r\nskyddsnätet kring barnen blir allt glesare, att\r\nfritidsgårdarna stänger, att det inte finns\r\nfritisledare, att det inte finns personal i skolorna,\r\natt vi på många olika områden utarmar barnens\r\nhela livsmiljö och därmed inte lever upp till\r\nkonventionen, eftersom den kräver att varje land\r\ntill det yttersta av sina resurser skall tillgodose\r\nbarns rättigheter.</pre><pre>Anf. 358  Socialminister BENGT\r\nWESTERBERG (fP):</pre><pre>Fru talman! Jag delar inte riktigt Annika Åhnbergs\r\nuppfattning när det gäller den generella\r\nbeskrivningen av hur barn har det i Sverige. Det\r\nfinns en hel del internationella studier som\r\nbekräftar att svenska barn har det väldigt bra,\r\nkanske bättre än barn i något annat land i världen.\r\nMen det finns förvisso problem, och jag tycker\r\nnaturligtvis att det är mycket allvarligt när man kan\r\npåvisa -- om man kan påvisa -- att vi inte i Sverige\r\nefterlever t.ex. FN:s barnkonvention eller de högre\r\nkrav vi ibland ställer från svensk sida.</pre><pre>Vi har uppmärksammat flera av de här problemen,\r\nt.ex. flyktingbarnen, som jag nämnde i mitt\r\nfrågesvar, och också många andra grupper av barn.\r\nI den interpellationsdebatt jag hade i fredags med\r\nEwa Hedkvist Petersen redovisade jag en lång rad\r\nåtgärder som i alla fall delvis är ett resultat av att\r\nproblem och brister har uppmärksammats i\r\nsamband med barnkonventionens införande.</pre><pre>Annika Åhnberg frågade konkret om barn som inte\r\nhar kunnat placeras efter beslut enligt LVU. Det är\r\nriktigt att det finns sådana problembarn, och det\r\nhar lett till att riksdagen för ungefär ett år sedan\r\nbeställde ett förstatligande av den s.k. § 12-vården\r\ni Sverige. Det finns nu ett utredningsbetänkande\r\nsom är ute på remiss, och jag räknar med att till\r\nhösten kunna återkomma till riksdagen också i\r\ndenna fråga med ett förslag. Syftena med ett\r\nförstatligande är dels att kunna erbjuda en mer\r\ndifferentierad vård än vad som är möjligt för\r\nnärvarande, dels att säkerställa att det faktiskt finns\r\nplatser i de fall då platser efterfrågas, så att vi kan\r\nundvika sådana situationer som Annika Åhnberg\r\npekar på.</pre><pre>Anf. 359  ANNIKA ÅHNBERG (v):</pre><pre>Fru talman! Socialministern delar inte min\r\nuppfattning, och det var inte min avsikt att måla\r\nupp någon dyster skräckbild av situationen i\r\nSverige. Men eftersom konventionen kräver att\r\nvarje land till det yttersta av sina resurser skall\r\ngarantera barnen deras rättigheter enligt\r\nkonventionen, måste det naturligtvis innebära att\r\ndet ställs större krav på Sverige i det avseendet,\r\neftersom Sverige jämfört med många andra länder\r\ni världen är ett land med förhållandevis goda\r\nresurser. Det är mot den bakgrunden jag menar att\r\ndet kan finnas anledning att fundera över om vi\r\nverkligen till det yttersta av våra resurser\r\ngaranterar barn deras rättigheter.</pre><pre>Jag tog ett konkret exempel när det gäller\r\nsocialtjänsten, men man kan också nämna att det\r\nredan på 1970-talet riktades kritik mot det sätt på\r\nvilket familjehemsvården ofta utformades och mot\r\natt man inte lyssnade till barnen, att man inte utgick\r\nfrån barnens bästa, vilket också är ett krav som\r\nställs i konventionen. Vi skriver nu 1992, och vi har\r\nännu inte förmått förbättra socialtjänsten heller i\r\ndet avseendet. Jag tycker att det är mycket\r\nallvarligt.</pre><pre>Anf. 360  Socialminister BENGT\r\nWESTERBERG (fp):</pre><pre>Fru talman! Jag delar Annika Åhnbergs\r\nuppfattning att det finns stora brister i\r\nsocialtjänsten vad gäller förhållandet till barnen.\r\nSom jag nämnde i en tidigare frågedebatt har det\r\nunder de senaste åren satts in speciella resurser, och\r\nvi fortsätter med det också nästa budgetår för att\r\nbl.a. satsa på utbildning i barnkunskap för\r\nsocialtjänstemän. Jag tror att det finns mycket stora\r\nbehov på det området.</pre><pre>Jag delar också uppfattningen att det är barnens\r\nbästa som skall vara utgångspunkten för många av\r\nvåra åtgärder. Det finns stora brister i det svenska\r\nsamhället. Vad jag reagerade mot i Annika\r\nÅhnbergs anförande var en beskrivning av att\r\nsvenska barn generellt sett skulle ha det dåligt. Den\r\nuppfattningen delar jag inte. Svenska barn har det\r\nväldigt bra, men för att det inte skall bli stora\r\nskillnader mellan barn i Sverige är det därför desto\r\nmer angeläget att vi sätter in särskilda åtgärder\r\nriktade mot de barn i Sverige som far illa. Det finns\r\ntyvärr alltför många sådana barn.</pre><pre>Anf. 361  ANNIKA ÅHNBERG (v):</pre><pre>Fru talman! Jag tycker att åtgärderna som redovisas\r\när bra. Jag tycker också att det är mycket bra som\r\nsocialministern tidigare har sagt, att det troligen\r\nkommer ett förslag om inrättande av en\r\nbarnombudsmannainstitution till hösten. Jag tror\r\natt det är helt nödvändigt.</pre><pre>Men jag funderar ändå över en sak som nämns i\r\nrapporten till Rädda barnen. Det är att vi i Sverige,\r\nsom annars är ett statistiskt väl genomlyst land, får\r\nman nog säga, saknar samlad kunskap om barns\r\nlivsvillkor och barns förhållanden.</pre><pre>Jag undrar om rapporten som Sverige skall lämna\r\ntill FN i september kommer att innehålla en samlad\r\nanalys, om den kommer att vara\r\nproblemorienterad, om den kommer att redovisa\r\nde problem vi har och vilka åtgärder vi skall vidta.\r\nJag hoppas att det blir en rapport som blir\r\nanvändbar i det fortsatta arbetet och inte en\r\nrutinrapport, där man så att säga redovisar hur det\r\nser ut på olika områden.</pre><pre>Jag undrar också om man inte borde begära av\r\nlandets kommuner att de funderar över barns\r\nförhållanden så att vi på det sättet får en samlad bild\r\nav situationen där.</pre><pre>Anf. 362  Socialminister BENGT\r\nWESTERBERG (fp):</pre><pre>Fru talman! Låt mig nämna att vi har till FN:s\r\nbarnfond UNICEF nyligen överlämnat en rapport\r\ndär vi gör en beskrivning av barns situation i\r\nSverige. Det är ett resultat av det barntoppmöte\r\nsom hölls 1991, om jag minns rätt.</pre><pre>Som jag redovisade, kommer vi i höst med en\r\nrapport till Förenta Nationerna som är föranledd av\r\nFN:s barnkonvention. Jag kan inte för dagen svara\r\nexakt på hur den rapporten är upplagd, men jag\r\nutgår ifrån att den kommer att innehålla en hel del\r\nuppgifter av det slag Annika Åhnberg talar om.</pre><pre>När vi överväger hur barnombudsmannen eller det\r\nämbetet skall fungera, är en av de idéer som finns\r\natt barnombudsmannen årligen eller med en annan\r\nperiodicitet skulle lämna en redogörelse till\r\nregeringen om barns situation i Sverige som sedan\r\nskulle vidarebefordras till riksdagen. Det skulle\r\nnaturligtvis kräva en hel del insamling av speciell\r\nstatistik och information om hur situationen är för\r\nbarn i Sverige. Så vi hoppas att det skall kunna bli\r\nen förbättring på det här området under de\r\nkommande åren.</pre><pre>Anf. 363  TALMANNEN:</pre><pre>Jag föreslår att debatten avslutas efter ett inlägg\r\nfrån vardera sidan.</pre><pre>Anf. 364  ANNIKA ÅHNBERG (v):</pre><pre>Fru talman! Avslutningsvis vill jag bara säga att jag\r\nockså tror att det är nödvändigt att man gör\r\ninformationsinsatser för att se till att\r\nbarnkonventionen verkligen finns förankrad i hela\r\ndet svenska samhället.</pre><pre>Vi är alla medvetna om att kommunerna har\r\nknappa resurser, men jag tror att det är oerhört\r\nviktigt att man förankrar barnkonventionen så att\r\ndet i alla kommuner finns en medvetenhet om vilka\r\nåtaganden vi har gjort när det gäller barnens\r\nsituation och att man har konventionen som ett\r\nunderlag och arbetar utifrån den på alla nivåer --\r\nkommunalt, regionalt och även nationellt.</pre><pre>Anf. 365  Socialminister BENGT\r\nWESTERBERG (fp):</pre><pre>Fru talman! Det har gjorts ganska stora\r\nekonomiska satsningar från statsmakternas sida,\r\nmed hjälp av arvsfondsmedel, för att sprida\r\nkunskap om barnkonventionen. Flera\r\norganisationer -- Rädda barnen, BRIS och andra --\r\nhar framställt ett mycket bra informationsmaterial\r\nom barnkonventionen.</pre><pre>Jag fick så sent som häromdagen några trevliga\r\ntecknade böcker, avsedda för små barn, för att de\r\nskall lära sig vilka rättigheter de har. Jag skall gärna\r\nskicka över några exemplar till Annika Åhnberg så\r\nsmåningom.</pre><pre>Överläggningen var härmed avslutad.</pre><pre>61 §  Svar på fråga 1991/92:779 om\r\nkärnkraftsavvecklingen</pre><pre>Anf. 366  Miljöminister OLOF JOHANSSON\r\n(c):</pre><pre>Fru talman! Rolf L. Nilson har frågat mig hur\r\nregeringen kommer att agera för att säkerställa\r\nkärnkraftsavvecklingen i ljuset av att utländskt\r\nägande i svenska kärnkraftreaktorer kan bli en\r\nrealitet i framtiden.</pre><pre>Lagen (1984:3) om kärnteknisk verksamhet gäller\r\nför kärnteknisk verksamhet i Sverige, oavsett vem\r\nsom bedriver verksamheten eller vem som äger\r\nkärntekniska anläggningar.</pre><pre>Också riksdagens uttalande att kärnkraften skall\r\nvara avvecklad senast år 2010 gäller kärnkraften i\r\nSverige, oavsett vem som driver kärnkraftverken\r\neller vem som äger dem.</pre><pre>I regeringsdeklarationen slog regeringen fast att\r\nden s.k. energiöverenskommelsen ligger fast.</pre><pre>Denna innebär att omställningen av energisystemet\r\nmåste, vid sidan av säkerhetskraven, ske med\r\nhänsyn till behovet av elektrisk kraft för\r\nupprätthållande av sysselsättning och välfärd. När\r\nkärnkraftsavvecklingen kan inledas och i vilken\r\ntakt den kan ske avgörs av resultaten av\r\nhushållningen med el, tillförseln av el från\r\nmiljöacceptabel kraftproduktion och\r\nmöjligheterna att bibehålla internationellt\r\nkonkurrenskraftiga elpriser.</pre><pre>Anf. 367  ROLF L. NILSON (v):</pre><pre>Fru talman! Jag vill först tacka miljöministern för\r\nsvaret. Jag har i min fråga fäst uppmärksamhet på\r\nen utveckling där regeringen är drivande, kan man\r\nväl säga.</pre><pre>Det är två moment i den utvecklingen. Det ena är\r\natt det pågår en privatisering av kraftindustrin i\r\nSverige. Vattenfall är bolagiserat, och regeringen\r\nhar uttalade planer på att sälja bolaget.\r\nKommunerna, som hittills är majoritetsägare i\r\nSydkraft, har planer på att sälja ut sitt aktieinnehav.</pre><pre>Sydkraft är väl det bolag som har nått längst i sina\r\nplaner att skaffa sig internationella partners. Det\r\ninnebär, som jag påpekade i min fråga, att vi ganska\r\nsnart ser tyska ägare till svenska kärnkraftverk, de\r\ntvå reaktorerna i Barsebäck.</pre><pre>Mitt antagande är då att den här utvecklingen, både\r\nprivatiseringen och internationaliseringen,\r\nkommer att innebära komplikationer när det gäller\r\nkärnkraftsavvecklingen. Det är väl klart att svensk\r\nlag gäller för alla som verkar i Sverige, men vad jag\r\nförstår innebär kärntekniklagen i stort sett att det\r\nfinns laglig grund för att avveckla kärnkraften\r\nendast när säkerhetskrav inte är uppfyllda och\r\ningenting annat.</pre><pre>Jag kan tänka mig att intresserade företagsjurister\r\nskulle vilja ha överläggningar med statsmakten om\r\nnär man kan avgöra att säkerhetskrav är uppfyllda\r\neller inte är uppfyllda. Det här kompliceras också\r\nav -- om jag får anknyta till en debatt tidigare i\r\ndag -- de stora investeringar som görs i\r\nkärnkraftsanläggningar, t.ex. nu i Ringhals 3.</pre><pre>Anf. 368  Miljöminister OLOF JOHANSSON\r\n(c):</pre><pre>Fru talman! Jag håller inte med Rolf L. Nilson i\r\nhans beskrivning att avstängning eller avveckling\r\nkan ske enbart när säkerhetskrav inte är uppfyllda.\r\nDet var därför jag i svaret lade till formuleringarna\r\nfrån energiöverenskommelsen. Det handlar alltså\r\nom en årlig avstämning av tillgång och efterfrågan\r\npå el och energi, med vissa restriktioner, och det är\r\navgörande. Sedan kan naturligtvis säkerheten spela\r\nin när det gäller i vilken takt man avvecklar\r\nkärnkraftsreaktorer, liksom deras ålder.</pre><pre>Det finns en annan aspekt på det här som Rolf L.\r\nNilson nämner i frågan, och det är de uttalanden\r\nsom har gjorts av Preussen-Elektra. Jag har via\r\nmina medarbetare fördjupat mig i det ämnet.\r\nFöretaget i fråga har mycket klart dementerat att\r\ndet skulle vilja göra anspråk på svenska förvar för\r\nkärnkraftsavfall.</pre><pre>Man kan naturligtvis ha olika synpunkter på hur\r\nmycket tro eller misstro man skall rikta mot ett\r\nföretag, men jag bara konstaterar och noterar att\r\nde uppgifter som har förekommit i svensk press har\r\ndementerats direkt till de tidningarna. Jag har\r\nkopior på Preussen-Elektras brev i det fallet.</pre><pre>En tredje faktor som är viktig att komma ihåg när\r\nman diskuterar internationaliseringen av\r\nelförsörjningen är ju att samma effekter som vi har\r\nhaft av Nordelsamarbetet inom Norden mycket väl\r\nkan utsträckas till att gälla också större delar av vår\r\nomvärld och Europa. Det betyder i allmänhet\r\nbättre reservsituation och bättre möjligheter.</pre><pre>Anf. 369  ROLF L. NILSON (v):</pre><pre>Fru talman! Miljöministern var steget före mig. Jag\r\nhar över huvud taget inte syftat på vad tyskarna\r\ntänker göra med sitt avfall, utan jag har bara fäst\r\nmig vid själva ägarfrågan och de komplikationer\r\nsom jag anser att den kan innebära.</pre><pre>Jag tror nog ändå att jag har rätt i sak, att går man\r\npå lagtexten så är bristande säkerhet det enda\r\nlagliga stöd man i dag kan få för avveckling av\r\nkärnkraft. Energiöverenskommelsen får väl\r\nnärmast betraktas som en utfästelse av de partier\r\nsom har skrivit under den och sedan som en\r\navsiktsförklaring av regeringen.</pre><pre>Vi hade en mycket kort men, tycker jag, belysande\r\ndebatt för några veckor sedan här i kammaren om\r\nenergipolitiken. Utskottsmajoritetens företrädare\r\nHadar Cars, som varit med och förhandlat fram\r\nenergiuppgörelsen, sade då att det inte alls är klart\r\natt vi får en avveckling 2010, utan den kan mycket\r\nväl ligga betydligt längre bort.</pre><pre>Anf. 370  Miljöminister OLOF JOHANSSON\r\n(c):</pre><pre>Herr talman! Jag har klart angett vad som står i\r\nenergiöverenskommelsen. Sedan går det att göra\r\nolika bedömningar av frågan. Det är riktigt som\r\nRolf L. Nilson säger att det är en politisk\r\navsiktsförklaring och ett uttalande av en bred\r\nmajoritet i riksdagen. Åtminstone fem partier står\r\ni dag bakom denna överenskommelse och detta\r\nriksdagsbeslut.</pre><pre>Frågan om förvaring av avfall har diskuterats i\r\nanslutning till Preussen-Elektra. I övrigt gäller\r\nsvensk lag för utländska företag som köper in sig i\r\nsvenska anläggningar likaväl som för svenska\r\nägare.</pre><pre>Anf. 371  ROLF L. NILSON (v):</pre><pre>Fru talman! Har jag rätt när jag säger att det i dag\r\nbara finns lagligt stöd för avveckling av kärnkraften\r\npå grund av bristande säkerhet? När avser\r\nregeringen påbörja det lagstiftningsarbete som kan\r\nmöjliggöra en kärnkraftsavveckling? Det börjar bli\r\nkort om tid.</pre><pre>Jag har räknat på följande enkla modell. Om man\r\nhar år 2010 som utgångspunkt och hävdar att det\r\ninte är praktiskt möjligt att avveckla mer än en\r\nreaktor om året, är man framme vid år 1998. Det\r\nligger ganska nära i tiden, och åtminstone borde\r\nskisser och tankar på hur en lag skall se ut prövas\r\nnågonstans.</pre><pre>Anf. 372  Miljöminister OLOF JOHANSSON\r\n(c):</pre><pre>Fru talman! Vi talar här om två olika principer. Det\r\nhandlar om en lag som regel och som norm för hur\r\nkärnkraftsverk skall hanteras, och det handlar helt\r\nriktigt om säkerheten. I övrigt är det fråga om en\r\npolitisk överenskommelse och en politik som syftar\r\ntill att förverkliga denna överenskommelse. Den\r\npolitiken står vi för i den nuvarande regeringen.\r\nSedan är det resultatet som avgör i vilken takt\r\nreaktorerna avvecklas -- precis som jag sade i mitt\r\nsvar.</pre><pre>Överläggningen var härmed avslutad.</pre><pre>62 §  Svar på fråga 1991/92:810 om\r\nbomullsodlingen och miljön</pre><pre>Anf. 373  Miljöminister OLOF JOHANSSON\r\n(c):</pre><pre>Fru talman! Laila Strid-Jansson har frågat vilka\r\nåtgärder miljöministern har vidtagit för att komma\r\nåt problemen kring bomullsodlingens stora\r\nmiljöeffekter.</pre><pre>Sverige bedriver i olika internationella\r\nsammanhang ett aktivt arbete, bl.a. via\r\nkemikalieinspektionen och andra myndigheter, för\r\natt minska riskerna med och minska användningen\r\nav bekämpningsmedel. Som exempel på sådant\r\narbete kan jag nämna att inom OECD:s\r\nkemikaliegrupp helt nyligen -- på initiativ av\r\nSverige, USA och Canada -- ett arbete påbörjats\r\nsom syftar till att begränsa riskerna från\r\nbekämpningsmedel. I ett första steg skall\r\nförutsättningarna för en gemensam grundsyn vid\r\nbeslut om tillstånd av nya och gamla\r\nbekämpningsmedel undersökas. Till detta arbete\r\nförs Sveriges krav på minskad användning och ökad\r\nkontroll av bekämpningsmedel och våra\r\nerfarenheter.</pre><pre>FN:s konferens om miljö och utveckling (UNCED)\r\ntar också upp frågan om\r\nbekämpningsmedelsanvändning. Bl.a. föreslås\r\nåtgärder för att få en bättre kontroll av spridning\r\noch användning av bekämpningsmedel före år\r\n2000. Detta innefattar givetvis också\r\nbomullsproduktion. Sverige stödjer helt detta\r\nförslag.</pre><pre>Anf. 374  LAILA STRID-JANSSON (nyd):</pre><pre>Fru talman! Jag tackar miljöministern för svaret.</pre><pre>Som jag ser det finns det främst tre orsaker till att\r\nbomullsodlingen håller på att utvecklas till en av\r\nvärldens stora miljökatastrofer.</pre><pre>För det första används oerhört mycket\r\nbekämpningsmedel och starka insektsmedel.</pre><pre>För det andra besprutas buskarna före varje skörd\r\nmed avlövningsmedel. Det är starka kemikalier\r\nsom används för att löven skall falla av och för att\r\nbomullen skall kunna maskinplockas.</pre><pre>För det tredje konstbevattnas odlingarna intensivt,\r\noch det gör att grundvattnet sjunker. Det blir då\r\ntorka, och det blir svårt för andra växter att klara\r\nsig -- och jorden blåser bort.</pre><pre>Vidare används vid klorblekning av textilier\r\nblekmedel såsom natriumhypoklorit och klorit.\r\nDessa medel riskerar att bilda klororganiska\r\nföreningar. Inom viss textilindustri förekommer\r\nförsök med att bleka med hjälp av väteperoxid i\r\nstället för med klor. Väteperoxid, som är\r\nnedbrytbart i naturen, går dock inte att använda för\r\nalla slags blekningar.</pre><pre>Klorerade organiska ämnen i blekeriavlopp\r\nklassificeras som stabila organiska ämnen. Liksom\r\nandra stabila eller persistenta ämnen, t.ex.\r\ntungmetaller, har stabila organiska ämnen följande\r\negenskaper. De är svårnedbrytbara, och de är\r\ngiftiga för levande organismer. De är vidare\r\nbiotillgängliga, dvs. de kan tas upp och anrikas av\r\nlevande organismer.</pre><pre>Under årens lopp har halterna av stabila organiska\r\nmiljögifter i havet byggts upp i bottensediment och\r\ni levande organismer. Effekter som misstänks vara\r\norsakade av sådana ämnen är t.ex.\r\nskelettdeformationer och sterilitet hos sälar. Andra\r\neffekter är krökning av ryggraden och deformation\r\nav käkarna hos fisk. Vidare påverkas fiskarnas\r\nfortplantningsorgan, och parasitangreppen på fisk\r\nökar. Undersökningar visar, att när utsläppen från\r\nskogsindustrierna minskar, minskar även skadorna\r\npå fisk i närheten av industrierna.</pre><pre>Anf. 375  Miljöminister OLOF JOHANSSON\r\n(c):</pre><pre>Fru talman! Det är inte svårt att kritisera\r\nhanteringen av bomullsodling. Det ligger mycket i\r\nLaila Strid-Janssons beskrivning. Tyvärr är det här\r\ninte något ensamt exempel. Det finns också andra\r\nmissförhållanden i vår värld. Problemet är att det är\r\nnödvändigt att agera internationellt i sådana frågor\r\noch via internationell samverkan. Det är precis det\r\nvi gör.</pre><pre>I Sverige finns det, som bekant, inte särskilt mycket\r\nbomullsodling. Under den korta tid jag har\r\nbefunnit mig i detta ämbete har jag ägnat mig åt att\r\nbacka upp kemikalieinspektionen. Man gör där\r\nmycket bra insatser för att stärka det\r\ninternationella samarbetet.</pre><pre>Det gäller att bl.a. se till att vi samordnar våra\r\ninsatser främst i den rika världen, som ju är\r\nkonsumtionsstyrande på området. OECD är en\r\nviktig organisation på det globala området. Det är\r\nockså naturligt att problemen med\r\nbekämpningsmedel även belyses under\r\nRiokonferensen. Problemet är alltså den indirekta\r\neffekten och den påverkan som kan finnas i\r\ninternationellt samarbete.</pre><pre>När den svenska allmänheten blir medveten om de\r\nproblem som Laila Strid-Jansson här tar upp, är det\r\nklart att förändringar i livsstil och\r\nkonsumtionsmönster påverkar mer direkt än vad\r\nsom går att åstadkomma via politiken, där man\r\nmåste gå den internationella vägen med indirekt\r\npåverkan och samverkan.</pre><pre>Anf. 376  LAILA STRID-JANSSON (nyd):</pre><pre>Fru talman! Jag tackar miljöministern igen.</pre><pre>Som miljöministern sade är det en stor del av\r\nbekämpningsmedlen som används just för\r\nbomullsodling.</pre><pre>På 5 % av Indiens yta odlas bomull. Men 50 % av\r\nbekämpningsmedlen används i bomullsodlingen.\r\n25 % av bekämpningsmedlen i hela USA används i\r\nbomullsodlingen. 50 % av bekämpningsmedlen i u-\r\nländerna används i bomullsodlingen. 25 miljoner\r\nmänniskor i u-länderna förgiftas årligen av\r\nbekämpningsmedel. Allt detta framgår av en\r\nrapport från WHO.</pre><pre>Sedan 1920 har bomull odlats vid Aralsjön.\r\nBomullen har där kallats för det vita guldet.\r\nVattennivån i sjön har sjunkit 14 meter, och vattnet\r\när så salt att ingen fisk kan leva där. Floderna är\r\nstarkt förorenade av bekämpningsmedel. En\r\ntredjedel av alla graviditeter slutar i missfall.\r\nMödradödligheten har tredubblats de senaste fem\r\nåren. Sju av tio har i dag flytt från detta ofruktbara\r\nområde. Visst är det här ett problem som vi måste\r\nta till oss i Sverige.</pre><pre>Anf. 377  Miljöminister OLOF JOHANSSON\r\n(c):</pre><pre>Fru talman! Jag har ingen annan uppfattning än\r\nLaila Strid-Jansson. Det finns inte någonting att\r\ndiskutera i den huvudfråga som frågeställaren vill\r\nta upp.</pre><pre>Vi använder internationellt och i Sverige alltför\r\nmycket av bekämpningsmedel. Alltså måste\r\nSverige på starkast möjliga sätt påverka andra\r\nländer att minska användningen av\r\nbekämpningsmedel. Vi har i Sverige själva en plan\r\natt sopa rent framför egen dörr för att kunna föregå\r\nmed gott exempel. Det är den metod som går att\r\nanvända.</pre><pre>Det går att beskriva situationen hur mycket som\r\nhelst. Detta är vad som konkret är möjligt att göra\r\noch vad vi också försöker att göra.</pre><pre>Anf. 378  LAILA STRID-JANSSON (nyd):</pre><pre>Fru talman! I dag väljer konsumenterna tvättmedel\r\nosv. som är så litet miljöstörande som möjligt. De\r\nköper pappersvaror som inte är klorblekta, osv.</pre><pre>Men hur är det med kläderna vi bär på kroppen?\r\nHur skall jag som designer och producent av kläder\r\ni naturmaterial bära mig åt för att få tag i bomull\r\nsom inte är klorblekt och som inte har gått igenom\r\ndenna fruktansvärda miljöförstörande process?</pre><pre>Konsumenterna och importörerna är inte dumma.\r\nDe har rätt att få reda på detta. Där har\r\nmiljöministern ett ansvar som ytterst ansvarig för\r\nmiljöfrågor i Sverige. Det behövs alltså inte en\r\nlagstiftning, men däremot en upplysningskampanj\r\noch krav på både importörer och producenter av\r\nkläder och inredningstyger att märka sina varor\r\nmed att de inte är gjorda av klorblekt bomull.</pre><pre>Är miljöministern beredd att medverka till att en\r\nupplysningskampanj om de stora miljöproblemen i\r\nproducentledet kommer till stånd eller att slopa\r\ntullarna på miljövänlig bomull -- som alla EG-\r\nländer har gjort? Det går nämligen att odla giftfritt.\r\nPå vilket sätt är miljöministern beredd att\r\nmedverka? Så vitt jag förstår frågan upp på\r\ndagordningen. Där har miljöministern ett stort\r\nansvar.</pre><pre>Överläggningen var härmed avslutad.</pre><pre>63 §  Svar på fråga 1991/92:833 om sjöfarten och\r\nStockholms skärgård</pre><pre>Anf. 379  Miljöminister OLOF JOHANSSON\r\n(c):</pre><pre>Fru talman! Gudrun Schyman har frågat mig när\r\nregeringen tänker presentera konstruktiva förslag\r\ntill lösningar på de problem som sammanhänger\r\nmed sjötransporter i den känsliga och unika\r\nnaturen i Stockholms skärgård.</pre><pre>Kusten och skärgården i östra Mellansverige har\r\ngenom sin natur- och kulturmiljö ett stort\r\nhelhetsvärde både i ett internationellt och i ett\r\nnationellt perspektiv. Särskilda bestämmelser\r\nenligt 3 kap. naturresurslagen gäller med hänsyn till\r\nnatur- och kulturvärdena inom detta område.\r\nFr.o.m. den 1 juli i år knyts farledslagen till\r\nnaturresurslagen, vilket innebär att tillåtligheten av\r\nnya farleder och andra åtgärder för sjöfarten alltid\r\nskall bedömas utifrån dess inverkan på natur- och\r\nkulturmiljön. Samtidigt blir det ett formellt krav på\r\natt det till en ansökan om tillstånd enligt\r\nfarledslagen skall fogas en\r\nmiljökonsekvensbeskrivning som möjliggör en\r\nsamlad bedömning av åtgärdens inverkan på\r\nmiljön, hälsan och hushållningen med\r\nnaturresurser.</pre><pre>Inom miljö- och naturresursdepartementet\r\nkommer vi med stort intresse att ta del av resultatet\r\nav den utredning som regeringen tillsatte i maj 1991\r\nom hur de land- och sjöbaserade person- och\r\ngodstransporterna till och från Stockholmsregionen\r\nskall kunna samordnas. En viktig uppgift för den\r\nutredningen är att kartlägga och analysera hur\r\nfärjetrafiken och den anknytande landtrafiken kan\r\nutformas med hänsyn till såväl miljön som ett\r\neffektivt transportsystem.</pre><pre>Utredningen väntas komma med sina förslag nu i\r\nsommar. Därefter kommer regeringen att ta\r\nställning till utredningen och de problem som\r\nGudrun Schyman nu har tagit upp.</pre><pre>Då Gudrun Schyman, som framställt frågan,\r\nanmält att hon var förhindrad att närvara vid\r\nsammanträdet, medgav talmannen att Annika\r\nÅhnberg i stället fick delta i överläggningen.</pre><pre>Anf. 380  ANNIKA ÅHNBERG (v):</pre><pre>Fru talman! Jag tackar å Gudrun Schymans vägnar\r\nför svaret på denna fråga, som hon tyvärr inte själv\r\nkan ta emot eftersom hon är förhindrad.</pre><pre>Miljöministern säger att regeringen kommer att ta\r\nställning när denna utredning har redovisat sina\r\nförslag. Men anledningen till att frågan ställs just nu\r\när att det för oss som inte tillhör regeringen redan\r\när klart vilka förslag utredningen lägger fram. De\r\nförslagen har redan presenterats i massmedia. De\r\ngår ut på att man aktualiserar den s.k.\r\nRödkobbsleden, som har väckt många protester.\r\nVärmdö kommun lade t.ex. in sitt veto mot den.\r\nDet var anledningen till att man tillsatte denna\r\nutredning. Det är en farled som kommer att\r\ninnebära mycket stora ingrepp i den känsliga natur,\r\nsom miljöministern i sitt svar nämner är väl värd att\r\nvara rädd om och hantera varsamt.</pre><pre>Det betyder fortsättningen på en utveckling med\r\nallt större båtar och allt tyngre sjöfart in i\r\nStockholms känsliga skärgård. Alternativet skulle\r\nvara att man lokaliserade ut en del av den tyngre\r\nsjöfarten till hamnar utanför centrala Stockholm --\r\ntill Nynäshamn, Södertälje eller andra hamnar.</pre><pre>Det är synd att vi inte kan få ett mer preciserat svar\r\npå denna fråga. Jag tror att det är oerhört många\r\nsom nu känner rädsla för att Rödkobbsleden, trots\r\nalla de protester förslaget har väckt, skall bli den\r\nväg man väljer för sjöfarten.</pre><pre>Anf. 381  Miljöminister OLOF JOHANSSON\r\n(c):</pre><pre>Fru talman! Vi brukar traditionellt undvika att\r\nspekulera kring medieuppgifter. Här finns en\r\nutredning. Den skall komma med förslag. Det är\r\ndess uppgift. Vi bedömer detta efter sedvanlig\r\nbehandling.</pre><pre>Jag är medveten om att utredningen är fri att\r\nkomma med sådana här förslag. Men det totala\r\nresultatet av förslagen skall vara att man får en\r\nbättre trafikföring, som inte belastar regionen med\r\nonödig genomfartstrafik. Det är innebörden av\r\ndirektiven. Jag utgår från att utredaren beaktar det.</pre><pre>Vi har möjlighet att välja olika leder genom\r\nskärgården. Jag vill inte uttala mig preciserat när\r\ndet gäller Rödkobbsleden. Sanningen är att\r\nVärmdö kommun har kvar sin vetorätt. Det har\r\nspekulerats kring att man skulle byta denna led mot\r\nen annan och därmed hantera den politiska\r\nmajoriteten i Värmdö. Låt mig säga att det kan\r\nfinnas anledning att föra en kritisk debatt kring\r\ndetta. Men jag kan inte göra det med utgångspunkt\r\ni förslag som ännu inte är framlagda. Det är mot\r\nden bakgrunden jag drar gränsen.</pre><pre>Jag har erfarenheter från detta område sedan\r\ntidigare, efter att ha varit kommunikationsminister\r\ni 30 dagar. Jag är fullt medveten om den känsliga\r\nmiljö det här handlar om. Jag har alltid försökt\r\nvärna Stockholms skärgård, som är något helt unikt\r\ni världen.</pre><pre>Anf. 382  ANNIKA ÅHNBERG (v):</pre><pre>Fru talman! Jag är glad över beskedet att\r\nmiljöministern delar uppfattningen att det är viktigt\r\natt värna Stockholms skärgård. Vi är många som\r\nhar den uppfattningen. Jag är också glad över det\r\nfaktum att farledslagen numera är knuten till\r\nnaturresurslagen och att vi därmed kommer att få\r\nsåväl en miljökonsekvensbeskrivning som en\r\nprövning enligt naturresurslagen av förslaget.</pre><pre>Det är min förhoppning att Rödkobbsleden inte\r\nskall bli förverkligad. Det bästa sättet att skydda\r\ndenna känsliga natur är att lokalisera ut en del av\r\nsjöfarten. Vi får återkomma till den diskussionen.</pre><pre>Överläggningen var härmed avslutad.</pre><pre>64 §  Svar på fråga 1991/92:836 om miljöavgifter\r\npå sprayfärger</pre><pre>Anf. 383  Miljöminister OLOF JOHANSSON\r\n(c):</pre><pre>Fru talman! Annika Åhnberg har frågat mig vilka\r\nåtgärder regeringen avser vidta för att minska\r\nförekomsten av klotter och förbättra möjligheterna\r\ntill saneringsåtgärder.</pre><pre>Jag håller helt med om att klotter är ett otyg som\r\nbör bekämpas. Annika Åhnberg har föreslagit att\r\nsprayburkar som används vid klottring skall beläggs\r\nmed en miljöavgift som kan finansiera\r\nklottersaneringen.</pre><pre>Förslaget stämmer överens med min syn att\r\nprodukter bör belastas med även de samhälleliga\r\nkostnader de ger upphov till. I detta fall är det dock\r\nsvårt att skilja ut den målgrupp som borde drabbas\r\nav avgiften från övriga konsumenter som köper\r\nsprayburkar. Det är inte ens säkert att klottraren\r\nköper sin burk. Det är därför inte troligt att\r\navgiften skulle få en styrande effekt. De\r\nadministrativa kostnaderna för att ta ut en avgift\r\nmåste också ställas mot de kostnader som avgiften\r\navses täcka.</pre><pre>Mot denna bakgrund är jag för närvarande inte\r\nberedd att föreslå någon miljöavgift på\r\nsprayburkar.</pre><pre>Anf. 384  ANNIKA ÅHNBERG (v):</pre><pre>Fru talman! Det kan tyckas litet gnälligt att reta sig\r\npå klottret. Men detta är ett viktigt problem för\r\ndem som är kollektivtrafikresenärer i\r\nstorstadsregioner och dagligen tvingas åka med\r\nganska nergångna bussar eller tåg som har blivit\r\nnerklottrade. Man nöts mot det dagligen. Detta\r\nklotter är för det mesta inte någon vacker graffiti,\r\nutan en ganska trist och dyster anblick.</pre><pre>Jag beklagar att miljöministern inte tycker att\r\ndenna idé är värd att pröva. Argumentet är att\r\nkostnaden inte drabbar dem som använder\r\nsprayburkarna på ett felaktigt sätt, utan den\r\ndrabbar ett större kollektiv. Till svar på det kan jag\r\nsäga att kostnaderna för att sanera i dag definitivt\r\ninte drabbar dem som har klottrat. De drabbar\r\nskattebetalarkollektivet och resenärerna via\r\navgifterna. Vi finansierar inte i dag saneringen på\r\nnågot bättre sätt.</pre><pre>Om det nu är så att klottrarna inte köper sina\r\nfärger, kan en avgift som fördyrar produkten i\r\naffären kanske öka angelägenheten hos\r\naffärsinnehavarna att håller bättre reda på\r\nburkarna, så att den som vill ha en sådan blir\r\ntvungen att köpa den. Det kanske kunde vara ett\r\nsätt att komma till rätta med det problemet, i den\r\nmån det existerar.</pre><pre>Anf. 385  Miljöminister OLOF JOHANSSON\r\n(c):</pre><pre>Fru talman! Jag skall inte utvidga svaret på denna\r\nfråga alltför mycket. Jag delar Annika Åhnbergs\r\nuppfattning om klottret. Det är viktigt att nämna,\r\näven om jag inte gör det i svaret, att det klotter som\r\nAnnika Åhnberg tar upp är straffbart och skall\r\nåtgärdas den vägen i första hand. Om det vore\r\nmöjligt att få en effektivitet i andra åtgärder är jag\r\nden förste att ställa upp på det.</pre><pre>Det är klart att det är möjligt att höja skatter och\r\navgifter. Men de skall vara effektiva när de\r\nanvänds. I annat fall leder de enbart till irritation.\r\nJag gör i dag bedömningen att det inte är möjligt att\r\nträffa just det klottrande kollektivet på ett effektivt\r\nsätt denna väg. Jag tror att vi måsta ägna oss mera\r\nåt social kontroll i detta fall, om jag får använda det\r\nuttrycket, och hålla ordning på dem som klottrar på\r\nolika offentliga platser.</pre><pre>Anf. 386  ANNIKA ÅHNBERG (v):</pre><pre>Fru talman! Jag delar uppfattningen att man måste\r\nvidta andra åtgärder också. Detta är inte det allena\r\nsaliggörande. Jag skall inte förlänga denna debatt,\r\nför vi kommer inte längre. Jag tyckte att det var en\r\nidé värd att pröva i sammanhanget.</pre><pre>Överläggningen var härmed avslutad.</pre><pre>65 §  Svar på fråga 1991/92:837 om\r\nmiljöproblemen på grund av fritidsbåtar</pre><pre>Anf. 387  Miljöminister OLOF JOHANSSON\r\n(c):</pre><pre>Fru talman! Annika Åhnberg har frågat mig vilka\r\nåtgärder regeringen avser vidta för att minska\r\nfritidsbåtarnas negativa miljöpåverkan.</pre><pre>Fritidsbåtarna utgör inom vissa områden under en\r\nkoncentrerad tid av året en väsentlig källa till\r\nutsläpp. Sjöfartsverket har nyligen i en rapport\r\nredovisat uppgifter angående utsläppen från\r\nfritidsbåtarna i Sverige. Av rapporten framgår att\r\nutsläppen av kolväten och kolmonoxid i\r\nförhållande till motsvarande utsläpp från större\r\nfartyg är så stora att sjöfartsverket anser att det\r\nfinns ett behov av att begränsa fritidsbåtarnas\r\nutsläpp.</pre><pre>Inom kommunikationsdepartementet -- som\r\nansvarar för dessa frågor -- pågår, i enlighet med\r\nregeringens förslag i årets\r\nkompletteringsproposition, ett brett\r\növersynsarbete som bl.a. syftar till att undersöka\r\nnya former för ekonomiska styrmedel inom hela\r\ntransportsektorn.</pre><pre>Innan resultatet kommer från detta\r\növersynsarbete, som bl.a. kommer att omfatta\r\nfrågor rörande fritidsbåtarna, är jag inte beredd att\r\ni dag ta ställning till olika former av styrmedel på\r\njust detta område.</pre><pre>Anf. 388  ANNIKA ÅHNBERG (v):</pre><pre>Fru talman! Jag tackar för svaret på denna fråga,\r\näven om jag inte är helt nöjd med det. Precis som\r\nmiljöministern redogör för kommer en stor del av\r\nde miljöfarliga utsläppen till havs från\r\nfritidsbåtarna. Det är faktiskt så mycket som 90 %\r\nav kolväteutsläppen från sjöfarten som kommer\r\nfrån fritidsbåtarna. Även kolmonoxid och partiklar\r\när stora problem. Eftersom flottan av fritidsbåtar\r\nhar ökat så kraftigt är detta ett stort problem, som\r\nvi med det snaraste bör göra någonting åt. Antalet\r\nfritidsbåtar har fördubblats på 20 år, och det finns\r\nanledning att tro att det kommer att fortsätta växa.</pre><pre>Naturligtvis är detta något som behöver utredas.\r\nMen jag är inte riktigt säker på att jag är nöjd med\r\natt kommunikationsdepartementet skall se över\r\ndetta i samband med att man tittar på nya\r\nekonomiska styrmedel. Det som sjöfartsverket\r\nföreslår, som jag tycker verkar vara en bra väg att\r\ngå, är att man skall kräva införande av\r\nkatalysatorer även på bensinmotorerna för\r\nfritidsbåtar. Man skulle kunna kräva att de infördes\r\nfrån förslagsvis 1995, om man ganska snabbt gick\r\nfram med ett sådant förslag.</pre><pre>Jag tror att det är fara värt att ett utredningarbete\r\ndrar ut på tiden, så att vi skjuter på dessa\r\nnödvändiga åtgärder onödigt långt in i framtiden.\r\nJag tror att det är viktigt att man ganska snabbt\r\nkommer till beslut om hur man skall hantera detta.</pre><pre>Anf. 389  Miljöminister OLOF JOHANSSON\r\n(c):</pre><pre>Fru talman! Jag delar den uppfattningen och hyser\r\ninga tvivel om att man på\r\nkommunikationsdepartementet tar del av de\r\nutredningar som faller inom dess område. Just den\r\nutredning från sjöfartsverket, som jag nämner i\r\nfrågesvaret, innehåller konkreta förslag på detta\r\nområde, något som jag är fullt medveten om.</pre><pre>Utöver detta ingår, på det område som jag själv har\r\natt handlägga direkt, miljöklassning av bränslen.\r\nDet har vi talat om tidigare här i riksdagen. Det\r\ngäller naturligtvis också på detta område.</pre><pre>Anf. 390  ANNIKA ÅHNBERG (v):</pre><pre>Fru talman! Jag undrar när ungefär man kan\r\nförvänta sig att det kommer några förslag som kan\r\nbehandlas av riksdagen på detta område.</pre><pre>Anf. 391  Miljöminister OLOF JOHANSSON\r\n(c):</pre><pre>Fru talman! Jag har inte nämnt det i frågesvaret,\r\noch det beror på att det fortfarande är öppet. När\r\ndet gäller miljöklassning av bränslen kan jag svara\r\natt det handlar om förslag under detta år. När det\r\ngäller de övriga delarna är det riktigt som Annika\r\nÅhnberg säger, att det är ett större uppdrag som\r\ninnefattar också fritidsbåtar. Därför vill jag i dagens\r\ndebatt inte precisera tidpunkterna.</pre><pre>Överläggningen var härmed avslutad.</pre><pre>66 §  Svar på fråga 1991/92:797 om Nitro Nobels\r\ndynamittillverkning för försvarsändamål</pre><pre>Anf. 392  Försvarsminister ANDERS BJÖRCK\r\n(m):</pre><pre>Fru talman! Gudrun Norberg har frågat mig om det\r\nfinns något förbehåll i regeringens godkännande av\r\nföretaget Dynos köp av Nitro Nobel år 1986\r\navseende upprätthållande av dynamittillverkning\r\nför försvarsändamål.</pre><pre>I ett beslut den 4 december 1986 biföll regeringen\r\nen ansökan från Dyno Industrier Sverige AB -- som\r\när ett helägt dotterbolag till Dyno Industrier A.S. i\r\nNorge -- om att få förvärva samtliga aktier i Nitro\r\nNobel AB i Gyttorp. Regeringens beslut innehåller\r\ninga förbehåll avseende dynamittillverkningen eller\r\nandra villkor. I samband med förvärvet gjorde\r\nDyno Industrier A.S. vissa åtaganden gentemot\r\nden svenska staten som jag av sekretesskäl dock\r\ninte kan gå in på. Dessa åtaganden hindrar\r\nemellertid inte Dyno Industrier att av\r\nmarknadsmässiga och/eller företagsekonomiska\r\nskäl vidta nödvändiga förändringar av dess\r\nverksamhet i Gyttorp.</pre><pre>Anf. 393  GUDRUN NORBERG (fp):</pre><pre>Fru talman! Jag ber att få tacka statsrådet för\r\nsvaret. Jag var rädd för att det skulle bli ungefär det\r\nhär. Oron är naturligtvis stor i Gyttorp utanför\r\nNora med anledning av att Dyno planerar att lägga\r\nner Dynamextillverkningen och flytta över den till\r\nNorge.</pre><pre>Detta är naturligtvis en regionalpolitisk och\r\nnäringspolitisk fråga, men den har också\r\nanknytning till försvarspolitiken. Nitro är ett\r\nföretag som har en viss produktion för\r\nförsvarsändamål. Jag vet att Nitro har ett åtagande\r\ntill FMV för ett antal månader framöver. Det vi alla\r\nriksdagsmän från Örebro län undrade över när vi\r\nskulle försöka att agera, var om det finns något\r\nförbehåll ur försvarssynpunkt.</pre><pre>Jag skulle vilja fortsätta frågandet och säga så här:\r\nStår det någonting om att man vill bevara\r\ndynamittillverkning i Sverige i det avtal som är\r\nhemligstämplat? Kan försvarsministern se något\r\nvärde i att man behåller den här\r\ndynamittillverkningen i Sverige?</pre><pre>Anf. 394  Försvarsminister ANDERS BJÖRCK\r\n(m):</pre><pre>Fru talman! Av lätt förstådda skäl kan jag\r\nnaturligtvis inte gå närmare in på vad en\r\nsekretessbelagd handling innebär. Jag kan\r\nemellertid säga så mycket, att Dynos skrivelse till\r\nstaten när det begav sig innehöll en förtrolig\r\ninformation om bolagets framtida verksamhet och\r\ndess internationella strategi. Däremot finns det\r\ninga åtaganden om framtida verksamhet i Sverige.</pre><pre>Av beredskapsskäl är det självfallet av ett visst\r\nvärde om tillverkning kan ske i Sverige också i\r\nfortsättningen. Detta är emellertid en fråga som\r\nborde ha klarats ut i samband med att övertagandet\r\nskedde år 1986.</pre><pre>Låt mig dock också i rättvisans namn säga att det är\r\n1986, alltså vid den tidpunkt då överlåtelsen\r\nskedde, faktiskt också hos Nobel Industrier fanns\r\nen viss tvekan om verksamhetens fortlevnad i\r\nGyttorp.</pre><pre>Överläggningen var härmed avslutad.</pre><pre>67 §  Svar på fråga 1991/92:843 om överskottet\r\npå livsmedel i beredskapslagren</pre><pre>Anf. 395  Försvarsminister ANDERS BJÖRCK\r\n(m):</pre><pre>Fru talman! Erling Bager har frågat mig om\r\nregeringen avser ta initiativ till att överskottet på\r\nmat inom försvaret skall kunna sändas till\r\nbehövande i Baltikum.</pre><pre>Låt mig först konstatera att denna fråga på intet sätt\r\när ny. Regeringen har redan uttalat att överskott av\r\nlivsmedel och andra förnödenheter från det\r\nmilitära försvaret bör kunna utnyttjas för\r\nhumanitära insatser i de baltiska staterna och i\r\nRyssland.</pre><pre>Den 19 mars i år uppdrog regeringen på mitt förslag\r\nåt försvarets materielverk att föra en dialog med\r\nbiståndsorganet SIDA hur ett uppkommet\r\növerskott skall kunna utnyttjas. En viss del av det\r\nsom omsätts måste återanskaffas och för den delen\r\nbör vissa ekonomiska resurser tillföras, men i stora\r\ndelar kan livsmedlen ges i bistånd under\r\nförutsättning att kostnader för frakt och annat kan\r\nbestridas via de anslag som finns för internationellt\r\nbistånd inkl. den s.k. östhjälpen.</pre><pre>Bl.a. har ärtsoppa lämnats till en\r\nbiståndsorganisation för utportionering till\r\nbehövande i S:t Petersburg. Biståndet har varit\r\nmycket välkommet.</pre><pre>Låt mig vidare konstatera att de rutiner som\r\ntillämpas vid omsättningen av livsmedel innebär att\r\nen viss volym omsätts årligen. Den utrangerade\r\nvolymen från förråden samlas vid olika regementen\r\noch är som störst vid årsskiftet. Dessa livsmedel\r\nanvänds sedan under det kommande året som\r\nförplägnad åt de värnpliktiga som fullgör\r\ngrundutbildningen eller i samband med\r\nrepetitionsutbildning och olika\r\nkrigsförbandsövningar. På detta sätt omsätts\r\nlivsmedelsförråden successivt.</pre><pre>Det bör dock inte ankomma på enskilda\r\nförbandschefer att avgöra vart biståndet skall\r\nlämnas. För detta finns som bekant ett centralt\r\nbiståndsorgan.</pre><pre>Anf. 396  ERLING BAGER (fp):</pre><pre>Fru talman! Jag vill tacka försvarsministern för\r\nsvaret. Det är ju positivt att regeringen redan har\r\ntagit initiativ, som har gjort att man har kunnat\r\nsända över en del av beredskapslagret till Baltikum\r\noch S:t Petersburg.</pre><pre>Anledningen till att jag har tagit upp den här frågan\r\när bl.a. en del pressartiklar. I det här fallet berättas\r\nom en överste vid en flygflottilj som säger att han\r\nhar reagerat under många år över att lagrade\r\nkonserver har kastats. Ca 20--25 % har kasserats\r\nunder flertalet år.</pre><pre>Med litet framförhållning skulle detta kunna\r\nanvändas på ett nyttigt sätt. Jag tycker att det är bra\r\natt den nya regeringen nu har tagit initiativ till att\r\nman kan använda detta i bistånd till Baltikum. Jag\r\ntror kanske inte att det är fullt så välplanerat när\r\ndet gäller att ta till vara detta, som\r\nförsvarsministern nämnde, och att den del som blir\r\növer används vid manövrar och på olika sätt. Det är\r\nnog viktigt att försvarsministern håller ett öga på de\r\nenskilda förbandscheferna och ser till att det\r\nverkligen går så väloljat till som svaret anger. Jag är\r\nlitet kritisk till att det skulle fungera så bra redan,\r\nmen målsättningen är ju att det skall bli så.</pre><pre>Slutligen skall självfallet lämpliga biståndsorgan\r\nvara med i hanteringen.</pre><pre>Anf. 397  Försvarsminister ANDERS BJÖRCK\r\n(m):</pre><pre>Fru talman! Jag tror nog att det fungerar perfekt\r\nnu. Jag vill ingalunda påstå det. Men\r\nförsvardepartementet har tagit initiativ till att få\r\nupp snabbheten i den här verksamheten. Listor har\r\nfärdigställts över materiel för åtskilliga miljoner\r\nkronor. Det gäller långt ifrån bara livsmedel, utan\r\ndet gäller även filtar, tält, kaminer och andra saker\r\nsom måhända kan vara av viss betydelse.</pre><pre>Jag vill dock göra klart att försvarsdepartementet\r\ninte äger rätt att bedriva biståndsverksamhet. Det\r\när inte vår uppgift. Däremot är vi självfallet\r\nberedda -- och det har skett -- att hjälpa till att ställa\r\ntransporter och annat till förfogande under\r\nförutsättning att finansiering kan ske via de\r\nordinarie biståndsanslagen. Det finns ju faktiskt\r\npengar avsatta för detta.</pre><pre>Jag kan bara ge ett exempel på hur snabbt det kan\r\ngå när allt fungerar. Den överblivna medicinen\r\nm.m. från det s.k. Kuwaitsjukhuset överfördes till\r\nEstland, Lettland och Litauen med svenska\r\nHerculesflygplan från flygvapnet. Det tog inte mer\r\nän 5--6 dagar från det att idén kom upp till dess att\r\nregeringen hade fattat beslut och medicinen var\r\nlevererad till samtliga tre länder.</pre><pre>Anf. 398  ERLING BAGER (fp):</pre><pre>Fru talman! Jag skall inte förlänga debatten i den\r\nsena timmen. Jag har sagt att jag är nöjd med\r\nsvaret. Jag är nöjd med att det nu går ut direktiv\r\ninom försvaret att man kan se till att sända detta\r\növerskottsmaterial till hjälpbehövande. Det är bra\r\natt rutinerna skapas. Jag ser fram emot att försvaret\r\nskall samarbeta med lämpliga biståndsorgan för att\r\nta vara på dessa livsmedel och se till att de kommer\r\ntill god användning.</pre><pre>Överläggningen var härmed avslutad.</pre><pre>68 §  Svar på fråga 1991/92:754 om torskfisket i\r\nÖresund</pre><pre>Anf. 399  Jordbruksminister KARL ERIK\r\nOLSSON (c):</pre><pre>Fru talman! Siw Persson har frågat mig om jag avser\r\natt vidta åtgärder med anledning av det danska\r\nfisket efter torsk i den svenska delen av Öresund.</pre><pre>1932 års konvention med Danmark angående\r\nfiskeriförhållandena i de till Sverige och Danmark\r\ngränsande farvattnen innehåller regler, vilka gäller\r\nför de båda ländernas torskfiske i Öresund.\r\nUtanför ett djup vid stranden av sju meter är\r\ntorskfiske med garn och krok överallt i sundet\r\ngemensamt för konventionsparterna. Trålfiske\r\nefter torsk får ske endast inom ett begränsat\r\nområde i sundets nordligaste del utanför Kullaberg\r\noch Höganäs.</pre><pre>Fisket i Öresund berörs också av 1973 års\r\nkonvention rörande fisket och bevarandet av de\r\nlevande tillgångarna i Östersjön och Bälten -- mera\r\nkänd under namnet Gdansk-konventionen. Inom\r\nden till konventionen knutna Fiskerikommissionen\r\nför Östersjön, med säte i Warszawa, har man sedan\r\n1989 fördelat de totala tillåtna årliga\r\nfångstmängderna för torsk mellan parterna.\r\nSvenska fiskares torskfångster i Öresund avräknas\r\nmot vad Sverige tilldelats, och de danska fiskarnas\r\nfångster avräknas mot Danmarks andel av EG:s\r\nårstilldelning.</pre><pre>Såväl svenska som danska fiskare fångar torsk i hela\r\nÖresundsområdet. Fångststatistiken för\r\ntioårsperioden 1981--1990 visar, att de danska\r\nyrkesfiskarna genomgående haft ett större intresse\r\nför detta fiske än sina svenska kolleger. De danska\r\nfångsterna har sammanlagt under perioden varit\r\nnästan fem gånger större. Totalfångsten har\r\nminskat sedan 1987 och uppgick 1990 till 842 ton,\r\nvarav Danmark svarade för 722 ton. Preliminära\r\nuppgifter för 1991 anger en ökning för både Sverige\r\noch Danmark.</pre><pre>Torskfångsterna i Öresund svarar för endast ca\r\n0,5 % av det totala uttaget inom Gdansk-\r\nkonventionens område. Därmed torde deras\r\npåverkan på den i och för sig bekymmersamma\r\ntorsksituationen i hela Östersjön vara ytterst\r\nbegränsad.</pre><pre>Frågeställaren har också uttryckt oro beträffande\r\nÖstersjöns sillbestånd. Till detta är bara att säga,\r\natt all expertis är enig i bedömningen att sillen är\r\nrikligt förekommande i Östersjön i dag.</pre><pre>Någon betydande ändring av fiskemönstret i\r\nÖresund under de senaste åren har inte noterats av\r\nde svenska fiskerimyndigheterna på grundval av\r\nvare sig statistik eller andra uppgifter.</pre><pre>Sammanfattningvis kan konstateras, att danska\r\nfiskare har rätt att fiska torsk i den svenska delen av\r\nÖresund i kraft av 1932 års konvention.\r\nMotsvarande gäller för svenska fiskare i den danska\r\ndelen. Så länge fisket i Sveriges del av Öresund\r\nbedrivs i enlighet med gällande internationella och\r\nnationella regelverk och inom ramen för de\r\nfångstmängder som angetts av\r\nFiskerikommissionen för Östersjön, ser jag ingen\r\nanledning att nu vidta några särskilda åtgärder.\r\nFisket i fråga övervakas fortlöpande av den svenska\r\nkustbevakningen.</pre><pre>Anf. 400  SIW PERSSON (fp):</pre><pre>Fru talman! Jag vill tacka för svaret.</pre><pre>Den konvention som ingicks 1932 var säkert bra då.\r\nDet är nu väldigt många år sedan, och mycket har\r\nhänt. Tyvärr har förhållandena i Öresund\r\nförsämrats för både växter och djur.</pre><pre>När det gäller trålfisket utanför Kullaberg och\r\nHöganäs är detta ett stort problem. Det är ett smalt\r\nområde i vilket man tillåts att fiska med trål. Man\r\nsveper då in över icke tillåtet område, och därmed\r\nhar kustbevakningen ett heltidsarbete.\r\nKustbevakningen kan faktiskt användas till bättre\r\nändamål än just detta. Jag har därför motionerat\r\nom att man skulle dra en gräns för trålfiske från\r\nnorra Kullaberg över till Danmark. Tyvärr blev inte\r\nden motionen bifallen.</pre><pre>När det gäller danskt fiske med garn, fiskar man\r\nnästan inte på den danska sidan. Det beror\r\nförmodligen på att det där är sådana\r\ngrundförhållanden att det inte finns fisk. Det är\r\nalltså ett mycket dåligt avtal som Sverige har träffat\r\nmed Danmark. Det är faktiskt på tiden att man\r\nförhandlar om detta avtal, och det måste i så fall\r\ngöras senast 1993, eftersom det tar två år innan man\r\nkan ändra det.</pre><pre>Beträffande ministerns svar om sillen, tror jag att\r\ndet senast i dag stod i tidningen att det nu är förbud\r\nmot fiske av skarpsill. Torsken är dåligt\r\nförekommande i Östersjön, och då fiskas\r\nskarpsillen ut.</pre><pre>Öresund är barnkammare för många olika sorters\r\nfisk. Man kan fråga sig varför det inte finns någon\r\nfisk. Det är ungefär som att gå in på BB och ta bort\r\nmödrarna, och sedan undra varför det inte blir\r\nnågra barn. Det är alltså på tiden att myndigheterna\r\ninser vilken vikt Öresund har som barnkammare\r\nför olika sorters fisk. Det är över huvud taget en\r\nspeciell miljö som finns i Öresund. Det har inte\r\nmyndigheterna insett. Jag kan ta naturvårdsverket\r\nsom exempel, som jag tycker på ett bedrövligt sätt\r\nhar missat sin kontroll i Öresund.</pre><pre>Anf. 401  Jordbruksminister KARL ERIK\r\nOLSSON (c):</pre><pre>Herr talman! Vi vet via de svenska myndigheterna\r\natt trålfiske har förekommit utanför de områden\r\ndär det är tillåtet. Dock har detta fiske inte varit av\r\nnågon betydande omfattning. Att vi sedan har ett\r\ndanskt fiske på den svenska sidan, där det är ett\r\ngemensamt fiske, är i och för sig heller inte\r\nnågonting att gruva sig över. Det är ju inte\r\nförbjudet för svenska fiskare att fiska där. Det finns\r\nen överenskommelse om att hela detta område är\r\ntillgängligt för båda parter.</pre><pre>Vad beträffar sillen i allmänhet, är jag inte för\r\nnärvarande detaljkunnig när det gäller frågan om\r\nskarpsill. Men det är ett bekymmer att det finns\r\nstora sillmängder som är möjliga att fånga men\r\nsvåra att avsätta, och det är en mycket dålig\r\nlönsamhet för fiskarna. Men jag ser inte detta\r\nproblem som något större bekymmer.</pre><pre>Sedan till frågan om Öresund som barnkammare.\r\nJag tycker att Öresund är ett fantastiskt\r\nhavsområde, som naturligtvis är känsligt för\r\nmiljöföroreningar och som vi bör vara rädda om.\r\nDäremot är jag osäker på om det verkligen är en\r\ndirekt barnkammare. Vi vet att bedömningen från\r\nexperthåll är, att fisket i Öresund är så ringa att det\r\nhar en mycket liten betydelse för den totala\r\nsituationen i Östersjön.</pre><pre>Anf. 402  SIW PERSSON (fp):</pre><pre>Fru talman! Ministern säger att trålfisket är av\r\nbetydande omfattning. Departementet har där en\r\navvikande uppfattning i förhållande till bl.a.\r\nkustbevakningen. Jag var ute med dem i höstas och\r\nfick då information om att de tyvärr har alldeles för\r\nmycket att göra med att bevaka dessa trålfiskare,\r\nsom med ett mycket effektivt informellt system ser\r\ntill att kunna fiska olagligt. Det är alltså stora\r\nresurser som måste användas för att fånga in dessa\r\ntrålfiskare.</pre><pre>När det gäller det faktum att det inte är förbjudet\r\natt fiska på den danska sidan, är jag väl medveten\r\nom det. Att svenskar inte fiskar där är inte så\r\nkonstigt. Finns det ingen fisk, fiskar man inte, som\r\njag tidigare sade. Så enkelt är det. Jag har full\r\nförståelse för att de danska fiskarna utnyttjar\r\nfiskeresurserna på den svenska sidan, eftersom det\r\ndär fortfarande finns fisk. men vi måste ändå ha\r\nintresse av att det görs en något så när rimlig\r\navvägning mellan länderna.</pre><pre>Dessutom vill jag också passa på att påpeka hur\r\nallvarligt garnfisket i Öresund är. Det har t.o.m.\r\nförekommit dykarolyckor, eftersom så mycket garn\r\nhar hamnat på havsbotten.</pre><pre>Anf. 403  Jordbruksminister KARL ERIK\r\nOLSSON (c):</pre><pre>Fru talman! Detta är ett område där det är tillåtet\r\natt fiska på både den svenska sidan och den danska\r\nsidan för svenska och danska fiskare. Jag har här\r\nhela serien av siffror från 1981--1990, och jag kan\r\nkonstatera, att av totalt nästa 15 000 ton har\r\nsvenska fiskare inte tagit upp mer än 2 500 ton,\r\nmedan hela området är tillgängligt för alla. Det\r\nmåste bero på någonting annat än själva avtalet.\r\nSvenska fiskare har enligt detta samma rätt.</pre><pre>Det är möjligt, Siw Persson, att den svenska\r\nfiskeripolitiken har varit sämre än den danska, och\r\natt danska fiskare därför är mer aktiva än svenska.\r\nDet är jag i och för sig beredd att fundera över, och\r\ndet gör vi. Regeringen har tillsatt en utredning som\r\nskall titta på på den svenska fiskeripolitiken.</pre><pre>Jag var häromveckan i Köpenhamn och talade med\r\nmin danske kollega om detta. Det tycker jag kan\r\nvara intressant. Däremot anser jag att avtalet är\r\nganska bra. Det är bra att vi har Öresund ihop, och\r\ndet vill jag inte riva upp.</pre><pre>Anf. 404  SIW PERSSON (fp):</pre><pre>Fru talman! Också jag anser att vi skall ha ett avtal\r\ndär vi kan arbeta ihop både från svensk och dansk\r\nsida. Men tyvärr har utvecklingen varit negativ de\r\nsenaste två åren, och det har accellererat\r\nproblematiken.</pre><pre>Jag hoppas att departementet uppmärksammar\r\ndenna fråga ännu mer än vad man kanske har gjort\r\ntidigare, att man noga följer utvecklingen och\r\nkommer med konstruktiva förslag.</pre><pre>Anf. 405  Jordbruksminister KARL ERIK\r\nOLSSON (c):</pre><pre>Fru talman! Jag skall inte förlänga debatten, men\r\njag vill tillägga följande.</pre><pre>År 1982 fiskade svenska fiskare 140 ton och de\r\ndanska 1 638. År 1990 fiskade svenska fiskare 120\r\nton och de danska 722. Det tyder på att denna\r\nsituation har funnits ganska länge.</pre><pre>Anf. 406  SIW PERSSON (fp):</pre><pre>Fru talman! Jag har inte tillgång till statistik, men\r\njag tror att vi kan vara överens om att vi även utan\r\nstatistik kan bevisa att fisketillgången har minskat\r\nradikalt under de senaste åren.</pre><pre>Överläggningen var härmed avslutad.</pre><pre>69 §  Svar på fråga 1991/92:835 om Sverige och\r\nEG:s subventionerade tobaksodling</pre><pre>Anf. 407  Jordbruksminister KARL-ERIK\r\nOLSSON (c):</pre><pre>Fru talman! Annika Åhnberg har frågat mig vilka\r\nåtgärder regeringen avser att vidta för att klargöra\r\ndet svenska förhållningssättet till subventioner av\r\ntobaksodling inom EG.</pre><pre>Det är riktigt att tobaksodling subventioneras inom\r\nramen för EG:s jordbrukspolitik. Stöd till de\r\nsydliga medlemsländernas produktion hr generellt\r\nvarit lägre än till de nordliga, vilket naturligvis\r\nframhålls av de sydliga medlemsstaterna. I EG:s\r\nministerråds beslut förra vekcan om reform av\r\njordbrukspolitiken har s.k. maximalt garanterade\r\nkvantiteter införts för tobaksodling. Produktionen\r\ni medlemsstaterna kvoteras.</pre><pre>Det är naturligtvis också riktigt att tobaksbruket\r\nhar negativa hälsoeffekter. Regeringen och svenska\r\nmyndigheter söker genom skattepolitik,\r\ninformationsverksamhet osv. minska\r\ntobakskonsumtionen.</pre><pre>Det är emellertid också så, att Sverige inte ännu är\r\nmedlem av EG. Det vore därför fel av regeringen\r\natt nu göra uttalanden om enskildheter i EG:s\r\njordbrukspolitik. Som EG-medlem får vi alla\r\ntillfällen att ge våra synpunkter.</pre><pre>Anf. 408  ANNIKA ÅHNBERG (v):</pre><pre>Fru talman! Jag tackar för svaret, som jag dock inte\r\när riktigt nöjd med.</pre><pre>Det är märkligt att man i EG diskuterar att\r\nförbjuda olika typer av tobaksbruk. Vi har t.ex.\r\nhaft en diskussion om detta, och många har oroat\r\nsig för det s.k. våta snuset som används mycket i\r\nSverige. Det vill man förbjuda i EG. Samtidigt\r\nsubventionerar man odlingen av tobak. Jag tycker\r\natt det finns något slags brist på logik här. Var\r\ntänker man sig att tobaken skall ta vägen? Man\r\nmåste inse att det blir problem, men ändå\r\nsubventionerar man produktionen av den vara som\r\nger upphov till problemen.</pre><pre>Jag har litet svårt att förstå varför vi inte skulle\r\nkunna lägga oss i den diskussionen, trots att vi ännu\r\ninte är medlemmar. Det är ju ändå nu som man\r\ndiskuterar en reformering av jordbrukspolitiken.\r\nJag tror att det skulle vara av rätt stort intresse.\r\nÄven i EG är det så, att de som är direkt berörda\r\nkanske känner till och diskuterar besluten. Men för\r\nden stora allmänheten är det rätt okänt hur\r\njordbrukspolitiken utformas och vilka\r\nsubventioner det handlar om. Jag tror att detta är\r\nen diskussion som skulle engagera många.</pre><pre>Jag undrar litet grand varför det skall vara så\r\nomöjligt för Sverige att mer aktivt ta del i denna\r\ndiskussion redan nu. Beror det månne på någon\r\nrädsla att stöta sig med de mäktiga och stora\r\nekonomiska intressen som det här är fråga om?\r\nTobaksproduktionen har en omsättning på i\r\nstorleksordningen 35 miljarder ecu. Det är ca 250--\r\n300 miljarder svenska kronor. Det handlar alltså\r\nom stor summor pengar. Men det är i grunden\r\nockså en viktig hälsofråga. Jag tycker därför att det\r\när viktigt att man inte är passiv utan aktiv i denna\r\ndiskussion.</pre><pre>Jag skulle gärna vilja få litet mer klargjort varför vi\r\ni Sverige inte kan vara aktiva trots att vi inte är\r\nmedlemmar.</pre><pre>Anf. 409  Jordbruksminister KARL ERIK\r\nOLSSON (c):</pre><pre>Fru talman! Jag noterar att inte heller Annika\r\nÅhnberg är nöjd med mitt svar. Jag har hört samma\r\nkommentar här i samband med tidigare frågor.</pre><pre>Vi kan givetvis ha en uppfattning, men vi kan\r\nrimligtvis inte påverka EG:s politik så länge vi inte\r\när medlemmar. Vi kommer säkert som\r\nmedlemmar, och redan i\r\nmedlemskapsförhandlingarna, att få många\r\ntillfällen att ha synpunkter på EG:s\r\njordbrukspolitik, framför allt på de områden som\r\nberör Sverige.</pre><pre>När det gäller frågan om tobaken, är produktionen\r\nen sak och konsumtionen en annan. Om man inte\r\nvidtar kraftiga begränsningar i användningen eller\r\ninförseln av tobak, påverkar man inte\r\nkonsumtionen genom att påverka produktionen. I\r\nett längre perspektiv med en friare handel kan det\r\nhända att detta är möjligt. Då skulle nämligen\r\npriset påverkas. Men i dagsläget finns det sannolikt\r\ninte särskilt stor chans att minska tobaksbruket i\r\nEG-länderna genom att minska tobaksodligen eller\r\nsänka subventionerna.</pre><pre>Det skulle kompenseras genom ett inflöde av tobak\r\nfrån annat håll i stället. Därför är det här en ganska\r\nkomplicerad bild.</pre><pre>Det går att komma längre i debatten, men jag tror\r\natt det gagnar föga, den här tiden på dagen, så pass\r\nlångt före EG-medlemskapet.</pre><pre>Anf. 410  ANNIKA ÅHNBERG (v):</pre><pre>Fru talman! Detta senare kan jag hålla med om. Jag\r\ntycker i och för sig att vi skulle kunna delta mer\r\naktivt i diskussionen redan nu, men jag hoppas att\r\njordbruksministern delar min uppfattning att vi när\r\ndet blir möjligt skall framhålla det principiellt\r\nfelaktiga i att subventionera en produktion som ger\r\nupphov till denna konsumtion. Visserligen är\r\nproduktionen och konsumtionen skilda saker, som\r\njordbruksministern sade, men det ena beror ändå\r\nav det andra, så det finns ett samband.</pre><pre>Det riktiga måste vara att man genom att slopa\r\nsubventionerna får en rimligare prisrelation, så att\r\ndenna produktion får bära sina egna kostnader. I\r\nden mån vi har någon tro på att prisfrågan avgör\r\nlitet grand, skulle man därmed kunna bidra till att\r\nhålla tillbaka tobaksbruket, om kostnaderna blir\r\nmera synliga och får bäras av dem som använder\r\ntobaken. Jag hoppas alltså att diskussionen inte är\r\navslutad, utan att detta är någonting som det finns\r\nintresse att fortsätta att diskutera.</pre><pre>Anf. 411  Jordbruksminister KARL ERIK\r\nOLSSON (c):</pre><pre>Fru talman! Jag kan tillägga ytterligare två saker.\r\nDet finns i dagsläget i Centralamerika, på Cuba och\r\ni Brasilien, ett stort överskott på tobak, med\r\nbetydande bekymmer, och det skulle säkert med\r\nstor snabbhet flyta in tillräckliga mängder tobak om\r\nman producerade mindre inom EG.</pre><pre>Om man nu av skilda skäl subventionerar jordbruk,\r\nframför allt på grund av att världshandeln inte\r\nfungerar på ett tillfredsställande sätt, kan det\r\nnaturligtvis diskuteras om subventionen skall ske i\r\nförhållande till nyttigheten hos produkten. Vi\r\nkommer då långt in i en komplicerad diskussion,\r\nom vi skall ha samma attityd till\r\nalkoholproduktionen, vin- och spritproduktionen,\r\ntill olika typer av näringsämnen, som fetter,\r\nkolhydrater, fibrer etc. I den svenska debatten har\r\nvi hittills inte lagt de här synpunkterna på\r\njordbrukspolitiken. Med det vill jag inte säga att\r\ndet är omöjligt att göra det i framtiden.</pre><pre>Överläggningen var härmed avslutad.</pre><pre>70 §  Svar på fråga 1991/92:855 om reglerna om\r\ntransport av hundar till och från Sverige</pre><pre>Anf. 412  Jordbruksminister KARL ERIK\r\nOLSSON (c):</pre><pre>Fru talman! Siw Persson har frågat mig om\r\nregeringen avser att anpassa reglerna för transport\r\nav hundar till och från Sverige till europeiska\r\nbestämmelser.</pre><pre>Sverige är i likhet med några andra länder i Europa,\r\nt.ex. Norge, Irland och Storbritannien, fritt från\r\nsjukdomen rabies. Dessa länder tillämpar\r\nkarantänsförvaring av hundar och katter vid\r\ninförsel från länder där rabies förekommer eller\r\nfrån länder som vaccinerar mot rabies.</pre><pre>Rabies är en mycket allvarlig sjukdom, som kan\r\ndrabba både människor och djur. Sjukdomen har\r\ninte påvisats i Sverige sedan år 1886. För att skydda\r\nSverige från att få in rabies i landet ställer\r\njordbruksverket som villkor för att få föra in\r\nhundar och katter från rabiessmittade länder, att\r\ndjuren skall hållas i karantän.</pre><pre>EES-avtalet omfattar inte regler om införsel av\r\nhundar och katter, varför avtalet i sig inte påverkar\r\nvåra införselregler i detta avseende. Diskussioner\r\npågår emellertid såväl inom EG som inom WHO\r\nnär det gäller frågan om det går att ersätta\r\nkarantänsförvaring med någon annan metod som\r\nockså gör det möjligt att skydda ett rabiesfritt land\r\nfrån att få in rabies. Jordbruksverket följer den\r\ninternationella utvecklingen och de internationella\r\ndiskussionerna. Mot bakgrund härav gör verket\r\nfortlöpande bedömningar om vilka villkor som bör\r\nställas vid införsel av bl.a. hundar och katter till\r\nSverige.</pre><pre>Vi följer således noga det internationella arbete\r\nsom bedrivs inom detta område. Om det kommer\r\nfram någon annan metod än karantänsförvaring\r\nsom skyddar oss från att få in rabies i Sverige\r\nkommer vi naturligtvis inte att kräva att hundar och\r\nkatter skall hållas i karantän för att få föras in i\r\nlandet.</pre><pre>Anf. 413  SIW PERSSON (fp):</pre><pre>Fru talman! Jag vill tacka ministern för svaret.</pre><pre>Det finns rabiesvaccinering ute i Europa som både\r\nkliniskt och praktiskt har visat sig innebära ett\r\nfullgott skydd för de övriga europeiska hundarna.\r\nMånga ställer sig då frågan: Varför kan det inte\r\ngälla även svenska hundar, så att de kan få följa\r\nmed, nu när det skall bli lättare att röra sig fritt ute\r\ni Europa? Jag har hört att det också lär diskuteras\r\nkontinentala bestämmelser med vaccinationspass\r\ninom EG. Det skulle gälla även sådana länder som\r\nStorbritannien och Irland.</pre><pre>Vi skall komma ihåg att hundar och katter i dag är\r\nuppskattade och viktiga familjemedlemmar. Jag\r\ntror säkert att ministern har noterat att ett av de få\r\nförsäkringsbolag som går bra nu för tiden i Sverige\r\när det försäkringsbolag som försäkrar just hundar\r\noch katter -- och även hästar, tror jag det var. Man\r\när alltså i Sverige väldigt mån om att se till att bl.a.\r\nhundar har ett fullgott skydd.</pre><pre>Jag har alltså förståelse för att man nu försöker\r\nväcka den här frågan, så att vi så tidigt som möjligt\r\nkan få ta med oss våra hundar vare sig vi åker in i\r\neller ut ur landet. Därför blir jag litet besviken över\r\nministerns allmänt hållna svar.</pre><pre>Anf. 414  Jordbruksminister KARL ERIK\r\nOLSSON (c):</pre><pre>Fru talman! Jag har stor förståelse för de\r\nsynpunkterna. Jag har också här i kammaren\r\nuttalat mig för att titta litet närmare på detta. Det\r\nvore intressant om vi skulle kunna släppa något på\r\nreglerna, om det nu finns andra sätt att skydda sig,\r\nt.ex. genom vaccinering.</pre><pre>Det är självfallet också så att om länder i omvärlden\r\nunder lång tid är rabiesfria skulle det kunna\r\ninnebära lättnader. Nu är det dock så att t.ex.\r\nFinland, som har varit rabiesfritt de senaste åren,\r\ninte har samma bestämmelser för införsel som vi\r\nhar. Därför skulle man kunna riskera att djur, och\r\näven smitta, kommer in omvägen via Finland.</pre><pre>Ett annat förhållande är enligt vad jag har erfarit att\r\nvaccinerade djur kan ha en viss smitta om de träffar\r\ndjur som inte är vaccinerade. Därför måste man\r\nsannolikt, som också Siw Persson antydde, ha en\r\nkonsekvent vaccinering av samtliga djur. Jag är inte\r\nexpert på området, men jag tror att det kan förhålla\r\nsig ungefär på det sättet.</pre><pre>Anf. 415  SIW PERSSON (fp):</pre><pre>Fru talman! Jag kan då sluta med att konstatera att\r\nvi även i den här frågan får invänta vad EG säger.</pre><pre>Anf. 416  Jordbruksminister KARL ERIK\r\nOLSSON (c):</pre><pre>Fru talman! Det är inte riktigt så enkelt. Det är den\r\nnaturgivna förutsättningen som har gjort att den\r\nskandinaviska halvön, som från rabiessynpunkt är\r\nen ö, och Storbritannien och Irland, som är riktiga\r\nöar, under lång tid har kunnat hålla sig fria från\r\ndenna otäcka sjukdom, och det är naturligtvis en\r\nfördel som vi skall vara rädda om. Det är inte riktigt\r\nsamma sak som EG-anpassning. Om EG-\r\nanpassning skulle innebära större rabiesrisk kan vi\r\nkanske undvika just den typen av anpassning.</pre><pre>Anf. 417  SIW PERSSON (fp):</pre><pre>Fru talman! Det var faktiskt inte min tolkning att\r\nanslutning till EG skulle innebära att vi skulle\r\nutsätta våra husdjur för större rabiesrisk. Men\r\neftersom det nu lär förekomma diskussioner om\r\nbestämmelser för bl.a. just Irland och\r\nStorbritannien får vi naturligtvis invänta resultatet\r\nav dem. Kan de lösa det finns det lika goda\r\nförutsättningar för oss att klara det.</pre><pre>Överläggningen var härmed avslutad.</pre><pre>71 §§ Bordläggning</pre><pre>Anmäldes och bordlades</pre><pre>Proposition</pre><pre>1991/92:172 Introduktionsersättning till flyktingar\r\noch vissa andra utlänningar</pre><pre>Förslag</pre><pre>1991/92:20 Riksdagens revisorers förslag angående\r\nden nya budgetprocessen</pre><pre>72 § Kammaren åtskildes kl. 23.09.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 4 § anf. 24 (delvis),</pre><pre>av talmannen därefter t.o.m. 9 §,</pre><pre>av andre vice talmannen därefter t.o.m. 23 §\r\nanf. 125 (delvis),</pre><pre>av tredje vice talmannen därefter t.o.m.\r\najourneringen kl. 17.38,</pre><pre>av andre vice talmannen därefter t.o.m. 53 § anf.\r\n311 (delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}