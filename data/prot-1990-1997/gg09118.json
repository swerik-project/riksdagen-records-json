{"dokumentstatus":{"dokument":{"hangar_id":"2387825","dok_id":"GG09118","rm":"1992/93","beteckning":"118","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"118","slutnummer":"0","datum":"1993-05-28 00:00:00","systemdatum":"2005-10-27 14:02:06","publicerad":"1993-05-28 00:00:00","titel":"Riksdagens snabbprotokoll 1992/93:118 Fredagen den 28 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{96C054FD-FBE7-455B-81C4-11785AFD8A86}","dokument_url_text":"http://data.riksdagen.se/dokument/GG09118/text","dokument_url_html":"http://data.riksdagen.se/dokument/GG09118","dokumentstatus_url_xml":"http://data.riksdagen.se/dokumentstatus/GG09118","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:118</div>\r\n<div class=\"sidhuvud_datum\">Fredagen den 28 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Beslut rörande utskottsbetänkanden som\r\nslutdebatterats den 27 maj</pre><pre>Företogs till avgörande socialutskottets\r\nbetänkanden 1992/93:SoU26, SoU20 och SoU23,\r\nskatteutskottets betänkande 1992/93:SkU31 samt\r\nlagutskottets betänkande 1992/93:LU45\r\n(beträffande debatten i dessa ärenden, se prot 117).</pre><pre>Socialutskottets betänkande SoU26</pre><pre>Mom. 1 (rökfria miljöer)</pre><pre>Utskottets hemställan bifölls med 172 röster mot\r\n104 för reservation 1 av Sten Svensson m.fl. 4\r\nledamöter avstod från att rösta.</pre><pre>Mom. 5 (åldersgräns för inköp av tobaksvaror)</pre><pre>Först biträddes utskottets hemställan med den\r\nändring däri som föranleddes av bifall till\r\nmotionerna So49 av Ingrid Näslund m.fl., So52 av\r\nMaud Björnemalm m.fl., So54 av Ian\r\nWachtmeister m.fl., So421 av Tuve Skånberg och\r\nHarald Bergström, So437 av Alwa Wennerlund\r\nsamt So499 av Torgny Larsson i motsvarande delar\r\nmed 36 röster mot 34 för reservation 3 av Leif\r\nBergdahl. 210 ledamöter avstod från att rösta.</pre><pre>Härefter biträddes reservation 2 av Sten Svensson\r\nm.fl. med 93 röster mot 62 för utskottets hemställan\r\nmed den ändring däri som föranleddes av bifall till\r\nmotionerna So49 av Ingrid Näslund m.fl., So52 av\r\nMaud Björnemalm m.fl., So54 av Ian\r\nWachtmeister m.fl., So421 av Tuve Skånberg och\r\nHarald Bergström, So437 av Alwa Wennerlund\r\nsamt So499 av Torgny Larsson i motsvarande delar.\r\n126 ledamöter avstod från att rösta.</pre><pre>Slutligen bifölls utskottets hemställan med 163\r\nröster mot 105 för reservation 2 av Sten Svensson\r\nm.fl. 14 ledamöter avstod från att rösta.</pre><pre>Mom. 6 (direkt tobaksreklam)</pre><pre>Utskottets hemställan bifölls med 188 röster mot 84\r\nför reservation 4 av Sten Svensson m.fl. i\r\nmotsvarande del. 8 ledamöter avstod från att rösta.</pre><pre>Lars Stjernkvist (s) och Karin Starrin (c) anmälde\r\natt de avsett att rösta ja men markerats ha röstat\r\nnej.</pre><pre>Mom. 7 (förtäckt tobaksreklam)</pre><pre>Först biträddes utskottets hemställan med\r\ngodkännande av motiveringen i reservation 4 av\r\nSten Svensson m.fl. i motsvarande del med 80\r\nröster mot 43 för meningsyttringen av Eva\r\nZetterberg i motsvarande del. 157 ledamöter\r\navstod från att rösta.</pre><pre>Härefter bifölls utskottets hemställan med\r\ngodkännande av utskottets motivering med 185\r\nröster mot 83 för utskottets hemställan med\r\ngodkännande av motiveringen i reservation 4 av\r\nSten Svensson m.fl. i motsvarande del. 13\r\nledamöter avstod från att rösta.</pre><pre>Mom. 9 (information)</pre><pre>Utskottets hemställan bifölls med 232 röster mot 39\r\nför meningsyttringen av Eva Zetterberg i\r\nmotsvarande del. 5 ledamöter avstod från att rösta.</pre><pre>Stina Eliasson (c) anmälde att hon avsett att rösta\r\nnej men markerats ha rötat ja.</pre><pre>Mom. 10 (rökslutarstöd)</pre><pre>Utskottets hemställan bifölls med 240 röster mot 32\r\nför meningsyttringen av Eva Zetterberg i\r\nmotsvarande del. 9 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Socialutskottets betänkande SoU20</pre><pre>Utskottets hemställan bifölls</pre><pre>Socialutskottets betänkande SoU23</pre><pre>Utskottets hemställan bifölls.</pre><pre>Skatteutskottets betänkande SkU31</pre><pre>Mom. 1 och 9 (ett individuellt pensionssparande\r\noch en schablonmässig avkastningsskatt)</pre><pre>Utskottets hemställan bifölls med 158 röster mot\r\n122 för reservation 1 av Lars Hedfors m.fl. 1\r\nledamot avstod från att rösta.</pre><pre>Mom. 3 (konkurrensneutralitet)</pre><pre>Utskottets hemställan bifölls med 258 röster mot 21\r\nför reservation 2 av Peter Kling. 3 ledamöter avstod\r\nfrån att rösta.</pre><pre>Mom. 6 (avdrag för premie för makes\r\npensionsförsäkring)</pre><pre>Utskottets hemställan bifölls med 257 röster mot 23\r\nför reservation 4 av Peter Kling. 2 ledamöter avstod\r\nfrån att rösta.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU45</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att jordbruksutskottets\r\nbetänkande JoU19 och näringsutskottets\r\nbetänkande NU28 skulle avgöras i ett sammanhang\r\nefter avslutad debatt.</pre><pre>2 §  Åtgärder mot klimatpåverkan</pre><pre>Föredrogs</pre><pre>jordbruksutskottets betänkande</pre><pre>1992/93:JoU19 Åtgärder mot klimatpåverkan\r\n(prop.1992/93:179 delvis).</pre><pre>Anf. 1  BERNDT EKHOLM (s):</pre><pre>Fru talman! För att travestera gårdagens talare\r\nskulle man i dag kunna säga: Tyst i klassen! Alla\r\nkanske inte var här när Hans Karlsson höll sitt\r\ninledningsanförande i går.</pre><pre>I dag behandlar vi ett betänkande som berör\r\nklimatfrågor. Det är i allra högsta grad frågan om\r\nglobala miljöfrågor. Därmed är det självfallet också\r\nfrågan om mycket centrala miljöfrågor. Vi har mer\r\noch mer lärt oss att det är just de miljöfrågor som\r\när gränsöverskridande och som berör hela vår värld\r\nsom ytterst är avgörande för vår, växternas och\r\ndjurens överlevnad.</pre><pre>För att kunna klara av de svåra klimatfrågorna\r\nkrävs det naturligtvis internationella åtgärder. Det\r\när ingen tvekan om det. Det är dessa åtgärder som\r\när de viktigaste. Men det krävs också åtgärder på\r\nhemmaplan. Som i alla miljösammanhang är det så\r\natt lokala, regionala, nationella och globala\r\nåtgärder samverkar.</pre><pre>Vi har en bakgrund till den här debatten i dag i\r\nregeringens klimatproposition, som har nr 179.\r\nDen heter Åtgärder mot klimatpåverkan. Den\r\npropositionen har i sin tur en utgångspunkt i den\r\nsocialdemokratiska regeringens uppdrag till\r\nNaturvårdsverket att utarbeta en klimatstrategi.\r\nDet var ett uppdrag som debatterades i riksdagen i\r\nsamband med behandlingen av miljöpropositionen\r\n1991.</pre><pre>Vi har naturligtvis också ett uppdrag utifrån den\r\nvärldsmiljökonferens om miljö och utveckling som\r\nhölls i Rio förra året.</pre><pre>Propositionen lyfter fram klimatkonventionen från\r\nRio. Den tar också upp en del andra frågor. Jag kan\r\nnämna några av dem rubrikmässigt för att ni skall\r\nfå ett sammanhang. Det gäller strategi och mål för\r\natt minska klimatpåverkan, behovet av en\r\nvetenskaplig samordningsgrupp för forskning och\r\nutveckling, information och utbildning, diverse mer\r\neller mindre konkreta åtgärder, ändringar i\r\nMontrealprotokollet angående ozonskiktet,\r\ninsatser inom Östersjöområdet och en hel serie\r\nenergifrågor som berör Östeuropa.</pre><pre>Vi socialdemokrater kan ställa oss bakom väldigt\r\nmycket av det som står i propositionen, men vi har\r\nockså anledning att rikta kritik på vissa punkter.</pre><pre>När jag skulle förbereda mig för den här debatten\r\nroade jag mig med att studera hur utskottets\r\nbehandling såg ut 1988 och 1991 i samband med\r\nmiljöpropositionerna, speciellt debatten om\r\nklimatfrågorna. Ett genomgående drag i debatten\r\nnär socialdemokraterna satt i regeringsställning var\r\nen mycket stark kritik mot den socialdemokratiska\r\nregeringen.</pre><pre>Man efterlyste koldioxidtak och man ville kraftigt\r\nreducera koldioxidutsläppen. Moderaterna talade\r\nom 20 % till år 2005. Centern hade ett långsiktigt\r\nmål på 60 %. Ambitionerna var mycket stora och\r\nbestämda. Man kritiserade Socialdemokraterna för\r\natt vi hade satt upp som mål att vi till år 2000 skulle\r\nkunna komma ner till 1990 års nivå.</pre><pre>Nu är det dessa partier som sitter i\r\nregeringsställning. Det är dessa partier som har fått\r\nmöjlighet att slutföra den s.k. UNCED-processen\r\nfrån världsmiljömötet i Rio. Socialdemokraterna\r\nborde egentligen ha mycket stora förväntningar\r\nmot bakgrund av vad den dåvarande oppositionen\r\nsade.</pre><pre>Man skulle kunna säga att det ''bidde'' en tumme,\r\näven om den kritiken är något överdriven. Det har\r\ninte blivit mycket av de stora ambitioner som\r\nframfördes 1988 och 1991.</pre><pre>I stället har det blivit vad vi socialdemokrater\r\ntidigare kritiserades för, dvs. utredningar och litet\r\nhandling. När de borgerliga partierna kom i\r\nregeringsställning tycks något ha svalnat. Om det\r\ninte är engagemanget är det i så fall förmågan. Det\r\när inte helt orättvist att hävda att\r\nklimatpropositionen är något av ett hopkok. Där\r\nfinns inte mycket av strategi och konkretion. På\r\nvissa områden har utvecklingen gått åt andra hållet.\r\nDär föreslås att energi- och koldioxidskatterna\r\nskall sänkas kraftigt. Det här gäller för all del en del\r\nandra skatter som också kan ha effekt på det här\r\nområdet.</pre><pre>Det är naturligtvis synd att det har blivit så här mot\r\nbakgrund av den vikt som klimatfrågorna har. Vi\r\nkänner till det globala hotet och konsekvenserna av\r\ndet. Det finns stora risker för allvarliga\r\nförändringar. Vi har därför mot bakgrund av detta\r\nett stort internationellt ansvar. I fråga om\r\nväxthusgaserna finns det många punkter att\r\nengagera sig i. Därför är det viktigt att engagera\r\nhela samhället i denna uppgift.\r\nFörsiktighetsprincipen gäller i allra högsta grad här.</pre><pre>Även om det finns anledning att vara besviken på\r\nett antal punkter i regeringens förslag, är det\r\nnaturligtvis positivt att vi nu får tillfälle att ratificera\r\nklimatkonventionen. Samtidigt går det att notera\r\natt engagemanget för denna konvention avtog\r\nunder UNCED-processen från att ha varit mycket\r\nstark i början av processen under den\r\nsocialdemokratiska regeringen och också för övrigt\r\nnär den borgerliga regeringen tillträdde.\r\nAktionerna i Rio var inte lika omfattande. Det\r\nfanns länder som ansåg det vara angeläget att ligga\r\nföre i åtaganden och därmed kunna dra med sig\r\nandra länder. Dessa åtaganden var mer\r\nlångtgående än vad UNCED-sekretariatet var\r\nberett att genomföra. Men Sverige var inte berett\r\natt hoppa på det tåget. I stället följde Sverige USA,\r\nsom i praktiken var det land som drev igenom den\r\nslutliga utformningen av klimatkonventionen.</pre><pre>Tidigare under socialdemoraktiska regeringstiden\r\ngick Sverige före. Det gällde t.ex. Sofiamötet om\r\nkväveoxiderna eller svavelprotokollet.</pre><pre>Det är viktigt att det finns länder som ligger steget\r\nföre och är pådrivande. Det har blivit tystare i\r\nSverige efter den borgerliga regeringens tillträde.</pre><pre>Det finns ett avsnitt om internationella frågor i\r\npropositionen och i betänkandet. Där förordas en\r\nvetenskaplig samordningsgrupp för forskning och\r\nutveckling här i Sverige. Vi tycker att det är bra.\r\nMen vi tycker också att det vore motiverat att få till\r\nstånd en samordnad och sammanhållen\r\ninternationell studie av klimatförändringarnas\r\npåverkan på enskilda länder och regioner. En sådan\r\nstudie skall styras av en internationell eller regional\r\nsamordningsgrupp med en blandad\r\nsammansättning. Samordningsgruppen i Sverige\r\nkan vara en del av den internationella gruppen. Vi\r\nhar inte mött något gehör för det förslaget hos\r\nutskottsmajoriteten. Intresset har varit svalt, varför\r\nvi reserverar oss till förmån för det\r\nmotionsförslaget. Det innebär att jag yrkar bifall\r\ntill reservation 5.</pre><pre>I avsnittet om internationella frågor finns det ett\r\nresonemang om behovet av offensiva\r\ninternationella överenskommelser. Det är viktigt\r\natt vi arbetar vidare i Europa om konventionen om\r\nlånga gränsöverskridande luftföroreningar. Även\r\nnytillkomna föroreningar måste tas med och NOX-\r\noch svaveldioxidprotokollen måste skärpas. Dessa\r\nfrågor har tagits upp i bl.a. s-motioner.</pre><pre>Vi kan här konstatera att det händer en del på det\r\neuropeiska planet. Det är positivt. Vad vi har\r\nförstått har den svenska regeringen hållit sig\r\nframme och uppmärksammat dessa frågor. Det har\r\nvi anledning att vara glada för. Det är oerhört\r\nviktigt att gå vidare. Det räcker inte med de beslut\r\nsom har fattats under 80-talet.</pre><pre>En annan del i avsnittet om internationella frågor\r\nberör Östersjöområdet och Östeuropa. Det\r\nområdet växer i betydelse, inte bara när det gäller\r\nmiljöfrågorna utan även i andra sammanhang. Det\r\när därför viktigt med genomtänkta och\r\nsystematiska insatser i det området. Det finns\r\nbehov av att klarlägga hur de samlade insatserna ser\r\nut. Vid en förfrågan hos myndigheter och\r\nregeringen är det lätt att se att det råder en relativt\r\nstor förvirring. Det är ingen som har ett grepp över\r\ninsatserna i Östeuropa. Det går inte att få ett klart\r\nbesked om hur de samlade insatserna ser ut och hur\r\nolika insatser samverkar med varandra. Det är\r\ningen som greppar helheten. Det här har vi\r\nsocialdemokrater framfört kritik mot i både\r\nutrikesutskottet och jordbruksutskottet. Det\r\nbehövs samordning och det behövs en bättre\r\növersikt. Därför har vi efterlyst en redovisning av\r\nåtgärder för en miljöanpassad energiförsörjning.\r\nJag yrkar härmed bifall till reservation 10.</pre><pre>Östersjösamarbetet måste ske samordnat och i stor\r\nutsträckning också multilateralt. Finansieringen får\r\nske gemensamt mellan länderna. Det finns en risk\r\natt en flora av bilaterala insatser som inte är\r\nsamordnade blir till felprioriteringar, dvs. att\r\npengarna inte används på ett effektivt sätt. Trots\r\nallt råder det brist på pengar både i vårt land och i\r\nhela världen i övrigt. Därför är det oerhört viktigt\r\natt vi vet vad vi gör. Vi måste vara effektiva, så att\r\nvi får ut så mycket som möjligt av varenda krona,\r\ndollar eller D-mark.</pre><pre>Vi anser därför att det finns ett behov av ett\r\nsamordnat program för denna insats. Vi efterlyser\r\ndetta i reservation 13, som jag nu yrkar bifall till. Vi\r\ntycker att regeringens arbete varken ger oss denna\r\növerblick eller innehåller detta samordnade\r\nprogram.</pre><pre>I det här sammanhanget vill jag passa på och lyfta\r\nfram energifrågorna. Det har väckts några\r\nmotioner i detta ämne, bl.a. från vår f.d.\r\nsocialdemokratiske miljöminister Birgitta Dahl.\r\nHon tar upp atomsäkerhetsfrågorna i Östeuropa.\r\nDet är en motion som också har väckts i Nordiska\r\nrådet. I motionen krävs bindande internationella\r\navtal rörande all kärnteknisk verksamhet. Det\r\nkrävs fortsatta nordiska ansträngningar. Motionen\r\npekar också på behoven av omedelbara initiativ för\r\natt utveckla alternativ till de miljöfarliga\r\nanläggningarna i Baltikum och S:t\r\nPetersburgsområdet. Det gäller också Kolahalvön.\r\nDe anläggningar som finns där nu är livsfarliga.\r\nDärför är det viktigt att de förbättras eller ännu\r\nhellre byts ut mot bättre\r\nenergiproduktionsanläggningar.</pre><pre>Det finns många andra problemområden i\r\nÖsteuropa när det gäller energihushållning och\r\nresursslöseri. Det behövs ett systemtänkande i\r\nfråga om energianvändning i Baltikum och\r\nÖsteuropa. Det måste ske ett byte mot långsiktiga\r\nförnybara energikällor även i det området. Vi är,\r\nmot bakgrund av den utveckling som sker på det\r\nnordiska planet med hjälp av regeringens insatser,\r\nglada över att vi har fått en gemensam skrivning på\r\nden punkten. Vi förutsätter att regeringen aktivt\r\nbevakar detta mycket angelägna område som\r\nenergiförsörjningen i Östeuropa utgör. Vi menar\r\natt det här måste inrymmas i ett sammanhållet\r\nnationellt och internationellt program för området.</pre><pre>Vi har också pekat på en idé som vi tror är möjlig att\r\nutveckla. Det gäller utsläppsramar, eller den s.k.\r\nmiljöbubblan. Det är en idé angående samverkan\r\nrunt Östersjöområdet. Vi konstaterar att\r\nNaturvårdsverket kommer att få ett\r\nutredningsuppdrag i det avseendet.</pre><pre>Vidare har vi frågan om en miljöanpassad\r\nenergiförsörjning. Vi vill se ett mer sammanhållet\r\noch koncentrerat program med färre men större\r\nsatsningar och ökad kostnadseffektivitet. Vi vill\r\nomdisponera regeringens förslag till\r\nresursfördelning och satsa 221 miljoner kronor på\r\nområdet. Vi tycker att regeringen i det arbetet som\r\nnu görs plottrar sönder stödet till Östeuropa på\r\nflera små anslag. Vi tror inte att de sammantaget\r\nkommer att få den effekt som önskas. Vi pekar på\r\nbehovet av att genomföra förberedande satsningar\r\nför ett större biobränsleeldat kraftvärmeverk. Det\r\nkräver redan på planeringsstadiet relativt stora\r\nbelopp. Det är bättre att satsa på färre och större\r\ninsatser än på en förfärlig mängd små insatser som\r\nkanske inte hänger ihop. Därmed vill jag yrka bifall\r\ntill reservation 14.</pre><pre>Reservation 14 innebär att vi är beredda att\r\nomdisponera medel från flera anslag. Under\r\nförutsättning att riksdagen antar och bifaller\r\nreservation 14, yrkar jag också bifall till\r\nreservationerna 15, 16, 24, 25 och 28.</pre><pre>I anslutning till Kommunikationsdepartementets\r\nbilaga till propositionen tas frågor om den\r\neuropeiska gemenskapen och trafiken upp. Man\r\npekar på att gemenskapen lyfter upp\r\nmiljöproblemen i trafiken till diskussion. Det är\r\nbetydelsefullt att så sker. Det är också angeläget att\r\nregeringen driver förslaget om en regional\r\ntrafikkonferens i Europa. Det är ett uppslag från\r\nRiokonferensens sida -- och även emanerar från\r\nden tidigare socialdemokratiska regeringen.</pre><pre>Jag hoppas verkligen att denna konferens blir av.\r\nJag har förstått att årtalen åker kana framåt i tiden.\r\nDet senaste jag har fått höra är att den skall bli av\r\nförst 1996. Det är viktigt att konferensen blir av.\r\nJust i fråga om klimatet är utsläppen från trafiken\r\nett viktigt inslag i diskussionen.</pre><pre>Vi har ytterligare tre reservationer -- 2, 12 och 17.\r\nJag behandlar dem här i mitt anförande, man av\r\nhänsyn till kammarens tid avstår jag från att yrka\r\nbifall till dem. De övriga reservationerna vi har\r\nfogat till betänkandet kommer Ulla Pettersson att\r\nta upp senare i debatten.</pre><pre>Det krävs krafttag både internationellt och\r\nnationellt om vi skall kunna uppfylla klimatmålen\r\noch att reducera alla växthusgaser. Det räcker inte\r\nmed koldioxiden. Det här är en mycket allvarlig\r\nuppgift. Det är en stor utmaning, och det kräver\r\nnaturligtvis gemensamna tag mellan och inom\r\nländerna.</pre><pre>Vi måste komma vidare i en fortsatt breddning och\r\nfördjupning av arbetet. Det måste ske en större\r\nsatsning.</pre><pre>Mot bakgrund av vad jag sade inledningsvis tycker\r\njag att det finns anledning att understryka att vi\r\nmåste våga mer. Vi måste vara djärvare än vad\r\nregeringen är. Det råder en ekonomisk kris i\r\nSverige -- det är sant. Men även i en sådan situation\r\nmåste vi kunna finna lösningar på problemen,\r\nexempelvis med miljöskatter och miljöavgifter som\r\när så konstruerade att de kan fungera också i en\r\nlågkonjunktur. Jag tycker inte att regeringen har\r\nlyckats i denna uppgift. Det är helt uppenbart att\r\nförhandlingarna mellan olika partier inför denna\r\nproposition har medfört att den tyvärr har blivit\r\nmer urvattnad än vad kunskapsläget motiverar.</pre><pre>Anf. 2  MAX MONTALVO (nyd):</pre><pre>Fru talman! Ämnet för debatten är\r\nklimatpåverkan. Miljöproblemen är globala. Vi\r\nkan också konstatera att 85--90 % av luft- och\r\nvattenföroreningar kommer från andra länder till\r\nSverige. Ny demokrati anser naturligtvis att vi bör\r\nvara i täten när det gäller utveckling och forskning\r\npå detta område, men det gäller att inte skjuta sig i\r\nfoten samtidigt. Takten på arbetet måste vara\r\nsådan, att t.ex. industri hinner anpassa\r\nverksamheten så, att landet kommer i takt. Det är\r\ningen idé att genomföra idéer och sätta upp regler\r\nsom inte går att efterleva. Vi anser därför att man\r\nmåste ligga på, men samtidigt vara realistisk.</pre><pre>Ny demokrati anser att man skall vara försiktig med\r\nkoldioxidbeskattningen. Det gäller att inte\r\nförsämra vår konkurrenskraft. Det är väldigt\r\nviktigt att vi har en fungerande industri, och att vi,\r\nnär vi bygger nytt inom elproduktionen, inte på en\r\ngång sänker möjligheterna.</pre><pre>Det är väldigt viktigt att man har tillgång till billig\r\nenergi. Om vi inte har någon industri kvar har vi\r\ningenting att satsa på miljön i alla fall.</pre><pre>I och med att föroreningarna kommer från andra\r\nländer tycker inte Ny demokrati att det viktigaste\r\när att satsa miljoner eller miljarder på att nå de sista\r\nsmå futtiga delarna av rening i Sverige. Det är\r\nbättre att satsa på andra sidan Östersjön. Om man\r\njämför exempelvis Volvofabriken i Skövde med en\r\nfabrik i Polen förstår man vad vi menar. Det är\r\nviktigt att vi ser utanför våra gränser och inte bara\r\nstirrar blint på förhållandena här hemma och säger\r\natt vi skall göra vårt allra bästa.</pre><pre>Ny demokrati tycker att det kan vara lämpligt att\r\nskicka över arbetslösa svenskar med\r\nyrkeskunskaper på det här området för att hjälpa\r\ntill, som en form av bistånd. Vi har mycket att göra\r\npå det området. Det finns hur mycket som helst att\r\nta tag i.</pre><pre>Det är bra att man håller på att skapa en\r\nmultilateral fond för att förbättra säkerheten vid\r\nkärnkraftverken i regionen på andra sidan\r\nÖstersjön. Vi vill påskynda detta arbete, för vi\r\nanser att det är av högsta prioritet att fonden\r\nverkligen fort blir av. Det finns stora risker där, vars\r\neffekter radikalt kan ändra klimatet.</pre><pre>Ny demokrati säger att Sverige aktivt bör verka för\r\ninternationella regler för höjd miljöstandard på\r\nmotorfordon. Ett bra mål vore att få 50 % av\r\nvärldens fordon försedda med katalysator. Nästa\r\nsteg för oss i Sverige är att försöka uppnå nästintill\r\nnollemission. Det är litet vansinnigt. Vi slänger ut\r\nstora pengar på att nå dessa futtiga procent över en\r\nvanlig katalysators effekt. Som vi ser det vore det\r\nbättre att satsa en del på att försöka utveckla en\r\neftermonteringssats som man skulle kunna montera\r\npå världens bilar.</pre><pre>De 140 olika internationella överenskommelser\r\nsom har gjorts i FN:s regi har egentligen inte\r\nåstadkommit så mycket i de länder där det mest\r\nbehövs. Det har satsats mest i de länder som har\r\nhaft ekonomiska förutsättningar. Det har gjort att\r\nde globala energiproblemen är lika svåra i dag som\r\nde var när man slöt dessa internationella avtal. Det\r\nvore bättre att försöka utveckla en apparatur som\r\nvar enkel och smidig att sätta på alla bilar med dålig\r\neller ingen rening alls. Då skulle man göra mer för\r\nden globala miljön än om man håller på med\r\nfuttigheter i Sverige och slänger ut stora pengar.\r\nDet finns en överambition på det området från den\r\nsvenska sidan, tycker jag.</pre><pre>Det är naturligtvis inget ont i att man fortsätter\r\nutvecklingen. Det är som jag sade från början\r\nväldigt bra att vi ligger först, men det skall ju vara\r\nmåtta på allting. Ny demokrati anser att vi skall\r\ndriva på utvecklingen även på vår nivå, så att vi\r\nligger före i Europa. Men vi skall inte göra såsom\r\nvi vid en föreläsning häromdagen fick höra att man\r\navser, dvs. att vi har kvar våra regler när vi\r\nframöver går med i EG, medan de europeiska\r\nbilarna får köra med lägre avgasreningsgrad i\r\nSverige. De inhemska avgasreglerna skulle göra att\r\nvi får större problem.</pre><pre>Vem skall betala mellanskillnaden? Det tror jag\r\ninte att någon här har tänkt på. Det blir ju\r\nkonsumenterna i Sverige, och då tror jag inte att de\r\nså att säga är så intresserade av den miljö som den\r\nlilla åtgärden räddar.</pre><pre>Ny demokrati anser som sagt att det bör vara av\r\nstort intresse att ta fram en enkel sats. Den skall\r\nvara så enkel att man kan sätta på den överallt.\r\nNaturvårdsverket är en bromsande instans. Jag\r\ntycker att man där i princip har hindrat all sådan\r\nutveckling genom att bara tracka ned på den och\r\nsäga att det inte går, att den inte ger tillräckligt\r\nresultat eller att den inte har tillräckligt lång\r\nlivslängd. Det har inte varit någon stimulerande\r\natmosfär för att jobba med sådana produkter. Jag\r\ntycker att Naturvårdsverket borde ta en annan\r\ninriktning och stödja sådana här projekt i stället för\r\natt vara emot dem.</pre><pre>För att vara framåt vad beträffar miljön har vi sagt\r\natt man skall kunna kräva av bilindustrin att den\r\nproducerar nollemissionsbilar år 2007. Det är den\r\nhär typen av långsiktighet som vi tror är mycket\r\nviktig i miljösammanhang. Man kan inte bara\r\nvända blad, utan man måste ha litet långsiktighet.\r\nVår idé att komma med år 2007 som riktmärke\r\ninnebär att industrin och forskningen har en tid på\r\nsig att ställa om.</pre><pre>Vi hörde i går på förevisningen av ECC-bilen att\r\ndet just är batterierna som tar tid att utveckla för att\r\nman skall kunna få en produkt som går att använda.</pre><pre>Här har vi allt i ett nötskal. Man får inte gå för fort\r\nfram. Allting måste hänga med. Det har varit litet\r\nav en tävlan i att föreslå så många miljösatsningar\r\nsom möjligt, men man har inte varit realistisk. Det\r\när alltid kunderna -- dvs. våra väljare -- som får\r\nbetala i slutändan. Om man talar om priset för dem\r\när det inte alltid säkert att de ställer upp. Det måste\r\ntill realism för att vi verkligen skall få miljön ett steg\r\nframåt.</pre><pre>Anf. 3  JAN JENNEHAG (v):</pre><pre>Fru talman! Det finns få saker till följd av mänsklig\r\naktivitet som hittills har påverkat klimatet så\r\nmycket som utsläppen av koldioxid, även om vi kan\r\ndiskutera i vilken utsträckning det har varit\r\nmätbart. De måste minska.</pre><pre>I många fall kan vi hänvisa till teknisk utveckling,\r\nny reningsapparatur och en förbättrad situation på\r\nsikt, om blott den ekonomiska och tekniska\r\nutvecklingen får fortsätta med tillräcklig stimulans,\r\neller i varje fall i frånvaron av begränsningar och\r\nregler. Detta gäller inte för koldioxiden. Här är det\r\nnaturlagar som har övertaget. Vi har\r\ndefinitionsmässigt ingen möjlighet att påverka de\r\nreaktioner som bildar koldioxid.</pre><pre>Det är alltså vårt sätt att hantera\r\nproduktionsapparaten och vårt sätt att förbränna\r\nsom vi måste se över. Det regeringen nu föreslår är\r\nju sammantaget en mängd åtgärder som innebär\r\nhöjning av utsläppsnivåer -- det gäller allt ifrån\r\ntransportapparaten till andra delar av det\r\nindustriella samhället, där vi i praktiken saknar\r\nmål.</pre><pre>Vi tycker att sådana mål skall sättas upp, i form av\r\nårtal och mängder som skall hållas. Vår uppfattning\r\när att 20 % utsläppsminskning från år 2000 till år\r\n2010 är ett exempel på den typ av långsiktiga mål\r\nsom fordras för att vi skall kunna komma fram till\r\nstyrmedel som kan ge resultat. Vi tycker att\r\nregeringen bör återkomma med förslag till en\r\nkonkret aktionsplan för uppfyllandet av ett sådant\r\nmål.</pre><pre>Till de medel som vi hittills har använt hör\r\nbeskattning. Naturvårdsverket har i sitt\r\nåtgärdsprogram förordat skatt på elproduktionen\r\nmed 8 öre per kilo koldioxid och en höjning med 32\r\nöre per kilo koldioxid för den s.k. icke\r\nenergiintensiva produktionen. Vi tycker att detta\r\nskall ersättas av ett enhetligt system på en betydligt\r\nhögre nivå. Men i avvaktan på det godtar vi\r\nnaturligtvis höjning av den här typen av skatter och\r\navgifter på sådant som bidrar till\r\nkoldioxidutsläppen.</pre><pre>Inom ett område av den industriella produktionen\r\nanvänder man i dag på ett område rent kol,\r\nnämligen vid järnframställning och\r\npelletstillverkning, där kolet används som\r\nreduktionsmedel. En del av de överskottsgaser som\r\nuppkommer i dessa processer kan utnyttjas för\r\nkraftvärmeproduktion. De mängder som det\r\nhandlar om i denna verksamhet motsvarar ungefär\r\n10 % av de totala koldioxidutsläppen. Visserligen\r\nhar koldioxidutsläppen inom industrin minskat\r\nunder de senaste 20 åren, men det är främst ett\r\nresultat av övergång till andra fossila bränslen, t.ex.\r\nfrån kol till olja. Det är naturligtvis ingen hållbar\r\nutveckling, men trots allt måste vi acceptera att\r\nindustriprocesser arbetar på ett visst sätt, och vi\r\nmåste utgå från vilka möjligheter som finns rent\r\ntekniskt.</pre><pre>Om man i dag ersätter kol med olja eller naturgas\r\nvid råjärnsframställning och pelletstillverkning,\r\nkan man uppnå kraftiga minskningar av\r\nkoldioxidutsläppen. För ett antal år sedan\r\ndiskuterades möjligheten att i malmfälten använda\r\ngas från de norska fälten, för råjärnsproduktion i\r\nLuleå. Denna teknik används också på många\r\nandra håll i världen.</pre><pre>Om vi inom landet tog hand om de högsvavliga\r\nrestoljorna från våra raffinaderier, förgasade dem\r\noch renade dem från svavel m.m., skulle vi få en gas\r\nsom vore lämplig för råjärnsproduktion och\r\npelletstillverkning. Märk väl att det här handlar om\r\nuppskattningsvis 10 % av våra totala\r\nkoldioxidutsläpp i landet. Det är alltså inga små\r\nområden som vi skulle kunna påverka.</pre><pre>Vad gör vi nu i stället? Jo, vi säljer dessa oljor\r\nutomlands, där de bidrar till försurningen av\r\nlufthavet och ger surt regn, som åtminstone till en\r\ndel faller över Sverige. Vi får alltså tillbaka dem\r\ndirekt. Den här handeln skall vi naturligtvis sluta\r\nmed och i stället, som jag nämnde tidigare, använda\r\ndessa oljor på ett sätt som medför bättre\r\nförhållanden för oss själva, bättre ekonomi för oss\r\nsjälva och bättre förutsättningar när det gäller\r\npåverkan på klimatet.</pre><pre>Vi tycker att det bör införas en skatt som stimulerar\r\nindustrin att söka efter bättre metoder och etablera\r\nsamarbetsprojekt med oljeindustrin för att ta till\r\nvara dessa restoljor. Detta kan också infogas i ett\r\nsammanhållet system. Ett första steg mot ett sådant\r\nsystem skulle kunna vara att ta ut 5 öre per kilo på\r\ndet s.k. metallurgiska kolet, och det skulle kunna\r\ngenomföras omedelbart.</pre><pre>Att få i gång en process genom vilken förgasning av\r\noljor skulle komma till ökad användning skulle vara\r\nett exempel på hur de ekonomiska styrmedlen kan\r\nverka. Sedan skulle man kunna gå vidare efter den\r\nlinjen.</pre><pre>Det har sagts tidigare att klimatfrågorna till sin\r\nkaraktär är globala, men våra åtgärder mot dem\r\nmåste i princip vara mycket lokala. Montalvo\r\nnämnde t.ex. att det inte tjänar mycket till att göra\r\nså mycket mer i Sverige, utan vi skall i stället se oss\r\nomkring i världen för att ta reda på var våra pengar\r\nkan göra den bästa marginalnyttan. Det ligger\r\nnaturligtvis en del i det.</pre><pre>I vårt närområde framstår Murmanskregionen på\r\nett särdeles otäckt sätt som ett område som måste\r\nåtgärdas. Bristfälligheterna drabbar naturligtvis i\r\nförsta hand den egna befolkningen, men självklart\r\npåverkas också de nordiska länderna avsevärt. Här\r\nhittar vi naturligtvis inte bara klimatpåverkande\r\nverksamhet utan också oro för exempelvis utsläpp\r\nav radioaktivitet från dumpat avfall, den marina\r\nverksamheten och kärnkraftsproduktionen.</pre><pre>Vi tycker att samarbetet i miljöfrågor när det gäller\r\nMurmanskregionen måste intensifieras och\r\nrangordnas högre än vad som sker i dag.\r\nKartläggningen måste fördjupas, och insatser för\r\nreduktion av utsläppen måste komma till stånd med\r\nstöd av andra länder, bl.a. från oss. Jag håller med\r\nMax Montalvo om att man skulle få mycket stor\r\neffekt även av relativt små insatser.</pre><pre>Vi tycker att en del av de 56 miljoner kronor som\r\nhar reserverats av regeringen för att användas för\r\nsamarbete med Central- och Östeuropa skall riktas\r\ndirekt till Barents--Murmansk-regionen.</pre><pre>Förutom direkt uppeldning av fossila bränslen för\r\nuppvärmning och kraftproduktion har en stor del\r\nav de mänskliga aktiviteter som iakttagbart har haft\r\nnegativa effekter utövats inom transportapparaten.\r\nTransportapparaten och bilindustrin har hos oss\r\nliksom i många andra högt utvecklade\r\nindustriländer en avgörande betydelse.</pre><pre>Vi tycker att den svenska regeringen precis som de\r\nfranska och tyska regeringarna skall ställa krav på\r\nbilindustrin inom det egna landet. Det gäller t.ex.\r\natt ställa krav på att vår bilindustri inom en viss tid\r\nskall åstadkomma en minskning av\r\nbränsleförbrukningen eller, exempelvis inom fem\r\når, skall ha uppnått en hög andel av\r\nåtervinningsbarhet.</pre><pre>Våra skrotbilskyrkogårdar skall vara ett minne\r\nblott. Det finns mängder av områden i vårt land,\r\nfaktiskt ganska stora arealer, som är belamrade\r\nmed bilvrak. Denna typ av skrot har stått där i\r\ndecennier och är till mycket ringa del möjlig att\r\nåtervinna. Det skall alltså ställas krav på vår\r\nbilindustri likaväl som man gör exempelvis i\r\nFrankrike och Tyskland på den egna bilindustrin\r\ndär.</pre><pre>Inom transportapparaten är det alltså inte bara\r\ndrivmedlen som berörs, men det är naturligtvis\r\nmycket viktigt att forskning och utveckling av nya\r\ndrivmedel och nya tekniker stimuleras på ett bättre\r\nsätt än i dag. Vi tycker att de stöd som regeringen\r\nhar föreslagit för bl.a. forskning och utveckling\r\nbeträffande hybridfordon är för blygsamma. Vi\r\ntycker att miljöavgifter skall fonderas och användas\r\nför stöd till utveckling av miljöanpassad produktion\r\noch miljöanpassade produkter. Vi behöver\r\nforsknings- och utvecklingsstöd även för att vi\r\neffektivt skall kunna samordna det här med förslag\r\nmot fossila drivmedel. Ett exempel är satsning på\r\netanoldrivna bussar. Vi behöver mera pengar för\r\natt få skjuts på verksamheten. Människor i\r\nallmänhet bör få erfarenhet av att detta fungerar.\r\nDet är oerhört viktigt att vi får en föreställning om\r\natt det är möjligt att komma fram på det här\r\nområdet. Då måste vi på olika sätt stimulera\r\nanvändningar som folk ser resultatet av.</pre><pre></pre><pre>Vi tycker att en sådan här omställning till\r\nbiobränslen kan förenas med krav på omställning i\r\njordbruket och energisektorn. Våra krav på\r\ndieselbränslen måste också skärpas kontinuerligt.</pre><pre>En del av transportsektorn som har varit relativt\r\nlitet uppmärksammad är tunga arbetsfordon,\r\narbetsmaskiner och mindre motorer av typ\r\ngräsklippare m.m. På det området finns också\r\noerhört mycket att göra för att människor skall få\r\negen erfarenhet av att det faktiskt går att göra något\r\nmed relativt enkla medel. Om folk upplyses om att\r\nderas gräsklippare förorenar lika mycket som deras\r\nbil, och de då vet vilken tidsdifferensen för\r\nanvändningen av dessa båda är, tror jag att vi också\r\nskulle kunna få ett ökat tryck.</pre><pre>Fru talman! Jag står givetvis bakom Vänsterpartiets\r\nförslag såsom de är formulerade i våra motioner. I\r\ndet här sammanhanget nöjer jag mig dock med att\r\nyrka bifall till min meningsyttring vad gäller mom.\r\n5, 23 och 44.</pre><pre>Anf. 4  Miljöminister OLOF JOHANSSON\r\n(c):</pre><pre>Fru talman! Det är intressant att lyssna till den här\r\ndebatten. Trots ändrad planering både för\r\nkammarens och för min egen del fick jag ändock en\r\nmöjlighet att delta i debatten, och därför vill jag\r\ngärna komma med några synpunkter dels\r\nbeträffande situationen i allmänhet, dels med\r\nanknytning till den debatt som har förts hittills.</pre><pre>Det är viktigt att vi sorterar problemen en aning.\r\nFör det första är det viktigt att diskutera de\r\nåtgärder som vi vidtar i förhållande till den\r\nverklighet som vi möter. Det är den första gruppen\r\nav problem. För det andra gäller det vårt agerande\r\ni förhållande till andra nationer. Vi är inte ensamma\r\npå den här planeten. Vad vi gör i Sverige har\r\nekonomiska konsekvenser på vårt förhållande till\r\nandra länder. För det tredje är det naturligtvis i viss\r\nmån intressant hur partierna förhåller sig när det\r\ngäller ambitionsnivåer, strategier, mål och medel\r\noch framför allt om det finns helhet och konsekvens\r\ni handlandet.</pre><pre>När man bedömer Sveriges handlande och den här\r\npropositionen i förhållande till verkligheten är det\r\nbara att konstatera att vi alla kommer till korta. Det\r\när ingenting att hymla om, utan så är det.\r\nProblemen är gigantiska, och de är internationella.\r\nDet är klart att ett litet land som Sverige inte kan\r\ngöra allt på hemmaplan, och Sverige kan inte heller\r\nha ett dominerande inflytande över den\r\ninternationella utvecklingen. Ur den synpunkten är\r\nnaturligtvis klimatkonventionen inget heroiskt\r\naktstycke. Det sade jag omedelbart när man\r\nkompromissade inför Rio. Den dåvarande\r\namerikanska administrationen kritiserades,\r\neftersom det var den som i första hand utgjorde en\r\nbromskloss. Vi hoppas att det nu skall vara något\r\nannorlunda på den punkten.</pre><pre>När det gäller frågan om Sverige i förhållande till\r\nandra nationer råder det inget tvivel om att Sverige\r\när ledande. Sedan kan man göra olika bedömningar\r\nav hur man skall agera för att få ut bästa möjliga\r\neffekt av sin pådrivande roll. Det kan vi gärna göra.\r\nJag har mina erfarenheter. Fortfarande är jag i\r\nmycket hög grad övertygad om att det är en styrka\r\ni internationella förhandlingar att man själv agerar\r\npå hemmaplan. Vi kan hänvisa till att vi är ledande\r\ni världen när det gäller att ta ut koldioxidskatt. Jag\r\ntycker att det är viktigt att avfärda myten -- jag tror\r\natt Berndt Ekholm var inne på det -- om att vi skulle\r\nha sänkt ambitionerna på det området. Det är inte\r\nkorrekt. Framför allt är det bara att beklaga att\r\nandra länder inte har kommit ifatt oss. Det enda\r\nland i världen som kan konkurrera på vår nivå i\r\nnågot avsnitt är Norge. Det gäller t.ex. uttag av\r\nkoldioxidskatt på bensin. I övrigt har vi ensamma\r\nen ledande roll i världen.</pre><pre>Detta var också en av erfarenheterna från Rio. EG\r\nmisslyckades att i förväg samla ihop sig till en\r\ngemensam linje inför Rio, trots att det handlade om\r\nen så låg nivå som tre dollar per fat. Det är bara att\r\nkonstatera det. Jag har inte sagt detta för att\r\nförsöka urskulda mig, utan bara för att förklara att\r\nverkligheten -- även den politiska internationella --\r\när motsträvig. Sverige har vissa -- låt vara\r\nbegränsade -- möjligheter att påverka. Dessa\r\nmöjligheter skall vi självfallet utnyttja, och det gör\r\nvi också.</pre><pre>För några veckor sedan besökte jag\r\nLuzernkonferensen som gäller hela Europa från\r\nAtlanten till Ural. Bland de länder som var\r\nnärvarande var det Sverige och Danmark som\r\ntydligast av alla agerade för skärpta målsättningar\r\noch ökat samarbete och som var beredda att satsa\r\nresurser. Många, de allra flesta, intog en mera\r\npassiv attityd. Sådant kan man bli deprimerad av,\r\nmen det är verkligheten i dagens Europa, för att ta\r\nett exempel från de senaste veckorna.</pre><pre>Jag har lyssnat på debatten här när det gäller\r\npartierna i förhållande till varandra. Jag tycker att\r\ndet är viktigt att understryka att vi nu går ifrån\r\nmålsättningar och strategier som är beroende av\r\nvad andra gör och att vi här lägger fast en nationell\r\nmålsättning för koldioxidutsläpp. Det gäller\r\nuppföljning för vår egen del. Vårt första steg är\r\nansvaret för klimatkonventionen. Sedan gäller det\r\nnaturligtvis att snabbt få i gång arbetet\r\ninternationellt. Det är en självklarhet.</pre><pre>Det gäller för den skull förstås att inte glömma bort\r\nvad som sker på annat håll, nämligen inom ramen\r\nför Montrealprotokollet och beträffande utsläppen\r\nav de aggressiva ämnena CFC, HCFC,\r\nmetylbromider m.m. Strax före jul skärpte vi\r\nprotokollet i Köpenhamn. Återigen är Sverige i\r\nledningen. Men det är självklart att alla andra\r\nländer kommer närmare oss. Det vore verkligt illa\r\nom så inte vore fallet, men det har de gjort på det\r\nhär området. Det är bra. Vi eftersträvar att hitta\r\nmöjligheter för alltfler länder att angripa de här\r\nmycket viktiga problemen, som annars kan\r\nomintetgöra förutsättningarna för att klara\r\nklimatfrågorna, den farliga UV-strålningen etc.</pre><pre>Jag tycker inte att man i utskottets betänkande\r\nspretar i så olika riktningar på den här punkten. Jag\r\ntror att vi har en ganska realistisk målsättning för\r\nvad vi kan uppnå. Som jag sade inledningsvis är det\r\nnaturligtvis viktigt att man har en helhetssyn och att\r\nman är konsekvent, så att man inte agerar på ett\r\nsätt inom olika sektorområden som belastar\r\nklimatet och på ett annat sätt inom miljöområdet.\r\nMiljöområdet är övergripande i det här fallet. Det\r\nklart att jag ibland funderar över hur\r\nsocialdemokratin har det internt, eftersom man\r\nunder hela det senaste året har vacklat och tvekat\r\nnär det gäller att lägga på skatt på sådan\r\nverksamhet som påverkar klimatet. Det må dock\r\nvara Socialdemokraternas problem.</pre><pre>Det är viktigt att konstatera att vi brutto från\r\nregeringens sida har lagt fram förslag på ungefär 10\r\nmiljarder kronor för att hålla tillbaka sådant som\r\nutgör en belastning på klimat och miljö, främst\r\nfossila bränslen. Det är ett bruttotal. Vi har av\r\nkonkurrensskäl gjort sänkningar när det gäller\r\nindustrin. Det kan Socialdemokraterna inte\r\nrimligen anklaga oss för, eftersom vi ärvde den\r\nHjalmarsonska utredningen och skapade den här\r\ndifferentieringen. Alla vet väl vid det här laget att i\r\nsamband med de diskussionerna bestämde sig\r\nregeringen för att höja det totala uttaget med ca 600\r\nmiljoner på årsbasis. Av dessa pengar används 500\r\nmiljoner för att komma till rätta med\r\nklimatproblem och för att göra satsningar i\r\nÖstersjösamarbetet. Socialdemokraterna satte i\r\ngång det, men utan att betala notan. Det\r\nsamarbetet är viktigt när frigörelsen nu sker i\r\nÖsteuropa och för reaktorsäkerhet och annat där.\r\nDet är klart att inte ens 500 miljoner varje år räcker\r\ntill allt.</pre><pre>Behoven på andra sidan Östersjön är, som flera av\r\ner har påpekat här, gigantiska. Det handlar inte om\r\nhundratals miljoner utan om hundratals miljarder.\r\nDet är på detta sätt vi har försökt att agera i de här\r\nfrågorna. Men det är alltså viktigt att avfärda alla\r\nmyter om att vi har sänkt ambitionsnivån. Vi har\r\nhöjt ambitionsnivån, både skattevägen när det\r\ngäller klimatpåverkande utsläpp och när det gäller\r\nskärpningarna inom ramen för\r\nMontrealprotokollet. Vi har agerat internationellt\r\nför att andra skall haka på, men där finns mycket\r\növrigt att önska så här långt.</pre><pre>Anf. 5  BERNDT EKHOLM (s) replik:</pre><pre>Fru talman! Till att börja med vill jag säga att jag\r\ntycker att miljöministern höll ett balanserat\r\nanförande i ett sympatiskt tonläge. Detta säger jag\r\nmot bakgrund av att så här lät det inte när vi satt i\r\nregeringsställning. Då var kritiken mycket hård.\r\nDå var det inte fråga om att inse hur verkligheten\r\nser ut i andra länder, trots att situationen då var\r\nvärre än vad den är i dag när det gäller uppslutning\r\nkring de här frågorna. Man var mycket tveksam när\r\nvi framförde åsikten om att vi nog får låta oss nöja\r\nmed att stabilisera utsläppen fram till år 2000. Vi\r\nvar med om att lansera den idén, som sedan kom att\r\ndrivas när det gällde klimatkonventionen, även\r\nman då inte nådde ända fram.</pre><pre>Även jag inser att de här frågorna är svåra. Jag\r\nmenar att det trots det är mycket viktigt att Sverige\r\nvill markera att frågorna är oerhört viktiga. Ett\r\nmycket bra sätt att markera det är att ligga steget\r\nföre och att visa att det finns möjligheter att komma\r\nvidare och att andra länder kan haka på. Jag tycker\r\natt det nu inte alls har gjorts i lika hög grad som\r\nunder den socialdemokratiska regeringstiden. Jag\r\npekade på svaveldioxidprotokollet och\r\nkväveoxiderna. Jag tänker också på\r\nRiokonferensen, där det hade funnits möjligheter\r\natt anta konventionen såsom den blev utformad av\r\nmajoriteten. Något annat var inte möjligt. Men vi\r\nkunde göra en markering av att vi för vår del är\r\nberedda att där vi har möjlighet verka för att man\r\ngår längre. Det avstod regeringen från att göra.\r\nVarför gjorde ni den bedömningen,\r\nmiljöministern?</pre><pre>Sedan vill jag säga något om den sänkta\r\nambitionsnivån. Det är något som man verkligen\r\nkan diskutera. Ta det senaste exemplet med\r\nsänkningen av diselskatten. Det är klart att\r\neffekten av det blir en sämre miljö. Man får inte en\r\nbättre miljö om man sänker skatten på diesel. Även\r\nom man kan tala om summan av de åtgärder\r\nregeringen vidtog i samband med\r\nenergiomläggningen, så är konstruktionen av\r\nåtgärderna, i jämförelse med det förslag på\r\nåtgärder som vi lade fram, sådana att man inte\r\nuppnår den effekt på koldioxidutsläppen som var\r\nmeningen. Jag skulle vilja påstå att effekten blir en\r\nförsämring.</pre><pre>Hur kan miljöministern påstå att det kan bli en\r\nförbättring, när man sänkte energiskatten på\r\nindustrin så kraftigt som man valde att göra? På den\r\npunkten hade vi socialdemokrater faktiskt ett annat\r\nförslag.</pre><pre>Anf. 6  Miljöminister OLOF JOHANSSON\r\n(c):</pre><pre>Fru talman! Det gäller att ligga steget före, om det\r\när vi helt överens. Det är precis vad Sverige gör. Vi\r\nskall verka för att gå längre. Frågan är vad som\r\nanmäls i Rio och vad som inte anmäls i Rio. Det vi\r\ngör här och nu är det som betyder någonting. Vi går\r\nsnabbare fram än andra, och vi gör det trots kraven\r\npå konkurrensneutralitet. Detta har vi visat under\r\nde här ett och ett halvt åren.</pre><pre>Det finns ingen sänkt ambitionsnivå. Det är\r\ndessutom viktigt att konstatera att vi försöker ta\r\nhänsyn till helheten. Om svensk industri inte klarar\r\nkonkurrensförutsättningarna -- och det kan vara så\r\ni vissa avseenden -- eller svenska transporter på\r\nvägarna, måste man vara beredd att försöka skapa\r\nförutsättningar genom omfördelningar utan att\r\ndärmed sänka ambitionsnivån. Det är precis detta\r\ndet handlar om. Därför skall man inte se på en\r\nåtgärd i taget, utan man skall se helheten. När vi\r\nförändrar kilometerskatten och dieselskatten skall\r\ndet alltså ses i ett helhetsperspektiv.</pre><pre>Inte nog med det, utan det är också viktigt att man\r\nhar en långsiktig och konsekvent linje för att klassa\r\nfordon -- det har vi, och det har inte skett några\r\nförändringar i det avseendet -- och klassa bränslen.\r\nDieseln är naturligtvis inte något slutmål för våra\r\ngodstransporter och heller inte i något annat\r\navseende. Det gäller att hela tiden skapa de\r\nekonomiska incitamenten, med ekonomiska\r\nstyrmedel som hjälp, för att det skall ske en\r\növergång till det som vi vill ha i framtiden, nämligen\r\nförnybar energi så långt det är möjligt, och det som\r\nmåste ut ur systemet, dvs. allt som är\r\nfossilbränslebaserat, skall belastas.</pre><pre>Detta är vår linje. Om man inte har den här\r\nhelheten klar för sig förstår man naturligtvis inte\r\nmycket av den enskilda åtgärden, och då kan man\r\nalltid angripa den, men det är ju meningslöst. Alla\r\nsom kan någonting om klimatfrågorna inser ju att\r\ndet verkligen handlar om helheten och alla\r\nkällorna.</pre><pre>Jag tycker att Berndt Ekholm gör det litet för lätt\r\nför sig. Det är också viktigt att konstatera att\r\nsocialdemokratins hantering av de här frågorna\r\nunder den senaste tiden inte har varit särskilt stabil.\r\nDet har av konjunkturskäl eller andra skäl varit hit\r\noch dit mest hela tiden kring både\r\nskatteuppgörelsen från i höstas och en del annat.</pre><pre>Anf. 7  BERNDT EKHOLM (s) replik:</pre><pre>Fru talman! Jag förstår inte varför miljöministern\r\nsäger att det är hit och dit med socialdemokratin.\r\nDet enda som jag kan komma på att han kan syfta\r\npå är bensinskattehöjningen, som Centern aldrig\r\nhar varit glad över. Men en bensinskattehöjning har\r\nnaturligtvis en god effekt i det här sammanhanget.\r\nVad vi syftade till var bara att vi i just det här\r\nkonjunkturläget av ekonomisk-politiska skäl ville\r\nskjuta upp skattehöjningen, vi ville däremot inte\r\nslopa den.</pre><pre>Vi är helt överens om att klassningen är väldigt\r\nviktig. På den punkten finns det ingen skillnad, mer\r\nän möjligen i fråga om detaljer.</pre><pre>Miljöministern talar också om\r\nenergiskatteomläggningen och behovet av att se till\r\nhelheten. Vi har uppenbarligen olika åsikter om\r\nhur man skall konstruera omläggningen. Vi hade\r\nett annat förslag, som vi ansåg var både ekonomiskt\r\nbättre och miljömässigt slagkraftigare. Det var inte\r\nnödvändigt att göra en så kraftig sänkning av\r\nindustrins energiskatter, eftersom industrin ändå\r\nhar mycket stora utsläpp.</pre><pre>Självfallet måste man betrakta frågan från\r\nhelhetssynpunkt. Miljöministern säger att jag gör\r\ndet lätt för mig, men jag kan lika gärna kontra och\r\nsäga att miljöministern gör det lätt för sig genom att\r\nhänvisa till helheten. Man måste faktiskt diskutera\r\nbåde helheten och delarna. Jag delar inte\r\nregeringens uppfattning om hur det här\r\nprogrammet skall komponeras. Det skulle bli\r\nslagkraftigare med vårt förslag.</pre><pre>Miljöministern sade att de 500 miljonerna gick till\r\nsatsningar i Östeuropa. Hälften går till satsningar i\r\nÖsteuropa. De andra pengarna stannar i Sverige.</pre><pre>Anf. 8  Miljöminister OLOF JOHANSSON\r\n(c):</pre><pre>Fru talman! Jag har inte påstått någonting annat.\r\nDetta var en ram som var tillgänglig för\r\nklimatpåverkande åtgärder för\r\nÖsteuropasamarbetet och Östersjösamarbetet.\r\nInom den ramen har vi gjort en prioritering, som\r\ninnebär att ungefär hälften går till\r\nÖstersjösamarbetet. Det handlar om\r\navloppsreningsanläggningar och liknande, som vi\r\ninte har anledning att diskutera i det här\r\nsammanhanget. Det handlar också om de åtgärder\r\nsom krävs i reaktorer och som har berörts av andra\r\ntalare i debatten. Det är naturligtvis inte fråga om\r\nnågra stora investeringar, utan det gäller att rikta\r\nsatsningarna strategiskt så att de gör bästa nytta och\r\nfår bra effektivitet.</pre><pre>Det gäller också att delta i internationellt\r\nsamarbete. Vi är ju inte ensamma på den här\r\narenan. Som ni vet har vi gjort en ansvarsfördelning\r\ni Östeuropa. Finland är därför mer inriktat på\r\nkärnreaktorerna, Kolahalvön och Sankt\r\nPetersburg, medan vi inriktar oss på\r\nIgnalinaområdet, där vi dessutom samarbetar i den\r\nnya Nuclear Safety Fund för att mobilisera mer\r\nresurser, främst hos G7-staterna men också i ett\r\nantal andra stater. Sverige är alltså med i detta nya\r\norgan, som har en mer internationell förankring\r\noch inriktning på reaktorsäkerhet i Östeuropa.</pre><pre>När jag sade att det var hit och dit med\r\nsocialdemokratin tänkte jag på fler saker, men vi\r\nbehöver inte fortsätta den diskussionen nu. Jag\r\ntänkte på deras vacklande hållning i förhållande till\r\nkraftvärme. Jag skulle kunna ta upp alla dessa\r\nstolta trafikplaner som vi ärvde och som vi nu håller\r\npå att miljöpröva. Man hör ibland från\r\nsocialdemokratiskt håll frågan: Varför förhalar\r\nMiljö- och naturresursdepartementet de här\r\nfrågorna? Men, nej, vi förhalar dem inte, utan vi tar\r\nsaker och ting på allvar. Det är klart att man\r\npåverkar klimatet också om man bygger en mängd\r\ntrafikleder. Det är sådana saker jag syftar på.</pre><pre>Nu skall inte detta fördölja att det finns en hygglig\r\nsamstämmighet vad gäller uppfattningar om\r\nklimatpåverkande åtgärder. Det vill jag gärna ta\r\nfasta på, så jag tackar för de inledande vänliga\r\norden.</pre><pre>Talmannen anmälde att Berndt Ekholm anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 9  JAN JENNEHAG (v) replik:</pre><pre>Fru talman! I sin replik på Olof Johanssons\r\nanförande sade Berndt Ekholm att tonläget var\r\nbra. Det är naturligtvis en följd av att detta är ett\r\nområde inom politiken där ingen egentligen tvistar\r\nom målet. Alla är beredda att dra åt samma håll,\r\nom än måhända med något olika kraft i repen. Där\r\nskiljer sig detta område från exempelvis den\r\nekonomiska politiken, invandrings- och\r\nflyktingpolitiken och andra områden av det\r\npolitiska fältet. Här är vi definitionsmässigt eniga,\r\neftersom varje annan ståndpunkt inte har något\r\nsom helst stöd vare sig värderingsmässigt eller\r\nkunskapsmässigt.</pre><pre>Sverige är ledande, sade miljöministern. Vi\r\nkommer att ha ett nationellt mål vad gäller\r\nkoldioxiden. Ja, det är ju bra att vi är ledande, och\r\ndet är bra att vi kommer att ha ett mål. Sedan\r\ndiskuterar vi var detta mål skall ligga.</pre><pre>Sverige befinner sig alltså i en ledande position i\r\nmiljöfrågor och vad gäller åtgärder mot\r\nklimatpåverkan, men skam vore det ju annars.\r\nSverige är ledande på ett utomordentligt stort antal\r\nområden, och i förhållande till landets storlek är det\r\nen internationellt sett ganska märklig situation.\r\nDen kan bara förklaras med Sveriges höga\r\nutbildningsnivå och med det faktum att vi har haft\r\nen gynnsam ekonomisk utveckling och en möjlighet\r\natt sälja våra varor till gynnsamma priser på\r\nvärldsmarknaden. Vi är baddare på att tillverka\r\nflygplan och u-båtar för militär användning. Det är\r\ningen sarkasm i detta uttalande, utan jag bara\r\nkonstaterar att så är fallet. Vi är framgångsrika på\r\nvissa områden inom elektroniken,\r\ntelekommunikationer och även inom\r\ntransportsektorn. Skam vore det därför om vi inte\r\nvore ledande även vad gäller miljöfrågor rent\r\nallmänt och vad gäller frågor som tas upp i det\r\nbetänkande som vi diskuterar nu. Det är inget att\r\nyvas över, utan detta är en följd av vår tekniska nivå\r\noch vår utbildningsnivå.</pre><pre>I det sammanhanget skulle jag vilja fråga\r\nmiljöministern: Varför sätter vi inte i gång att\r\nanvända restoljorna? Varför använder vi inte våra\r\nraffinaderier till att ta hand om restoljorna, för att\r\nförgasa och rena dem och sedan använda dem i\r\nindustriprocessen vid järnframställning? Jag hade\r\nhoppats på en kommentar från miljöministern\r\nkring detta. Jag menar att vi också på det området\r\nskulle kunna inta en ledande position, vilket vi inte\r\ngör i dag.</pre><pre>\r\nAnf. 10  Miljöminister OLOF JOHANSSON\r\n(c):</pre><pre>Fru talman! Jag har inte försökt att yvas å våra\r\nvägnar. Det finns ingen anledning till det. Jag bara\r\nkonstaterar hurdant läget är. Utöver de skäl som\r\nJan Jennehag nämner till vår ledande position finns\r\ndet väl anledning att påminna om att vi är en liten\r\nbefolkning på en stor yta, att Sverige är ett land\r\nmed stora naturresurser och -- och det är viktigt i\r\ndet här sammanhanget -- att vi har mycket större\r\nmöjligheter än de allra flesta andra länder i världen\r\natt, om vi vill, använda det förnybara, eftersom vi\r\nhar det själva.</pre><pre>Låt oss alltså se de fossila bränslena, som vi har\r\nimporterat till det här landet under en lång tid, som\r\nen beklaglig parantes i historien. Det har\r\nnaturligtvis varit ett stort misstag, men det har varit\r\nbilligare och enklare, och det har inte alltid varit\r\n''inne'' -- jag har varit med i debatten ganska länge,\r\nså jag vet -- att tala för det förnybara. Men det är\r\ndet som hela tiden måste in i större utsträckning för\r\natt vi skall klara av att lösa de här frågorna.</pre><pre>Det är också viktigt att säga att vi inte skall åberopa\r\nväxande skog och växande gröda som ett skäl för att\r\ninte göra tillräckligt. Med det växande följer\r\nnaturligtvis också att vi absorberar koldioxid.\r\nSkulle vi räkna in också det ligger vi rätt hyggligt\r\ntill, men det skall vi inte göra, utan det är\r\nförbränningen det handlar om, i synnerhet de\r\nfossila bränslena.</pre><pre>Jag kan gärna gå in på de tekniska frågorna. Låt\r\nmig bara konstatera att jag är övertygad om att\r\nmiljöteknik är en framtidsmarknad. De företag\r\nsom är beredda att satsa på avancerade lösningar på\r\ndet här området kommer att ha ett\r\nkonkurrensförsteg. Jag tycker att det är viktigt att\r\nsvensk industri hävdar sig på det här området, och\r\njag utgår från att man är medveten om hur viktig\r\nden svenska ledande positionen är för att vi skall\r\nkunna skapa de förutsättningar som krävs för att\r\nleverera lösningar som andra kommer att behöva i\r\nallt större utsträckning ju längre tiden går.</pre><pre>Det är viktigt att man är medveten om problemen\r\nmed förgasningsteknik. Jag delar Jan Jennehags\r\nuppfattning att det är fel att leverera den här\r\nsortens energiråvara till andra länder med tanke på\r\nden sämre utrustningen och förbränningen. Det är\r\nett generellt problem i miljöpolitiken. Men inte\r\nheller på hemmaplan är alla tekniska problem\r\nlösta. Det finns delade meningar om hur det här\r\nskall hanteras. Jag tror inte att Jan Jennehag och\r\njag har några delade meningar när det gäller vad vi\r\ni sak eftersträvar. Men det är viktigt att det fungerar\r\ni verkligheten.</pre><pre>Anf. 11  JAN JENNEHAG (v) replik:</pre><pre>Fru talman! Det här replikskiftet, Olof Johansson,\r\nvisar på en tendens till att vi tycker ungefär lika.\r\nOm vi nu gör det, efterlyser jag nästa steg. Jag\r\nåterkommer till en sak som jag nämnde tidigare: Är\r\nman överens om i stort sett allt, bör man gå in på\r\ndetaljer och möjligen redovisa olika åsikter och\r\nanalysera skälen därtill.</pre><pre>Om vi nu kan konstatera att det är rimligt att\r\nindustrin fortsätter att utvecklas --\r\njärnframställning lär vi i Sverige nog hålla på med\r\nett bra tag till -- undrar jag varför vi inte kan få en\r\nkonstruktion när det gäller skatter och avgifter som\r\nbidrar till att denna teknik utvecklas snabbare, en\r\nskatt som skulle stimulera till att man inom\r\nindustrin avstod från att använda kol som\r\nreduktionsmedel. Man skulle också kunna få till\r\nstånd ett samarbetsprojekt inom oljeindustrin för\r\nett tillvaratagande. Sverige har ju trots allt en\r\nbetydande raffinaderikapacitet.</pre><pre>Varför kan man inte i hög grad anslå materiella\r\nresurser i stället för att bara komma med\r\nsymboliska ord? Återigen vill jag påpeka att det\r\nhandlar om 10 % av våra koldioxidutsläpp. Det är\r\nalltså inga små mängder som vi hanterar jämfört\r\nmed vad vi diskuterar i andra sammanhang,\r\nexempelvis trafikens påverkan. Det är ett billigt\r\nsätt. Det är också mycket begripligt för svenska\r\nfolket när man ser att man kan få snabba resultat\r\nbara genom att resurserna inriktas konkret på klart\r\navgränsade områden i industriproduktionen. På\r\nden punkten saknar jag ett svar från Olof\r\nJohansson.</pre><pre>Anf. 12  Miljöminister OLOF JOHANSSON\r\n(c):</pre><pre>Fru talman! Den här typen av insatser behövs\r\nmånga gånger. Problemet är emellertid att det, med\r\nde åtgärder som vidtas, ofta blir ett för detaljerat\r\nstyrande, och att man, om man bara går in på ett\r\nvisst område och gör en anpassning till en viss\r\nbransch eller till ännu smalare områden, tappar\r\nhelhetsperspektivet.</pre><pre>Men det får inte hindra oss. Det finns naturligtvis\r\nanledning att ta fasta på det som Jan Jennehag har\r\nsagt. Jag vill i varje fall inte avvisa möjligheterna.\r\nJag har emellertid, när jag har undersökt det här\r\nproblemet, funnit att den riktade åtgärdens\r\nkaraktär ofta ger effekter på andra områden och\r\nsom kan vara besvärliga att hantera. Annars är vi\r\növerens om att kolet, likväl som oljan, skall så att\r\nsäga pressas ut ur systemet. Det skall också synas\r\nskattemässigt, men det skall vara så enkelt som\r\nmöjligt. Det skall också finnas tekniska alternativ.\r\nJag utgår från att sådana går att klara.</pre><pre>Talmannen anmälde att Jan Jennehag anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 13  MAX MONTALVO (nyd) replik:</pre><pre>Fru talman! Olof Johansson sade att vi nästan är\r\nvärst i världen vad gäller koldioxidskatt, och han\r\ntycker att det är vettigt. Jag tycker att det verkar\r\növerilat. Det innebär försämrad konkurrenskraft.\r\nDet är ju transporterna som ger oss välstånd, och\r\n70 % av transporterna sker på vägarna. Vi får nog\r\nvara litet försiktiga och inte bara trampa i väg. Vi\r\nskall ju fortsätta att existera också i Sverige. Man\r\nkan som sagt var ifrågasätta om vi har råd att vara\r\nvärst i världen.</pre><pre>Det gäller att få i gång arbetet internationellt för att\r\nkomma på samma våglängd. Olof Johansson sade\r\natt man jobbar med det, och jag anser att det är där\r\nman bör lägga ned det mesta arbetet, så att\r\nsatsningen blir global också på detta område.</pre><pre>Olof Johansson sade att man satsar på industrins\r\nkonkurrenskraft genom att hålla tillbaka den här\r\nmiljösatsningen. Det är bra att man tänker på\r\nindustrin i det här sammanhanget; vi vill ju inte se\r\nsådana överilade satsningar på miljöklassning av\r\ntunga fordon som vi såg tidigare. De sänkte nästan\r\nhela näringen. Det får inte vara så bråttom att man\r\ninte hinner ställa om.</pre><pre>Jag hörde också att det är viktigt för svensk industri\r\nmed miljöteknik; att kunna utveckla produkter och\r\nsälja dem. Men det är också viktigt att produkterna\r\när så enkla att de kan köpas i den del av världen som\r\nbäst behöver dem. Vi skall inte vara värst med att\r\nta fram det mest unika. Jag tror nämligen inte att\r\ndet gör något för miljön globalt.</pre><pre>Jag vill tillägga att jag naturligvis stöder våra\r\nreservationer, och jag yrkar bifall till\r\nreservationerna 1, 6 och 9.</pre><pre>Anf. 14  Miljöminister OLOF JOHANSSON\r\n(c):</pre><pre>Fru talman! Max Montalvos yttranden uttrycker ett\r\nklart spänningsförhållande: vi skall inte vara värst i\r\nvärlden och inte göra överilade saker. Det senare\r\nkan jag hålla med om, men att vara ledande i vissa\r\ndelar av miljöområdet där man har speciellt goda\r\nförutsättningar är viktigt för att få i gång arbetet\r\ninternationellt, något som Max Montalvo sedan\r\ninstämde i var viktigt.</pre><pre>Man blir inte trovärdig i internationella\r\nsammanhang om man inte själv är beredd att göra\r\ndet som man talar om för andra att de skall göra, i\r\nalla fall inte som liten nation. Jag tycker därför att\r\nMax Montalvo skall gå hem och fundera en gång till\r\növer spänningen i Ny demokratis politik på det\r\nområdet.</pre><pre>Energiråvaror är inte den enda\r\nproduktionsfaktorn. Det handlar om den\r\nsammantagna mängden arbetskraft, kapital och\r\nenergiråvaror, och den varierar naturligvis mellan\r\nolika branscher. Här kan vi göra en hel del genom\r\natt växla så att vi inte försämrar den totala\r\nkonkurrenskraften, utan lägger en sådan belastning\r\npå olika produktionsfaktorer, så att vi både blir\r\nkonkurrenskraftiga och klarar miljökraven.</pre><pre>Jag tycker att för litet tankemöda ägnas åt detta.\r\nAnvändningen av ekonomiska styrmedel är ett\r\nuttryck för synsättet att vi måste sätta pris på\r\nmiljön. Det är inte gratis att smutsa ner eller att\r\nförstöra klimatet; någon gång kommer det en\r\nräkning. Det är därför departementet har tagit fram\r\nskrifterna om miljöskulden, dvs. det som inte\r\nbetalas i dag kommer senare som en nota till någon\r\nannan, i första hand till kommande generationer.\r\nDet är mycket lätt att glömma det och säga att vi\r\ninte bryr oss om det och att de får betala både för\r\noss och för sig själva.</pre><pre>Vi anser inte att detta är en moraliskt och etiskt\r\nvettig uppfattning. För att kunna hantera dessa\r\nmycket svåra problem måste vi sätta pris på miljön\r\noch aktivt använda ekonomiska styrmedel. Det var\r\ndärför vi gjorde kompromissen mellan olika syften;\r\nkonkurrensneutralitet, miljömål och sänkt\r\nkoldioxidskatt för industrin i vissa lägen. Det är\r\ninget slutgiltigt bud, utan man får se hur det\r\nfungerar för både den ''vanliga'' och den mer\r\nenergiintensiva industrin och om det finns\r\nmöjligheter till omfördelning i nya situationer.</pre><pre>Det är riktigt att det i österled finns utrymme för\r\nallt. Jag skulle kunna berätta om olika projekt som\r\nvi för närvarande arbetar med. En del av projekten\r\nhandlar egentligen inte om teknik, utan om att få\r\nett avlopp som fungerar. Det är inte någon särskilt\r\nhög teknologinivå, men så eländig är situationen i\r\nÖsteuropa.</pre><pre>Anf. 15  MAX MONTALVO (nyd) replik:</pre><pre>Fru talman! Jag kan instämma i att vi inte skall dra\r\nner på vår ambition här hemma, Olof Johansson.\r\nDet är bra att det nu görs en sammankoppling med\r\nkonkurrenskraften. Jag menar att vi för att uppnå\r\nen global miljöpåverkan måste hjälpa de länder\r\nsom inte har kommit någon vart. De kan inte ta\r\nfram de produkter som vi kan ta fram, och vi\r\nkanske kan göra en mycket stor insats där.</pre><pre>Man skall inte bara se på vårt lilla område -- det är\r\nfuttigt att göra det -- utan man skall nog se det här\r\nmiljöproblemet som ett världsproblem. Som jag\r\nnämnde i mitt huvudanförande, har de 140 olika\r\növerenskommelser som gjorts hittills egentligen\r\ninte haft så stor verkan på de ställen där behovet\r\nvarit störst. Det som är sorgligt i dag är att det mest\r\när industriländerna som har anammat de här\r\nsakerna. Jag tycker att vi skulle kunna satsa mer på\r\natt hjälpa de länder som har större behov på detta\r\nområde.</pre><pre>Anf. 16  Miljöminister OLOF JOHANSSON\r\n(c):</pre><pre>Fru talman! Jag vill påminna om att vi sedan cirka\r\nfem år tillbaka har ett miljömål i biståndspolitiken.\r\nJag hoppas att Max Montalvo är medveten om det.\r\nDet är självklart att det just handlar om att bistå de\r\nländer som inte kan klara detta själva med lagom\r\nteknik.</pre><pre>Det finns en annan förutsättning, som i synnerhet\r\när ett problem i Östeuropa. Det är att energin där\r\nhar varit så lågt prissatt att den nästan har varit en\r\nfri nyttighet. Om man då inte har någon press på sig\r\natt spara och hushålla, blir det slöseri. Det är precis\r\ndet som vi har sett där. Om det skall bli effektivitet\r\nräcker det inte bara med att gå in med\r\npunktinsatser eller ens systemförändringar, dvs. att\r\nbyta olja mot t.ex. förnybara energikällor. Det\r\nhandlar också om att prissätta energin på ett sådant\r\nsätt att man inte både slösar och har brist när det\r\nblir kallt.</pre><pre>Den situationen gäller tyvärr i flera av våra\r\ngrannländer på andra sidan Östersjön. Därför\r\nmåste vi också påverka deras sätt att bygga upp sina\r\nenergisystem framöver, och det försöker vi göra.</pre><pre>Anf. 17  IVAR VIRGIN (m):</pre><pre>Fru talman! Det har varit en stillsam debatt. Låt\r\nmig återgälda Berndt Ekholms vänlighet mot\r\nmiljöministern och säga att jag tyckte att han också\r\nhöll en sympatisk ton i sitt anförande. Det hindrar\r\ninte att vi i många avseenden ändå har betydande\r\nmeningsskiljaktigheter på en rad områden i det vi\r\nnu debatterar. Framför allt kanske vi har anledning\r\natt titta litet på historieskrivningen, som Berndt\r\nEkholm gjorde.</pre><pre>Under Riokonferensen för snart ett år sedan var\r\nklimatkonventionen, som riksdagen nu föreslås\r\ngodkänna, en av de verkligt stora frågorna.</pre><pre>I själva verket har klimatfrågan, alltsedan\r\nBrundtlandkommissionen avgav sin rapport om\r\nmiljö och utveckling i början av 1987, varit på topp\r\nbland miljöfrågor. Det är med all rätt. Även om den\r\nvetenskapliga bevisningen inte är 100-procentig när\r\ndet gäller de risker som ligger framför oss, är\r\nperspektivet så hotande att åtgärder redan nu är av\r\nstörsta vikt.</pre><pre>Det var också denna insikt som låg bakom\r\nriksdagens beslut 1988, på förslag av Centerpartiet\r\noch Moderata samlingspartiet, att vi som första\r\nparlament i världen skulle ha målsättningen att\r\nkoldioxidutsläppen skulle vara oförändrade\r\nframöver. Om man använder 1987 som referensår,\r\nhade vi till 1991 minskat våra koldioxidutsläpp med\r\n12 %. Vi har alltså väl levt upp till den målsättning\r\nsom riksdagen då lade fast.</pre><pre>Det kan vara värt att notera, Berndt Ekholm, att\r\nSocialdemokraterna röstade emot förslaget om\r\noförändrade koldioxidutsläpp 1988. Jag tycker att\r\ndet bör nämnas i debatten att Socialdemokraterna\r\nvid den tiden inte var beredda att medverka till att\r\nriksdagen blev det första parlament som fattade\r\ndetta beslut. Psykologiskt var det ett mycket viktigt\r\nbeslut, därför att det kom direkt efter\r\nBrundtlandkommissionens rapport. Det var en\r\nmarkering att ett nationellt parlament kunde fatta\r\nbeslutet, trots att frågan inte hade debatterats\r\ninternationellt annat än inom kommissionens ram.</pre><pre>Det är också viktigt att påminna om att Birgitta\r\nDahl, som var miljöminister på den tiden, kallade\r\nbeslutet om oförändrade koldioxidutsläpp för\r\ntokigt. Hennes karakteristik av vad riksdagen då\r\ngjorde var minsann färgad av ganska svavelosande\r\nepitet. Hon tog alltid fram den stora trafikökningen\r\nsom ett argument för omöjligheten att leva upp till\r\nriksdagens fastlagda målsättning. Det är inget\r\ntvivel om att hon har många ekon bland\r\nsocialdemokrater i dag.</pre><pre>I propositionen finns en utmärkt sammanfattning\r\nav koldioxidutsläppen för olika sektorer från 1970\r\ntill 1991. Man kan där konstatera att våra\r\nsammanlagda koldioxidutsläpp har minskat med\r\növer 40 % under den perioden.</pre><pre>I propositionen ges också förklaringen till denna\r\npositiva utveckling. Jag citerar:\r\n''Utsläppsminskningen kan till en del ses som en\r\nkonsekvens av höjda oljepriser och ökad\r\neffektivisering och energibesparing. Besparingarna\r\ninom bostäder/service har dock i stort sett\r\nmotverkats av att nya hus byggts. Den avgörande\r\nförklaringen till nedgången i koldioxidutsläppen är\r\növergång från olja till el och utbyggnad av\r\nkärnkraften som skedde mellan år 1976 och 1984.\r\nAndra faktorer som påverkat utvecklingen är\r\nutbyggnaden av fjärrvärme och att den\r\nelproduktion med oljeeldade kondenskraftverk\r\nsom fanns under 1970-talet i stort sett ersatts av\r\nkärnkraft.''</pre><pre>Det mest intressanta kanske ändå är att från\r\nsektorn samfärdsel -- just det område som Birgitta\r\nDahl nästan alltid tog upp i sina debatter -- har\r\nkoldioxidutsläppen minskat med 2 % efter\r\nriksdagsbeslutet 1991. Det stämmer inte alls med\r\nden vanliga uppfattning om vad som har hänt på det\r\nhär området som ofta torgförs.</pre><pre>En av Birgitta Dahls älsklingstankar om bilismens\r\nohämmade tillväxt är härmed fullständigt\r\ntorpederad. Man kan fråga sig vad detta beror på.</pre><pre>Jag är övertygad om att energieffektiviseringen på\r\nfordonssidan har väl balanserat trafikökningen.\r\nBilindustrin anpassade sig snabbt till\r\noljeprishöjningarna och till de signaler som utgick\r\nfrån Brundtlandkommissionens rapport.</pre><pre>Jag tror att man redan då de första signalerna kom\r\ni början av 80-talet var beredd att vidta åtgärder,\r\nnär det gällde teknisk utveckling, för att balansera\r\ntrafikökningen.</pre><pre>Det är i så fall inte första gången som den tekniska\r\nutvecklingen springer ifrån de politiska besluten.\r\nDet är glädjande att kunna konstatera detta. Det\r\nvittnar om den dynamik som ligger inbyggd i den\r\nfria marknadsekonomin.</pre><pre>Ett annat exempel på den här dynamiken har vi i\r\nVolvos nya elhybridbil -- jag tror att den har nämnts\r\ni debatten vid ett par tillfällen. Den kan köras så att\r\nden ger nollutsläpp i känsliga områden och mycket\r\nlåga utsläpp där sådana kan accepteras. Den kan\r\nställas om för drift med biobränslen och alltså ge\r\nnollutsläpp vad gäller koldioxid.</pre><pre>För ett par år sedan skulle denna bil ha betraktats\r\nsom en hägring i det blå. De flesta var nog\r\nförvånade över att den kunde se dagens ljus så\r\nsnabbt. Jag tror att förvåningen var stor även på\r\nVolvo. Förklaringen till att det kunde gå så snabbt\r\nligger i en rad tekniska genombrott. Även om det\r\nkommer att dröja många år innan den är\r\nfärdigutprovad pekar den definitivt mot den\r\ntidpunkt då miljöproblemen när det gäller\r\npersonbilstrafiken i stort sett är lösta.</pre><pre>Regeringen föreslår ju 9 miljoner kronor till\r\nforskning, utveckling och demonstration av el- och\r\nhybridfordon. Det är en riktig och viktig satsning\r\nför att den utveckling som nu är på gång skall kunna\r\nsäkerställas och påskyndas. Det är beklagligt att\r\nSocialdemokraterna reserverar sig mot det här\r\nanslaget.</pre><pre>I själva verket är detta en mycket hoppfull\r\nutveckling. Den pekar mot möjligheten att klara av\r\nhotet mot miljön och ändå kunna bibehålla den\r\nrörlighet som vi har vant oss vid och som betyder så\r\nmycket för vårt välbefinnande.</pre><pre>Även på lastbilssidan sker en positiv utveckling, om\r\nän i något långsammare tempo. Politikernas krav\r\npå lastbilarna ökar, och det finns all anledning att\r\näven hälsa det med tillfredsställelse.</pre><pre>Det är också bra att regeringen nu anger en\r\nnationell strategi för koldioxidutsläppen från fossila\r\nbränslen. De skall år 2000 inte ligga högre än år\r\n1990. Utskottet har dessutom tillåtit sig att göra ett\r\ntillägg när det gäller den här målsättningen,\r\nnämligen att koldioxidutsläppen efter år 2000 skall\r\nminskas. Det är en viktig och nödvändig\r\nmarkering.</pre><pre>Båda dessa målsättningar bör vara möjliga att\r\nuppnå, bl.a. genom den satsning på biobränsle som\r\nnu sker runt om i vårt land. Satsningen stimuleras\r\nav den höjning av koldioxidskatten som gäller för\r\nfjärrvärme till alla förbrukare utom industrin.</pre><pre>Man kan jämföra denna nya nationella målsättning\r\nmed den som gällde under Socialdemokraternas\r\nregeringsinnehav. Då var målsättningen att Sverige\r\ni samarbete med EG och EFTA-länderna skulle få\r\ntill stånd en stabilisering av de totala\r\nvästeuropeiska koldioxidutsläppen och en\r\nutveckling av kostnadseffektiva styrmedel. Det var\r\nen vag och opreciserad målsättning, som väl\r\nspeglade Socialdemokraternas låga ambition på det\r\nhär området. Det var väl egentligen ett fullföljande\r\nav den kritik som man då vid alla tillfällen förde\r\nfram när det gällde det ursprungliga beslut som\r\nriksdagen fattade 1988.</pre><pre>Regeringen anger också i klimatpropositionen att\r\nsatsningar från svensk sida på att utveckla sänkor\r\nbör ses som kompletterande åtgärder till\r\nhuvudinriktningen, nämligen att utsläppen av\r\nkoldioxid skall minskas. Det är en riktig inriktning.\r\nMen det är viktigt att man gör en fortlöpande\r\nutvärdering av de här satsningarna för att se vad de\r\nhar för koldioxidupptagande effekt, och det är\r\nviktigt att man noggrant registrerar detta så att det\r\nkan användas när man fastlägger ambitionsnivåer i\r\nframtiden.</pre><pre>På samma sätt måste de medel som vi avsätter t.ex.\r\nför energieffektivisering i Estland, Lettland,\r\nLitauen, Polen och kanske i delar av Ryssland\r\nbedömas också med utgångspunkt i hur\r\nkoldioxidutsläppen kan minskas. Det är rimligt att\r\nde insatser som vi gör i de här områdena också\r\nregistreras och på något sätt kan ingå som en del i\r\nett nationellt mål. Då kan dessa satsningar bli en\r\nintegrerad del i en sammanhållen klimatstrategi.\r\nDärför är det viktigt att man noggrant har kontroll\r\npå vad de här satsningarna har för effekt i fråga om\r\nutsläppsminskningar.</pre><pre>Man kan självfallet tänka sig att sätta\r\nutsläppsramar för bl.a. koldioxidutsläppen i\r\nÖstersjöregionen. Det fordrar förhandlingar med\r\nberörda stater, men det kan mycket väl visa sig vara\r\nen framkomlig väg. Detta är markerat i en\r\nsocialdemokratisk reservation, och utskottet har\r\negentligen ingenting att erinra mot denna tanke\r\nmen tar för givet att den kommer att finnas med i\r\ndiskussionen. Men det är viktigt -- och det har\r\nockså under debatten inskärpts -- att de åtgärder\r\nsom vi vidtar är kostnadseffektiva, helt enkelt av\r\nden anledningen att det först är då som\r\nmiljöpolitiken får den stringens som behövs. Om\r\npengarna används på rätt sätt innebär det också att\r\ndet blir möjligt att göra ännu fler miljöinsatser.</pre><pre>För att kunna få ett grepp om de medel som i dag\r\nanvisas över fyra huvudtitlar krävs det en\r\nkontinuerlig redovisning av miljösamarbetet med\r\nÖsteuropa. det är -- som det har påpekats i\r\ndebatten -- ganska svårt att få ett grepp över de här\r\nsatsningarna. I betänkandet har vi därför skrivit in\r\natt vi förväntar oss en sådan första redovisning av\r\nregeringen under hösten 1993. Jag tror att det är\r\nviktigt att riksdagen på det sättet markerar att det\r\när önskvärt att saker verkligen följs upp. Dessutom\r\nkan man konstatera att regeringen har tillsatt en\r\nsärskild samordnare i sammanhanget, nämligen\r\nambassadör Christer Sylvén. Han har från årsskiftet\r\nuppgiften att sammanställa och samordna de här\r\ninsatserna.</pre><pre>Det råder inget tvivel om att de medel som avsätts\r\nför insatser i de östeuropeiska länderna kan ge helt\r\nandra utsläppsminskningar än vad motsvarande\r\nmedel satsade i Sverige skulle ge. Detta har\r\npåpekats under riksdagsdebatter sedan lång tid\r\ntillbaka, men nu är ju den här kunskapen omsatt i\r\npraktisk handling. Det är glädjande.</pre><pre>Regeringens starka inriktning på detta område är\r\nen av de mest positiva inslagen i den samlade\r\nmiljöpolitiken. Det är samtidigt självklart -- och det\r\ntror jag att man måste ha klart för sig -- att den här\r\ninriktningen kommer att möta bakslag här och var,\r\nhelt enkelt därför att vi opererar i en miljö som vi\r\ninte är vana vid.</pre><pre>En långvarig socialistisk samhällsordning har\r\nförvisso åstadkommit djupgående skador.\r\nSvårigheterna beskrivs ju bra i det bistra polska\r\nkonstaterandet att det är lätt att göra en god\r\nfisksoppa av ett akvarium, men det är betydligt\r\nsvårare att göra ett vackert akvarium av en\r\nfisksoppa. Detta ger mycket drastiskt en bild av vad\r\ndet här handlar om. Fru talman! Jag vill med det\r\nanförda yrka bifall till hemställan i\r\njordbruksutskottets betänkande nr 19 och avslag på\r\nsamtliga reservationer.</pre><pre>Anf. 18  BERNDT EKHOLM (s) replik:</pre><pre>Fru talman! Nu kanske det finns anledning att\r\nändra tonläget litet grand.</pre><pre>År 1988 drev faktiskt Moderaterna de borgerliga\r\npartierna med sig i syfte att kärnkraften skulle\r\nbevaras. Det råder inget tvivel om att det var därför\r\nsom man var så aktiv i den här frågan.</pre><pre>Det är intressant att notera att man har fått ge med\r\nsig i den regeringsförklaring som kom 1991, och det\r\nborde man kanske dra vissa lärdomar av.</pre><pre>Till saken hör faktiskt också att vi socialdemokrater\r\ninte alls argumenterar på det sättet som Ivar Virgin\r\nger sken av.</pre><pre></pre><pre>Det står i vår reservation från 1988 att\r\nsocialdemokraterna i utskottet anslöt sig till\r\nförslaget i motion JoU30 om att regeringen skall\r\nklarlägga energianvändningens effekter på\r\nkoldioxidhalten i atmosfären och utarbeta ett\r\nprogram för att minska utsläppen så att\r\nkoldioxidbalans långsiktigt kan uppnås. Vidare står\r\ndär att avvikelser från den långsiktiga inriktningen\r\npå kort sikt kan förekomma.</pre><pre>Det senare gjorde att vi ville vara ärliga och sade att\r\ndet inte alls var säkert att man kunde fastställa ett\r\ntak och sedan sänka det, utan att vi kunde få en\r\nuppgång under 1990-talet och sikta på 2000.</pre><pre>Intressant är det att konstatera att precis den\r\nmålsättning som Socialdemokraterna då ställde upp\r\nför är den som den borgerliga regeringen fortsätter\r\natt driva, inte det som man sade. Jag måste få fråga:\r\nVar finns era vackra ambitioner om 20 %\r\nminskning av koldioxidutsläppen till år 2005? Var\r\nfinns de i regeringens material? Var finns\r\nverkligheten bakom det? Detta var vad ni drev i\r\nvarje fall 1991 -- jag minns inte om ni drev frågan\r\nredan 1988. Det skulle jag bra gärna vilja ha besked\r\nom.</pre><pre>Vi agerade realistiskt, precis på samma sätt som\r\nOlof Johansson försöker enligt sitt anförande: att\r\ninse att detta är en mycket komplicerad fråga. Men\r\nni moderater har ett särskilt ansvar, för det är ni\r\nsom har drivit på hårdast. Jag tycker att ni nu i\r\nregeringsställning lägger er. Jag skulle vilja veta\r\nvarför ni gör det. Kan det möjligen vara så att\r\nCentern står i vägen för era ambitioner?</pre><pre>Ivar Virgin var mycket aktiv i debatten 1991 och\r\nlanserade de moderatera idéerna om en minskning\r\nmed 20 %. Han kritiserade oss socialdemokrater\r\nhårt för att vi inte var tillräckligt framåt i denna\r\nfråga. Skuggan måste nu falla -- det är faktiskt en\r\nskugga i dag -- över er nu när ni haft chans att i\r\nregeringsställning driva er energipolitik. Ni hade en\r\nchans i Rio att vara i frontlinjen, men ni tog den\r\ninte.</pre><pre>Anf. 19  IVAR VIRGIN (m) replik:</pre><pre>Herr talman! Min kritik mot Socialdemokraterna\r\nnär det gäller beslutet 1988 kvarstår. Vid det\r\ntillfället hade det varit en ganska ringa uppoffring\r\nfrån Socialdemokraterna att gå med på det krav\r\nsom ställdes på ett koldioxidtak. Utvecklingen har\r\nsenare visat att kravet var mycket realistiskt. Det\r\nvar välförankrat i verkligheten. Vi har varje år efter\r\n1987 -- som ju är det rimliga basåret eftersom\r\nbeslutet fattades i juni 1988 -- lyckats minska\r\nkoldioxidutsläppen med 12 %. När vi ville höja\r\nambitionsnivån och till år 2005 dra ner med 20 %,\r\nvar utgångspunkten att vi redan hade lyckats att\r\nkomma åtminstone halvvägs i den ambitionen, och\r\ndetta på mycket kort tid, på fyra år.</pre><pre>Vi tyckte att ambitionen att dra ner med 20 % från\r\n1987 till 2005 var en rimlig målsättning. Denna\r\nmålsättning hade dessutom internationell\r\nuppbackning. Det var i Torontokonferensen 1987\r\nsom tanken lanserades och som anammades av\r\nbl.a. dåvarande Västtyskland. Man gjorde olika\r\nfördelningar mellan östra och västra Tyskland.\r\nKoldioxidreduktionen i Västtyskland skulle vara\r\n25 % från 1987 till 2005, medan man i Östtyskland\r\nhade en högre ambitionsnivå, 35 % minskning.</pre><pre>Vi har i regeringsförklaringen gjort vissa\r\nkompromisser -- där har Berndt Ekholm helt rätt.\r\nJag ser inte dessa kompromisser som stående mot\r\nkravet på 20 % reduktion till år 2005. Jag tror att\r\ndet är mycket möjligt att uppnå det målet. Det finns\r\nall anledning att ha det kravet i åtanke.</pre><pre>Utskottet markerar dessutom med sin skrivning om\r\natt utsläppen efter 2000 skall minska en vilja åt det\r\nhållet. Att det sedan inte är uttryckt i procent är en\r\nannan sak. Där har självfallet vissa komprosmisser\r\nfått göras. Men Berndt Ekholm kan vara helt lugn,\r\nvår ambition ligger kvar i detta avseende.</pre><pre>Anf. 20  BERNDT EKHOLM (s) replik:</pre><pre>Herr talman! Vi drar naturligtvis, precis som Jan\r\nJennehag nämnde tidigare i debatten, åt samma\r\nhåll. Det är avsevärt mycket enklare att komma\r\nframåt när vi gör det än när det är tvärtom, som i\r\nmånga andra frågor.</pre><pre>Moderaterna har just i denna fråga gått ut så\r\noerhört hårt. När de sedan får chansen i\r\nregeringsställning, blir det inte mycket av det hela.\r\nVi valde i regeringsställning att inte göra så utan var\r\nförsiktiga i denna fråga. Vi fick skäll från\r\noppositionen, och i praktiken får vi det i dag också,\r\nför att vi gjorde det. Det är svårt att acceptera,\r\ndärför att det är en verklighetsbeskrivning som är\r\nväldigt politiserad och som inte helt har med\r\nutvecklingen att göra. Jag tycker att Olof\r\nJohansson där mer höll sig till fakta.</pre><pre>Vi kan naturligtvis diskutera om utgångsåret skall\r\nvara 1987 eller 1988; det var en strid. Det betyder\r\nväldigt mycket för sifferexercisen. Jag skall inte gå\r\nvidare där, för det är egentligen inte särskilt\r\nväsentligt.</pre><pre>När det gäller trafiken, som Ivar Virgin var inne på\r\ni sitt huvudanförande, är det intressant att\r\nkonstatera att regeringens politik fördjupar en\r\nlågkonjunktur, som i sin tur leder till att vi\r\nnaturligtvis får en mindre trafikvolym än vi annars\r\nskulle ha haft. Det påverkar givetvis utsläppen, i\r\ndet här fallet, positivt.</pre><pre>Återigen till Moderaternas agerande. De drev\r\nmycket hårt på att införa en ganska hög\r\nkoldioxidskatt. Om jag minns rätt var det 46 öre,\r\neller i varje fall i närheten av det. När de kommer i\r\nregeringsställning medverkar de till att sänka\r\nskatten för industrin till 8 öre och höja den\r\nvisserligen något för hushållen. Vi hade infört en\r\nskatt på 25 öre. Proklamationerna om den höga\r\nkoldioxidskatten fanns för att vinna opinionsvinster\r\ni miljörörelsen och i andra sammanhang. När man\r\nsedan konfronteras med den bistra verkligheten,\r\nmedverkar man i stället till att sänka\r\nkoldioxidskatten.</pre><pre>Låt oss vara överens om och erkänna att frågan om\r\natt begränsa växthusgaserna är svår. Den kräver\r\ngemensamma tag. Den kräver en intensiv debatt\r\noch diskussion på det internationella planet och en\r\nhög aktivitet, något som regeringen måste ta på sig,\r\ndriva och just i det fallet gå steget före. Den kräver\r\nockså, som den här propositionen är första steget\r\ntill, någon form av nationell strategi, som måste\r\nfördjupas avsevärt om vi skall lyckas med vårt\r\nuppdrag att i praktiken rädda det här klotet till\r\nkommande generationer.</pre><pre>Anf. 21  IVAR VIRGIN (m) replik:</pre><pre>Herr talman! Debatten om koldioxidskatten har\r\nvarit uppe tidigare. Jag vet inte om jag skall behöva\r\nupprepa Olof Johanssons förklaring. Skatten har\r\nfaktiskt höjts avsevärt när det gäller förbrukare\r\nsom inte är utsatta för stark konkurrens, nämligen\r\nindustrisektorn, från 24 öre till 32 öre. Det är i varje\r\nfall en bra bit på väg mot det som vi tidigare angivit\r\nsom målsättning. Det är också litet grand fråga om\r\nhur man definierar koldioxidskatten inom\r\ndrivmedelsområdet. Med den höjd som\r\nenergiskatterna har på det området är målet väl\r\nuppfyllt. Det är ju det område som framför allt och\r\ninte minst socialdemokraterna har tagit upp i\r\ndebatten.</pre><pre>Berndt Ekholm talade om USA i sitt\r\ninledningsanförande. Det är ändå glädjande att\r\nkunna konstatera att kongressen tydligen har röstat\r\nigenom de delar som har med energibeskattning att\r\ngöra. Det var en viktig markering och ett viktigt\r\nbeslut för en global medverkan till en\r\nharmonisering av koldioxidskatterna. Det finns\r\ndock gränser för hur långt ett land kan gå när det\r\ngäller höjning av dessa skatter och takten för\r\nhöjningen.</pre><pre>Anf. 22  MAX MONTALVO (nyd) replik:</pre><pre>Herr talman! Ivar Virgin sade att han tyckte att det\r\nvar bra med en miljöklassning av tunga fordon. Det\r\nförvånar mig litet. De tunga fordonen belastades\r\nmed en miljöskatt på 80 000 kr, samtidigt som de\r\nskulle miljöutrustas för att uppfylla kraven från den\r\n1 januari till en kostnad av 40 000 kr.</pre><pre>Nu ställer moderaterna upp på nya\r\nkoldioxidskatter. Det här är visserligen ingen\r\nskattedebatt, men jag ställer mig ändå litet\r\nfrågande. Är det så, att moderaterna ställer upp på\r\nskattehöjningar när det gäller behjärtansvärda\r\nområden men i andra fall kritiserar\r\nskattehöjningar? Jag tycker att det är en litet lustig\r\nkonsekvens.</pre><pre>Anf. 23  IVAR VIRGIN (m) replik:</pre><pre>Herr talman! När frågan om miljöklassning av\r\ntunga fordon var uppe första gången, röstade vi\r\nemot det förslaget av det skäl som jag var inne på\r\nförut, nämligen att det gäller att harmonisera den\r\nhär typen av skatter med andra länders skatter. Det\r\nförslag som då var aktuellt, men som sedan inte\r\ngenomfördes, var inte rimligt i förhållande till\r\nkonkurrensen från andra länder. Såvitt jag vet har\r\nvi alltid ålagt oss den restriktionen att göra den här\r\nbedömningen, vilken bl.a. gjordes när det gällde\r\nenergibeskattningen för industrin förra året.</pre><pre>Man måste göra anpassningar så, att det blir rimliga\r\nkonkurrensvillkor för industrin. Det är en absolut\r\nnödvändighet, inte minst från miljösynpunkt. Om\r\nvi har en väl fungerande industri, är det möjligt att\r\nöka vår välfärd, och denna välfärd kommer delvis\r\natt kunna utnyttjas för miljösatsningar. Därför är\r\nupprätthållandet av konkurrenskraften inom\r\nindustrin en utomordentligt viktig faktor.</pre><pre>Anf. 24  ULLA PETTERSSON (s):</pre><pre>Herr talman! Det finns frågor vilkas lösning utgör\r\nen förutsättning för att de flesta av de\r\npolitikområden som vi dagligdags behandlar i\r\nriksdagen över huvud taget skall vara värda att ta\r\nsig an. Klimatfrågorna får nog räknas dit.</pre><pre>Som relativt nybliven ledamot i jordbruksutskottet\r\nvill jag påminna om det ansvar vi har att sprida\r\ndenna kunskap inom och utanför det här huset. Det\r\när ganska självklart för dem som dagligen och\r\nstundligen arbetar med dessa frågor, men enligt\r\nmin uppfattning skulle det inte skada med en litet\r\nrejälare miljödebatt i samhället.</pre><pre>När jag har gått tillbaka till tidigare debatter om\r\njust klimatfrågor har även jag frapperats av Ivar\r\nVirgins utveckling från tuffa Viktor till lille Fridolf.\r\nMen när det gäller just den här frågan måste vi väl\r\nalla bli något av stålmän i kampen mot\r\nväxthusgaserna.</pre><pre>Jag skall i mitt anförande ägna mig något mindre åt\r\ninternationella avtal och övergripande strategier.\r\nDet är alldeles självklart att en fråga av den här\r\nkaraktären lätt hamnar på det internationella\r\nplanet. Det internationella samarbetets betydelse\r\när uppenbar för alla, men jag skall ändå försöka att\r\nkonkretisera diskussionen till en mer nationell\r\nnivå. Jag börjar med att ta upp frågan om\r\nkodioxidutsläppen.</pre><pre>Naturvårdsverket har föreslagit att\r\nenergianvändningen i och koldioxidutsläppen från\r\nde industrier som gör av med särskilt mycket energi\r\nborde prövas vid tillståndsgivning enligt\r\nmiljöskyddslagen. Det tycker också vi. Om den\r\nenergiintensiva industrin beskattas så hårt att\r\nkonsekvenserna blir att vi får importera produkter\r\nsom framställts med sämre energihushållning och\r\nstörre utsläpp i andra delar av världen, gör man\r\nnaturligtvis ingen miljövinst. Därvidlag instämmer\r\njag med miljöministerns tidigare framförda åsikt.\r\nMen det finns också andra vägar att pröva, av vilka\r\nmiljöskyddslagen är en väg. Vi har därför\r\nreserverat oss på den punkten.</pre><pre>Det är bra att regeringen tillsätter en utredning som\r\nskall se över hur jord- och skogsbruket kan bidra till\r\natt minska koldioxidutsläppen. Det vore också bra\r\nom utskottet kunde ta ställning för den råvara som\r\nSverige har unika möjligheter att utnyttja inför en\r\nny energisituation, nämligen vår skog.</pre><pre>Vi har nyligen diskuterat skogspolitik här i\r\nkammaren. Därför skall jag inte ta upp någon\r\nstörre debatt om denna. Jag hänvisar bara till vår\r\nmöjlighet att i det här avseendet bli ett\r\nföregångsland med tanke på den kompetens,\r\ninfrastruktur och den skogsvård som vi har.</pre><pre>Skogen är en förnybar energiråvara. När\r\nkärnkraften skall avvecklas, vilket glädjande nog\r\nnu även Moderaterna ansluter sig till, kommer vi\r\natt behöva skogen. Men vedeldningen är inte helt\r\nutan problem. För att vara miljövänlig kräver den\r\neffektiv energianvändning och rening. Det finns i\r\nvårt land fler än 100 000 vedpannor som inte är\r\nmiljögodkända. Dessa släpper årligen ut mer än\r\n100 000 ton kolväten. Den småskaliga\r\nvedeldningen ger också upphov till andra utsläpp,\r\nsåsom sot, tjära och metan. Om man ställer krav på\r\nen gräns för högsta tjärhalt, kan man uppnå att all\r\nnyinstallation sker med s.k. miljögodkända pannor\r\noch braskaminer. I det sammanhanget hade vi\r\nönskat en större aktivitet från utskottet.</pre><pre>Herr talman! Oavsett vad vi anser om bilismens\r\nvärde är den en av de största miljöbovarna i vårt\r\nnutida samhälle. Det kommer under lång tid\r\nframöver att förbli en av de viktigaste uppgifterna\r\nför oss som politiker att stimulera, begära och\r\nibland tvinga fram bilar som ger allt mindre\r\nmiljöpåverkan. En sänkt dieselskatt är i detta\r\nsammanhang inte någon bra signal.</pre><pre>Ett av de ekonomiska styrmedel som står oss till\r\nbuds är miljöklassning av fordon, som gäller fr.o.m.\r\nsenaste årsmodell, dvs. fr.o.m. 1993 års modeller.\r\nVi vill nu att man skall förbereda införandet av en\r\nny miljöklass, någonting som också förutskickades\r\nvid introduktionen av de nuvarande\r\nmiljöklasserna. Det handlar alltså återigen om att\r\nvara framåtsyftande och stimulera tillkomsten av\r\n2000-talets bilar. I betänkandet finns rubriken En\r\nstrategi för 1900-talet inom transportsektorn. Jag\r\nförstår att det måste vara ett tryckfel; det skall nog\r\nvara 1990-talet. Men det är viktigt att vi fattar\r\nsådana beslut att ingen tror att vi utformar 1900-\r\ntalets politik när det bör vara 2000-talets.</pre><pre>Liksom flera andra i utskottet var jag i går kväll och\r\nbeskådade en s.k. hybridbil. De framfusigaste av\r\noss hade också möjlighet att provköra den. Efter\r\nden demonstrationen är min bestämda uppfattning\r\natt utvecklingskraften inom industrin är stor, och då\r\nmenar jag inte bara inom bilindustrin.</pre><pre>I en av de socialdemokratiska motionerna till detta\r\nbetänkande tas med utgångspunkt i situationen i\r\nVästsverige upp en rad förslag till åtgärder för att\r\nman skall komma till rätta med försurningen av\r\nmark, vatten och skogar. Det kan tyckas ligga litet\r\nvid sidan av klimatfrågorna, där ju växthusgaserna\r\när de väsentligaste, men utskottet har valt att\r\nbehandla denna motion i det sammanhanget. Även\r\ndär har vi avgett en reservation, som i huvudsak\r\nhandlar om denna försurning.</pre><pre>I förra veckan debatterade vi i denna riksdags\r\nmiljöutskott riktlinjer för en kretsloppsanpassad\r\nutveckling. Då försökte vi socialdemokrater att få\r\nriksdagen att gå med på ett beslut som borde vara\r\nsjälvklart i dag, nämligen beslutet om en\r\navvecklingsplan för bly i bensin. Vi kan bara\r\nhoppas att ledamöterna, som nu har haft ytterligare\r\nen vecka på sig att tänka över saken, i dag är\r\nberedda att ansluta sig till oss i ett krav på\r\nregeringen om att nu ta fram en sådan\r\navvecklingsplan.</pre><pre>Herr talman! Sverige var först ut i världen med att\r\nsätta en definitiv gräns för freonerna. Ozonskiktet\r\nhar inte blivit tjockare sedan dess. Tvärtom har\r\nlarmrapporterna om att uttunningen fortsätter\r\nkommit ganska tätt under de senaste åren. Det är\r\nnu dags att ta ytterligare steg bort från de\r\nozonnedbrytande utsläppen. Vi föreslår i en\r\nreservation en skatt på det som brukar kallas mjuka\r\nfreoner, som förkortas HCFC. Den bör införas i\r\nenlighet med det förslag som har utarbetats av\r\nNaturvådsverket.</pre><pre>Jag vill därmed avsluta mitt anförande, herr\r\ntalman, och yrkar bifall till reservationerna 4, 7, 20\r\noch 26. Det innebär att det återstår några\r\nreservationer som vi inte har yrkat bifall till, men vi\r\nstår självfallet bakom även dessa.</pre><pre>Anf. 25  MAX MONTALVO (nyd) replik:</pre><pre>Herr talman! Ulla Pettersson återkommer till\r\nfrågan om bly i bensinen. Jag kan inte låta bli att\r\ntycka att det är litet grand av ankdammspolitik över\r\nSocialdemokraternas värderingar här. Här talar\r\nman om att det här är så viktigt att göra just i\r\nSverige. Senast i går hörde vi att Volvo tillverkar\r\nbilar utan katalysator, som säljs till länder som inte\r\nhar blyfri bensin över huvud taget. Jag menar att\r\ndet får vara någon måtta på energin att göra något\r\nför vårt land. Om man inte jobbar globalt med\r\nmiljöpolitiken får den ju ingen effekt över huvud\r\ntaget. Detta borde ju alla begripa. Det får vara\r\nnågon måtta.</pre><pre>Anf. 26  ULLA PETTERSSON (s) replik:</pre><pre>Herr talman! Max Montalvo har naturligtvis\r\nalldeles rätt i att vi måste arbeta globalt med\r\nklimatfrågorna. Här finns ingen motsättning. Vi\r\nmåste arbeta på flera fronter. Vi kan inte gå ut i\r\nvärlden och kräva insatser om vi inte själva är\r\nberedda att gå i spetsen för att fortlöpande flytta\r\nfram våra positioner. Både Max Montalvo och jag\r\nvet ju att det enda skälet till att inte ett enigt utskott\r\nstår bakom kravet på en avvecklingsplan för blyad\r\nbensin i dag är Max Montalvos omtanke om s.k.\r\nveteranbilar.</pre><pre>\r\nAnf. 27  MAX MONTALVO (nyd) replik:</pre><pre>Herr talman! Vi behöver väl inte profilera oss som\r\nvarande värst på allting bara för att hjälpa andra.\r\nVi kan ju hjälpa andra genom de mål vi har nått.\r\nOm vi kan få dem att komma upp till låt säga 20 %\r\nav det som vi har nått, har vi kommit långt vad\r\ngäller miljön i världen, och det är det viktiga.</pre><pre>Anf. 28  ULLA PETTERSSON (s) replik:</pre><pre>Herr talman! Jag beklagar att vi inte har större\r\ntidsutrymme, därför att det skulle vara roligt att få\r\nföra en allmän debatt med Max Montalvo om hur\r\nman över huvud taget bedriver internationellt\r\nsamarbete. Jag tycker verkligen att det finns\r\nanledning för oss att ibland vara värst -- nu vill jag\r\ninte kalla det för värst utan bäst -- i dessa\r\nsammanhang. Det är oerhört viktigt att man i ett\r\ninternationellt samarbete inte stannar upp, slår sig\r\nför bröstet och säger: Se vad bra vi är. Kom upp till\r\nvår nivå. I stället skall vi ständigt självkritiskt flytta\r\nfram positionerna.</pre><pre>Anf. 29  LENNART BRUNANDER (c):</pre><pre>Herr talman! Jag kan dela Ulla Petterssons nyligen\r\nframförda uppfattning att miljödebatten borde vara\r\nintensivare än vad den är just i dag. När vi drabbas\r\nav många andra problem som dyker upp, minskar\r\nkanske debatten och möjligtvis också\r\nengagemanget i dessa frågor. Men jag tror ändå att\r\ndet i botten finns ett grundläggande och\r\ngrundmurat engagemang i Sverige för miljöfrågor.</pre><pre>Jag skall börja med att litet grand kommentera det\r\nbeslut om koldioxidutsläpp som fattades 1988,\r\neftersom den frågan har diskuterats. Då fanns det\r\nen ganska bred opinion i riksdagen, annars hade\r\ninte det beslutet fattats. Centerpartiet hade länge\r\ndrivit frågan om en sänkning av\r\nkoldioxidutsläppen. När vi i början på 80-talet\r\nbörjade att driva denna fråga möttes vi av ett\r\nganska stort oförstående från många andra partier,\r\ninte minst Socialdemokraterna som sade: Det där\r\när ändå inte så viktigt och vi har ganska god tid på\r\noss.</pre><pre>Sedan har utvecklingen gått mycket snabbt och\r\nframför allt har kunskaperna ökat mycket kraftigt.\r\nDärmed har också ambitionerna ökat. Man kan då\r\nkanske säga att de partier som fattade beslutet 1988\r\nhade litet olika motiv för att sänka\r\nkoldioxidutsläppen så mycket som vi då var\r\nberedda att göra och som vi nu också har som\r\nmålsättning. Det är en minskning av\r\nkoldioxidutsläppen som vi måste arbeta för\r\nframöver för att över huvud taget kunna leva på\r\nden här jorden. Då är det naturligtvis oerhört\r\nviktigt vad som görs från andra länder och inte bara\r\nhär. I det här sammanhanget kommer Baltikum-\r\noch Östeuropapolitiken in. Eftersom den frågan är\r\naktuell i betänkandet vill jag bara säga några ord\r\nom den. Även Berndt Ekholm har varit inne på den\r\nfrågan. Socialdemokraternas förslag säger\r\negentligen inte särskilt mycket om vad de tänker\r\noch vad de vill göra. De vill klumpa ihop detta och\r\ngöra några storstilade satsningar. Jag är inte säker\r\npå att detta är det rätta. Vad man nu gör är att man\r\nmed pengar stödjer verksamheter i Baltikum för att\r\nförbättra miljön, men också för att gå in på en\r\nbiobränslesatsning som är ganska stor. Det finns\r\nmånga sådana möjligheter där borta. Sedan\r\nkommer också kärnsäkerhet och annat in i bilden,\r\nmen det är en annan fråga.</pre><pre>Jag tycker inte att Socialdemokraterna har så\r\nmycket att yvas sig över när det gäller\r\nÖsteuropapolitiken, eftersom starten av den inte\r\nvar särskilt lyckad. Man valde att låta SIDA\r\nhantera något som de inte kunde hantera. De\r\ndiskussioner som nu har förts i KU om hur detta\r\nfungerade ger egentligen en bild av hur det inte\r\nborde vara. Jag tror att det fungerar betydligt bättre\r\nnu, därför att nu har SIDA, SAREK och andra som\r\nhanterar detta fått en erfarenhet också av den här\r\ntypen av verksamhet, vilket man inte hade tidigare.</pre><pre>Biobränslesatsningarna i Sverige är också viktiga.\r\nKonkurrenskraften för biobränslena har faktiskt\r\nförbättrats. Den ändring av dieselskatten som Ulla\r\nPettersson tog upp har ju faktiskt förbättrat\r\nkonkurrensen för biobränslen. I och med att man\r\nnu lägger en direkt skatt på bränslena medan man\r\ninte har en sådan skatt på biobränslen, görs\r\nbiobränslena konkurrenskraftiga.</pre><pre>Jag var i Örebro i måndags för att titta på en\r\nverksamhet där man använder raps och linolja för\r\natt driva fordon i länet, framför allt i tätorterna.\r\nHela satsningen på det s.k. skafibränslet som består\r\nav 30 % rapsolja är mycket framgångsrik och kan\r\nförbättra miljön högst avsevärt.</pre><pre>I utskottsförslaget ingår också satsningar på att\r\nutvinna etanol ur skogsråvara. Det är där man kan\r\nfå fram de stora kvantiteterna för en mer storskalig\r\növergång till användning av biobränsle.</pre><pre>En minskning av trafiken är på något sätt\r\navgörande för att vi skall lyckas med att minska\r\nkoldioxidutsläppen. Detta gör man inte bäst genom\r\nde storskaliga satsningarna på Dennisleder och\r\nandra konstruktioner runt de stora städerna och\r\ninte heller genom att bygga Öresundsbron. Vad jag\r\nförstår har Socialdemokraterna hamnat i en svår\r\nsituation när man å ena sidan har drivit dessa frågor\r\nväldigt hårt och man å andra sidan hävdar att man\r\nskall minska utsläppen.</pre><pre>Satsning på tågtrafik är en fråga. Där gör\r\nnuvarande regering satsningar som tidigare inte har\r\ngjorts. Det är oerhört viktigt att detta arbete fortgår\r\nför att få ett större mått av både gods- och\r\npersontrafik på järnväg i förhållande till vad vi har\r\ni dag.</pre><pre>Dessa förutsättningar förbättras successivt, bl.a.\r\ngenom byggen av järnvägar men framför allt genom\r\natt man skaffar material att köra på dessa\r\njärnvägar, vilket gör att människor får både\r\nkomfort och snabbhet och därmed utnyttjar detta\r\npå ett betydligt bättre sätt.</pre><pre>Ulla Pettersson talade om freonerna. Både 1988\r\noch 1991, men framför allt 1988, försökte vi driva\r\nSocialdemokraterna till en mer offensiv politik när\r\ndet gällde att minska freonerna och tidigarelägga\r\nborttagandet av dem. Det lyckades vi inte med. Vi\r\nhar sedermera fått ställa upp på de\r\nsocialdemokratiska målsättningarna när vi har\r\nnärmat oss dem. Det har inte funnits någon\r\nmöjlighet att ändra dem.</pre><pre>Men Socialdemokraterna kan inte säga att de har\r\ngått före övriga partier här i kammaren i särskilt\r\nmånga sammanhang. Vi i Sverige har gått före\r\nandra länder. Det är viktigt, och det har vi varit\r\növerens om och är fortfarande överens om. Det har\r\nskett en mycket kraftig utveckling. Den har\r\nnaturligtvis skett på grund av att det har funnits en\r\npolitisk vilja och beslutsamhet i Sverige på denna\r\npunkt. Det har säkert också påverkat utveckligen\r\nute i världen och de protokoll som skrevs i\r\nMontreal och som förstärktes i Köpenhamn.</pre><pre>Ulla Pettersson tog även upp försurningsfrågorna.\r\nI detta sammanhang har vi ett mycket stort\r\nbekymmer. Men jag återkommer till att det även i\r\ndetta sammanhang är trafiken som har en mycket\r\nstor del i detta problem. Om man gör ytterligare\r\nsatsningar på trafiken, ökar trafiken. Och då är det\r\ninte särskilt lätt att få till stånd den minskning som\r\nvi skulle behöva.</pre><pre>Slutligen vill jag säga något om miljöklassning av\r\nfordon. Jag kan delvis dela den uppfattning som\r\nSocialdemokraterna har framfört i sin reservation.\r\nDenna uppfattning hade vi när dessa beslut\r\nfattades, och jag tror att det var 1991. Men\r\nsamtidigt kan vi i riksdagen inte fatta beslut som går\r\nlitet hit och dit. Vi måste ha en målsättning som är\r\nlångsiktig och inte ändra besluten undan för undan.\r\nIndustrin och de som gör de innovationer som\r\nbehövs för att nå de mål som vi vill uppnå måste\r\nfrån det ena ögonblicket till det andra veta vad som\r\nskall hända. Nu fastställdes dessa mål och dessa\r\nbestämmelser, och jag tror att vi får leva med dem\r\nett tag och se vad de kan åstadkomma tills vi ser hur\r\nverkligheten blir. När det gäller sakfrågan är det\r\ninget fel på dessa krav.</pre><pre>Som tidigare sagts har vi sett att det på bilsidan\r\nkommer fram prototyper som kan ge dessa lägre\r\nutsläpp. Volvo har tagit fram detta. Det finns även\r\nandra koncept på detta och andra\r\nutvecklingsmöjligheter. Det är viktigt att\r\nbilindustrin får jobba vidare, så att vi även kan få\r\nen industriell nytta av detta i Sverige, vilket jag tror\r\när fullt möjligt.</pre><pre>Herr talman! Jag yrkar bifall till utskottets\r\nhemställan i betänkandet.</pre><pre>Anf. 30  BERNDT EKHOLM (s) replik:</pre><pre>Herr talman! Jag skall ge en kort replik. Lennart\r\nBrunander talade om Östeuropa och apostroferade\r\nmig. Han efterlyste vad Socialdemokraterna vill. Vi\r\nhar talat om det i vår motion. Vi har angett en\r\ngrundinriktning för ett samlat program som bygger\r\npå att man måste begränsa insatserna, som jag sade\r\ni mitt huvudanförande, och att man måste begränsa\r\nsig till ett visst geografiskt område. Man kan inte\r\ntäcka hela detta område om man skall få slagkraft i\r\ninsatserna. I stället bör man samordna insatserna\r\nmed andra länder och den vägen få en samlad insats\r\nt.ex. för Baltikum och andra delar av Östeuropa.</pre><pre>Man kan inte begära att vi som oppositionsparti\r\nskall utarbeta en fullständig strategi åt regeringen.\r\nDet är faktiskt regeringens uppgift att göra det,\r\näven om vi kommer med ett motförslag. Det är\r\nregeringen som har resurserna, och det är\r\nregeringen som bör använda dessa resurser, men\r\ndet har den inte gjort.</pre><pre>Anf. 31  LENNART BRUNANDER (c)\r\nreplik:</pre><pre>Herr talman! Jag skall inte begära någon strategi\r\nfrån Socialdemokraterna, eftersom de förmodligen\r\ninte har någon. Regeringen har en strategi i detta\r\nsammanhang.</pre><pre>Den samordning med andra länder som Berndt\r\nEkholm talar om sker ju. Det har varit en sådan\r\növerläggning i Gdansk om hur man skall finansiera\r\nde enorma satsningar som krävs i Östeuropa för att\r\nklara miljösituationen där, vilket naturligtvis även\r\npåverkar oss.</pre><pre>De satsningar som kommer att göras i Baltikum\r\nmed utgångspunkt i de pengar som nu har satsats\r\nkommer att ge effekt. Om effekten blir större eller\r\nmindre än den effekt som Socialdemokraternas\r\nlösning eventuellt skulle få är naturligtvis omöjligt\r\natt säga. Men denna effekt kommer att nås\r\nsnabbare. Om man skall göra som\r\nSocialdemokraterna vill, samla dessa pengar för att\r\nsedan se vad man skall göra, då dröjer det\r\nytterligare innan man kommer i gång.</pre><pre>Anf. 32  BERNDT EKHOLM (s) replik:</pre><pre>Herr talman! Om Lennart Brunander anser att vi\r\ninte har någon strategi över huvud taget, måste han\r\nha lyssnat mycket dåligt. Vi har ju angett\r\nhuvudinriktningen. Skillnaden mellan den\r\nborgerliga strategin och den socialdemokratiska,\r\noavsett om det gäller miljöpolitik eller insatser i\r\növrigt -- som ledamot i utrikesutskottet vågar jag\r\npåstå att jag kan uttala mig om övriga insatser -- är\r\natt regeringen vill plottra litet överallt i alla möjliga\r\nolika sammanhang och länder, medan\r\nSocialdemokraterna vill koncentrera insatserna\r\nmer.</pre><pre>Om man efterlyser den samlade\r\nÖsteuropastrategin, inte minst kopplad till vad\r\nandra länder gör, till Europabanken EBRD och till\r\nsamarbete med EG och andra aktörer, kan man\r\ninte få några svar. Vi har haft utfrågningar i\r\nutrikesutskottet, och jag har kunnat konstatera att\r\nvi inte kan få besked från regeringen om hur dess\r\nstrategi ser ut. Men den stora skillnaden är att vi vill\r\nkoncentrera insatserna mer, eftersom vi tror att det\r\nger slagkraft. Vi vill samarbeta med andra länder\r\nför att täcka helheten.</pre><pre>Anf. 33  LENNART BRUNANDER (c)\r\nreplik:</pre><pre>Herr talman! Vi är helt överens om att vi skall\r\nsamarbeta med andra länder. Det är den enda\r\nmöjligheten för att vidta verksamma åtgärder där\r\nborta, eftersom det är så mycket som måste göras.</pre><pre>Om den storskaliga satsning som Berndt Ekholm\r\noch Socialdemokraterna talar för är bättre än den\r\nsom regeringen vill göra, dvs. att man redan nu går\r\nin och vidtar de åtgärder som är möjliga att vidta,\r\nfår framtiden utvisa. Men helt klart är att en del\r\nsaker måste göras snabbt för att förbereda de större\r\nåtgärderna. Det var också en del av det som\r\nSocialdemokraterna startade under sin tid i\r\nregeringen, dvs. att börja göra upp vissa planer för\r\nhur miljöarbetet skulle gå till. Jag tror inte att\r\ndenna storskalighet alltid är det allena\r\nsaliggörande. Socialdemokraterna har alltid tyckt\r\natt storskalighet har varit bra. Men också de små\r\ninsatserna har betydelse. Och det är de små\r\ninsatserna tillsammans som får betydelse. I detta\r\nsammanhang får de betydelse tillsammans med\r\nandra länders insatser.</pre><pre>Anf. 34  ULLA PETTERSSON (s) replik:</pre><pre>Herr talman! Lennart Brunander talade om\r\nbiobränslen. Jag vill kommentera det något. Han\r\nsade att den stadiga mängden biobränsle i\r\nfortsättningen måste komma från skogen. Men\r\nvarför står vi då ensamma i fråga om vår reservation\r\ni denna fråga? Vi säger ju precis detta i\r\nreservationen. Men det sägs ingenting om detta i\r\nutskottstexten.</pre><pre>Beträffande freonerna kunde man ju ha förväntat\r\nsig att Lennart Brunander, med de höga ambitioner\r\nsom han gav uttryck för i sitt anförande, skulle ha\r\nställt sig bakom en skatt på de s.k. mjuka\r\nfreonerna. Det har vi inte heller sett att han har\r\ngjort.</pre><pre>Slutligen: Lennart Brunander tycker att vi velar när\r\ndet gäller miljöklasserna. Men jag har svårt att\r\nförstå vad det velandet skulle bestå i. Vad vi vill är\r\natt regeringen förbereder nästa steg i\r\nmiljöklassningssystemet. Det kravet finns i vår\r\nreservation. Jag har svårt att se detta som något\r\nannat än en ganska så rak linje.</pre><pre>Anf. 35  LENNART BRUNANDER (c)\r\nreplik:</pre><pre>Herr talman! Jag sade inte att bioenergin i\r\nfortsättningen bara skall tas från skogen. Utan\r\ntvivel kan jordbruket stå till tjänst med ganska\r\nmycket av biobränslen när det gäller både\r\nvegetabiliska oljor och etanol. Beträffande den\r\nstorskaliga användningen måste etanol tas från\r\nskogen.</pre><pre>I propositionen finns det förslag om att 15 miljoner\r\nkronor skall avsättas just för utvecklingen av den\r\nhär typen av etanol. Det kravet är alltså väl\r\ntillgodosett i propositionen. Naturligtvis krävs det\r\nen fortsatt utveckling. Det finns också ett intresse\r\nför dessa frågor. Sedan får beskattningen av\r\nbränslena styra nyttjandet av dessa åt rätt håll.</pre><pre>När det gäller freonerna förhåller det sig så som jag\r\nbeskrivit. Socialdemokraterna var tidigare faktiskt\r\ninte de som ville gå snabbast fram. Men sedan har\r\ntiden så att säga hunnit ifatt oss. Vi kan alltså inte\r\ngå fortare fram.</pre><pre>Det är naturligtvis riktigt att också användningen\r\nav de mjuka freonerna måste minska. Det skulle\r\nkunna vara fördelaktigt med skatter också i det\r\navseendet. Möjligen får vi ta upp den frågan\r\nsenare. Jag är inte principiellt motståndare till en\r\nskatt när det gäller de här freonerna. Den frågan\r\nfinns dock inte med i detta sammanhang, så den har\r\ninte kommit med i helhetsbilden här.</pre><pre>När det gäller miljöklassningen av bilar är det\r\nfaktiskt så att Socialdemokraterna under en senare\r\ndiskussion i frågan motarbetade detta med\r\nytterligare ett steg i miljöklassningssystemet. Nu\r\nvill man driva frågan. Man hänvisar till\r\nutvecklingen framöver, och det är mycket möjligt\r\natt man har rätt. Vi får väl så småningom\r\ngemensamt ta fram ett material. Den här frågan har\r\nSocialdemokraterna, som sagt, tidigare i\r\nansvarsställning inte velat föra fram.</pre><pre>Anf. 36  MAX MONTALVO (nyd) replik:</pre><pre>Herr talman! Lennart Brunander vill inte satsa på\r\nDennisringleder och den typen av trafikleder. Jag\r\nundrar då om det är bättre för människor som är på\r\nväg in mot Stockholm att de varje dag skall behöva\r\nsitta i bilköer. Vi har ju lärt oss att det är den\r\nkortaste tiden och det jämnaste varvet som gäller\r\nför att utsläppen skall minska. Mot den bakgrunden\r\nförstår jag inte framförda synpunkt, nämligen att\r\ndet inte skall vara några trafikleder av nämnda slag.\r\nMen sådana här trafikleder måste väl vara bättre\r\nför miljön.</pre><pre>Visserligen kan det hävdas att det blir ytterligare\r\ntrafik. Men nog skall vi väl ha friheten att välja att\r\nköra bil om vi vill göra det, för annars är det ju\r\nmeningslöst att vi har byggt upp ett samhälle för\r\nbilismen.</pre><pre>Biltätheten i Sverige är inte speciellt stor.\r\nDessutom är det vi här talar om egentligen inte ett\r\nproblem för övriga landet. Men det är kanske just\r\ndär vi har knuten, dvs. att det är just Stockholm\r\nsom från skattesynpunkt gynnas. Jag vet inte riktigt\r\nvilken inställning Lennart Brunander har i detta\r\navseende.</pre><pre>Anf. 37  LENNART BRUNANDER (c)\r\nreplik:</pre><pre>Herr talman! Centerpartiet jobbar för ett\r\ndecentraliserat samhälle där just arbetsresor och\r\nresor till en plats där service ges skall vara kortare.\r\nNär det gäller Stockholm, Göteborg, Malmö och\r\nandra tätorter där det behövs satsningar av nämnda\r\nslag är det satsningar på kollektivtrafiken som är\r\nviktiga för att människor skall slippa sitta i bilköer.</pre><pre>Anf. 38  MAX MONTALVO (nyd) replik:</pre><pre>Herr talman! Jag kan hålla med om att satsningar\r\npå kollektivtrafiken är bra för t.ex. vissa områden.\r\nMen jag tycker att det ena för den skull inte\r\nutesluter det andra. Man bör satsa också på\r\nbilismen, eftersom de flesta tydligen väljer bilen.\r\nMänniskor skall ju inte styras uppifrån med krav på\r\natt de skall åka kollektivt.</pre><pre>Anf. 39  LENNART BRUNANDER (c)\r\nreplik:</pre><pre>Herr talman! Problemet är bara att vi inte har hur\r\nmycket pengar som helst. Eftersom vi har en\r\nbegränsad mängd pengar måste vi styra\r\nanvändningen av dessa mot det som är bäst från\r\nolika synpunkter. Miljöfrågorna t.ex. måste också\r\nkomma med i bilden, och då är kollektivtrafiken\r\nviktigast.</pre><pre>Anf. 40  DAN ERICSSON i Kolmården\r\n(kds):</pre><pre>Herr talman! Tonläget i debatten berördes här. Min\r\nambition i dag är inte att höja tonläget. I stället vill\r\njag, liksom var fallet i en tidigare debatt, försöka\r\nlyfta fram orsakerna till att vi diskuterar\r\nklimatåtgärder. Dess värre uppfattar många i dag\r\ninte den hotbild som faktiskt finns när det gäller\r\nmänsklighetens överlevnad -- för att ta stora ord i\r\nmunnen.</pre><pre>Får vi inte ordning på frågorna om klimatet\r\nkommer våra barn, barnbarn eller kommande\r\ngenerationer inte att ha ett klimat som motsvarar\r\ndet som vi i dag lever i. Man kommer att ha att\r\nhantera problem som är betydligt större än de som\r\nvi har.</pre><pre>Den tilltagande uppvärmningen av atmosfären är\r\nett av mänsklighetens absolut allvarligaste\r\nproblem. Det är svårt för forskarna att dra exakta\r\nslutsatser av klimatförändringarnas effekter. Men\r\nde prognoser som tas fram är definitivt tillräckliga\r\nför att inte någon skall kunna blunda för det faktum\r\natt ytterligare insatser är helt nödvändiga när det\r\ngäller att begränsa de negativa effekterna.</pre><pre>Det aktuella kunskapsläget beträffande\r\nväxthuseffektens påverkan på klimatet redovisades\r\n1990 av IPPC, FN:s vetenskapliga klimatpanel,\r\nutifrån ett låtgåperspektiv avseende växthusgaser\r\nfram till år 2100. En någorlunda gynnsam\r\nutveckling av världsekonomin leder, om inte\r\nsärskilda åtgärder vidtas för att hejda utsläppen, till\r\nen kraftig acceleration av de årliga utsläppen av\r\nväxthusgaser. I dag cirkulerar 1,5 % av jordens\r\nkolförråd i atmosfären. Om motåtgärder inte\r\nvidtas, kommer nivån redan om knappt 40 år att\r\nvara dubbelt så hög i jämförelse med den\r\nförindustriella nivån. Den ökade förekomsten av\r\nväxthusgaser i atmosfären kan komma att leda till\r\nföljande:</pre><pre>1. Medeltemperaturen ökar med 0,3 grader per\r\nårtionde, och det är den snabbaste ökningstakten\r\nunder de senaste årtusendena. Det innebär att vi\r\nfrån dagens nivå räknat kommer att få en\r\ntemperaturhöjning på ca 3 grader fram till slutet av\r\nnästa århundrade.</pre><pre>2. Nederbörden ökar med 3--15 %. Samtidigt ökar\r\navdunstningen lika mycket.</pre><pre>3. Kontinenterna kommer att värmas upp snabbare\r\nän haven.</pre><pre>Konsekvenserna på ekosystemen kommer att bli\r\nmycket vittgående. Ekosystem tvingas flytta, eller\r\nockså slås de ut. Havsnivån stiger, och det får\r\noöverskådliga konsekvenser för stora\r\nlandområden. Ekosystem som är beroende av\r\nvegetationsperiodens längd kommer att påverkas\r\nsärskilt mycket. Det gäller framför allt det norra\r\nbarrskogsområdet och Arktis. Många arter kan bli\r\nutrotade, speciellt i de artrika tropikerna. Arter\r\nsom lever i små isolerade ekosystem, t.ex. på öar\r\noch bergstoppar, är särskilt utsatta.</pre><pre>Även i haven kommer ekosystem att förskjutas på\r\ngrund av temperaturförändringarna. En\r\ntemperaturhöjning kan direkt påverka\r\nproduktionen av växtplankton. Ännu större\r\nkommer sannolikt den indirekta påverkan att vara,\r\neftersom en av klimateffekterna troligtvis blir\r\nändrade havsströmmar och därmed en annorlunda\r\noch förändrad tillgång på näring.</pre><pre>Herr talman! Den proposition om åtgärder för att\r\nbegränsa klimateffekterna som riksdagen nu har att\r\nta ställning till är bl.a. en konsekvens av den\r\nklimatkonvention som Sverige tillsammans med\r\ndrygt 150 andra nationer untertecknade i Rio de\r\nJaneiro förra sommaren.</pre><pre>Vad man där kunde enas om var att i-ländernas\r\nutsläpp av växthusgaser inte fick öka. År 2000 skall\r\nde inte vara större än de var 1990. I propositionen\r\nföreslås att Sverige antar denna målsättning på det\r\nnationella planet.</pre><pre>Det är samma mål som EG har satt upp. Men\r\nenskilda i-länder som Australien, Danmark,\r\nNederländerna och Tyskland har förbundit sig vid\r\nreduktionsmål på mellan 20 % och 25 % till år\r\n2005. Det är alltså en klar minskning. Om målet är\r\natt halten av koldioxid i atmosfären inte skall öka,\r\nmåste utsläppen av koldioxid minska kraftigt sett\r\nutifrån dagens utsläppsnivå. Det är positivt att\r\nutskottet nu också slår fast, bl.a. mot bakgrund av\r\nen kds-motion, att utsläppsnivån skall minska efter\r\når 2000.</pre><pre>Vidare föreslås i propositionen ett antal åtgärder,\r\nbl.a. förlängt investeringsstöd til\r\nbiobränslebaserade kraftvärmeverk,\r\nutvecklingsprogram för att förbättra\r\nmiljöprestanda hos mindre panncentraler och en\r\nutredning om hur jord- och skogsbruk mest\r\neffektivt kan bidra till ett minskat nettoutsläpp av\r\nkoldioxid. Det är åtgärder som var för sig är bra,\r\nmen mot bakgrund av vad jag tidigare har sagt ser\r\nman att de egentligen är otillräckliga.</pre><pre>Den föreslagna målsättningen i propositionen och\r\nde åtgärder som föreslås kan endast betraktas som\r\nett första steg, och det är helt nödvändigt att snarast\r\nhöja ambitionsnivån och gå vidare.</pre><pre>Herr talman! Under den gångna 20-årsperioden har\r\nde svenska koldioxidutsläppen minskat med 40 %.\r\nHärutöver har Sverige, vilket också framhålls i\r\npropositionen, infört en koldioxidbeskattning som\r\nligger väsentligt högre än den föreslagna nivån\r\ninom EG. En del tar detta som intäkt för att inget\r\nytterligare behöver göras, och att Sverige ligger\r\nmycket bra till vid en internationell jämförelse. De\r\nberäkningar som IPPC utfört visar dock att\r\nutsläppet i snitt i världsbefolkningen inte bör ligga\r\nhögre än ca 1 500 kg/person och år. För en\r\nmedelsvensk ligger nivån för närvarande på 7 000\r\nkg/person och år.</pre><pre>Om man menar allvar med en fortsatt strävan att\r\nfå en hållbar utveckling måste koldioxidutsläppen\r\nbegränsas genom att energisektorn, trafiksektorn\r\noch andra viktiga samhällssektorer förändras, detta\r\nparallellt med att arbetet med att få till stånd\r\ninternationella överenskommelser om effektiva\r\nstyrmedel intensifieras.</pre><pre>För att näringslivet skall kunna ha en god\r\nframförhållning och inte riskera att hamna i\r\nunderläge gentemot näringslivet i andra länder,\r\nbehöver målsättningar på lång sikt formuleras och\r\nåtgärdsprogram och styrmedel som uppfyller de\r\nbägge målen om stärkt näringsliv och reduktion av\r\nväxthusgaser anges. Det är rimligt att\r\nbeskattningen på ändliga resurser, som exempelvis\r\nfossila bränslen, ökar, medan beskattning på\r\narbetskraften sänks som kompensation. Det här är\r\nexempel på styrmedel utformade efter en\r\nhelhetssyn. Detta saknas dess värre i alltför stor\r\nutsträckning i dag.</pre><pre>Ett effektivare energiutnyttjande av vattenkraft\r\noch stimulanser för alternativ energiproduktion är\r\nvidare helt centralt för att reduceringen av\r\nkoldioxidutsläppen och avvecklingen av\r\nkärnkraften skall kunna ske parallellt.</pre><pre>Här får det inte bli en motsättning. Det\r\nframskymtade litet tidigare i debatten att det fanns\r\nolika motiv för att driva klimatfrågorna. Jag hoppas\r\natt vi är överens om att oavsett motiven måste\r\nåtgärderna till för att minska koldioxidutsläppen.\r\nSamtidigt är det min och mitt partis uppfattning att\r\nvi också skall genomföra avvecklingen av\r\nkärnkraften.</pre><pre>Herr talman! Tekniskt inriktade studier utförda\r\nefter initiativ av Naturvårdsverket pekar på att det\r\nfinns stora möjligheter att minska\r\nkoldioxidutsläppen genom effektivisering och\r\növergång till energiformer med lägre utsläpp.</pre><pre>Det finns en betydande potential för ökad\r\nanvändning av biobränslen i Sverige. Den\r\nsammanlagda bränslepotentialen enbart från\r\nskogen beräknas uppgå till drygt 100 TWh. Till\r\ndetta kommer biobränslen från jordbruket. Här vet\r\nvi att vi har en stor potential och att vi kommer att\r\nfå mer biobränslen från den sidan.</pre><pre>Slutligen, herr talman, beskrivs det i utskottets\r\nbetänkande att man har dragit i gång en utredning\r\nom hur koldioxidutsläppen inom trafiksektorn skall\r\nkunna begränsas. Det här är väldigt positivt.\r\nVidare har en utredning om ''joint\r\nimplementation'' -- gemensamt genomförande\r\ninom Östersjöområdet av åtgärder inom\r\nklimatområdet -- initierats. Detta kan leda till en\r\neffektivisering av insatserna för att få till stånd en\r\nsnabb reducering av koldioxidutsläppen.</pre><pre>Men jag vill i det här sammanhanget också\r\nframhålla att det är viktigt att ''joint\r\nimplementation'' inte får innebära att nödvändig,\r\noch ibland dyr, utveckling av tekniker och\r\nframtagande av nya tekniska lösningar upphör i ett\r\ni-land som Sverige. Tvärtom måste vi vara\r\npådrivande och ledande i detta arbete. I enlighet\r\nmed klimatkonventionen har i-länderna ett ansvar\r\nför att ta ledningen i kampen mot onaturliga\r\nklimatförändringar och deras skadliga effekter.\r\nSvergie bör vara i första ledet. Jag utgår ifrån att\r\nregeringen arbetar vidare med att, som jag tidigare\r\nsade, höja ambitionsnivån på det här området.</pre><pre>Anf. 41  ANNIKA ÅHNBERG (-):</pre><pre>Herr talman! Regeringen har i en proposition\r\nföreslagit åtgärder mot klimatpåverkan. Jag har i\r\nen motion, åtminstone som jag själv tycker,\r\nförbättrat den här propositionen med ett tjugotal\r\nförslag. Jag vill särskilt yrka bifall till motion Jo88,\r\nyrkande 1.</pre><pre>Jag beklagar givetvis mycket att jordbruksutskottet\r\ninte har velat tillstyrka det här yrkandet eller de 19\r\nandra som motionen innehåller. Det handlar om\r\nväxthuseffekten. Jag tycker att växthuseffekt är ett\r\nbegrepp som vi borde utmönstra ur diskussionen\r\nmed det snaraste. Det för tankarna till ett varmt,\r\nbehagligt, jämt, stillsamt klimat, som man kan\r\nfinna i växthus.</pre><pre>Men de konsekvenser som forskarna förväntar sig\r\nav temperaturförhöjningen är av ett helt annat slag.\r\nDet handlar om drastiska klimatförändringar.\r\nLånga torkperioder, stormar, översvämningar. Det\r\nhandlar om förhöjda vattennivåer, som kommer att\r\nlägga stora delar av länder som redan är\r\növerbefolkade under vatten. Länder som Egypten\r\noch Bangladesh. Det handlar om förändrade\r\nbetingelser för växtligheten, som ekosystemen inte\r\nhar en chans att hinna med i, dvs. förändrade\r\nbetingelser för den livsmedelsproduktion som vi\r\nfaktiskt alla i grund och botten är beroende av för\r\nvår existens. Det är alltså mycket allvarliga\r\nproblem det handlar om.</pre><pre>Det är positivt att det kommer en sådan här\r\nproposition till Sveriges riksdag. Den gör det\r\nmycket mot bakgrund av den stora konferens som\r\nFN ordnade förra året i Rio de Janeiro, som\r\nhanlade om globala miljöproblem, om social\r\nutveckling och om kopplingen mellan de båda\r\nbegreppen.</pre><pre>Men det är en liten viktig detalj som saknas i\r\nbetänkandet. Det är det enkla påpekandet att den\r\nklimatkonvention som man fattat beslut om vid\r\nRiokonferensen är helt otillräcklig. Den är alldeles\r\nför vag. Den är alldeles för opreciserad när det\r\ngäller de mycket stora minskningar av utsläpp av de\r\nhär klimatpåverkande gaserna som är nödvändiga.\r\nDen är otillräcklig globalt och den leder till att\r\nbesluten på den nationella nivån blir otillräckliga.</pre><pre>Den här insikten saknas till viss del i propositionen,\r\nmen också i jordbruksutskottets betänkande. Jag\r\nvill gärna instämma i den kritik och den fråga som\r\nBerndt Ekholm tidigare i debatten har framfört.\r\nVarför har inte regeringen varit tydligare på den\r\npunkten, att konventionen är otillräcklig? Varför\r\nhar man inte försökt vara mer pådrivande, i den\r\nmån det är möjligt för ett enskilt land att vara det?</pre><pre>Det är naturligtvis svårt. Man måste i huvudsak\r\narbeta internationellt för att komma längre.\r\nPropositionen uttrycker och betänkandet citerar\r\ndetta från propositionen att detta är nödvändigt.\r\nMen för den som inte läser riksdagstrycket -- och\r\ndet är nog, vill jag påstå, de flesta -- blir intrycket\r\nav den svenska hållningen och de svenska\r\naktiviteterna ett helt annat. Då uppfattar man\r\nsnarare Sverige som frånvarande i den politiska\r\ndebatt som förs kring klimatpåverkan och åtgärder\r\nmot den.</pre><pre>Det finns en svensk närvaro på hög nivå när det\r\ngäller forskning, t.ex. i forskningspanelen IPPC,\r\nsom andra har nämnt. Om man jämför den svenska\r\nhållningen på det här området med den som\r\nåtminstone tidigare har präglat Sveriges inställning\r\npå kemikalieområdet, framstår skillnaderna som\r\noerhört uppenbara. Det är också uppenbart, när\r\nman gör en sådan jämförelse, att den svenska\r\nhållningen på kemikalieområdet har haft mycket\r\nstor betydelse för utvecklingen av arbetet inom\r\nOECD, för utvecklingen av arbetet inom EG och\r\npå andra håll.</pre><pre></pre><pre>Jag tycker det finns anledning att rikta kritik mot\r\nregeringen på den här punkten. Det är därför som\r\nförsta yrkandet i min motion handlar om att Sverige\r\nmåste vara mer aktivt.</pre><pre>Det som sägs om relationerna till EG på detta\r\nområde uttrycker en underdånighet och inaktivitet\r\nsom tyder på att det inte finns en insikt om hur\r\narbetet bedrivs inom EG. Det går nämligen till så\r\natt initiativen tas av enskilda länder. Det krävs\r\naktivitet. Man kan inte passivt vänta på vad\r\nkommissionen tänker föreslå.</pre><pre>Det är också viktigt att uppmärksamma den\r\nförändring som regimskiftet i USA innebär. Den\r\nnya regeringens vicepresident har fäst mycket\r\nbetydelse vid dessa frågor och har markerat att det\r\nnu finns en helt annan inställning från USA:s sida.\r\nDet finns större möjligheter att genomföra en\r\ninternationell koldioxidskatt.</pre><pre>Det är oerhört viktigt att man gör detta\r\ninternationellt. Före det amerikanska valet var den\r\nsvenska regeringen aktiv. Statsminister Carl Bildt\r\nvar över i USA och uttalade sitt stöd för att George\r\nBush skulle vinna presidentvalet. I och för sig kan\r\nman förstå att det kan orsaka problem när han nu\r\ninte vann valet. Men det skulle vara trevligt om\r\nregeringen visade tillstymmelse till lika stort\r\nintresse för att nu efter valet utnyttja de möjligheter\r\nsom nu finns till mer aktivitet på miljöområdet.</pre><pre>Det är en alltför begränsad ambition i regeringens\r\nproposition. Det är tveksamt om man ens kommer\r\natt uppnå den, dvs. att utsläppen av växthusgaser\r\noch koldioxid skall vara oförändrade och att man\r\nefter sekelskiftet skall kunna gå mot en minskning.\r\nMånga av de förslag som Naturvårdsverket har lagt\r\nfram, och Naturvårdsverket menar är nödvändiga\r\nom man skall uppnå enbart denna begränsade\r\nambition, förs inte fram i propositionen, och de\r\nfinns heller inte med i jordbruksutskottets\r\nbetänkande. Det är därför tveksamt om man når\r\nens den begränsade nivån.</pre><pre>Jag skall ta upp några av de förslag som jag har\r\nberört i min motion och som inte har vunnit stöd.\r\nDe svenska utsläppen av metan är 500 000 ton per\r\når varav 300 000 ton kommer från avfallstippar.\r\nMetanet uppstår vid nedbrytningsprocessen. Det\r\nstår i betänkandet att Naturvårdsverket till\r\nsommaren 1993 kommer med allmänna råd. Man\r\nskall alltså ge kommunerna råd om hur de skall\r\nkunna utvinna metanet. Det kan t.ex. användas i\r\nenergisystem.</pre><pre>Detta är inte en imponerande ambitionsnivå.\r\nDiskussionen om att utvinna metan ur avfallstippar\r\nhar i detta land pågått i åtminstone 20 år. År 1993\r\nkommer Naturvårdsverket med allmänna råd. Jag\r\ntycker att det är beklagligt. Det är den största\r\nenskilda utsläppskällan i Sverige vad gäller metan.</pre><pre>Det talas i propositionen om avveckling av HCFC,\r\ndvs. den mildare formen av freoner. Utskottet\r\naccepterar att man skall utreda ytterligare. Varför\r\nskall man göra det? Det finns utredningar.\r\nNaturvårdsverket har utrett detta och har lagt fram\r\nett förslag som innebär förbud för en stor del av\r\ntillverkningen från år 1995 och att man lägger skatt\r\npå HCFC. Man lägger också skatt på CFC för att,\r\nså att säga, behålla proportionerna i farlighet\r\nmellan dessa båda ämnen. Varför skall man utreda\r\ndetta ytterligare en gång?</pre><pre>Jag har i min motion föreslagit att man skall gå\r\nsnabbare fram när det gäller omhändertagandet av\r\nfreon, t.ex. i frysar och kylskåp. De effekter på\r\nozonskiktet som vi nu ser kommer från freoner som\r\nför decennier sedan släpptes ut i atmosfären.\r\nEffekterna av alla de kylskåp och frysar som vi nu\r\nanvänder kommer vi först att se om ytterligare\r\nnågra decennier. Vi tar ännu inte ordentligt hand\r\nom dem när vi skrotar dem. Jag tycker att det är\r\nbeklagligt att man inte inser att det är mycket\r\nviktigt att man går snabbare fram på detta område\r\nän vad man hittills har gjort.</pre><pre>När det gäller åtgärder i Östersjöområdet delar jag\r\nuppfattningen att man får ett mycket splittrat\r\nintryck av vilka åtgärder som vidtas, hur pengar\r\nanvänds och till vad de går. Det är bra att utskottet\r\nmarkerar att man vill ha en samlad redovisning\r\nsenast till hösten. Jag delar också synpunkterna i\r\nreservation 10.</pre><pre>Det påpekas i betänkandet att det ofta saknas en\r\nfungerande stuktur i mottagarlandet. Jag vill gärna\r\nta ett positivt exempel från Polen, där det numera\r\nfinns någonting som heter Ekofond. Det är en\r\ninstitution som efter vetenskaplig genomgång har\r\nsorterat olika miljöprojekt i fyra huvudområden,\r\nvarav klimatpåverkan är ett område. Långväga\r\nluftföroreningar, påverkan på Östersjön och\r\nbevarande av biologisk mångfald är de andra. Man\r\nhar gett dessa projekt prioritet. Man har en klar\r\nstruktur för hur finansiering skall gå till och hur\r\nåtgärderna skall genomföras.</pre><pre>Det finns nu alltså åtminstone i Polen en\r\nfungerande struktur. Om miljöministern hade varit\r\nkvar i kammaren hade jag frågat honom om den\r\nsvenska regeringen har uppmärksammat detta och\r\nom den har för avsikt att använda sig av denna\r\nmottagarinstitution. Man kan göra det på olika sätt.</pre><pre>När det gäller trafiken är det bra, vilket redovisas,\r\natt det ordnas regionala konferener runt om i\r\nvärlden. Sverige har varit pådrivande i det arbetet.\r\nEn sak som är viktig att ta upp är de svenska\r\navgasreglerna i förhållande till reglerna inom EG.\r\nDet anses numera att det inte är själva nivåerna\r\ninom avgasregleringen som skiljer så mycket\r\nmellan Sverige och EG, utan det är bestämmelser\r\ninom andra områden.</pre><pre>Det gäller själva tillsynen. Vi har i Sverige ett\r\ntillverkaransvar som sträcker sig över ett visst antal\r\når eller ett visst antal mil, och vi har en mycket\r\neffektiv och fungerande besiktning. Jag hade\r\nönskat mig en redovisning av hur Sverige arbetar\r\nför att detta skall förankras även inom EG-\r\nsystemet. Det är av oerhört stor betydelse.</pre><pre>Det är viktigt att komma ihåg att trafiken står för\r\nen växande andel av koldioxidutsläppen. Det\r\nredovisas i betänkandet att andelen minskat de två\r\nsenaste åren, men det säger ingenting om hur\r\nlångsiktig den minskningen är. Den kan mycket väl\r\nenbart vara en effekt av försämrade konjunkturer.</pre><pre>Vi vet att ett projekt inom EG, förverkligandet av\r\nden inre marknaden, också i rapporter inom EG\r\nförutses ge stora effekter i form av ökad trafik.\r\nDetta måste mötas mer aktivt med miljöåtgärder på\r\ndetta område.</pre><pre>På s. 45 i betänkandet finns en lång och vacker\r\nskrivning om hur viktigt det är att man tar hänsyn\r\nvid den långsiktiga trafikplaneringen, att man\r\nsatsar på kollektivtrafiken, osv. Jag kan för mitt liv\r\ninte förstå hur man mot bakgrund av en sådan\r\nambition landar i konkreta förslag om\r\nÖresundsbron.</pre><pre>Det kan tyckas tjatigt, men det är värt att upprepas:\r\nAllteftersom arbetet fortskrider med\r\nÖresundsbron blir det allt tydligare hur omöjligt\r\ndetta projekt är. Jag hoppas att\r\nSocialdemokraterna vill ändra sin inställning.</pre><pre>Jag har föreslagit att man går vidare med\r\nförändringar av beskattning av tjänstebilar och att\r\nman har en tydlig strategi med tidsramar när det\r\ngäller trafiken. Det är inte mina förslag från början,\r\nutan de kommer från andra håll, bl.a.\r\nNaturvårdsverket.</pre><pre>Det som skiljer Californien och Sverige är just att\r\nman i Sverige ger Naturvårdsverket och andra i\r\nuppdrag att utreda, men att det inte får några\r\nkonkreta effekter. Men om man sätter en tidsram\r\noch säger att år 2000 skall en viss andel av\r\nfordonsparken vara miljöanpassad blir det resultat.</pre><pre>Utskottet bekräftar också i betänkandet att det är\r\nde tydliga Californiska kraven som har drivit fram\r\nden internationella utvecklingen. Biltillverkarna,\r\nt.ex. Volvo, forcerar nu utvecklingen för att ta fram\r\nelbilar och andra typer av hybridfordon. Det finns\r\nenligt min mening också på denna punkt anledning\r\natt rikta kritik mot regeringen för att man i stället\r\nför att vidta konkreta åtgärer utreder och åter\r\nutreder, uppenbarligen för att dölja motsättningar\r\ninom regeringen.</pre><pre>Jag föreslår i min motion att man skall avsätta mer\r\npengar för att åstadkomma denna\r\nteknikutveckling. Regeringen föreslår 9 miljoner\r\nkronor, och det är närmast ett hån. I reservation 22\r\navvisar Socialdemokraterna både regeringens och\r\nmitt förslag.</pre><pre>Om utskottets ärade ledamöter hade läst min\r\nmotion -- vilket de förmodligen inte har -- hade de\r\nförstått att jag inte avser något traditionellt stöd till\r\nindustrierna, utan den typ av åtgärder som också\r\nbeskrivs i betänkandet, dvs. avancerad\r\nteknikupphandling.</pre><pre>Det talas om att man har ställt 5 miljoner kronor till\r\nförfogande för sådan teknikupphandling. Var och\r\nen som har något så när hum om vad bilar och\r\nbussar kostar kan ju fundera över hur många\r\nfordon man kan få för 5 miljoner kronor.</pre><pre>I USA har man många lyckade exempel på denna\r\ntyp av kampanjer. En heter Golden carrot. Den har\r\nvarit riktad till just dem som producerar kylskåp\r\noch frysar. Den innebär att den som producerar ett\r\nkylskål eller en frys som bäst motsvarar de\r\nuppställda kraven har en garanterad order och får\r\nalltså sälja en viss andel av dessa nya kylskåp och\r\nfrysar. Man kan ha en liknande typ av morot när det\r\ngäller produktion av fordon. Det var så jag hade\r\ntänkt mig med de resurser jag föreslog.</pre><pre>Herr talman! Eftersom vi nu talar om\r\nklimatpåverkan vill jag avslutningsvis säga, att för\r\nden händelse Ny demokrati har någon\r\nklimatpåverkande effekt är det knappast i den\r\nmeningen att det är temperaturhöjande när det\r\ngäller miljöpolitiken. Jag tycker det är pinsamt att\r\nhöra representanter för ett politiskt parti som vill\r\ngöra anspråk på att bli seriöst bemött delta i\r\nmiljödebatten i riksdagen och uppenbarligen vara i\r\nså total avsaknad av intresse, engagemang och\r\nförslag på detta område.</pre><pre>Anf. 42  MAX MONTALVO (nyd) replik:</pre><pre>Herr talman! Vi är inte alls på något vis emot detta,\r\nAnnika Åhnberg. Vi vill bara ha en viss måtta när\r\ndet gäller att gå fort fram. Det gäller att samhället,\r\nforskningen, industrin och alla andra hänger med så\r\natt det blir någon riktig effekt av det hela och inte\r\nbara en massa tomma ord här i riksdagen. Det är\r\ndärför som vi kanske har en något låg profil. Men\r\nden är inte på något vis åt andra hållet.</pre><pre>Anf. 43  ANNIKA ÅHNBERG (-) replik:</pre><pre>Herr talman! Max Montalvo sade också i sitt\r\ninledningsanförande att han tyckte det var bra om\r\nSverige var först, men att vi kunde vara det med\r\nmåtta. Jag tror att den som har ambitionen att vara\r\nförst med måtta ganska snabbt blir förbisprungen.\r\nJag får bara hoppas att, om detta gäller Ny\r\ndemokratis inställning till sig själva, det också\r\ngäller för politiken.</pre><pre>Jag tycker mig märka av miljödebatterna att det är\r\nmånga som menar att det inte är någon mening\r\nbemöta Ny demokrati när partiet har låga\r\nambitioner på detta område, men jag anser det vara\r\nviktigt. Ny demokrati är uppenbarligen ett parti\r\nsom får allt större inflytande på regeringspolitiken.\r\nDet är därför viktigt att avkräva också detta parti\r\nkonkreta förslag, och att ställa det till svars för\r\nbristen på politik på detta område.</pre><pre>Anf. 44  MAX MONTALVO (nyd) replik:</pre><pre>Herr talman! Annika Åhnberg använder samma\r\nmodell igen. Jag kan bara säga att det inte finns\r\nnågon brist på politik. Det finns inte någon brist på\r\nengagemang. Men det gäller att vi jobbar globalt\r\növer hela världen med miljögrejorna. Det gäller då\r\natt påverka dem som inte har nått någonstans alls\r\natt nå någonstans och inte bara hålla på att ivra för\r\natt vi skall dra in på vår välfärd genom att ha en\r\nmassa överidéer.</pre><pre>Anf. 45  ANNIKA ÅHNBERG (-) replik:</pre><pre>Herr talman! ''Miljögrejorna'' gäller visserligen\r\nglobalt, som Max Montalvo uttrycker sig. Men det\r\nmåste väl också inbegripa Sverige? I övrigt\r\nuppmanar jag alla som funderar över Ny\r\ndemokratis miljöpolitik att läsa deras motioner och\r\nreservationer. De talar för sig själva.</pre><pre>Anf. 46  LENNART FREMLING (fp):</pre><pre>Herr talman! Vi står nu inför att godkänna\r\nklimatkonventionen som skrevs under vid Förenta\r\nnationernas konferens om miljö och utveckling i\r\nRio de Janeiro förra året. Detta är ett\r\ngrundläggande beslut för framtida miljöarbete och\r\nen milstolpe i det globala miljöarbetets historia.\r\nDet känns högtidligt att få vara med att fatta detta\r\nbeslut. Samtidigt är vi medvetna om att\r\nkonventionen behöver skärpas, och Sverige måste\r\ndriva på i denna utveckling.</pre><pre>Jordbruksutskottets betänkande innehåller\r\ndärutöver en rad ytterligare frågor, varav jag vill\r\nkommentera några.</pre><pre>Sverige måste även bli pådrivande när det gäller att\r\nanvända ekonomiska styrmedel i miljöpolitiken.\r\nDet är glädjande att det nu finns en stor\r\nsamstämmighet här i riksdagen i denna fråga,\r\neftersom Folkpartiet har verkat för detta i mer än\r\nett kvarts sekel. Det måste gå fortare än så att få\r\ninternationell acceptans för tankarna på olika\r\nmiljöavgifter. Det är viktigt att få internationellt\r\nharmoniserade regler om de ekonomiska\r\nstyrmedlen för att skapa en konkurrens på lika\r\nvillkor. Jag tänker bl.a. på koldioxidskatter och\r\nenergiskatter. Detta underlättas om Sverige blir\r\nmedlem i EG.</pre><pre>Vi måste fortsätta arbetet med en skatteväxling så\r\natt vi mer beskattar miljöutsläpp och användningen\r\nav naturresurser. I gengäld kan man minska\r\nbeskattningen av arbetskraft.</pre><pre>Ett annat exempel på ekonomiska styrmedel som vi\r\nliberaler anser bör prövas är överlåtbara\r\nutsläppsrätter. Det är en intressant metod att ta\r\nmarknadsekonomin i miljövårdens tjänst. Rätt\r\nanvänd bör sådana utsläppsrätter kunna vara\r\neffektiva i att bekämpa vissa globala och regionala\r\nmiljöproblem.</pre><pre>Det är bra och effektivt för miljön med insatser i\r\nexempelvis Estland, Lettland och Litauen. Dock\r\nmåste man avvisa idéer som ibland framförs om att\r\nanvända våra insatser i andra länder som en\r\nmotivering för att inte göra någonting alls på\r\nhemmaplan.</pre><pre>I betänkandet behandlas också den blyade\r\nbensinen som vi alla strävar efter att få bort. I dag\r\nhar det dock verkat på Max Montalvo som om Ny\r\ndemokrati inte har det målet. Frågan är vilken\r\nmetod som skall användas. Jag anser att skatten på\r\nblyad bensin borde höjas ytterligare, utöver den\r\nhöjning som genomfördes den 1 januari i år, för att\r\nstimulera en snabb övergång till det blyfria\r\nsortimentet.</pre><pre>Vi hörde för en stund sedan Ulla Petterson tala om\r\natt det finns en socialdemokratisk reservation om\r\natt regeringen borde upprätta en avvecklingsplan.\r\nHär visas skillnaden mellan min tilltro till\r\nmarknadskrafterna och ett socialistiskt\r\nplanekonomiskt tänkande.</pre><pre>Det är viktigt att man beaktar klimatproblemen när\r\nframtida beslut fattas i riksdag, regering och på\r\nandra håll. Det är många olika beslut som måste bli\r\nkonsekventa för att vårt klimat skall utvecklas på\r\nett rimligt sätt. På denna punkt är jag allvarligt\r\nbekymrad över riskerna att mänskligheten kommer\r\natt ta ett antal små steg i fel riktning. Då blir den\r\nsammanlagda globala effekten djupt olycklig.</pre><pre>Jag skall inte här nämna några konkreta exempel.\r\nDå skulle vi kunna få en debatt om Öresundsbron.\r\nMen det är uppenbart att trafiksektorn är ett\r\nbekymmersamt område. Här känner jag stor\r\nsympati för de synpunkter som framfördes av\r\nLennart Brunander tidigare i debatten.</pre><pre>Herr talman! Med detta ber jag att få yrka bifall till\r\nhemställan i utskottets betänkande i dess helhet.</pre><pre>Anf. 47  ULLA PETTERSSON (s):</pre><pre>Herr talman! Lennart Fremling säger att han\r\nföredrar marknadskrafternas lösning av problemet\r\nmed den blyade bensinen. Jag och mitt parti\r\nföredrar att inte vänta på att marknadskrafterna\r\neventuellt skall behaga gå i den riktning som vi vill.\r\nVi vill se till att vi blir av med den fullständigt\r\nonödiga tillsatsen bly i bensin så snabbt som\r\nmöjligt.</pre><pre>Anf. 48  LENNART FREMLING (fp):</pre><pre>Herr talman! Det är inte frågan om att vi skall vänta\r\nför att använda marknadskrafterna. Det är snarare\r\ntvärtom så, att skall myndigheterna besluta om en\r\nstrikt plan, får den inte vara så tajt att man inte kan\r\ngenomföra den i praktiken. Det är snarare risk för\r\natt det kommer att dra ut längre på tiden om man\r\ngör upp planer, än om man använder\r\nmarknadskrafterna på ett positivt sätt.</pre><pre>Anf. 49  ULLA PETTERSSON (s):</pre><pre>Herr talman! Som jag sade tidigare till Max\r\nMontalvo vet vi allihop i utskottet vad det beror på\r\natt det inte blev en avvecklingsplan. Att det inte\r\nblev enighet i utskottet berodde helt och hållet på\r\nNy demokratis inverkan på majoriteten.</pre><pre>Anf. 50  MAX MONTALVO (nyd):</pre><pre>Herr talman! Att säga att vi är emot avvecklingen\r\nav blyad bensin helt och hållet är väl att ta i. Är det\r\nett påhopp från Folkpartiet eller vad är det? Såvitt\r\njag vet var Lennart Fremling med när vi gjorde upp\r\nskrivningen om hur det här skulle gå till.</pre><pre>Vi är med på en avveckling av blyad bensin när man\r\nser att det är teknisk och ekonomiskt möjligt,\r\ndvs.det får inte bli så att de som har fordon som går\r\npå denna bensin, inte har möjlighet att använda\r\ndessa. Det är det vi är ute efter. Vi vill se till att de\r\nkan använda sina fordon.</pre><pre>Så länge man inte kan lägga ansvaret att ersätta\r\neventuella skador på oljebolagen -- det var tydligen\r\nsvårt ur lagsynpunkt -- måste vi ta det försiktigt med\r\natt avveckla. Det är inte meningen att människor\r\ninte skall ha någon valfrihet att kunna utnyttja sina\r\nfordon.</pre><pre>Anf. 51  LENNART FREMLING (fp):</pre><pre>Herr talman! Tidigare i dag tyckte jag att det lät på\r\nMax Montalvo som om vi inte borde avveckla den\r\nblyade bensinen här i Sverige, utan att det var mer\r\nangeläget att vi satsade på att införa\r\nkatalysatorrening i andra länder runt om i världen.\r\nDet är ett exempel på att man tar insatser på annat\r\nhåll till intäkt för att inte göra något här i vårt eget\r\nland.</pre><pre>Vi har möjlighet att använda ekonomiska\r\nstyrmedel. Om vi gör det garanterar vi även\r\nmöjligheten för veteranbilar att till en något högre\r\nkostnad få tag i sin bensin. Veteranbilarna kör ju å\r\nandra sidan inte så mycket på våra vägar. Den\r\nkostnadshöjningen bör man gott kunna ta i det\r\nsammanhanget.</pre><pre>Anf. 52  MAX MONTALVO (nyd):</pre><pre>Herr talman! Jag menade inte att det fanns någon\r\nmotsättning med det ena eller andra, Lennart\r\nFremling. Jag tycker att vi gott och väl kan behålla\r\nden blyade bensinen i Sverige så länge vi behöver\r\nden. Om man sedan sätter ett högt pris på den,\r\ndrabbar det inte oss veteranbilsälskare så hårt. Det\r\nhar vi råd med, eftersom vi bara kör några hundra\r\nmil om året. Men den måste finnas. Det var det jag\r\npåpekade.</pre><pre>Att vi sedan i stället skulle arbeta för att öka\r\nmedvetenheten om detta i utlandet i högre grad har\r\ninget med varandra att göra. Det är bara en strävan\r\nefter att få en hårdare linje även i utlandet, så att vi\r\nhar samma villkor. Det löser sig säkert.</pre><pre>Anf. 53  LENNART FREMLING (fp):</pre><pre>Herr talman! Jag tackar för de beskeden från Max\r\nMontalvo. Då kan jag dra slutsatsen att vi alla\r\ngemensamt strävar efter att få bort den blyade\r\nbensinen.</pre><pre>Överläggningen var härmed avslutad.</pre><pre>(Beslut skulle fattas efter 3 §.)</pre><pre>3 §  Vissa energipolitiska frågor</pre><pre>Föredrogs</pre><pre>näringsutskottets betänkande</pre><pre>1992/93:NU28 Vissa energipolitiska frågor (prop.\r\n1992/93:100 delvis och prop. 1992/93:179 delvis).</pre><pre>Anf. 54  AXEL ANDERSSON (s):</pre><pre>Herr talman! När det gäller det betänkande, NU28\r\nom vissa energipolitiska frågor, som vi nu står i\r\nbegrepp att behandla, råder det samstämmighet i\r\nutskottet på flertalet av de områden som\r\nbehandlas. Så är t.ex. fallet när det gäller\r\nmyndighetsorganisationen på energiområdet, när\r\ndet gäller bioenergiforskningen och när det gäller\r\ninsatser för en ny energiteknik.</pre><pre>Enligt min mening är det av stort värde för landet\r\nmed en politisk enighet i så stor utsträckning som\r\nmöjligt, när det handlar om ett för ett industriland\r\nsom Sverige så viktigt område som energin.\r\nSamtidigt måste vi tyvärr konstatera att det råder\r\ndelade meningar i utskottet på några viktiga\r\nområden.</pre><pre>Herr talman! Det är därför vi socialdemokrater har\r\nfogat åtta reservationer till det här betänkandet.\r\nFör att kammaren skall vinna tid skall jag inte yrka\r\nbifall till alla dem, även om vi naturligtvis står\r\nbakom samtliga. Jag vill yrka bifall till\r\nreservationerna 1, 3, 8 och 9.</pre><pre>Låt mig sedan övergå till att kommentera vår\r\nuppfattning där den skiljer sig från\r\nutskottsmajoritetens.</pre><pre>I reservation 1 gällande riktlinjer för\r\nenergipolitiken anser vi att utskottets borgerliga\r\nmajoritet alltför okritiskt svalt propositionens\r\nkommentar till hur det går med programmen för\r\nomställning och utveckling av energisystemet. I\r\npropositionen heter det att dessa program i stort\r\nsett löper som planerat och att resultaten hittills\r\nsynes motsvara de mål som låg till grund för 1991\r\nårs energipolitiska beslut.</pre><pre>Vi socialdemokrater i utskottet anser att\r\nprogrammet för en effektivare energianvändning\r\nsuccessivt måste kompletteras och vidareutvecklas\r\nför att ge företag och enskilda tydliga motiv för\r\nhushållning med energi och för en övergång till\r\nförnybara energikällor. Det är därför jag yrkar\r\nbifall till reservation 1.</pre><pre>Utskottets borgerliga majoritet godtar de riktlinjer\r\nför en svensk klimatstrategi på energiområdet som\r\nförordas i propositionen. Det gör inte vi\r\nsocialdemokrater. I likhet med vad som sägs i\r\nmotionen från vår utskottsgrupp anser vi att det är\r\nabsolut nödvändigt med en skärpt politik på det här\r\nområdet. I regeringens förslag saknar vi en mer\r\nlångsiktig strategi för hur, och i vilken takt, nya\r\nenergikällor och tekniska lösningar skall tas i drift.</pre><pre>Att ha en energipolitik som ger klara spelregler för\r\naktörerna inom industrin har varit en styrka för\r\nindustrin. Att Sverige just nu befinner sig i en\r\nindustriell kris beror på flera faktorer, dels den\r\ninternationella lågkonjunkturen, dels på att\r\nföretagen inte tror på den låtgåpolitik som förs av\r\nden borgerliga regeringen på det här området.</pre><pre>Herr talman! För att svensk industri skall kunna\r\nhävda sig och också återta förlorade positioner på\r\nvärldsmarknaden måste det finnas en långsiktig\r\nenergipolitik i Sverige. Det finns inte i dag. Enligt\r\nvår mening tappar Sverige i tempo med den passiva\r\nhållning som regeringen visar i det här avseendet\r\noch som utskottets majoritet så okritiskt ställer upp\r\npå. Därför yrkar jag bifall till reservation 3 som är\r\nfogad till betänkandet.</pre><pre>Herr talman! Vi framför i vår motion att det är av\r\nstor betydelse för vår framtida energianvändning i\r\nSverige att det nu slutligen fattas ett avgörande\r\nbeslut om utbyggnaden av den planerade\r\ngasledningen mellan Norge och Finland. I samband\r\ndärmed bör en avsättningsmarknad i Mellansverige\r\nsäkras samt ledningsnätet på sikt integreras i hela\r\nregionen.</pre><pre>I reservation 8 framför vi att förslaget är så\r\nintressant att frågan genom regeringens försorg bör\r\nutredas. En sådan utredning bör också omfatta\r\nförslag till gasledningens geografiska sträckning.\r\nJag yrkar bifall till reservation 8.</pre><pre>Vår sista reservation, nr 9, handlar om statens\r\nansvar för sina anställda. Frågan är generell, även\r\nom den här specifikt handlar om anställda vid\r\nVattenfall. Många statliga företags verksamhet i\r\nskogslänen har medfört både sysselsättning och\r\nmöjligheter till industriell utveckling.</pre><pre>Den privatisering av statlig egendom som den\r\nborgerliga regeringen är i full färd med att\r\ngenomföra kommer att få allvarliga\r\nregionalpolitiska konsekvenser. De kraftigt höjda\r\navkastningskraven på bl.a. Vattenfall kommer att\r\nmedföra avfolkning av hela bygder i framför allt\r\nNorrlands inland.</pre><pre>Vi socialdemokrater anser att regionalpolitiskt\r\ntänkande måste prägla alla politikområden för att\r\nregional balans skall kunna uppnås. Det är\r\nregeringen som har ansvaret för att så skall ske. När\r\nhela bygder drabbas, som i fråga om Vattenfalls\r\nmycket kraftiga arbetskraftsneddragningar, måste\r\nregeringen ta sitt ansvar. Detta vill vi att riksdagen\r\nger regeringen till känna. Därför yrkar jag bifall till\r\nreservation nr 9.</pre><pre>Herr talman! Till sist några ord om avregleringen\r\nav elmarknaden. I ett särskilt yttrande som fogats\r\ntill betänkandet upprepar vi vår uppfattning,\r\nnämligen att det finns goda skäl att skynda\r\nlångsamt. Innan beslut fattas om avregleringen\r\nmåste det finnas möjligheter att utvärdera\r\nerfarenheterna från motsvarande avregleringar i\r\nandra länder. Sverige behöver inte upprepa de\r\neventuella misstag som andra länder har gjort. Vi\r\nvänder oss också med all kraft mot den koppling\r\nsom vissa nyliberaler har fört fram mellan\r\navregleringen och privatiseringen av Vattenfall.</pre><pre>Herr talman! Vi förutsätter att regeringen\r\nåterkommer till riksdagen med förslag i ämnet med\r\nanledning av den utredning som inom kort skall\r\nvara färdig. När den situationen föreligger kommer\r\nvi socialdemokrater att ta ställning.</pre><pre>Anf. 55  ROLF L NILSON (v):</pre><pre>Herr talman! Jag vill börja med att framföra de\r\nyrkande jag har, så att jag inte rör till det för mig\r\nsenare i anförandet.</pre><pre>Först och främst yrkar jag bifall till Vänsterpartiets\r\nmeningsyttring till mom. 1, som gäller riktlinjer för\r\nenergipolitiken. Jag yrkar också bifall till\r\nmeningsyttringen till mom. 8, som gäller satsning\r\npå biobränslebaserd kraftvärmeproduktion.\r\nVidare yrkar jag bifall till meningsyttringen till\r\nmom. 10, som gäller satsning på ny energiteknik\r\noch framför allt vindkraft och sol. Dessutom yrkar\r\njag bifall till meningsyttringen till mom. 21, som\r\ngäller avveckling av kärnkraften. Jag vill också\r\ninstämma i den socialdemokratiska reservationen\r\nnr 9, som handlar om Vattenfalls ansvarstagande\r\nför friställd personal.</pre><pre>Axel Andersson hänvisade i sitt anförande till den\r\nenergiuppgörelse som finns mellan\r\nSocialdemokraterna, Centerpartiet och Folkpartiet\r\nfrån våren 1991 och som hela den borgerliga\r\nregeringen ställer sig bakom. Han menar att detta\r\när ett stort framsteg och att det är en bra grund för\r\nen stabil energipolitik. Det ges spelregler till såväl\r\nkraftindustrin som den energiberoende industrin.</pre><pre>Det är möjligt att Axel Andersson i viss mån har\r\nrätt. Jag vill nog hävda att denna överenskommelse\r\nhar en mängd olyckliga inslag. De har förmedlat\r\nsignaler till framför allt kraftindustrin vilket i sin tur\r\nhar försinkat introduktionen av de s.k. alternativen\r\npå den svenska energimarknaden. Det har skett på\r\ngrund av att det på nytt finns frågetecken kring\r\nkärnkraftsavvecklingen. Det är fråga om väldigt\r\ngrundläggande frågor, bl.a. om kommande\r\nregeringar, som bygger på de partier som omfattas\r\nav överenskommelsen, avser att avveckla den\r\nsvenska kärnkraften. Jag vet att Socialdemokrater\r\nbestämt hävdar detta i dag och att Centerpartiet\r\nhela tiden med bestämdhet har hävdat detta.\r\nFolkpartiet och Moderaterna har åtminstone\r\ntidigare glidit i sina formuleringar i fråga om\r\nkärnkraftsavvecklingen.</pre><pre>Jag vill gärna tro folk på deras ord. Här får talarna\r\nmöjlighet att deklarera hur de just i dag ser på dessa\r\nfrågor. Jag kommer dock att bedöma vad de säger i\r\nrelation till vad som har sagts tidigare.\r\nKärnkraftsdebatten har -- som alla vet som har varit\r\nmed under de senaste 10--20 åren -- präglats av\r\nlöften och tyvärr av många svikna löften. Den har\r\npräglats av löften om årtal, dvs. när\r\nkärnkraftsavvecklingen skall inledas, men också av\r\nupphävda löften om årtal. En tung invändning mot\r\nenergiöverenskommelsen är att partierna upphävt\r\ndet riksdagsbeslut som finns sedan tidigare om\r\nstartdatum för kärnkraftsavvecklingen, dvs. att den\r\nförsta reaktorn skall ställas av 1995 och den andra\r\nreaktorn skall ställas av 1996. I överenskommelsen\r\noch i utskottets betänkande står det att kärnkraften\r\nskall vara avvecklad 2010. Men det framgår inte när\r\navvecklingen skall inledas.</pre><pre>Jag tycker att detta är dåligt från två synpunkter.\r\nDet är dåligt därför att det skapar förvirring. Vi har\r\nen överskottssituation på elmarknaden. Det är ett\r\növerskott på energi som motsvarar i\r\nstorleksordningen vad två kärnkraftsreaktorer i\r\nnormal drift kan producera. Det innebär att man\r\nutan att det skulle uppkomma brist eller osäkerhet\r\ni elförsörjningen kan stänga av två reaktorer i dag.\r\nI dag står en reaktor, och man kan alltså ställa av en\r\nreaktor till.</pre><pre>Det här skulle möjligtvis kräva en viss\r\nuppgradering av kraftöverföringsnätet.\r\nVänsterpartiet föreslår i en av sina motioner till\r\nbetänkandet att det skall ske en sådan\r\nuppgradering av överföringsnätet med 300 miljoner\r\nkronor.</pre><pre>Vi har alltså ett lysande tillfälle att inleda\r\nkärnkraftsavvecklingen. Det har ur\r\nelförsörjningssynpunkt inte varit sakligt motiverat\r\natt upphäva beslutet om 1995 och 1996 som\r\ntidangivelse för de två första avställningarna.</pre><pre>En annan effekt av beslutet är att det har skapat\r\nosäkerhet hos producenterna. Det finns inget\r\nincitament till att på allvar introducera ny teknik för\r\nt.ex. elproduktion från biobränslen, vilket är\r\nnödvändigt ur klimatsynpunkt. Det debatterades\r\nalldeles nyligen. Elproduktion från sol, vind och\r\nvåg är inte heller viktigt. Det finns heller inte något\r\nriktigt starkt incitament till att intensifiera\r\neffektivisering eller besparing inom energiområdet\r\npå grund av att vi har ett elöverskott och på grund\r\nav att det har skapats osäkerhet om huruvida\r\navvecklingen över huvud taget kommer att\r\ngenomföras.</pre><pre>Beslutet och den stora enigheten kring det är ur\r\nsaklig energipolitisk synvinkel ett dåligt beslut,\r\neller åtminstone ett beslut med mycket stora\r\nbrister. Jag tror att alla energidebattörer är överens\r\nom att utvecklingen mot förnyelsebar inhemskt\r\nbaserad elproduktion måste komma. Den måste\r\nkomma av miljöskäl och av en mängd andra skäl.\r\nDet är en utveckling som pågår världen över.</pre><pre>Att vi i så stor utsträckning tvingas lita till\r\nkärnkraften -- den står för ca 50 % av vår\r\nelförsörjning -- är också dåligt av flera olika andra\r\nskäl, t.ex. av säkerhetsskäl. Sannolikheten för\r\nstora, katastrofala kärnkraftsolyckor även i Sverige\r\när inte försumbar. Vi har under det gångna året\r\nkunnat konstatera påtagliga problem i de svenska\r\nreaktorerna, vilka betecknas som världens bästa\r\nreaktorer, då fem reaktorer har stått avställda i\r\nungefär ett halvårs tid på grund av\r\nsäkerhetsproblem. Som jag sade tidigare står en\r\nreaktor fortfarande avställd på grund av\r\nsäkerhetsproblem.</pre><pre>Hela den händelsekedjan har visat på stora brister\r\ni det interna säkerhetsarbetet på kärnkraftverken.\r\nSäkerhetskommittén i Barsebäck erkänner detta i\r\nDagens Nyheter idag. Det har också visat sig finnas\r\nstora brister hos de övervakande myndigheterna.\r\nKärnkraftinspektionen har visat stark självkritik,\r\noch den har blivit kritiserad utifrån för senfärdighet\r\ni sitt agerande.</pre><pre>Kärnkraften är alltså en säkerhetsrisk och ett\r\nmiljöhot. Kärnkraften är också en risk på så vis att\r\nden innebär en bristande tillförlitlighet och en\r\nsårbarhet. Jag hänvisar till att fem reaktorer\r\nställdes av. Det ledde inte till några påtagliga\r\nkonsekvenser när det gällde elförsörjningen på\r\ngrund av att vi hade en sällsynt gynnsam\r\nväderlekssituation när det skedde.</pre><pre>Herr talman! Detta är skälen till att en del av\r\nVänsterpartiets meningsyttring utgör en markering\r\nav nödvändigheten i avställning av den svenska\r\nkärnkraften och i att avställningen inleds snabbt.\r\nDen måste inledas snabbt för att den skall kunna\r\nske på ett ordnat sätt. Vänsterpartiet menar att vi\r\nbehöver en lag som möjliggör en stängning av\r\nsvenska kärnkraftverk. Det lagstiftningsarbetet har\r\ninte påbörjats. Det behövs en plan för\r\navställningen, och det behövs en\r\nsnabbavvecklingsplan i reserv, om vi skulle hamna\r\ni en situation som är värre en den som rådde för ca\r\nett år sedan och om man verkligen snabbt skulle\r\nbehöva dra ned på de svenska kärnkraftverken och\r\nkompensera med elförsörjning från andra källor.</pre><pre>Herr talman! Jag ser att jag har använt det mesta av\r\nmin tid till denna viktiga fråga. Jag vill erinra om\r\ntvå andra viktiga moment i Vänsterpartiets\r\nenergipolitik. Det ena är en ytterligare markering\r\nav och satsning på bioenergi. Vi föreslår ett anslag\r\nsom är 300 miljoner kronor större än det som\r\nföreslås i betänkandet. Det är av energipolitiska\r\nskäl viktigt att ytterligare snabba på introduktionen\r\nav bioenergi. Man bör i det läge vi har nu stimulera\r\nintroduktion av energisnål teknik, ny energiteknik\r\nav typen bioenergi, solenergi och vindenergi. Det\r\nskapar jobb, och det rustar svenska företag och det\r\nsvenska samhället för framtiden.</pre><pre>Vi menar att det är självklart att Vattenfall som ett\r\nstort statligt företag skall ta sitt sociala ansvar för\r\nde bygder där företaget har verkat och för dem som\r\nvarit anställda och hjälpt till att bygga upp\r\nföretaget.</pre><pre>Jag vill slutligen instämma i de synpunkter som förs\r\nfram i det särskilda yttrandet från\r\nSocialdemokraterna om avreglering av\r\nelmarknaden. Jag tror att en sådan avreglering är\r\nnödvändig och i huvudsak bra, men dess tempo och\r\nhur den skall genomföras bör diskuteras noggrant.</pre><pre>Anf. 56  PER-RICHARD MOLÉN (m):</pre><pre>Herr talman! Egentligen finns det i dag ingen större\r\nanledning att diskutera de framlagda alternativen\r\ntill regeringens förslag på det energipolitiska\r\nområdet. Detta understryker också Axel\r\nAndersson i sitt inledningsanförande, där han\r\nkonstaterar hur samstämmiga vi egentligen är i\r\nmånga avseenden på det energipolitiska området i\r\ndenna riksdag.</pre><pre>Avvikelserna är trots allt mycket små. I dag finns\r\ndet bara 9 reservationer, vilket är betydligt mindre\r\nän under det 80-tal som på något sätt emanerade ur\r\nBirgitta Dahls energipolitik. Vi har i dag en\r\nenergiöverenskommelse från våren 1991 som står\r\ninskriven i den borgerliga regeringens\r\nregeringsdeklarationer både från 1991 och 1992.</pre><pre>Jag noterar att Socialdemokraterna vill styra bort\r\npengar från satsningar på biobränsleforskning i\r\nSverige. De föreslår inte lika mycket pengar som\r\nregeringen när det gäller ytterligare anslutning till\r\nfjärrvärme, och de tar bort alla pengar för\r\nutvecklingen av elbilar. De vill hellre satsa på\r\nBaltikum. Jag vill inte ifrågasätta om det är rätt\r\neller fel. Jag tror att den mängd pengar som\r\nregeringen anslagit är tillräcklig i den osäkra\r\nsituation som råder i Baltikum. Vi är mera betjänta\r\nav att satsa på just biobränsle, fjärrvärme och\r\nutveckling av elbilar för att någon gång framöver\r\nkunna hjälpa Baltikum vidare.</pre><pre>Alla dessa avvikelser är i det stora sammanhanget\r\nmycket små anteckningar eller bockar i marginalen\r\nsom varken gör till eller från. Spännvidden mellan\r\nolika uppfattningar i riksdagen har till synes\r\nkrympt. Det är det korta perspektivet som gäller.\r\nVi skjuter tveklöst problemen framför oss i\r\nförhoppning om att forskning och teknisk\r\nutveckling skall lösa problemen åt oss.</pre><pre>Tror vi att det blir på det sättet? Svaret blir ja -- men\r\nkommer det att ske inom det korta tidsperspektiv\r\nsom vi arbetar inom? På den frågan blir det med ens\r\nmycket svårare att svara ja. Enligt min mening är\r\ndet mer troligt att svaret på frågan blir nej.</pre><pre>Den mycket infekterade energipolitiska debatt vi\r\nhar haft och som skakat våra industriella\r\ngrundvalar har även fått utlandet att lyfta på\r\nögonbrynen en eller två gånger. Det har kostat oss\r\nmycket i pengar och arbetstillfällen.</pre><pre>Men debatten har också bidragit till en lång rad\r\npositiva saker. Allmänheten och inte minst\r\npolitiker har tvingats att engagera sig, lära sig vad\r\nenergi är och vad den betyder för oss som individer\r\noch för vår nation.</pre><pre>Säkerhetskraven har skärpts vad gäller\r\nkärnkraften. Stora insatser har gjorts i\r\nkärnkraftstekniken i vårt land. Sverige tillhör i dag\r\neliten på detta område och kan därmed bidra till att\r\nkärnkraften i andra länder -- inte minst i\r\nöststaterna -- kan ges en ökad säkerhet. Detta skall\r\nvi vara glada över.</pre><pre>Vi har också tack vare denna intensiva\r\nenergipolitiska debatt kunnat anslå stora medel för\r\nforskning på alternativa områden och även där nått\r\nen kunskap och kompetens som kan bidra till att vi\r\nlättare kan ta till oss erfarenheter från\r\ninternationell utveckling på energiområdet.</pre><pre>Men det vi kan notera är att det, trots att enorma\r\ninsatser gjorts i Sverige och inte minst\r\ninternationellt på FoU-området, just nu inte finns\r\nnågra alternativ av större betydelse till vår\r\nkärnkraft. Allt talar för att det dröjer många år\r\ninnan kommersiellt intressanta alternativ till\r\nkärnkraften kommer i tillämpning.</pre><pre>Det är i det sammanhanget värt att notera att vi har\r\nlagt locket på när det gäller utbyggnad av\r\nvattenkraften. Vi har år 2010 som ett slags\r\nriktmärke för avveckling av kärnkraften. Det som\r\nstår till vårt förfogande är olja, kol och naturgas,\r\ndvs. fossila bränslen med alla deras problem.</pre><pre>Det förvånar mig därför litet grand, herr talman,\r\nnär Rolf L Nilson säger att kraftindustrin har\r\nförsinkat alternativen på energimarknaden. Frågan\r\när vilka alternativ som Vänsterpartiet och Rolf L\r\nNilson har till det som nu står oss till buds.</pre><pre>Det ligger mycket av sprängkraft i svensk\r\nenergipolitik, en konflikt mellan kortsiktiga\r\nlösningar och förslag och de mera långsiktiga\r\nfunderingarna.</pre><pre>Regeringen vill nu satsa på biobränsle, och det är\r\nbra. Vi har i dag ett överskott på skogsråvara som\r\ninte efterfrågas av vår skogsindustri.\r\nReturpapperet har ganska snabbt helt förändrat\r\nsituationen när det gäller skogsbrukets\r\navverkningar. Nu kan vi få möjligheter att\r\nkonvertera oljebaserade och kolbaserade\r\nkraftvärmeanläggningar till biobränsle. Vi kan\r\nockså börja tillverka etanol av skogsbränsle och\r\ndärmed kanske successivt ersätta bensin och diesel\r\ni våra fordon.</pre><pre>Men inte kan någon av oss tro att de ungefär 20\r\nmiljoner kubikmeter skog som står till vårt\r\nförfogande skall på något sätt utgöra en ersättning\r\nför 70 terawattimmar kärnkraftsel. Då uppstår\r\nnaturligtvis frågan om vi i stället kan spara. Kan vi\r\nutveckla energisparande teknik? Ja, naturligtvis,\r\nmen det blir bara en droppe i havet. Det ger enbart\r\nmarginella tillskott.</pre><pre>Vi har, som vi alla vet, i dag en hög arbetslöshet i\r\nSverige. Hela regeringspolitiken är inriktad på att\r\nbygga ut den industriella sektorn. Vi vill att företag\r\nskall flytta till Sverige och investera här.\r\nSmåföretag skall startas i det sammanhanget. Vi vill\r\nockså gärna se att våra viktiga exportindustrier\r\ninvesterar och bygger ut för att därigenom kunna\r\nerbjuda våra arbetslösa arbete.</pre><pre>Men detta kräver mera av energi, inte minst\r\nelenergi. Den svaga ökningen, ja, t.o.m.\r\nminskningen av efterfrågan på el, som Rolf L\r\nNilson tar till intäkt för att man ganska snabbt skall\r\nkunna stänga av två reaktorer, ligger i viss mån till\r\ngrund för den industrifientliga energipolitik som\r\nalldeles speciellt bär Birgitta Dahls signum.</pre><pre>Vi står, herr talman, inför svåra\r\nomställningsproblem, både med tanke på våra\r\nmöjligheter att bygga ut vår industriella sektor och\r\nbereda arbete åt många och med tanke på att vi som\r\npolitiker kanske måste sätta oss ned och ompröva\r\nvår energipolitik.</pre><pre>Vi har all anledning att fundera litet mera över vår\r\nlångsiktiga energipolitiska framtid.</pre><pre>Runt om i världen satsar men på fusionsforskning.\r\nRunt om i världen satsar man på fissionsforskning.\r\nRunt om i världen satsas stora belopp på solenergi.\r\nMan försöker komma underfund med\r\nfotosyntesens möjligheter att omvandla ljus till\r\nenergi. Man satsar på en utveckling av\r\nbränsleceller. Man satsar på lagring av energi,\r\nbilbatterier, supraledning och mycket annat.</pre><pre>Men trots att ofantliga forskningsinsatser görs\r\nvärlden runt har vi fortfarande en mycket lång väg\r\natt vandra. Det vi behöver i Sverige är en\r\nekonomisk tillväxt. För det krävs energi, till rätt\r\npris.</pre><pre>Låt oss gå framtiden till mötes med mera öppna\r\nögon och öron och forma vår energipolitik så att\r\nden är flexibel inför de utmaningar som vi framöver\r\nmed all sannolikhet kommer att möta. Vi är på väg\r\noch har redan tagit stora steg mot en miljövänligare\r\nenergiproduktion, och det kan vi i Sverige vara\r\nstolta över, men vi har ännu inte nått ända fram.\r\nDärför vore det olyckligt med energipolitiska\r\nlåsningar under 90-talet.</pre><pre>Herr talman! Med detta vill jag yrka bifall till\r\nutskottets hemställan och avslag på samtliga\r\nreservationer.</pre><pre>Anf. 57  ROLF L NILSON (v) replik:</pre><pre>Herr talman! Jag känner mig av naturliga skäl mera\r\nbefryndad med Birgitta Dahls energipolitik än med\r\nPer-Richard Moléns, även om Birgitta Dahl tyvärr\r\ninte stod loppet ut. De markeringar som gjordes av\r\nSocialdemokraterna och av Birgitta Dahl\r\npersonligen under den socialdemokratiska\r\nregeringsperioden var framsynta även ur\r\nenergipolitisk synvinkel.</pre><pre>Per-Richard Molén är, som sig bör, konservativ\r\näven på industripolitikens område. Man skall låta\r\nföretagen sköta sig själva och ge dem lättnader i\r\nderas verksamhet. Vi vet av lång erfarenhet att det\r\ninnebär att man riskerar att bevara gamla\r\nenergistrukturer och föråldrad teknik och att man\r\nfår svåra omställningsproblem när marknaden\r\nhinner upp de svenska företagen och när företag\r\nfrån länder vars regeringar är mera framsynta än\r\nden nuvarande borgerliga regeringen konkurrerar\r\nut våra svenska företag.</pre><pre>Den vanliga frågan som dyker upp är: Vilka är\r\nalternativen? Alternativen har upprepats i 20 år:\r\neffektivare teknik, sparande och biobränslen.</pre><pre>När det gäller biobränslen kan jag nämna att vi när\r\nvi deltog vid ett möte på Vattenfall fick höra att\r\nman där har skjutit upp sina ganska storslagna\r\nplaner på att satsa på biobränslebaserad\r\nelproduktion. Det finns inga skäl till att fullfölja\r\ndem, eftersom det finns gott om el.</pre><pre>I mindre men inte obetydlig utsträckning finns\r\nockså vindkraft. Per-Richard Molén nämnde\r\nsolkraft som internationellt mycket intressant men\r\näven i viss mån intressant i Sverige. Detsamma\r\ngäller i viss utsträckning också samarbetsprojekt\r\nnär det gäller vågenergi. Detta är de kända\r\nalternativen.</pre><pre>Jag vill ställa en fråga till Per-Richard Molén om\r\nhändelserna under 1992--1993: Har de stora\r\nsäkerhetsproblemen med den svenska kärnkraften,\r\nsom kallas -- och jag är beredd att instämma i det --\r\nvärldens mest säkra kärnkraft, fått Per-Richard\r\nMolén och regeringspartierna att reflektera över\r\nkärnkraftens säkerhet och dess ställning som\r\nframtida källa för elförsörjning?</pre><pre>Anf. 58  PER-RICHARD MOLÉN (m)\r\nreplik:</pre><pre>Herr talman! Vi befinner oss under 90-talet i en\r\nsituation där vi har stora industriella problem och\r\nen hög arbetslöshet. Lönsamheten inom vårt\r\nnäringsliv är mycket låg. Vi har haft och har rätt\r\nmånga svåra omställningsproblem. För att på nytt\r\nfå fart på Sverige och för att få en utökning av den\r\nindustriella sektorn är vi tvingade att på något sätt\r\ntillgodose den efterfrågan på el som finns.</pre><pre>I mycket sammanfaller min och Rolf L Nilsons\r\nuppfattningar när det gäller kärnkraften och dess\r\nsäkerhet, och det gäller även beträffande resultaten\r\nav forskning och teknisk utveckling. Men jag vill\r\ninte dela Rolf L Nilsons mycket positiva inställning\r\ntill forskningens möjligheter att snabbt ta fram nya\r\ntekniker som skall kunna ge spareffekter och\r\nneddragningar av elkonsumtionen.</pre><pre>På den sista delen av frågan, om\r\nsäkerhetsproblemen och avstängningarna av de\r\nfem reaktorerna, vill jag säga att det ändå ger oss\r\nen form av trygghet att vi i Sverige har så höga\r\nsäkerhetskrav och en sådan kontroll på denna\r\nverksamhet, inte minst via SKI, att man behärskar\r\nproblemen. Utvecklingen har ju inte stått stilla\r\nsedan tidigt 70-tal, när man beslutade om den\r\nsvenska kärnkraften. Jag tror att man i dag ligger\r\nkolossalt långt framme när det gäller att behärska\r\nden säkerhet som vi har all anledning att kräva.</pre><pre>Anf. 59  ROLF L NILSON (v) replik:</pre><pre>Herr talman! Jag vill ta upp det sista först. Det finns\r\nett mycket svårt problem, nämligen den bristande\r\nerfarenheten av gamla reaktorer. Det finns ingen\r\negentlig internationell erfarenhet av hur gamla\r\nkärnkraftsreaktorer beter sig. Vi måste vänta oss\r\ndet oväntade. Därför måste vi vara oerhört\r\nförsiktiga och vidta mycket noggranna\r\nsäkerhetsåtgärder. Den mest radikala\r\nsäkerhetsåtgärden är ju att göra sig av med denna\r\nfarliga energikälla så snabbt som möjligt.</pre><pre>När det gäller forskning och utveckling kan man\r\nsäga att beträffande de alternativ som jag nämnde\r\när den mest intensiva och grundläggande\r\nforskningsfasen passerad. Man är så långt framme\r\natt det som i stället behövs är att i stor omfattning\r\nfå in produkterna på den svenska marknaden. Det\r\ngäller att stimulera företagen till investeringar.</pre><pre>Våra diskussioner om den svenska krisen har\r\nhandlat alldeles för mycket om att flytta\r\nmomssatser uppåt eller nedåt, om huruvida det\r\nskall vara billigare att bo eller att tälta osv. Det\r\nborde satsas mera på att stimulera investeringar\r\nsom rustar det svenska näringslivet för framtiden\r\noch som gör det förmånligt för företagen att byta sig\r\ntill energisnål och ren teknik. De kommer att\r\nkonkurrera i en situation där omvärlden kräver en\r\nsnål och ren teknik.</pre><pre>Vi har chansen att i dessa hänseenden få en\r\nkonkurrensfördel, men det krävs snabba insatser\r\nför detta. Den nuvarande krisen är den rätta\r\ntidpunkten för sådana investeringar i det svenska\r\nnäringslivet. Sådana åtgärder moderniserar och\r\nskapar jobb. Härigenom kan statliga medel\r\nanvändas på ett så vettigt sätt som möjligt i stället\r\nför till i stor utsträckning passiva åtgärder. Man kan\r\naktivt skapa riktiga jobb och upprusta både\r\nkompetensen inom arbetskraften och den svenska\r\nindustrins konkurrenskraft.</pre><pre>Anf. 60  PER-RICHARD MOLÉN (m)\r\nreplik:</pre><pre>Herr talman! Regeringens näringspolitik är helt\r\ninriktad på att sänka skatter och arbetsgivaravgifter\r\noch att på många andra sätt höja näringslivets\r\nlönsamhet. Det är just genom lönsamheten som vi\r\nhar möjligheter att byta ut gamla, mindre effektiva\r\nindustri- och maskinenheter mot nya.</pre><pre>Det vore glädjande om Vänsterpartiet och Rolf L\r\nNilson kunde ställa sig bakom denna regeringens\r\npolitik. Då skulle hans syften bättre uppfyllas än\r\ngenom den mycket destruktiva näringspolitik som\r\nVänsterpartiet och Rolf L Nilson nu står för.</pre><pre>Anf. 61  AXEL ANDERSSON (s) replik:</pre><pre>Herr talman! Per-Richard Molén uppehöll sig i sitt\r\nanförande nästan uteslutande vid de bekymmer\r\nhan ser i samband med övergången till ett annat\r\nresurssnålare energisamhälle i framtiden. Därför\r\nvill jag i min replik också diskutera den här frågan\r\nlitet mer med Per-Richard Molén. Det ansluter till\r\nvår reservation nr 1.</pre><pre>Den pessism som Per-Richard Molén ger uttryck för\r\nborde i utskottsarbetet ha lett till att den borgerliga\r\nmajoriteten mera aktivt skulle ha deltagit i de\r\ndiskussioner vi förde om behovet av att trycka på\r\nregeringen när det gäller insatser för att skynda på\r\nomställningen. Det gäller såväl sparprogrammen\r\nsom övergången till inhemska förnyelsebara\r\nenergikällor.</pre><pre>I den här riksdagen är flertalet partier -- samtliga\r\nregeringspartier och Socialdemokraterna med stöd\r\nav Rolf L Nilsons parti -- överens om det vi kallar\r\nför energiöverenskommelsen. Detta förpliktar oss\r\nsom är ledamöter av Sveriges riksdag och som har\r\nställt upp på det här att göra allt som står i vår makt\r\nför att se till att tiden utnyttjas effektivt. Enligt vår\r\nuppfattning sölar regeringen i den här frågan. Man\r\nnöjer sig -- även den borgerliga majoriteten i\r\nutskottet som jag citerade -- med begrepp som\r\n''synes'' och ''torde'', när man måste ha en mera\r\nbestämd uppfattning om hur det här skall gå till.</pre><pre>Herr talman! Jag yrkar därför än en gång bifall till\r\nreservation nr 1.</pre><pre>Anf. 62  PER-RICHARD MOLÉN (m)\r\nreplik:</pre><pre>Herr talman! Jag tycker att det finns all anledning\r\natt använda orden ''synes'' och ''torde'' mot\r\nbakgrund av det krav och behov av en viss\r\nödmjukhet vi ändå måste känna, inte minst med\r\ntanke på de ofantliga insatser när det gäller\r\nforskning och teknisk utveckling -- som inte bara\r\nhar gjorts i Sverige utan även runt om i världen --\r\nsom ännu egentligen inte gett några konkreta\r\nanvisningar om hur ersättning av olika befintliga\r\nproduktionsanläggningar skall kunna ske. Jag\r\ntycker inte att det är fråga om försiktighet utan\r\ntvärtom om en kraftfull och långsiktig inriktning på\r\nregeringens politik.</pre><pre>Man satsar 64 miljoner kronor på elkraft. I år anslår\r\nman 100 miljoner enligt en femårsplan och 750\r\nmiljoner för effektivare användning av energi. I år\r\nanslår man också 222 miljoner kronor för insatser\r\npå ny energiteknik när det gäller vindkraft,\r\nsolvärme och biobränsle. Socialdemokraterna\r\nföredrar i stället att lägga pengarna i Baltikum.\r\nMan lämnar bidrag till energiteknikfonden med 72\r\nmiljoner, och bara i år anslås 221 miljoner kronor\r\ntill energiforskning. 200 miljoner kronor anslås till\r\nbiobränsleeldade kraftvärmeverk och vedpannor.\r\nBara under det här året satsas över 1 miljard kronor\r\npå energiforskning och teknisk utveckling för att\r\nman skall kunna skapa möjligheter till en övergång.</pre><pre>Jag är helt övertygad om att det kommer att ge ett\r\ngott resultat. Mycket av det här är Axel Andersson\r\noch Socialdemokraterna med på. I det avseendet\r\ntror jag att vi kan känna en optimism. Men på kort\r\nsikt tror jag att vi måste inse verklighetens bistra\r\nansikte och vara ödmjuka inför framtiden.</pre><pre>Anf. 63  AXEL ANDERSSON (s) replik:</pre><pre>Herr talman! I ett avseende delar jag Per-Richard\r\nMoléns uppfattning, nämligen att vi måste närma\r\noss problemen med ödmjukhet. Det innebär dock\r\ninte att vi skall sitta stilla och lägga armarna i kors\r\noch vänta på att andra skall uträtta allting. Det är\r\ngott och väl, Per-Richard Molén, med de summor\r\nsom räknades upp och som regeringen satsar. Hur\r\nmycket pengar vi än satsar är det risk för\r\nförseningar om inte en aktiv regering pressar på så\r\natt de som får dessa pengar med förtroendet att de\r\nskall forska och utveckla också gör det. Jag säger\r\ninte detta för att jag skulle vara säker på att man är\r\npassiv ifrån forskarhåll. Det har dock aldrig skadat\r\ni historien med en aktiv politisk ledning för viktiga\r\npolitiska frågor -- och inte heller i detta fall.</pre><pre>Anf. 64  PER-RICHARD MOLÉN (m)\r\nreplik:</pre><pre>Herr talman! Nog satsar den här regeringen på en\r\nlång rad områden för att uppnå resultat. Vi kan som\r\npolitiker och politiska instanser anslå medel, men\r\nvi måste ändå -- därvid har jag inte samma\r\nuppfattning som Axel Andersson -- förlita oss på\r\nandra. Det är inte vi här i riksdagen som skall ta\r\nfram den mest eleffektiva utrustning som skall\r\nkunna vara till glädje för industrin. Det är inte vi\r\nsom konstruerar vedpannorna. Vi anslår medel.\r\nJag är helt övertygad om att inte minst våra duktiga\r\nsvenska forskare skall kunna ta fram det här, men\r\ndet tar tid.</pre><pre>Ett bra exempel på våra insatser på det här området\r\ngäller etanol. Regeringen har lagt fram ett förslag\r\ndär det konstateras att etanoltillverkningen i första\r\nhand bör baseras på skogsbränsle och mindre på\r\njordbrukets grödor. Utskottets majoritet har velat\r\ngöra ett uttalande till regeringen om att det nu\r\nbörjar bli dags att anslå medel för en\r\nförprojektering av en fullskaleanläggning. Jag\r\ntycker att det är en klar viljeinriktning om att vi nu\r\npå något sätt skall hitta någonting för att ersätta den\r\nbensin och diesel som vi använder i våra bilar. Vi är\r\nalla överens om att dessa bränsletyper inte kommer\r\natt leda till särskilt bra miljö eller till lycka\r\nframöver.</pre><pre>Anf. 65  LENNART BRUNANDER (c):</pre><pre>Herr talman! Rimligtvis kan jag hålla med Axel\r\nAndersson om att det är mycket viktigt att vara\r\neniga på energiområdet beträffande de satsningar\r\nsom skall göras framöver. Den\r\nenergiöverenskommelse som gjordes mellan\r\nCenterpartiet, Socialdemokraterna och Folkpartiet\r\nvar naturligtvis mycket viktig och nyttig. Den blir\r\nju inte sämre av att andra partier har anslutit sig till\r\nden. Det är en styrka att man kan ha ett någotsånär\r\nenigt uppträdande inför framtiden.</pre><pre>Sedan är det helt klart att det finns en del\r\nmeningsskiljaktigheter när det gäller i vilken takt\r\noch omfattning åtgärderna bäst skall genomföras.\r\nDet har ändock hänt en hel del saker under de\r\nsenaste två åren. När man åker omkring i landet\r\nmärker man att vi har en ökad satsning på\r\nbioenergi. Vi har mycket stor användning av\r\nbiobränslen på ett antal ställen som jag har besökt,\r\nt.ex. i Borås och Örebro. Nu håller Vattenfall på\r\nmed att bygga en förgasningsanläggning för\r\nvedbränsle i Värnamo. Det görs satsningar även på\r\nandra områden. Detta medför att möjligheterna att\r\nutnyttja biobränslen ökar.</pre><pre>De satsningar som här har redovisats för att etanol\r\nskall kunna ersätta bensin och dieselolja är också\r\nviktiga. På samma sätt är satsningarna på\r\nvegetabiliska oljor -- som jag pratade om tidigare i\r\nsamband med behandlingen av ett annat\r\nbetänkande på jordbruksutskottets område --\r\nmycket viktiga. Det här har kommit nu.\r\nFörändringen av dieselskatten är ett exempel på att\r\nbioenergin har getts ökade möjligheter och bättre\r\nkonkurrenskraft. Det är så vi kan vinna framgång i\r\ndet här sammanhanget.</pre><pre>Centerpartiet har som sin målsättning att det\r\nframtida energisystemet måste baseras på förnybar\r\nenergi. För oss är det en självklarhet att sådan\r\nenergi skall produceras över hela landet. Styrkan i\r\nde förnyelsebara energikällorna är att de finns\r\növerallt -- bioenergi, vindkraft, solenergi m.m. Det\r\när också viktigt att vi kan producera el i de\r\nbiobränslebaserade anläggningarna. Det finns\r\nexempel på att man även i ganska små anläggningar\r\nkan producera både värme och el. Det sägs ibland\r\natt man inte kan göra det. Det finns forskare som\r\nhar utvecklat det här och har små anläggningar i\r\npraktisk drift. Jag har varit i Ulricehamn och tittat\r\npå sådana här anläggningar, där man också tar ut el\r\nmed en ganska liten panna. Enligt dem som\r\nanvänder sådana här anläggningar är de både\r\nekonomiskt och tekniskt bra både för kommunen\r\noch för användarna.</pre><pre>I energiöverenskommelsen togs också frågorna om\r\nkärnkraftens framtid upp. Det är ganska klart att\r\nmålsättningarna för kärnkraftens avveckling ligger\r\nfast. Möjligheterna att få in de alternativa\r\nenergikällorna hänger också samman med det\r\nutrymme som finns på energimarknaden, i det här\r\nfallet på elmarknaden.</pre><pre>Det är utan tvivel på det sättet att vi i dag har ett\r\növerskott på el. Det manifesteras av att man i\r\nvärmeanläggningar går in med en ganska stor\r\nmängd el för att få fram fjärrvärme. Det är\r\negentligen inte nödvändigt, och det skulle inte ske\r\nom vi inte hade haft ett överskott.</pre><pre>Därmed sammanhänger också introduktionen av\r\nde nya energislagen med att utrymme skapas\r\ngenom att reaktorer ställs av. Det är alldeles tydligt\r\natt det är den vägen vi måste gå. Efter hand som\r\nreaktorerna blir slitna och kräver reparationer skall\r\nde också ställas av för att ge möjligheter till den\r\növergång till andra energikällor som ju faktiskt\r\nriksdagen har fattat beslut om. För Centerpartiet är\r\ndet här en viktig fråga.</pre><pre>Över huvud taget kommer hela satsningen på\r\nkretsloppssamhället att öka satsningarna på\r\nbioenergi och andra biologiskt inriktade material.\r\nIndustrisamhället har ju i stor utsträckning hittills\r\ntagit sina resurser från de fossila bränslena och de\r\nfossila materialen, och det är detta som har skapat\r\nbekymren med koldioxidutsläpp och utsläpp av\r\nandra förorenande ämnen, det som vi nu skall\r\nkomma bort från.</pre><pre>För att vi skall få en hållbar utveckling är det viktigt\r\natt vi tar de resurser som vi behöver från skogen. Vi\r\nhar mycket skog i Sverige. Vi har en stor\r\nskogstillväxt, och vi har en möjlighet att öka uttaget\r\nur skogen och att använda skogen till just energi. Vi\r\nkan ta råvara från åkern. Vi har också där, liksom\r\näven i havet, möjlighet att öka produktionen av\r\nenergi.</pre><pre>Biobränslekommissionen, som tittade på den här\r\nfrågan, redovisade att det finns möjlighet att få\r\nkanske 200 TWh från biobränslena. Även om detta\r\ninte är tillgängligt i dag, är det en möjlig\r\nutvecklingsväg, som vi på det sättet kan träda in på.\r\nDet ger också ett hållbart, ett säkrare och ett\r\nmiljömässigt riktigt samhälle. Det är på det sättet\r\nvi skapar kretsloppssamhället.</pre><pre>Herr talman! Jag yrkar bifall till utskottets\r\nhemställan i det betänkande som vi nu behandlar.</pre><pre>Anf. 66  ROLAND LÉBEN (kds):</pre><pre>Herr talman! Låt mig först uttrycka viss förvåning\r\növer att Rolf L Nilson inte räknade in kds bland\r\ndem som gett tydliga signaler i fråga om att\r\nkärnkraftsavvecklingen skall fullföljas. Det måste\r\nvara en tillfällig lapsus i minnesfunktionen hos den\r\nledamot som jag annars tillmäter god kunskap i de\r\nhär frågorna.</pre><pre>Jag skall inte i onödan förlänga debatten genom att\r\ntala om alla de goda delar i betänkandet som det\r\nråder stor enighet omkring. I mitt inlägg vill jag\r\nendast beröra en liten men viktig del av\r\nbetänkandet, nämligen kärnkraftsfrågan och en\r\nviss del i energiöverenskommelsen, som också fått\r\nsin förankring i regeringsförklaringen.</pre><pre>Energiöverenskommelsen talar tydligt om en årlig\r\nkontrollstation för att vi skall belysa hur\r\nfullföljandet av kärnkraftsavvecklingen går till. En\r\nhel del energipolitiska beslut har fattats av regering\r\noch riksdag under de senaste åren, beslut som är\r\npositiva. Men, herr talman, en redovisning från\r\nNUTEK av dagsläget inom energiområdet är inte\r\nmöjlig, inte ens med bästa vilja i världen, att\r\nbenämna kontrollstation. Det är NUTEK:s uppgift\r\natt redovisa den faktiska situationen, och så har\r\nockså skett. Utifrån bl.a. det materialet är det\r\ndepartementets och regeringens uppgift att\r\nformulera och redovisa de energipolitiska\r\nslutsatserna, slutsatser som skall sättas in i det\r\nlångsiktiga perspektivet och stämmas av mot\r\nbeslutet att avveckla kärnkraften till år 2010. Detta\r\när helt i enlighet med energiöverenskommelsen och\r\ndärmed regeringsförklaringen. Det självklara\r\nkonstaterandet att energibalansen är stark kan inte\r\nanses uppfylla löftet om en årlig kontrollstation.</pre><pre>Herr talman! Här måste jag uttrycka ett visst\r\nmissnöje över det sätt på vilket regeringen har\r\nbehandlat frågan. I ett inlägg i denna kammare den\r\n15 oktober 1992 hävdade jag att en parlamentarisk\r\navvecklingskommitté borde tillsättas. Mot\r\nbakgrund av det jag här har lyft fram konstaterar\r\njag att behovet av en avvecklingskommitté kvarstår.\r\nDen frågan, liksom frågan om\r\nkärnkraftsavvecklingen och kontrollstationen,\r\nmöts i propositionen av en dånande tystnad.</pre><pre>Anf. 67  ROLF L NILSON (v):</pre><pre>Herr talman! Roland Lében har rätt. Det var ett\r\nförbiseende. Jag är mycket väl medveten om både\r\nde markeringar som kds som parti har gjort och de\r\nsom Roland Lében har gjort från talarstolen.</pre><pre>När jag ändå har ordet vill jag instämma i de\r\nsynpunkter som Roland Lében förde fram vad gäller\r\nsättet att hantera kontrollstationen. I betänkandet\r\nredovisas NUTEK-rapporten, och den redovisas i\r\nbudgetpropositionen, men den politiska\r\nbearbetningen och slutsatserna, förslagen till\r\nåtgärder som skulle komma i och med NUTEK:s\r\nrapport, saknas.</pre><pre>Jag vill också instämma i de synpunkter som\r\nRoland Lében förde fram angående behovet av en\r\nparlamentarisk avvecklingskommission. Jag tror\r\natt vi var på samma sida när det röstades om den\r\nfrågan i kammaren tidigare.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande jordbruksutskottets\r\nbetänkande 1992/93:JoU19 och näringsutskottets\r\nbetänkande 1992/93:NU28.</pre><pre>Jordbruksutskottets betänkande JoU19</pre><pre>Mom. 3 (ambitionsnivån i den nationella\r\nklimatpolitiken)</pre><pre>Utskottets hemställan -- som ställdes mot\r\nreservation 1 av Max Montalvo -- bifölls med\r\nacklamation.</pre><pre>Mom. 5 (en nationell strategi för klimatpolitiken\r\nefter år 2000)</pre><pre>Utskottets hemställan bifölls med 257 röster mot 10\r\nför meningsyttringen av Jan Jennehag i\r\nmotsvarande del.</pre><pre>Mom. 10 (Koncessionsnämndens prövning)</pre><pre>Utskottets hemställan bifölls med 150 röster mot\r\n121 för reservation 4 av Margareta Winberg m.fl.</pre><pre>Mom. 12 (en studie av klimatförändringarna)</pre><pre>Utskottets hemställan bifölls med 151 röster mot\r\n121 för reservation 5 av Margareta Winberg m.fl.</pre><pre>Mom. 14 (internationell koldioxidbeskattning)</pre><pre>Utskottets hemställan -- som ställdes mot motion\r\n1992/93:Jo88 av Annika Åhnberg -- bifölls med\r\nacklamation.</pre><pre>Mom. 16 (miljösatsningar i Östersjöområdet)</pre><pre>Utskottets hemställan bifölls med 255 röster mot 16\r\nför reservation 6 av Max Montalvo.</pre><pre>Mom. 18 (miljöklassystem för motorfordon m.m.)</pre><pre>Utskottets hemställan bifölls med 152 röster mot\r\n120 för reservation 7 av Margareta Winberg m.fl.</pre><pre>Mom. 23 (kärntekniskt samarbete m.m.)</pre><pre>Utskottets hemställan bifölls med 261 röster mot 10\r\nför meningsyttringen av Jan Jennehag i\r\nmotsvarande del.</pre><pre>Mom. 24 (samordning av arbetsmarknadspolitiska\r\nåtgärder och miljöåtgärder)</pre><pre>Utskottets hemställan bifölls med 255 röster mot 16\r\nför reservation 9 av Max Montalvo.</pre><pre>Mom. 26 (en redovisning av miljösamarbetet med\r\nde baltiska staterna)</pre><pre>Utskottets hemställan bifölls med 150 röster mot\r\n120 för reservation 10 av Margareta Winberg m.fl.</pre><pre>Mom. 31 (Östersjösamarbetets utformning m.m.)</pre><pre>Utskottets hemställan bifölls med 149 röster mot\r\n119 för reservation 13 av Margareta Winberg m.fl.</pre><pre>Mom. 32 (ett nytt anslag till åtgärder för\r\nmiljöanpassad energiförsörjning i Baltikum m.m.)</pre><pre>Utskottets hemställan bifölls med 152 röster mot\r\n120 för reservation 14 av Margareta Winberg m.fl.</pre><pre>Mom. 42 (avvecklingsplan för blyad bensin m.m.)</pre><pre>Utskottets hemställan bifölls med 150 röster mot\r\n122 för reservation 20 av Margareta Winberg m.fl.</pre><pre>Mom. 44 (miljöanpassade drivmedel)</pre><pre>Utskottets hemställan bifölls med 257 röster mot 12\r\nför meningsyttringen av Jan Jennehag i\r\nmotsvarande del. 3 ledamöter avstod från att rösta.</pre><pre>Mom. 54 (ersättande av fossila bränslen/kärnkraft\r\nmed skogsbränsle)</pre><pre>Utskottets hemställan bifölls med 149 röster mot\r\n121 för reservation 26 av Margareta Winberg m.fl.\r\n1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU28</pre><pre>Mom. 1 (allmänna riktlinjer)</pre><pre>Först biträddes reservation 1 av Axel Andersson\r\nm.fl. med 114 röster mot 11 för meningsyttringen\r\nav Rolf L Nilson i motsvarande del. 140 ledamöter\r\navstod från att rösta.</pre><pre>Härefter bifölls utskottets hemställan med\r\ngodkännande av utskottets motivering med 151\r\nröster mot 121 för reservation 1 av Axel Andersson\r\nm.fl.</pre><pre>Mom. 2 (en klimatstrategi inom energiområdet)</pre><pre>Utskottets hemställan bifölls med 151 röster mot\r\n120 för reservation 3 av Axel Andersson m.fl.</pre><pre>Mom. 8 (främjande av biobränslebaserad\r\nkraftvärmeproduktion)</pre><pre>Utskottets hemställan -- som ställdes mot\r\nmeningsyttringen av Rolf L Nilson i motsvarande\r\ndel -- bifölls med acklamation.</pre><pre>Mom. 10 (insatser för ny energiteknik)</pre><pre>Utskottets hemställan -- som ställdes mot\r\nmeningsyttringen av Rolf L Nilson i motsvarande\r\ndel -- bifölls med acklamation.</pre><pre>Mom. 17 (förutsättningarna för\r\nnaturgasverksamhet i Vattenfall Naturgas AB,\r\nm.m.)</pre><pre>Utskottets hemställan bifölls med 160 röster mot\r\n111 för reservation 8 av Axel Andersson m.fl.</pre><pre>Mom. 21 (avveckling av kärnkraften)</pre><pre>Utskottets hemställan bifölls med 255 röster mot 12\r\nför meningsyttringen av Rolf L Nilson i\r\nmotsvarande del. 4 ledamöter avstod från att rösta.</pre><pre>Mom. 36 (statens ansvar för anställda inom\r\nVattenfall AB)</pre><pre>Utskottets hemställan bifölls med 148 röster mot\r\n121 för reservation 9 av Axel Andersson m.fl.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av andre vice talmannen medgav\r\nkammaren att de ärenden som hann debatteras\r\nfärdigt under dagens sammanträde skulle företas\r\ntill avgörande vid arbetsplenum onsdagen den 2\r\njuni.</pre><pre>4 §  Grundläggande högskoleutbildning</pre><pre>Föredrogs</pre><pre>utbildningsutskottets betänkande</pre><pre>1992/93:UbU14 Grundläggande\r\nhögskoleutbildning (prop. 1992/93:169).</pre><pre>Anf. 68  BERIT LÖFSTEDT (s):</pre><pre>Herr talman! Högskolan spelar en utomordentligt\r\ncentral roll i det svenska samhället -- så central att\r\ndet känns litet svårt att med några få ord fånga den.\r\nVi har alla stora förväntningar på högskolan i olika\r\navseenden.</pre><pre>Högskolan skall erbjuda möjligheter för unga\r\nmänniskor som vill skaffa sig djupa kunskaper på\r\nolika områden, som drömmer om att bli läkare,\r\njournalist eller förskollärare.</pre><pre>Den skall tillhandahålla utbildning åt de redan\r\nyrkesverksamma som vill förkovra sig ytterligare.</pre><pre>Den skall ställa upp med kurser utanför\r\nhögskoleorterna och bereda\r\nutbildningsmöjligheter för dem som inte kan eller\r\nvill studera på heltid.</pre><pre>Den skall bidra till vårt samhälles utveckling och\r\nvälstånd.</pre><pre>Den skall berika regioner, företag och förvaltningar\r\ngenom att se till att det finns kvalificerad personal.</pre><pre>Högskolan skall ställa upp för kvinnor och män i\r\nsamma mån.</pre><pre>Den skall utveckla både skaparkraft och kritiskt\r\ntänkande hos människor och stärka demokratin.</pre><pre>Högskolan skall hjälpa vårt samhälle att arbeta\r\nbättre tillsammans med andra länder i\r\ninternationell integration och internationell\r\nkonkurrens.</pre><pre>Grundutbildningen i högskolan, som vi diskuterar i\r\ndag, skall dessutom utgöra basen för\r\nforskarutbildning och forskning.</pre><pre>Högskolan skall med andra ord uträtta stordåd\r\nbland oss.</pre><pre>I dag -- eller egentligen på onsdag -- skall vi här i\r\nriksdagen besluta om ekonomiska ramar och regler\r\nför högskolan för tre år framåt, så att den kan\r\nmotsvara våra förväntningar på den.</pre><pre>Den svenska högskolan har av tradition en stark\r\noch fri ställning. Styrkan har den fått av våra\r\nförväntningar på den, friheten av den obundenhet\r\nsom den solidariska skattefinansieringen innebär.\r\nHögskolan behöver inte gå ut och jaga privata\r\nfinansiärer för utbildningssatsningar och\r\nforskningsprojekt.</pre><pre>Under andra halvan av 80-talet påbörjade den\r\ndåvarande socialdemokratiska regeringen ett\r\nreformarbete, för att i den nya tiden och med de\r\nnya förutsättningarna skapa ytterligare inre frihet i\r\nhögskolan. Högskolan skulle få treåriga\r\nbudgetperioder och ett samlat anslag till varje\r\nenhet. Den statliga styrningen skulle bli mål- och\r\nresultatorienterad. Resursfördelningen mellan\r\nenheterna skulle i större utsträckning göras\r\nberoende av faktiskt uppnådda resultat beträffande\r\nbåde kvantitet och kvalitet. Det centralt fastställda\r\nlinjesystemet skulle avskaffas.</pre><pre>Samtidigt med de organisatoriska förändringarna\r\npåbörjades också ett arbete för att stärka högskolan\r\ni dess utbildarroll. Lärarnas kompetens och\r\npedagogiska skicklighet lyftes fram.</pre><pre>Herr talman! Propositionen om den grundläggande\r\nhögskoleutbildningen och följaktligen detta\r\nbetänkande handlar i mycket stor utsträckning om\r\ninförandet av ett nytt resurstilldelningssystem, som\r\npå ett dramatiskt sätt skiljer sig från tidigare\r\nordningar.</pre><pre>Vi socialdemokrater kritiserar inte regeringen för\r\nde grundtankar om ett bätte resursutnyttjande som\r\ndet här systemet bygger på. Tankarna kommer från\r\nvår egen regeringstid. Däremot är vi starkt kritiska\r\ntill det sätt på vilket förändringarna genomförs\r\nliksom till den okänslighet för skilda lokala\r\nförutsättningar som systemet ger uttryck för.</pre><pre>Jag skall inte ge mig in på att inför kammaren i\r\ndetalj försöka förklara hur systemet är tänkt att\r\nfungera. Det skulle bli krångligt och möjligen kräva\r\nbåde overheadbilder och tabeller. På något\r\nbesynnerligt sätt är nämligen systemet mycket\r\nschabloniserat och enkelt samtidigt som det är\r\nkomplicerat.</pre><pre>Enkelt uttryckt skall dock högskolorna få sina\r\npengar beroende av i huvudsak två faktorer, dels\r\nhur många studenter som finns vid högskolan, dels\r\nhur många poäng dessa studenter presterar.\r\nDärutöver skall högskolorna i vissa fall få\r\nersättning för särskilda åtaganden. Högskolan i\r\nÖrebro får t.ex. extra pengar för\r\nskolledarutbildning. På sikt är det också tänkt att\r\ndet skall finnas en kvalitetsfaktor med i det här,\r\nmen vi vet ännu inte hur den skall se ut.</pre><pre>Regeringen hade tänkt sig att 30 % av anslagen till\r\nhögskolan skulle vara beroende av antalet\r\nstudenter och att 70 % skulle vara beroende av\r\ndessa studenters avklarade poäng.</pre><pre>Högskolan behöver säkert bli effektivare, bl.a.\r\ngenom att genomströmningstiderna förkortas. Om\r\nstudenterna tar alltför lång tid på sig blir det både\r\ndyrt för den enskilde och för staten. Studenterna\r\nbehöver alltså stödjas på olika sätt, bl.a.\r\npedagogiskt, för att litet snabbare nå resultat.</pre><pre>Vi socialdemokrater oroar oss emellertid över att\r\nden stora vikt som fästs -- framför allt i regeringens\r\nursprungliga förslag -- vid presterad poäng kan leda\r\ntill att lärarna känner sig tvingade att förenkla\r\ntentamina så att studenterna klarar sina poäng litet\r\nlättare och tar hem pengar till institutionen.\r\nÅtminstone kan man tänka sig att det finns en\r\nsådan risk innan vi har fått den här kvalitetsfaktorn.</pre><pre>Högskolorna har ett regionalt ansvar. Det har\r\nriksdagen fastslagit tidigare, och det uttalar\r\nutskottet enhälligt också denna gång. Samtidigt\r\nmenar vi socialdemokrater att\r\nresurstilldelningssystemet gör det svårare för\r\nhögskolorna att ta detta regionala ansvar. Det\r\nregionala ansvaret tar sig nämligen uttryck i\r\ndistansutbildningar, utbildningar lokaliserade\r\nutanför högskolans huvudort och deltidskurser för\r\nbl.a. yrkesverksamma.</pre><pre>Det säger sig självt att det blir betydligt dyrare för\r\nhögskolan i Luleå att bedriva ingenjörsutbildning i\r\nKiruna, 40 mil bort, än att ha den förlagd till\r\nhögskolans egna lokaler i centrala Luleå. Systemet\r\ntar inte hänsyn till kraftigt skilda, geografiska\r\nförutsättningar eller andra olikheter som kan råda.\r\nDet är också känt att poängproduktionen, om man\r\nfår uttrycka sig på det litet vanvördiga viset, är lägre\r\ni distansutbildningar och deltidskurser.</pre><pre>Vi har alltså känt en oro över att högskolorna skulle\r\nbli mindre villiga att erbjuda kurser på andra\r\norter -- distansutbildningar och deltidskurser -- just\r\npå grund av att man har fäst så stor vikt vid\r\npoängproduktionen. Inte vet jag om det här har\r\nvarit avsiktligt. Vi ställer i alla fall inte upp på det.\r\nVi sätter tvärtom stort värde på dessa\r\nutbildningsformer. Vi menar att riktvärden för\r\nomfattningen av utbildning av den här arten borde\r\nanges i högskolans utbildningsuppdrag. Vi har\r\nockså föreslagit att 50 %, i stället för 70 %, av\r\nanslagen skall vara beroende av avlagda\r\nbetygspoäng. Följaktligen skall 50 % hänga\r\nsamman med studenten som sådan.</pre><pre>Uppenbarligen har också regeringspartierna känt\r\natt det var något lurt med fördelningen, eftersom\r\nmajoriteten i utskottet har gjort en justering av\r\ndessa siffror från 30 % resp.70 % till 40 % resp.\r\n60 %.</pre><pre>Ibland har regeringen och utbildningsminister Per\r\nUnckel förfärligt bråttom. Ibland är senfärdigheten\r\nett bekymmer för oss. Jag skall återkomma till den.\r\nJust nu är det den stora brådskan som är bekymret.</pre><pre>Förslaget om detta nya och dramatiskt annorlunda\r\nresurstilldelningssystem såg inte dagens ljus förrän\r\ni januari. Det hade inte varit föremål för någon\r\noffentlig debatt, och det hade inte\r\nremissbehandlats. Utan omsvep byggde ändå\r\nutbildningsministern sin proposition -- den som vi\r\nnu behandlar -- på det förslag som lades fram i\r\njanuari. Propositionen kom en månad senare.</pre><pre>I ett antal motioner har olika effekter för de\r\nenskilda utbildningsenheterna beskrivits. En del\r\nhögskolor vinner rejält. Men Hälsouniversitetet i\r\nLinköping t.ex drabbas hårt. Det finns också\r\nexempel på utbildningsvägar som råkar i fara.</pre><pre>Det är möjligt att det är rimligt att en viss\r\nomfördelning mellan högskolor skall komma till\r\nstånd, men i så fall måste det nog grundas på någon\r\nsorts analys och förklaring. Utbildningsministern\r\nkonstaterar bara helt lakoniskt i propositionen att\r\nnågon viss typ eller storlek av universitet eller\r\nhögskola i jämförelse med andra inte missgynnas.</pre><pre>Därmed låter han det hela bero, utan att se om det\r\nfinns något särskilt mönster.</pre><pre>Vi Socialdemokrater anser att det, nu när\r\nregeringen har skyndat fram ett nytt system på\r\ndetta makalösa sätt, inte är mer än rimligt att detta\r\nföljs upp av en parlamentarisk arbetsgrupp. I den\r\nkunde man fånga upp den typ av effekter som jag\r\nhar nämnt tillsammans med andra utvärderingar\r\noch utredningar. Det var naturligtvis ogörligt för\r\noss i utskottet att med de motioner som vi hade som\r\nunderlag börja göra justeringar i systemet. Det\r\nhade blivit godtyckligt. Vi hade inte bilden av\r\neffekterna för hela landet klar för oss. Därför\r\ntyckte vi att det hade varit rimligt att detta kunde\r\nföljas upp och skötas av en parlamentarisk\r\narbetsgrupp, men så blev inte fallet.</pre><pre>Utskottsmajoriteten avvisade vårt förslag. I stället\r\nhar man fått till något otydligt om ''parlamentarisk\r\ninsyn'', vad det nu är för någonting. Vad är det för\r\nnågonting?</pre><pre>Herr talman! Nu kommer vi till senfärdigheten.</pre><pre>Fler människor måste få tillgång till högre\r\nutbildning. Individerna behöver det, och nationen\r\nbehöver det.</pre><pre>Många ungdomar, förfärande många, är arbetslösa\r\ni dag. En stor andel av dessa vill inget hellre än att\r\nskaffa sig en högskoleutbildning.</pre><pre>I början av juli i fjol hävdade vi socialdemokrater\r\natt högskolan skulle tilldelas ökade resurser för att\r\nkunna ta in fler studenter. Vi ansåg att det var läge\r\nför ett utskottsinitiativ. Det tyckte inte den\r\nborgerliga majoriteten. Men i slutet av augusti kom\r\nett pressmeddelande från regeringen om ytterligare\r\n4 000 platser. Pengarna till detta kom senare på\r\nhösten. Då kom också, som ett resultat av\r\nkrisuppgörelsen mellan Socialdemokraterna och\r\nregeringen, ytterligare 2 000 platser. De senare var\r\nvisserligen tidsbegränsade.</pre><pre>Nu har vi socialdemokrater föreslagit 10 000 platser\r\noch 350 miljoner kronor ytterligare för vart och ett\r\nav de tre åren i planeringsperioden. Detta avstyrker\r\nmajoriteten i detta betänkande. Regeringen kom\r\nhäromveckan i kompletteringspropositionen\r\nduttande med 3 000 ytterligare platser. Det är bra,\r\nmen det är litet synd att man inte tar litet rejäla tag\r\npå en gång.</pre><pre>Som jag tidigare sade finns det många som vill satsa\r\npå utbildning. Eftersom en stor del av platserna i\r\nhögskolan nu besätts lokalt har vi inte någon\r\nordentlig bild över hur många som har sökt och hur\r\nmånga platser som finns. Men till styvt 31 000\r\nplatser för vilka Verket för Högskoleservice har\r\nskött antagningen har det funnits ca 89 000\r\nsökande, dvs. nästan tre gånger så många sökande\r\nsom antal platser.</pre><pre>Vi socialdemokrater fäster stor vikt vid den uppgift\r\nsom de mindre och medelstora högskolorna har i\r\nutbildningssamhället. De är betydelsefulla både för\r\nnationen och för den region som de verkar i. Därför\r\nvill vi fördela en betydande andel av de nya resurser\r\nsom vi föreslår till dessa högskolor. Välutbildade\r\nmänniskor behövs i hela landet.\r\nUtbildningsmöjligheter på nära håll gör utbildning\r\ntillgänglig för fler. Därför vill vi ha en ökad satsning\r\npå de mindre och medelstora högskolorna. Det gör\r\natt de kan bredda sitt utbud och på ett mera\r\nkomplett sätt ta ansvar i sin region.</pre><pre>Herr talman! Jag skall nu övergå till att säga några\r\nord om några särskilda utbildningsområden. Jag\r\nvill börja med teknikerutbildningen.</pre><pre>När reformen med den tvååriga\r\ningenjörsutbildningen genomfördes var det en\r\nefterlängtad åtgärd. Både utbildningssamhället och\r\nnäringslivet ansåg att det behövdes en förstärkt\r\ningenjörsutbildning för nivån under civilingenjörer.\r\nDen nya utbildningen spreds till många orter i\r\nlandet, och det skulle bli en ganska omfattande\r\ndimensionering. Vi skulle vara i mål med den till\r\nbudgetåret 1993/94.</pre><pre>Nu föreslår regeringen att utbyggnaden av\r\ningenjörsutbildningen skall stoppas och att ett antal\r\ningenjörsplatser skall omvandlas till\r\nutbildningsplatser för civilingenjörer. Vi anser att\r\ndet behövs fler civilingenjörer och att utbildningen\r\nbör byggas ut vid de tekniska högskolorna. Vi\r\nmenar t.o.m. att civilingenjörsutbildningen på sikt\r\nbör byggas ut så kraftigt att vi efterlyser en\r\nutredning om en ny teknisk högskola.</pre><pre>Däremot anser vi att det är alldeles fel politik att\r\nnervöst i det rådande konjunkturläget dra ner den\r\ntvååriga ingenjörsutbildningen. Vi hävdar bestämt\r\natt industrin, när konjunkturerna vänder, kommer\r\natt ha ett mycket stort behov av välutbildad teknisk\r\npersonal. Det är ett behov som inte kan täckas med\r\nbara civilingenjörer. Många ungdomar skulle gå\r\nförlorade för det tekniska området, om inte något\r\nmellansteg finns.</pre><pre>En helt annan sak är att det kan vara rimligt att\r\nerbjuda möjligheter för höskoleingenjörer att gå\r\nfördjupningskurser eller att, via olika\r\narrangemang, bli civilingenjör.</pre><pre>Nästa område som jag vill ta upp gäller den barn-\r\noch ungdomspedagogiska utbildningen.\r\nRegeringen har föreslagit att dimensioneringen av\r\ndenna utbildning skall minska och att utbildningen\r\npå sikt skall förlängas till 120 poäng. Vi accepterar\r\nneddragningen, och vi tycker att förlängningen är\r\nbra. Högskolorna har numera också möjliheter att\r\nsjälva profilera denna utbildning och utveckla den\r\ntillsammans med kommunerna för att möta de nya\r\nkrav och förväntningar som skolbarnomsorg ställer\r\npå utbildningen. Ansvaret vilar på bägge parter.</pre><pre>Vi motsätter oss, herr talman, alldeles bestämt att\r\nregeringen vill lägga ned den barn- och\r\nungdomspedagogiska utbildningen vid tre\r\nhögskolor, i Falun/Borlänge, Halmstad och vid\r\nMälardalens högskola. Detta är olyckligt. Att en så\r\nstor ort som Västerås t.ex. helt skulle komma att\r\nsakna barnomsorgsutbildning är närmast orimligt.\r\nDet skulle utarma högskolornas utbildningsprofil\r\noch omöjliggöra för dem att ge fortbildning och\r\nfördjupningsutbildning åt barnomsorgspersonalen\r\npå de orter det här gäller.</pre><pre>Herr talman! Ett enhälligt socialutskott har uttalat\r\natt riksdagen nu bör fatta beslut om en utökning av\r\ngrundutbildningen av läkare i Umeå med 50\r\nårsplatser under 1994. Man pläderar, som vi tycker,\r\növertygande för detta. I Norrland står man inför\r\nstora pensionsavgångar. Läkarbristen är stor i\r\nNorrland, trots att man försökt med särskilda\r\nrekryteringsinsatser. Det är uppenbart att en\r\növerproduktion av läkare i södra Sverige inte\r\npåverkar läkarsituationen i Norrland särskilt\r\nmycket.</pre><pre>Socialutskottet är alltså enigt. Vi har ställt oss\r\nbakom de krav som ställts, framför allt i en motion\r\nfrån bl.a. Monica Öhman. Den borgerliga\r\nmajoriteten i utskottet har gått emot\r\nsocialutskottets enhälliga bedömning.\r\nNorrlandslandstingen och människorna i Norrland\r\nfår vänta ytterligare på sina doktorer.</pre><pre>Så till optikerutbildningen. Den skall inordnas i\r\nhögskolan, och det är bra. Det innebär en\r\nförstärkning av utbildningen, och utbildningen får\r\nen ordentlig forskningsbas. Däremot är det\r\nobegripligt varför regeringen ville centralisera\r\nutbildningen till Stockholm och Karolinska\r\ninstitutet. I dag bedrivs sådan utbildning också\r\nframgångsrikt i Borensberg i Östergötland. Enligt\r\nvår mening borde utbildningen i sin helhet knytas\r\ntill den medicinska fakulteten vid Universitetet i\r\nLinköping. Där finns en rad lämpliga utbildnings-\r\noch forskningsområden att anknyta till, liksom\r\nmöjligheter att ta till vara personalens kompetens\r\noch andra resurser i Borensberg.</pre><pre>Handelshögskolan i Stockholm är en privaträttslig\r\nfigur och skiljer sig från övriga högskolor i landet.\r\nDen har själv valt att stå fri från staten. Den bygger\r\nsin finansiering i stor utsträckning på externa\r\nfinansiärer.</pre><pre>I detta perspektiv anser vi det inte rimligt att\r\nHandelshögskolan i Stockholm skall få bidrag till\r\ngrundläggande högskoleubildning på samma sätt\r\nsom de statliga högskolorna. Det skulle helt enkelt\r\ninnebära ett kraftigt gynnande av\r\nHandelshögskolan. Därför har vi föreslagit en\r\nmindre ökning av anslagen till Handelshögskolan\r\nän regeringen. Vi vill att det skall bli klart att\r\nHandelshögskolan inte får ta ut avgifter för sådana\r\nutbildningar som förekommer vid statliga\r\nuniversitet och högskolor.</pre><pre>Till sist men rakt inte minst, herr talman, vill jag ta\r\nupp frågan om kårobligatoriets avskaffande. Den\r\nfrågan har stötts och blötts här i riksdagen med\r\nanledning av motioner under åratal. Meningarna\r\nom nyttan av kårobligatoriet har skiftat under åren.\r\nÅr 1989 enades riksdagen om att konsekvenserna\r\nav ett avskaffande borde utredas, och så skedde,\r\nmen inte hur ett avskaffande skulle gå till. Det är\r\nviktigt att betona.</pre><pre>Nu har regeringen i stor brådska lagt fram ett\r\nförslag om avskaffande av kårobligatoriet. Det\r\nvisar sig att nästintill alla problem omkring en sådan\r\nåtgärd fortfarande är olösta. Det finns inget besked\r\nom hur studenterna i framtiden skall kunna göra sin\r\nstämma hörd i olika organ i högskolan för bl.a.\r\nutbildningsbevakning. Studenthälsovårdens fulla\r\nfinansiering är inte löst. Hur ansvar för finansiering\r\noch drift av studentbostäder och samlingslokaler\r\nskall ordnas framgår inte. Det finns ingen kalkyl för\r\nvilka kostnader slopandet av kårobligatoriet\r\nmedför för staten.</pre><pre>Egentligen får varken vi här i riksdagen eller\r\nhögskolorna och studenterna veta särskilt mycket\r\nmer av propositionen än att kårobligatoriet skall\r\navskaffas med utgången av juni 1995.</pre><pre>Vi har inte motsatt oss principerna i avskaffandet,\r\näven om vi kan se en rad fördelar med\r\nkårobligatoriet. Men vi tycker att det minsta man\r\nkan kräva är att avvecklingen skall ske i ordnade\r\nformer, framför allt är detta det minsta studenterna\r\nkan begära. Det blir alldeles fel på detta sätt. Ge\r\noss först en strukturerad och kostnadsberäknad\r\nplan så att vi får ett vettigt beslutsunderlag. Så\r\nhimmelens bråttom kan det väl inte vara med tanke\r\npå hur länge vi har haft kårobligatoriet.</pre><pre>Herr talman! Inger Lundberg kommer senare att ta\r\nupp ytterligare några trådar ur betänkandet,\r\nframför allt när det gäller lärarutbildningen.</pre><pre>Jag yrkar bifall till reservationerna 1, 3, 5, 6, 7, 8,\r\n12, 14 och 16--46.</pre><pre>Anf. 69  STEFAN KIHLBERG (nyd):</pre><pre>Herr talman! För ett oppositionsparti finns det bara\r\ntvå huvudpositioner att inta, lärde mig en erfaren\r\npolitiker i början av min mandatperiod här:\r\nantingen alltför litet, alltför sent, alltför långsamt --\r\nibland kallas det för radikalism -- eller alltför\r\nmycket, alltför tidigt, alltför fort -- det skulle kunna\r\nkallas för konservatism. Applicerat på regeringens\r\nproposition och utbildningsutskottets betänkande\r\n14 är Ny demokratis ståndpunkt det första: för litet,\r\nför sent, för långsamt.</pre><pre>Mina socialdemokratiska vänner tycks i huvudsak\r\ntycka tvärtom. Därmed blir nydemokraterna\r\nradikala och socialdemokraterna konservativa. Det\r\när litet anmärkningsvärt med tanke på att det\r\nbrukar vara tvärtom.</pre><pre>I grunden stödjer vi regeringens proposition. Jag\r\nvill gärna ge Per Unckel välförtjänt beröm för den.\r\nInriktningen är riktig. Vi tycker att propositionen\r\när bra i sin helhet, även om vi tidigare har gett\r\nuttryck för att vi gärna skulle vilja se en skarpare\r\ninriktning mot akademisk utbildning och övrig\r\npostgymnasial kvalificerad utbildning. Vi inser att\r\ndet inte finns möjligheter att få majoritet för en\r\nsådan inställning. Det gör att vi har valt -- eftersom\r\nvi tycker att huvudinriktningen i propositionen är\r\nkorrekt med bara få kosmetiska ändringar -- att\r\nbara avge en reservation.</pre><pre>Jag skall nu kommentera några punkter i\r\npropositionen. Tillsammans med de tidigare\r\nbesluten för en ny högskolelag finns det nu äntligen\r\nförutsättningar för våra universitet och högskolor\r\natt själva ta ansvaret och slippa klåfingrigheten från\r\ncentralbyråkrater och centrala politiska instanser.</pre><pre>En väsentlig faktor i det sammanhanget är det nya\r\nresursfördelningssystemet, som vi välkomnar och\r\ntycker är bra i grunden. Ännu bättre blev det när\r\nman tillmötesgick Ny demokratis önskemål och\r\nhöjde studentpengen från 30 till 40 %.</pre><pre>Förvisso är detta ett system, som för universiteten\r\noch högskolorna är avgörande nytt, men det tvingar\r\nockså fram ett helt annat tänkande och ett\r\nfokuserande på studenterna samt på undervisnings-\r\noch utbildningskvaliteten. Det stora flertalet vid\r\nuniversiteten tycker att systemet är bra, även om\r\ndet finns en del som anser att det blir litet kusligt\r\nnär det nu tydliggörs vad kvaliteten innebär och när\r\nman inte automatiskt får pengar beräknade på\r\nantalet platser.</pre><pre>Vi har en reservation när det gäller\r\ndimensioneringsfrågan. Som har framgått av\r\ntidigare motioner från Ny demokrati är vi för\r\nprincipen fri antagning av samtliga behöriga\r\nstudenter. Den grundinställningen har vi kvar,\r\nsamtidigt som vi konstaterar att det är litet märkligt\r\natt socialdemokraterna, som vill öka antalet\r\nplatser, inte stöder den principen. Men jag har\r\nförstått att detta beror på att vi inte vill styra vilka\r\nhögskolor och universitet det kan bli fråga om, utan\r\ndet vill vi låta marknaden, dvs. studenterna,\r\nbestämma. Och detta blir uppenbarligen alldeles\r\nför hotfullt för socialdemokraterna.</pre><pre>Herr talman! Slutligen vill jag ta upp frågan om\r\nkårobligatoriet. Äntligen kan vi se början på slutet\r\ntill denna institution. Åtskilliga har försökt att måla\r\nupp katastrofscenarion om vad som händer när\r\nkårobligatoriet tas bort. Alla som har målat upp\r\ndessa katastrofscenarion har en sak gemensamt: de\r\ntycker uppenbarligen att dagens kårer är dåliga,\r\neftersom de förutsätter att studenterna inte\r\nkommer att stanna kvar i dem. Vår utgångspunkt är\r\nprecis den motsatta. Vi är övertygade om att\r\nkårerna är bra och att studenterna alldeles frivilligt\r\nvill vara kvar i dem. I de få fall som det inte blir så,\r\när avsikten att det skall skapas ett sådant tryck på\r\nkårerna att de blir så bra att studenterna vill vara\r\nmed i dem.</pre><pre>Herr talman! Jag yrkar bifall till vår reservation nr\r\n4 och i övrigt till utskottets hemställan.</pre><pre>Anf. 70  BERIT LÖFSTEDT (s) replik:</pre><pre>Herr talman! Jag vill ta upp två saker från Stefan\r\nKihlbergs anförande. Han påstod att det blir otäckt\r\nnär kvaliteten blir tydliggjord. Problemet är att\r\nkvalitetsfaktorn är otydlig. Jag är själv övertygad\r\nom att Hälsouniversitetet i Linköping, som\r\nverkligen bygger på kvalitet, hade fått en annan\r\nutdelning i pengar om kvalitetsfaktorn hade kunnat\r\nberäknas. För övrigt väljer studenter i mycket stor\r\nutsträckning med fötterna. Det är få som är\r\nupplysta om var den bästa kvaliteten kan tänkas\r\nfinnas.</pre><pre>Stefan Kihlberg sade av vi socialdemokrater är\r\nrädda och tycker att det är hotfullt med fri\r\nintagning. Det hotfulla för oss är i så fall är att man\r\nbara skickar över en påse med pengar till\r\nUtbildningsdepartementet, som sedan får fördela\r\ndem efter var studenterna råkar hamna någonstans.\r\nDet ställer vi rakt inte upp på, därför att det tycker\r\njag skulle vara hotfullt.</pre><pre>Anf. 71  BJÖRN SAMUELSON (v):</pre><pre>Herr talman! Först vill jag yrka bifall till den\r\nmeningsyttring som vi har fogat till detta\r\nbetänkande under mom. 1, 5, 21, 28 och 87. Jag står\r\nnaturligtvis bakom också de övriga momenten.</pre><pre>Den proposition som ligger till grund för det\r\nbetänkande som vi nu skall behandla och fatta\r\nbeslut om ingår i något slags strategisk\r\nutbildningspolitisk bombflotta från det\r\nmoderatledda Utbildningsdepartementet. Det är\r\nen riktigt ''grabbig'' proposition fylld med sådana\r\nslagord som t.ex. ''konkurrens''. Tyvärr måste jag\r\nkonstatera att denna grabbighet inte helt uppvägs\r\nav att resurssystemet till viss del korrigeras eller av\r\ndet faktum att jämställdhetsarbetet inom\r\nhögskolan behandlas i ett avsnitt dels i\r\npropositionen, dels i betänkandet.</pre><pre>Efter en genomläsning av propositionens\r\nhuvudsakliga förslag om resurssystem -- visserligen\r\nkorrigerat av utskottet -- och andra förslag -- t.ex.\r\nfrågan om kårobligatoriet -- måste det erkännas att\r\ndet finns en kvarvarande smak av Biggles över det\r\nhela. Fast det är klart att Biggles oftast träffade\r\nmålet. Det är mer än vad man kan påstå om\r\nmajoritetens förslag i betänkandet. Med ideologin\r\nsom syfte missar majoriteten förnuftet som mål.</pre><pre>Majoriteten gasar på med ett nytt resurssystem.\r\nGasen i botten, full acceleration och sedan får vi se\r\nhur det går. Majoriteten, dvs. regeringspartierna\r\noch Ny demokrati, är inte ens beredda att gå oss i\r\nVänsterpartiet och socialdemokraterna till mötes\r\ndå det gäller en nogsam uppföljning av det nya\r\nresurstilldelningssystemet. Det hade gått att skapa\r\nen väldigt bred politisk majoritet om ett nytt\r\nresurssystem för högskolan, om regeringspartierna\r\nbara hade haft viljan, förmågan eller förtroendet\r\natt föra en vidare förhandling i\r\nutbildningsutskottet. I stället väljer\r\nregeringspartierna ånyo minsta möjliga majoritet\r\nmed hjälp av Ny demokrati.</pre><pre>Det är inte bra att välja en så svag majoritet för ett\r\nförslag av den här typen. Den farhågan förstärks\r\nnär man läser om alla resultat och eventuella brister\r\ni förutsättningarna för systemets funktion, som\r\nbelamrar majoritetstexten i betänkandet. Det finns\r\nen mängd skyddsnät och sådant inskrivet. Man\r\nskriver att det förutsätter att förslag till direkt\r\nkvalitetsfrämjande inslag i\r\nresurstilldelningssystemet föreläggs riksdagen. Vad\r\navser majoriteten med kvalitetsfrämjande inslag?\r\nVad är det som inte finns i grundkonstruktionen?</pre><pre>Längre fram i texten återkommer majoriteten till\r\nfrågan om kvalitet. Man påstår att det föreslagna\r\nsystemet så som det presenteras i betänkandet skall\r\nstimulera både effektivitet och kvalitet samt att\r\nhögskolor och universitet skall ta väl hand om sina\r\nstudenter. Jaha, och varför skall det till\r\nkvalitetsfrämjande komponenter längre fram i\r\ntiden, när det enligt utskottet redan finns denna\r\nstimulanseffekt? Man måste liksom bestämma sig\r\nför att inta en hållning. Man kan inte inta en dubbel\r\nhållning, åtminstone inte på samma sida i\r\nbetänkandet. På vilket sätt har högskolorna och\r\nuniversiteten tidigare tagit hand om sina studenter?</pre><pre>Frågorna reser sig en efter en ju närmare man\r\nfunderar över det system som nu skall införas. Hur\r\nskall de effekter som leder till att det blir fler\r\ninofficiella rekommenderade studiegångar byggas\r\nbort? Annars återinrättas ju i praktiken\r\nlinjesystemet så att säga genom bakdörren.\r\nStudentpeng och prestation hänger ju samman.</pre><pre>Hur långt kan ett effektivitetsresultat i\r\nstudieprestation drivas utan att det de facto leder\r\ntill könstraditionella val av ämnen, Margitta\r\nEdgren? Det finns en risk i detta. Hur borde ett\r\nresurstilldelningssystem konstrueras som kunde ha\r\nåtminstone en delverkan för en jämnare social\r\nrekrytering till högre studier? Vilka komponenter\r\nbör ingå i ett resurstilldelningssystem som kan öka\r\nvalmöjligheterna och stärka utbildningens kvalitet\r\ngenom att systemet främjade samarbete mellan\r\nhögskolorna? I det här sammanhanget bör man nog\r\nställa sig frågan om huruvida det förslagna systemet\r\nriskerar att ha motsatt verkan.</pre><pre>Jag menar att alla dessa frågor om eventuella\r\neffekter av resurstilldelningssystemet faktiskt\r\nmotiverade en möjlighet för riksdagen att via en\r\nparlamentarisk grupp följa upp och snabbt\r\nkorrigera fel och brister i systemet. Tyvärr vill inte\r\nmajoriteten gå oss och Socialdemokrtaerna till\r\nmötes i den frågan.</pre><pre>Det är litet märkligt, herr talman, därför att när\r\nfrågan om att ett nytt statsbidragssystem för\r\nlärarlöner i gymnasieskolan skulle införas, vilken är\r\nmer begränsad än den här frågan -- det var ett\r\nförslag från Vänsterpartiet -- fick vi stöd av de\r\nborgerliga partierna. De ansåg att det var viktigt att\r\nfrågan följdes upp via parlamentariska grupper.\r\nMen, men, tiderna förändras.</pre><pre>I betänkandet föreslås också att kårobligatoriet\r\nskall avskaffas. Det är ett principbeslut som skall\r\nfattas. Det är ett gammalt krav från Vänsterpartiets\r\nsida. Men tyvärr kan jag i dag inte stödja ett\r\navskaffande, därför att jag tycker att underlaget för\r\nett principbeslut är väldigt tunt. Det sägs t.o.m.\r\nklart i propositionen att det är tunt och att en rad\r\nandra frågor måste belysas. Därför vore det inte i\r\nvägen att låta beslutet vila till dess att riksdagen har\r\nett fullödigt underlag för sitt beslut.</pre><pre>Jag tycker att jag som riksdagsledamot måste ha\r\növerblick över olika effekter, konsekvenser,\r\nframtida krav och behov för att kunna fatta beslut.\r\nOm jag behöver litet mer tid -- det har ingenting\r\nmed radikalism eller konservatism att göra, Stefan\r\nKihlberg -- använder jag den tiden om jag ser att\r\nden åtminstone inte åstadkommer försämringar av\r\ndet beslut som efter ett tag kan komma att fattas.</pre><pre>Vi har i vår motion och i detta betänkande tagit upp\r\nfrågan om jämställdhetslagstiftningen. Vi vill att\r\nden skall utvidgas att också gälla\r\nutbildningsområdet. Utskottsmajoriteten säger att\r\ndet redan finns täckande lagstiftning så att olika\r\njämställdhetsproblem som t.ex. sexuella\r\ntrakasserier kan tas upp utan att\r\njämställdhetslagstiftningen också skulle gälla på\r\nutbildningsområdet. Man hänvisar till att det redan\r\nfinns civilrättsliga och straffrättsliga möjligheter.</pre><pre>För vår del handlar utvidgningen om en klar\r\nmarkering om att jämställdhetsarbetet är oerhört\r\nviktigt. Det handlar också om en annan markering.\r\nVi anser att den som begår högre studier också\r\nutför en arbetsinsats, nämligen en investering för\r\nsamhället. Vi tror inte riktigt på detta med\r\ncivilrättslig möjlighet, därför att för den student\r\neller forskarstuderande som har utbildningsbidrag,\r\ndvs. för den som har doktorandtjänst, skulle det\r\nställa sig väldigt krångligt och dyrt. Det skulle kräva\r\nbåde pengar och tid att civilrättsligt driva en fråga\r\nom t.ex. sexuella trakasserier. När nu utskottet\r\nhänvisar till arbetsmarknadsutskottet undrar jag\r\nom man egentligen har tänkt igenom detta.</pre><pre>Utskottet talar om straffrättslig påföljd. Men det\r\nkräver att brottet i så fall är ganska grovt för att\r\nåklagaren skall pröva ärendet. Man skulle alltså\r\nklart vinna på en markering om att man inte\r\naccepterar olika typer av segregering och dålig\r\nbehandling av människor beroende på vilket kön de\r\ntillhör. En sådan markering skulle man vinna på\r\nhär. Tyvärr väljer inte utskottet att gå oss till mötes\r\npå den här punkten.</pre><pre>Herr talman! För något år sedan splittrades UHÄ i\r\nolika nya statliga myndigheter; Verket för\r\nhögskoleservice och det som nu kallas för\r\nKanslersämbetet. Vi var motståndare till detta då,\r\noch vi är motståndare till denna splittring nu. Vi\r\nkan inte se att vi tjänar något varken i effektivitets-\r\neller kvalitetshänseende på att skapa fler enskilda\r\nstatliga myndigheter. Därför har vi i betänkandet\r\nföreslagit att dessa myndigheter kan slås samman\r\ntill en organisation.</pre><pre>Slutligen, herr talman, vill jag säga några ord om\r\ndimensioneringen. I går fick vi uppgifter om att det\r\nvar tre sökande till varje högskoleplats. Det är ju\r\nglädjande i sig, men det är då ledsamt att inte fler\r\nunga människor kan erbjudas högskolestudier, när\r\nde nu så gärna vill studera på högskola.</pre><pre>Utskottet har pekat på att det finns ett problem\r\nmed beredningen av olika förslag när det gäller\r\ndimensioneringen. Det sägs, vilket jag tror att vi är\r\növerens om, att man vill erbjuda så många\r\nutbildningsplatser som möjligt.\r\nSocialdemokraterna föreslår en kraftig\r\ndimensioneringsökning. Motargumentet är att det\r\ninte finns plats. Fysisk plats finns det säkert -- man\r\nkan vända sig till Securum för att låna litet lokaler --\r\nmen det finns inte kompetens. Här står alltså två\r\ndiametrala ståndpunkter mot varandra: Jo, säger\r\nde som vill öka utbildningen, nej, säger de som på\r\nnågot sätt vill hålla igen, samtidigt som det finns\r\nnågon gemensam ståndpunkt där alla naturligtvis\r\ninser att det vore klokt att ta till vara den här viljan\r\nhos de svenska ungdomarna. Jag säger, herr\r\ntalman, i det här fallet såsom Hoola Bandola sjöng:\r\nVem kan man lita på? Det vore intressant att få ett\r\nklargörande från Socialdemokraterna och Margitta\r\nEdgren, som är majoritetstaleskvinna, om var\r\nsanningen ligger. Går det att öka dimensioneringen\r\nav högskolan? Vi har för vår del sagt att det är\r\nviktigt att det sker och att regeringen i mån av\r\nmöjlighet så fort som möjligt bör lägga fram ett\r\nförslag om ytterligare platser för studerande på\r\nhögskola.</pre><pre>Anf. 72  MARGITTA EDGREN (fp):</pre><pre>Herr talman! Jag vill till kammaren framföra\r\nutbildningsminister Per Unckels beklagande att\r\nhan inte är här i dag. Det hänger samman med att\r\ndebatten flyttades. Personligen är jag ju glad\r\negentligen, därför att han är i Lund för att hedra\r\ndoktorspromoveringen med sin närvaro.</pre><pre>Herr talman! Björn Samuelson hade ett par slående\r\ninledningsord om den nya regeringens\r\nutbildningspolitik som en strategisk bombflotta.\r\nStrategisk, ja. Strategisk utifrån att Sveriges\r\nrelativa styrka när det gäller högre utbildning och\r\nforskning alltsedan 60-talet har försvagats. Det är\r\ndenna strategiska insikt som man nu har börjat\r\nhantera, som förresten även den tidigare\r\nsocialdemokratiska regeringen inledde när man\r\ninsåg att utbildning och forskning är en strategisk\r\nfråga för landet.</pre><pre>Att den relativa styrkan har försvagats finns det\r\nmånga förklaringar till. En bygger på att högre\r\nutbildning i ett livsperspektiv lönar sig dåligt för\r\nden enskilde. Därav följer att ungdomar har valt\r\nbort längre högskolestudier. Andra förklaringar är\r\natt det på 70- och 80-talen var lätt att få jobb med\r\nskapliga ingångslöner direkt efter gymnasiet. Då\r\nsatsade man inte på högre utbildning. Dessutom\r\nblev många teknikstuderande lockade under 80-\r\ntalet av bra jobb och höga löner att hoppa av sina\r\nstudier före examen.</pre><pre>Andra förklaringar kan vara de politiska ingrepp\r\nsom gjordes i högskolesystemet genom UKAS,\r\nPUKAS och U 68, vilka innebar att regelstrukturen\r\noch byråkratin i systemet kändes alltför strikta och\r\nalltmera omoderna i förhållande till yrkeslivets\r\nförändringar.</pre><pre>Faktum är ju att andelen högskoleutbildade ända\r\nfram till de senaste fyra fem åren har sjunkit i varje\r\nårskull. Av dagens 40-åringar har 25 %\r\neftergymnasial utbildning, medan andelen bland\r\n30-åringarna ligger strax över 20 %. Samtidigt har\r\nandelen högre utbildade i andra länder ökat.</pre><pre>OECD:s rapport Employment Outlook för 1987,\r\nsom är den senaste, visar att ungefär 11 % av\r\narbetskraften i Sverige hade högskoleexamen. I\r\nStorbritannien var det 17 %, i USA 23 % och i\r\nJapan nästan 15 %.</pre><pre>Om man bryter ned dessa siffror för industrin, visar\r\ndet sig att Sverige faktiskt hamnar i ett ännu sämre\r\nunderläge. I Sverige finns knappt 5 % av de\r\nhögskoleutbildade inom industrin, medan siffran\r\nför Storbritannien är drygt 10 %, för USA 18 %\r\noch för Japan nästan 12 %.</pre><pre>Ett exempel fick utskottet vid sitt studiebesök i\r\nJapan där t.ex. Nippon Steel hade 10 000 forskare\r\nsom var högskoleutbildade, och antalet anställda\r\nvar totalt 60 000.</pre><pre>Alla är alltså nu överens om att vi måste ha högre\r\nutbildning och forskning som motor för att behålla\r\noch utveckla en välfärd för alla medborgare. Då\r\nmåste utbildningarna i Sverige kunna mäta sig\r\ninnehållsmässigt och kvalitetsmässigt men också i\r\nfråga om volym, dvs. antalet studenter i systemet,\r\nmed andra länder och helst överträffa andra länder,\r\neftersom vi också måste kompensera för vårt lilla\r\nspråk.</pre><pre>Herr talman! Vi har tidigare hört att det nu inte är\r\nnågon brist på sökande i systemet. Hösten 1990\r\nsökte 65 000 till 25 000 platser. Hösten 1992 sökte\r\nnetto 100 000, och ungefär hälften kom in. Vi har\r\njust fått veta att antalet sökande i år är ca 90 000.</pre><pre>Det växande intresset i Sverige för högre studier\r\nhar paralleller med andra länder. Tyskland och\r\nNorge är näraliggande exempel. Vi följer alltså en\r\ninternationell trend som naturligtvis hänger\r\nsamman med den ökande insikten i alla länder om\r\natt kraven i arbetslivet på högre utbildning ökar och\r\natt utbildningens betydelse för varje lands\r\nkonkurrenskraft ökar.</pre><pre>Har då riksdagen svarat upp mot detta ökade\r\nintresse och gett resurser till fler platser? Ja,\r\nhögskolan har blivit betydligt större. Från 1991 till\r\n1995 ökar antalet heltidsstuderande med 50 000.\r\nSamtidigt säger Socialdemokraterna i en rad olika\r\nmotioner och reservationer att antalet platser\r\nborde öka ännu mer. Socialdemokraterna glömmer\r\ndå bort att det även finns en mottagarsida för\r\nsökande som är viktig att värna och som inte får\r\növerexploateras.</pre><pre>Mottagarna i detta sammanhang är de som skall\r\nfungera som lärare och som skall orka vara\r\ninspiratörer och garanter för att den utbildning som\r\nges också blir av hög kvalitet. Lärarna måste hinna\r\nmed att se varje student som individ. Jag anser att\r\nhögskolans lärare och ledningar har kraftsamlat\r\noerhört genom att klara av den stora ökning som\r\nriksdagen har fattat beslut om under de senaste fyra\r\nåren.</pre><pre>Naturligtvis betyder den tilltro som riksdagen\r\ndärmed visat högskolesystemet mycket för viljan\r\natt klara av detta. Där som på andra områden gäller\r\nväl att den som får ett ansvar och befogenheter\r\ndärtill gör allt för att klara av det.</pre><pre>Men på samma sätt som man kan lasta en häst så att\r\nden stupar, finns det, menar jag, gränser som inte\r\nkan överskridas för riksdagens möjligheter att\r\nbestämma volymutvecklingen i högskolesystemet.</pre><pre>Björn Samuelson, det nya med\r\nresursfördelningssystemet är ju också att\r\nhögskolorna själva i allt högre grad kan avgöra när\r\nden samlade orken, dvs. lärarkapacitet, lokaler,\r\nutrustning, studentservice, räcker till för att klara\r\nav ytterligare studenter.</pre><pre>Inom de utbildningsuppdrag som nu ges i detta\r\nbetänkande finns det utrymme för upp till 210 000\r\nstudenter. Det finns alltså möjligheter. Men\r\nskillnaden är att vi tilltror högskolorna själva att\r\nkunna avgöra när de har möjligheter att öka antalet\r\nstudenter.</pre><pre>Högskolorna är nämligen lika medvetna som vi i\r\nriksdagen om vad konkurrenskraften för landet\r\nbetyder och vilken roll som högskolorna spelar i\r\ndenna utveckling.</pre><pre>Principerna för det nya resursfördelningssystemet\r\när antagna tidigare. De konkretiseras nu. Vi lämnar\r\nett system som ger ersättning efter antalet platser\r\ntilldelade av riksdagen och övergår till ett system\r\nsom ersätter högskolorna utifrån vad de faktiskt\r\npresterar, kvantitativt och kvalitativt. För varje\r\nhögskola anges de examina som de har rätt att\r\nutfärda från den 1 juli i år. Regeringen kan efter\r\nkanslerns prövning utvidga dessa rättigheter men\r\nockså dra in dem.</pre><pre>Systemet innehåller delar som hänger ihop.</pre><pre>Den första delen är att högskolan får ersättning i\r\nefterhand för prestationer på helårsbasis i poäng\r\nsom studenterna presterar. Underlaget framgår av\r\nResursberedningens betänkande. Men, som också\r\nframhålls i propositionen, detta är en beräkning.\r\nVarje högskola kan själv avgöra hur resurserna\r\nskall fördelas inom det egna reviret och göra\r\nomfördelningar mellan områdena.</pre><pre>Det är viktigt att påpeka att ersättningen innefattar\r\nkostnader för fort- och vidareutbildning,\r\ndistansundervisning och merkostnader för\r\nstudenter med funktionshinder.\r\nDistansundervisning betonas därmed som en av de\r\nformer för undervisning som hör till en högskolas\r\nrepertoar. Funktionshindrade studenter hör också\r\ntill högskolans vardag, och ersättningssystemet\r\ninnebär att de har och skall ha samma möjligheter\r\ntill högre studier som andra studenter. När\r\nkostnaderna blir extra stora, finns det en pott\r\npengar att tillgå som förvaltas av Stockholms\r\nuniversitet. Det är mera en praktisk fråga,\r\nberoende på att Stockholms universitet har mer än\r\n50 % av landets studenter med funktionshinder.</pre><pre>För den aktuella budgetperioden förväntas drygt\r\n54 000 examina med minst 120 poäng genomföras,\r\ndvs. i genomsnitt 18 000 per år. Målet för 1998 och\r\ndärefter sägs i propositionen vara 20 000--25 000\r\nexamina. Herr talman! Som en jämförelse kan jag\r\nnämna att 14 000 examinerades förra året.</pre><pre>Detta är ett synnerligen krävande beting, som\r\ndessutom kräver att många fler ungdomar söker sig\r\ntill gymnasieskolans teoretiska och tekniska\r\nprogram och kurser. Flickorna är där den stora\r\npotentialen. Men betinget kräver också\r\nförändringar inom högskolan, att nya former för\r\nhögskoleutbildningar utvecklas.</pre><pre>Den andra delen är en studentpeng. Tidigare\r\nkallades den rörlig resurs. Den följer med till den\r\nhögskola som valts av studenten. Regeringen\r\nföreslog mycket riktigt att den skulle vara 30 % av\r\nersättningen. Men under arbetet med förslaget har\r\nutskottets majoritet ändrat studentpengens storlek\r\ntill 40 %. Detta är inget skumt, Björn Samuelson.\r\nDetta görs för att vi vill ytterligare markera\r\nomsorgen om studenterna och deras insatser.</pre><pre>Så till den tredje delen, som gäller ersättning för\r\nsärskilda uppdrag. Därmed garanteras att vissa mer\r\nudda, men för landet i dess helhet viktiga, ämnen\r\nfinns kvar, även om det för den enskilda högskolan\r\nmöjligen skulle kunna vara frestande att lägga ner\r\nutbildningen i sådana här ämnen.</pre><pre>Det kan gälla ett visst språk, t.ex. samiskan i Umeå,\r\negyptiologin i Uppsala eller utvecklingsarbetet i\r\nfråga om exempelvis distansundervisning i Umeå.\r\nDet kan också gälla lokalisering av\r\nsvenskundervisning för utländska gäststudenter till\r\nflera högskolor. För Stockholm anges som särskilt\r\nuppdrag att 275 helårsstudenter skall lokaliseras till\r\nHuddinge.</pre><pre>Den fjärde delen gäller ersättning för kvalitet, i\r\nform av en premie för kvalitet. Utskottets majoritet\r\nbeklagar uppriktigt att den delen inte är\r\nfärdigutvecklad. Arbete pågår, och vi har fått löftet\r\nfrån departementet att den här delen blir klar under\r\nnästa budgetår.</pre><pre>Herr talman! Med det här systemet har\r\nhögskolorna utrymme för egna prioriteringar inom\r\nramen för det tak som är angivet. Riksdagen\r\nkommer inte att bestämma vare sig kurser och\r\nämnen eller lokalisering. Högskolorna kan själva\r\navgöra hur många de kan åta sig att utbilda, dvs. de\r\nfår själva avgöra om den samlade orken räcker till\r\nför fler studenter med bibehållen\r\nundervisningskvalitet. Studenterna kan välja\r\nfriare. De kan komponera sina utbildningar utifrån\r\negna intressen och utifrån de signaler som de\r\nuppfattar från arbetslivet.</pre><pre>För vissa utbildningar fastställer riksdagen ett\r\nminsta antal examina. Det gäller sådana som det\r\nmåste finnas tillräckligt många av i ett nationellt\r\nperspektiv, och det handlar då om lärare, läkare\r\noch civilingenjörer.</pre><pre>Studierna kan leda till tre olika examina:\r\nhögskoleexamen, kandidatexamen och\r\nmagisterexamen.</pre><pre>I betänkandet fastställs magisterexamensrätt\r\nbeträffande universiteten och fyra av högskolorna.\r\nKanslersämbetet har i uppdrag dels att utvärdera\r\noch bedöma alla som söker rätt att ge\r\nmagisterexamen, dels att kontinuerligt följa upp\r\ndem som har fått den rätten. Det är alltså inte en\r\nför alltid given rättighet, utan alla måste bevisa sin\r\nkvalitet och därmed försvara sin rätt.</pre><pre>Viktiga inslag i Kanslersämbetets bedömning\r\nkommer att vara den aktuella högskolans lärarkår\r\noch dess vetenskapliga och pedagogiska\r\nkompetens.</pre><pre>Betänkandet fokuserar på kvalitet. Utbildningarna\r\nföljs upp och kontrolleras, främst genom\r\nhögskolans eget kvalitetsarbete men också genom\r\nåterkommande utvärderingar med internationella\r\noch nationella externa examinatorer. Detta behövs\r\nnaturligtvis för att säkra kvaliteten, men också som\r\nsignal till studenterna. Informationen från\r\nkvalitetskontrollerna ökar studenternas\r\nmöjligheter att välja ort och ämne. Underlaget\r\nskall vara sådant att de kan söka sig till utbildningar\r\nmed erkänt god kvalitet.</pre><pre>Jag vill återigen betona vad utskottet säger,\r\nnämligen att det är viktigt att den utlovade\r\nkvalitetsprincipen i resursfördelningssystemet\r\nföreläggs riksdagen nästa budgetår.</pre><pre>Reservanterna befarar att högskolan nu kommer\r\natt betona kvantiteten på bekostnad av kvaliteten.\r\nNej, jag tror inte att man är så dum att man gör det.\r\nFör den egna överlevnaden på sikt gäller det ju för\r\nhögskolorna att hålla kvalitetsfanan högt, för\r\nannars kommer inte studenterna.</pre><pre>Signalvärdet beträffande kvaliteten, det gäller då\r\nbåde blivande studenter och arbetslivets avnämare,\r\nskall inte undervärderas. Utan en kvalitetskontroll\r\noch säkerställd kvalitet kommer inte heller det\r\neftertraktade internationella samarbetet att\r\nutvecklas. Det samarbetet försiggår nämligen i dag\r\ni sträng internationell kvalitetskonkurrens.</pre><pre>Det är också viktigt att följa upp att universitet och\r\nhögskolor tar sitt ansvar när de nu själva avgör en\r\nutbildnings lokalisering. Detta innebär ett vidgat\r\nansvar för den region som de verkar inom -- ett\r\nansvar som innebär att universiteten ser de mindre,\r\nnya högskolorna som likvärdiga partner i fråga om\r\ngrundutbildningarna och t.ex. uppmuntrar till\r\nrörlighet sinsemellan när det gäller lärare och\r\nstudenter.</pre><pre>Herr talman! Studentpengen kommer att innebära\r\natt högskolan måste vara rädd om sina studenter.\r\nStudenternas val och studieresultat kommer att\r\npåverka anslagen och därmed direkt högskolornas\r\nlönsamhet och möjligheter att utvecklas.\r\nStudenterna är en gående resurs som man måste ta\r\nhänsyn till och vars intresse och förtroende man\r\nmåste vinna. Studenterna är måna om effektiva\r\nstudier. De vet att varje termin extra kostar för den\r\negna plånboken. Därmed är studentpengen\r\neffektivitetspådrivande på flera plan.</pre><pre>På sikt, det visar demografiska siffror, kommer det\r\natt bli ont om studenter. Då blir det en kamp mellan\r\nhögskolorna om studenterna, vilket naturligtvis än\r\nmer betonar hur viktigt det är att man vårdar och\r\nvärnar samt lyssnar till studenterna.</pre><pre>Herr talman! Jag skall så kommentera några\r\nreservationer. Jag tar dock inte upp frågan om\r\nkårobligatoriets avskaffande, för den frågan\r\nkommer Tuve Skånberg senare att ta upp här.</pre><pre>Först gäller det läkarutbildningen i Umeå. Flera\r\nmotionärer har framfört att de önskar en utökning.\r\nEtt enigt socialutskott har tillstyrkt. Men en\r\nmajoritet av oss i utbildningsutskottet tillstyrker\r\ninte.</pre><pre>Skälet till vår mera avvaktande hållning är för det\r\nförsta att det, om Umeå universitet prioriterar 50\r\nutbildningsplatser för läkare, blir möjligt att man\r\nsjälv gör omfördelningen. För det andra -- och det\r\när nog det viktigaste skälet -- vill vi invänta en\r\naviserad långtidsprognos beträffande framtidens\r\nläkarbehov.</pre><pre>Det är nämligen så att spåren från\r\ntandläkarutbildningen förskräcker, vilken snabbt\r\noch kanske oöverlagt utökades förra gången. Nu\r\nmåste den utbildningen dras ner, eftersom behovet\r\nav tandläkare minskar enligt bl.a.\r\nLandstingsförbundets prognoser.</pre><pre>Reservationen om den parallella lärarutbildningen\r\nupplevs som en gammal seg skivbekant.\r\nSocialdemokraterna kan tänka sig en sneddning in\r\ni lärarutbildningen för akademiker. Riksdagen har\r\ntidigare beslutat om 40 poängs praktisk-pedagogisk\r\ntilläggsutbildning för personer med andra\r\nakademiska meriter. Såvitt jag förstår är vi överens\r\nom det viktigaste, nämligen att det är bra och\r\nutvecklande för skolan att ha lärare med olika\r\nbakgrund och yrkeserfarenheter och i olika åldrar.\r\nVidare är det bra att man skall kunna bli lärare på\r\notraditionella vägar. Utbildningarna finns. De är\r\nalltså i gång. På vissa håll är de mycket\r\nuppskattade, på andra mindre uppskattade.</pre><pre>Om utbildningarna på sikt inte uppskattas av\r\nstudenter eller framtida arbetsgivare kan vi vara\r\nsäkra på att de försvinner -- det borgar\r\nstudentpengen för!</pre><pre>Reservation 15 handlar om en jämnare social\r\nrekrytering. Målet för hela högskolepolitiken är att\r\nlandets begåvningar tas till vara, oavsett social\r\nsituation. Faktum är att trots allt vackert tal under\r\n70- och80-talen har den sociala snedrekryteringen\r\nsnarare förstärkts. En utredare arbetar med dessa\r\nfrågor, och hans rapport kommer i sommar. Den\r\nskall handla om hur vi kan komma till rätta med den\r\nhär sneda rekryteringen. I detta sammanhang gör\r\nreservationen varken till eller från.</pre><pre>Herr talman! Sedan några ord om jämställdheten\r\ninom högskolan. Riksdagen har tidigare satt upp ett\r\nmål för hur jämställdheten skall utvecklas. Det är\r\nbara att konstatera att vägen till det målet är\r\nmycket lång.</pre><pre>Till högskolans grundutbildningar söker fler\r\nkvinnor än män. Men färre kvinnor än män\r\nkommer in och långt färre kvinnor går vidare till de\r\nlängre utbildningarna -- trots att kvinnor från alla\r\ngymnasielinjer, inkl. de naturvetenskapliga och\r\ntekniska linjerna, har bättre betyg än männen. Hur\r\ngår detta ihop?</pre><pre>Herr talman! Det finns också en gemensam politisk\r\nmedvetenhet om att ett samhälle behöver både män\r\noch kvinnor som ägnar sig åt kvalificerade längre\r\nstudier. Hur kan vi medverka till att denna politiska\r\nmedvetenhet sprids och görs till en viktig\r\nangelägenhet för högskolorna själva?</pre><pre>Det finns nu förutsättningar. Hjälpmedlen är den\r\nnya högskolelagen och högskoleförordningen. I\r\ndessa betonas högskolornas ansvar för\r\njämställdheten inom högskolorna och likställs med\r\nderas ansvar för internationaliseringen. Jag är\r\ndessutom övertygad om att just jämställdhetens\r\nutveckling kommer att visa sig vara en bra indikator\r\npå kvalitet och kommer att kunna premieras i ett\r\nnytt kvalitetssystem.</pre><pre>Jämställdheten är självklart en fråga om rättvisa\r\nmellan könen, men också en viktig fråga om\r\nkvalitet i utbildningarna och om nationalekonomi.</pre><pre>När vi i dag behandlar ett nytt system för resurser,\r\nså glöm inte att vi i framtiden kommer att få ont om\r\nstudenter. Varje högskola måste anstränga sig för\r\natt locka till sig och behålla de begåvade flickorna.\r\nAnnars blir det inte möjligt att nå de mål som har\r\nsatts upp.</pre><pre>Det, herr talman, kommer att bli den stora\r\nmöjligheten och den stora utmaningen för\r\nhögskolorna i framtiden. Den högskola som\r\nanstränger sig att lyhört lyssna även på kvinnorna\r\nkommer inte att förgås, utan att utvecklas.</pre><pre>Till allra sist, herr talman. Den större frihet som de\r\nsenare åren getts till högskolorna är inte en gång för\r\nalla given. Den kan dras in och den kan utökas.\r\nHögskolorna är ett verktyg i samhällets tjänst och\r\nen del av samhällets infrastruktur. De finansieras i\r\nhuvudsak av skattebetalarna, vilket innebär att i\r\nfriheten måste finnas en lyhördhet för samhället\r\noch för skattebetalarna. Insikten måste finnas att\r\nmedborgarna har berättigade krav på insyn och\r\nberättigade krav på information om hur\r\nskattepengarna används. Högskolorna får inte bli\r\nisolerade öar i samhället, utan de måste alltid\r\ninteragera med andra utbildningar,\r\nkulturinstitutioner och delar av samhället. Som\r\nliberal ställer jag helhjärtat upp på den utökade\r\nfriheten för högskolorna. Men som liberal vet jag\r\nockså att frihetens gränser ständigt måste\r\ndebatteras. Det finns för samhället oundgängliga\r\nkunskaper, som inte fångas i en doktorsavhandling,\r\nmen som ändå förtjänar respekt.</pre><pre>Anf. 73  BJÖRN SAMUELSON (v) replik:</pre><pre>Herr talman! Det var ett intressant anförande som\r\nMargitta Edgren höll. Särskilt gällde det hennes\r\nvidareanalys av mitt påstående om bombflottan.\r\nMan behöver inte bomba sönder saker, man kan\r\nbomba andra företeelser.</pre><pre>Jag tror att det är stor risk att man har valt fel taktik\r\nför att nå fram till sitt strategiska mål. Jag tror att\r\nman har litet bråttom. Ett område som jag tror kan\r\nlida men av det är jämställdhetsarbetet. Margitta\r\nEdgren var själv inne på att jämställdhetsarbetet är\r\nviktigt utifrån rekryteringsbehov framöver och att\r\ndet måste utvecklas. Vi kommer inte runt det. Vi\r\nkommer att gå tillbaka som kulturnation om vi inte\r\nutvecklar jämställdhetsarbetet även inom\r\nhögskolan.</pre><pre>Det är två saker jag skulle vilja höra Margitta\r\nEdgrens funderingar kring. Om man driver\r\neffektivitetstänkandet, alltså poängproducerandet,\r\nalltför långt, menar jag att man löper en risk att\r\ngenom bakdörren föra in ett linjesystem igen. Även\r\nom de är outtalade finns det rekommenderade\r\nstudiegångar, därför att studenterna plockar poäng\r\nden vägen. Det är det ena. Det andra är att man\r\nfastnar i könstraditionella val i högskolan, därför\r\natt man vet att det klarar man av.</pre><pre>För att komplicera bilden ytterligare torde väl\r\nockså den ökade betoningen av traditionella\r\nuniversitetsideal och universitetskulturer, som man\r\nnu kan se i regeringens högskolepolitik, gynna\r\nmän, eftersom dessa strukturer är byggda av män\r\noch för män. Därför gäller det att vara vaksam här.\r\nJag säger inte att 60- och 70-talens högskolepolitik\r\npå något sätt var jämställdhetsfrämjande. Men vi\r\nmåste ta vårt ansvar inom vårt område, inom\r\nutbildningspolitikens område, oavsett om det\r\nhandlar om högskola, gymnasieskola eller\r\ngrundskola, för att främja jämställdhetsresultaten.</pre><pre>Till platsantalet. Det finns plats för 211 000\r\nhelårsstudenter, står det i betänkandet, inte\r\n210 000. Är det detta som är luften i systemet? Hur\r\nstor del av det antal helårsstudenter vi kommer att\r\nha nu till hösten på upp till 211 000 är luften i\r\nsystemet? Det är dessa fakta jag skulle vilja ha fram\r\nför att man skall kunna fatta ytterligare beslut om\r\nkvalitetshöjande åtgärder och ökad\r\ndimensionering.</pre><pre>Anf. 74  MARGITTA EDGREN (fp) replik:</pre><pre>Herr talman! Jag vill börja med att yrka bifall till\r\nutskottets hemställan i dess helhet och avslag på\r\nreservationerna.</pre><pre>Björn Samuelson funderar över om jämställdheten\r\nkommer i kläm när effektiviteten skall öka. Det var\r\nhuvudproblemet, eller hur?</pre><pre>Jag har funderat väldigt mycket på det. Men det är\r\ninte någon självklarhet att de här två sakerna\r\nhänger ihop. För det första är de könstraditionella\r\nval som man har gjort hittills i högskolan en följd\r\nav underliggande skolors inskolning till kvinnoval\r\neller flickval.</pre><pre>Man kan, vilket man på många håll är i full gång\r\nmed, redan från början försöka ändra på detta,\r\ngenom att redan i förskolan eller på dagis ge flickor\r\ninsikten: Detta är ett område som jag är bra på,\r\nsom jag duger till och som det är roligt att jobba\r\nmed, som t.ex. förskolorna i Israel jobbar. De vet\r\natt flickor och pojkar på något underligt sätt har\r\nolika uppfattning om geometriska figurer. Då\r\nanvänder man de geometriska figurerna i leken för\r\natt träna och minska den här skillnaden i\r\nuppfattningsförmåga. På så vis kommer också\r\nflickor in i att det här är någonting som är till för\r\ndem. Den insikten måste finnas med genom\r\ngrundskolan, genom gymnasiet och hela tiden\r\nspädas på och förstärkas. Då minskar risken av att\r\nman i högskolan väljer könstraditionellt.</pre><pre>Det var det första. Det tror jag nästan är den\r\navgörande delen och en del som vi här inte har varit\r\nspeciellt medvetna om. Men nu ökar medvetandet\r\nom att flickor och pojkar behandlas olika i skolan.</pre><pre>Den andra delen är högskolans eget arbete. Som\r\njag sade blir det ont om studenter framöver. Då är\r\nfaktiskt inte högskolorna mindre begåvade än att\r\nde inser att det är viktigt att ta hand om de\r\n''brighta'' flickorna, och inte bara bottenskrapa på\r\nalla pojkar och låta de mycket begåvade flickorna\r\nrinna dem genom fingrarna. Av tvång, vilja eller\r\növerlevnadsvillkor kommer man att ändra sitt\r\ninnehåll, sina former, metoder och arbetssätt, så att\r\nman också attraherar flickorna och får dem att\r\nstanna kvar.</pre><pre>För det tredje finns det en växande insikt om att\r\nkvaliteten i utbildningen kräver att både män och\r\nkvinnor aktivt deltar. Det är i brytpunkten mellan\r\nolika erfarenheter, uppfattningar, attityder och\r\nvärderingar som kvalitet uppstår.</pre><pre>Anf. 75  BJÖRN SAMUELSON (v) replik:</pre><pre>Herr talman! Jag tycker att det är mycket intressant\r\natt föra den här dialogen, samtalet, med Margitta\r\nEdgren om jämställdhetsarbetet och vad vi kan\r\ngöra inom utbildningens område. Det finns mycket\r\natt göra för tjejer och kvinnor i skolan på många\r\nolika områden. Jag håller med Margitta Edgren om\r\ndetta. Det var någon som sade: Om tjejerna vore\r\nfärgade skulle skolan och samhället åtalas i vissa\r\nfall.</pre><pre>Jag tror också att det i vissa fall handlar om att\r\nfrigöra oss killar och män i utbildningssystemet.\r\nOckså vi är fjättrade vid systemet. Genom denna\r\nfjättring förhindrar vi en utveckling. Vi sitter som\r\nklossar i systemet. Det var därför som jag tog upp\r\nexemplen med det universitetsliknande gamla\r\nidealet. Det är inte säkert att det i alla fall, och i\r\nvart fall inte när det gäller jämställdhetsarbetet,\r\ngagnar en sådan utveckling jag och Margitta\r\nEdgren vill ha.</pre><pre>Vi måste vara observanta. Vi kämpar nu på detta\r\nområde, och vi vet att det är viktigt för landets\r\nutveckling framöver och hur viktigt det är för\r\njämställdhetsarbetet. Men det är viktigt att vi också\r\ntittar på andra områden. När det gäller rekrytering\r\nav kvinnor till högre studier kan man få dem att\r\nkomma tillbaka när de är litet äldre. Ett\r\nvårdnadsbidrag vore förödande för detta, Margitta\r\nEdgren.</pre><pre>Anf. 76  BERIT LÖFSTEDT (s) replik:</pre><pre>Fru talman! Jag vill börja med att kommentera en\r\ndel av Margitta Edgrens historiebeskrivning. Jag\r\nskall inte beröra någon stor del av den. Det kan vi\r\nkanske diskutera vid något annat tillfälle.</pre><pre>Margitta Edgren sade att högre utbildning inte\r\nmärks i lönekuvertet. Hon uttryckte sig inte riktigt\r\npå det sättet, men jag förstår att det var det hon\r\nmenade. Utbildning lönar sig sämre.\r\nUtbildningsministern skriver också om dessa saker\r\ni propositionen. Det lönar sig för dåligt. Man får för\r\ndåligt betalt om man skaffar sig högre utbildning.</pre><pre>Jag funderar litet över vad regeringen tänker ta för\r\nkonsekvenser av detta. Tänker man gå in aktivt i\r\noch stödja SACO i förhandlingarna, eller vad\r\nbetyder det egentligen i realiteten?</pre><pre>När det gäller frågan om dimensioneringen har vi\r\nförst påstått någonting. Då gick det inte. Det fanns\r\ninte lärare, och det fanns inte lokaler, när vi\r\nföreslog något. Men några månader senare finns\r\ndet lärare och lokaler, och då kommer man med\r\nförslag. Jag undrar om sådana saker är bundna till\r\nvem som föreslår en dimensioneringsökning.</pre><pre>Jag vet att resursfördelningssystemet kortsiktigt\r\nslår på så sätt att flera högskolor känner att de\r\nmåste ta in flera hundra extra studenter bara för att\r\nbehålla de pengar de tidigare har haft. Det kanske\r\nvore litet lättare för dem om de åtminstone fick en\r\nslant för det.</pre><pre>Vi är inte motståndare till\r\nresursfördelningssystemet som princip. Vi anser\r\nsnarare att det är bra, men vi tycker att det gick för\r\nfort. Jag undrar om Margitta Edgren inte känner\r\nnågon oro inför den typ av signaler som har kommit\r\nfrån fältet. Det är där oron kommer ifrån. Man\r\nfrågar sig: Klarar man vi distansutbildningen?\r\nKlarar vi de olika uppdrag vi kan tänkas ha om vi\r\nplötsligen får 10 miljoner mindre till en\r\nverksamhet? Klarar vi det?</pre><pre>Kan det finnas oformligheter i systemet som man\r\nkanske kunde behöva slipa av litet grand och ändra\r\nlitet grand på? Är det redan perfekt? Det är vad\r\nmin fråga handlar om. Varför kan man inte tillsätta\r\nen parlamentarisk arbetsgrupp som följer upp\r\ndetta? Och vad är parlamentarisk insyn för\r\nnågonting? Är det att statssekreteraren ringer och\r\nberättar vad han tänker göra, eller vad är det?</pre><pre>Av det Margitta Edgren sade drar jag slutsatsen att\r\nomsorgen om studenten sitter i studentpengen. Det\r\nvar därför ni ändrade relationerna. Då är väl 50 %\r\ni studentpeng större är 40 %, Margitta Edgren?</pre><pre>Anf. 77  MARGITTA EDGREN (fp) replik:</pre><pre>Fru talman! Naturligtvis är inte kompetensen när\r\ndet gäller dimensioneringen på något sätt bundet\r\ndepartementet eller regeringen. Av de 3 000 platser\r\ni utökning som nu anges i\r\nkompletteringspropositionen utgörs hälften av\r\nbasår som riktas mot flickor. Det följer upp tidigare\r\nbasårssatsningar som man har gjort år efter år. Det\r\nandra är i huvudsak platser som man skall använda\r\nför att uppmuntra t.ex. distansundervisning.</pre><pre>Jag vill gärna kommentera det Berit Löfstedt sade\r\nom hastigheten. Socialdemokraterna är inte\r\nkritiska mot att vi ändrar systemet, men de är\r\nsynnerligen kritiska mot hastigheten. Frågan är då:\r\nNär är det rätt hastighet?</pre><pre>Det är inte någon nyhet att ett nytt system skulle\r\ninföras. Det har, trots vad Berit Löfstedt tidigare\r\nhär har sagt, ändå utarbetats av en grupp\r\nmänniskor med djup och ingående kunskap om\r\nhögskolans verklighet. Förslaget har förankrats i\r\ngruppen och sedan i möten med alla rektorer. Det\r\nfinns alltså ett ordentligt underlag till själva\r\nmetoden.</pre><pre>När det sedan gäller hastigheten har i varje fall jag\r\nfått signaler från högskolor och från universitet att\r\njust diskussionerna i samband med detta nya\r\nresursfördelningssystem har varit så hisnande nya\r\noch motiverande. Man har aldrig tidigare\r\ndiskuterat detta inom institutioner, fakulteter och\r\nuniversitet. Enbart diskussionen om systemet har\r\nvarit förlösande, och man har samarbetat som\r\naldrig tidigare.</pre><pre>Vi är också medvetna om, vilket utskottet också\r\nsäger på s. 37 i betänkandet, att detta måste följas\r\nupp. Resursberedningen skall följa upp detta även\r\ni framtiden. Om så behövs skall korrigeringar\r\nföreslås. Utskottet anser att den uppföljningen bör\r\nske i form av en parlamentarisk insyn.</pre><pre>En parlamentarisk insyn kan ske på olika sätt. Men\r\nför mig betyder detta att utskottet i sin helhet\r\nupprepade gånger får besök av Resursberedningen\r\noch med Resursberedningen kan diskutera de\r\neventuella korrigeringar som föreslås, vilka\r\nriksdagen sedan skall fatta beslut om.</pre><pre>Anf. 78  BERIT LÖFSTEDT (s) replik:</pre><pre>Fru talman! Högskolorna har uppenbarligen\r\nuppfattat budgetdialogen, eller budgetprocessen,\r\npå litet olika sätt. Man kanske har upplevt det som\r\nhisnande nytt. Men jag har också hört omdömet\r\nparodiskt. Vi har nog mött diverse reaktioner,\r\nskulle jag kunna föreställa mig.</pre><pre>De flesta högskolor hade inte den blekaste aning\r\nom vilket utfall detta system skulle få för dem. Jag\r\ntycker att det är bra att man har kommit fram till\r\nett nytt system, men man kunde ha berett det litet\r\nordentligare. Det finns saker som behöver slipas av\r\neller möjligen fixas till om de skall bli bra.</pre><pre>Utskottet är kanske inte riktigt rätt forum för att\r\nföra samtal med Resursberedningen.</pre><pre>Jag vill fråga Margitta Edgren hur hon tror att\r\nläkarförsörjningen i Norrlands inland skall klaras\r\nav. Har det t.ex. någonting att göra med\r\nläkarutbildningen i Lund? Själv tror jag inte att de\r\nknappast alls hänger samman.</pre><pre>Sedan vill jag också fråga hur man skall klara av\r\nförsörjningen när det gäller barnomsorgspersonal i\r\nt.ex. Eskilstuna och Västerås när man har lagt ner\r\nutbildningen där.</pre><pre>Anf. 79  MARGITTA EDGREN (fp) replik:</pre><pre>Fru talman! Det är klart att det kan finnas olika\r\nskolor när det gäller detta med hastigheten i\r\ninförandet. En del vill absolut vara säkra till 100 %.\r\nDe vill ha hängslen och livrem samtidigt och vara\r\nhundraprocentigt övertygade om att det är det\r\nperfekta.</pre><pre>Det är ett sätt att arbeta, men det är faktiskt ganska\r\ntrögt och långsamt. Detta är ett hyfsat system. Det\r\nkan finnas små eller större saker som behöver rättas\r\ntill. Det finns också förutsättningar för att rätta till\r\ndem. Vitsen är faktiskt att man kan göra\r\nutvärderingen i samarbete med dem som kommer\r\natt vara inne i systemet. Därmed kan man också få\r\nen bättre uppföljning.</pre><pre>När det gäller läkarförsörjningen i Norrlands\r\ninland har vi inte för all framtid hindrat doktorer att\r\nkomma till Norrlands inland med det här beslutet.\r\nVi säger att innan vi lägger på 50 läkartjänster i\r\nUmeå, som kanske skall tas någon annanstans, vill\r\nvi se hur det långsiktiga behovet av läkare ser ut.\r\nDet kan inte vara en underlig inställning. Spåren\r\nefter ökningen av tandläkarutbildningen\r\nförskräcker. Det är inte bra för en utbildning att ena\r\nbudgetperioden få x platser fler för att nästa\r\nbudgetperiod få backa för att det blev för många\r\noch få lägga ner platser. Det är inte bra för vårt\r\nanseende och för de personer och den personal som\r\när ansvarig för en utbildning.</pre><pre>När det sedan gäller förskollärare i Eskilstuna och\r\nVästerås är det faktiskt så att i december 1992 var\r\n16 000 förskollärare arbetslösa. 8 000 var i\r\nutbildning i högskolan, och 10 000 var i utbildning i\r\ngymnasieskolan. Jag tror inte, Berit Löfstedt, att\r\njust Eskilstuna och Västerås kommer att sakna\r\nförskollärare. Jag tror att den förskollärare som är\r\narbetslös väljer att flytta på sig till Eskilstuna eller\r\nVästerås hellre än att fortsätta att vara arbetslös.</pre><pre>Jag tror att det är oerhört viktigt att vi nu är överens\r\nom att den jättestora neddragningen med 25 % av\r\nde barn- och ungdomspedagogiska utbildningarna\r\ntill förskollärare genomförs. Jag är litet ledsen över\r\natt vi inte kan vara överens om hur den skall göras.</pre><pre>Anf. 80  INGER LUNDBERG (s):</pre><pre>Fru talman! Det var utomordentligt intressant att\r\nhöra Stefan Kihlberg föra upp den här debatten till\r\nde statsvetenskapliga höjderna. I början gick det\r\nväl att följa med för oss vanliga kammarledamöter,\r\nmen sedan blev det litet svårt. Man vill ha ett\r\nobegränsat tillträde till högskolorna, bl.a. för att\r\nmöta ungdomsarbetslösheten. Men man föredrar\r\natt följa majoritetsförslaget om att inte bygga ut\r\nhögskolan ytterligare, i stället för att följa det\r\nsocialdemokratiska förslaget om ytterligare 10 000\r\nplatser.</pre><pre>Det är en ny sorts statsvetenskap och en litet ny\r\nform av politik. Det var några som i valrörelse sade\r\natt det skulle vara raka rör. Jag vet inte hur många\r\nkrokar det egentligen är på de här rören.</pre><pre>Fru talman! En fråga som är utomordentligt\r\nangelägen är handikappfrågan. Samtidigt som\r\nSocialdepartementet lade en ambitiös proposition\r\npå handikappområdet, arbetade\r\nUtbildningsdepartementet med en\r\nhögskoleproposition. Den försämrar allvarligt\r\nförutsättningarna för studenter med\r\nfunktionshinder att studera vid universitet och\r\nhögskolor. Låt mig säga till Margitta Edgren att\r\nvarken högskolorna eller\r\nhandikapporganisationerna menar annat än att\r\npropositionen är ett allvarligt steg tillbaka.</pre><pre>Få satsningar torde vara så lönsamma för samhället\r\nsom insatser för att göra det möjligt för\r\nstudiebegåvade studenter med funktionshinder att\r\nskaffa sig en högskoleutbildning.</pre><pre>Innan UHÄ avvecklades fanns det ett väl\r\nfungerande system för omfördelning av resurser för\r\natt anpassa utbildningarna till handikappade\r\nstudenter. Varje högskola gjorde en procentuell\r\navsättning av sitt grundutbildningsanslag för\r\nsärskilda handikappinsatser. Om inte anslaget\r\nförbrukades vid den enskilda högskolan,\r\nomfördelades det via UHÄ till de högskolor som\r\nhade stora kostnader för att kompensera olika\r\nfunktionshinder hos studenterna.</pre><pre>När UHÄ avvecklades föreföll det som om de\r\nhandikappade studenterna glömdes bort. Trots att\r\ndet inte är mycket mer än en månad kvar av\r\nbudgetåret har högskolorna ännu inte fått besked\r\nom hur de skall få ersättning för sina särskilda\r\nkostnader under innevarande budgetår.</pre><pre>Allt utskottsmajoriteten gör i betänkandet är att\r\nkonstatera att VHS samlar in uppgifter från\r\nhögskolorna. Ingenting sägs om omfördelning\r\nmellan högskolorna. Jag vill fråga Margitta Edgren\r\nom högskolorna kommer eller inte kommer att\r\nkompenseras för sina särskilda kostnader för\r\nhandikappade studenter 1992/93? Enligt vilka\r\nprinciper kommer en sådan kompensation att ske?</pre><pre>Inför budgetåret 1993/94 finns ett anslag för stöd till\r\nstudenter med funktionshinder. Anslaget uppgår\r\ntill 8,9 miljoner kronor. Det är otillräckligt. Redan\r\nför två år sedan var kostnaderna 14 miljoner\r\nkronor. Sedan dess har högskolan byggts ut\r\nkraftigt. Mycket talar för att intresset för\r\nhögskolestudier är särskilt stort hos studenter med\r\nfunktionshinder. De är ju svaga på\r\narbetsmarknaden.</pre><pre>Vi bedömer att anslaget för budgetåret 1993/94\r\nbehöver vara minst 22 miljoner kronor. Vi är också\r\nutomordentligt oroade över att utskottsmajoriteten\r\nframhåller att 50 % av kostnaderna för studenter\r\nmed särskilda behov skall täckas av den enskilda\r\nhögskolan. Risken är uppenbar att högskolornas\r\nintresse för att aktivt rekrytera handikappade\r\nstudenter minskar, när så stora krav läggs på den\r\nenskilda högskolan.</pre><pre>Vår oro delas av handikapporganisationerna. De\r\nmenar också att det nya resurssystemet kan slå hårt\r\nmot högskolornas benägenhet att stimulera\r\nstudenter med funktionshinder till högskolestudier.\r\nSjälva handikappet i sig betyder många gånger --\r\noavsett den enskilda studentens begåvning och\r\nengagemang -- att högskolestudierna kan komma\r\natt ta litet längre tid än för andra studenter. Sådana\r\npraktiska faktorer som tiden för att översätta\r\nlitteratur till punktskrift kan t.ex. påverka\r\nstudietiden för en blind student. Vi\r\nsocialdemokrater krävde att resurssystemets\r\neffekter för funktionshindrade studenter skulle\r\nföljas upp. Vi fick ingen tydlig skrivning av\r\nutskottet i den frågan.</pre><pre>Jag vädjar till majoriteten att tänka om och stödja\r\nsocialdemokraternas reservation angående medel\r\ntill funktionshindrade studenter vid högskolan. Jag\r\nmåste säga till Margitta Edgren att jag är mycket\r\nförvånad över att Folkpartiets företrädare i\r\nutskottet lyssnat mer på den moderata\r\nstatssekreteraren än på handikapporganisationerna\r\nnär man utformat betänkandet.</pre><pre>Fru talman! I det bastanta betänkande om\r\nhögskolan som utbildningsministern lagt fram finns\r\ningen plan för att bryta snedrekryteringen till\r\nhögskolan. Inte heller utskottsmajoriteten har\r\nansett det mödan värt att begära att departementet\r\nutvecklar en strategi för att bryta den sociala\r\nsnedrekryteringen. I stället väljer man att vänta på\r\nden utredningsman som skall vara färdig med sitt\r\nbetänkande i juli i år. Det är en märklig strategi när\r\nman arbetar med en av de viktigaste, men också\r\nsvåraste frågor som finns på högskoleområdet, att\r\nförst genomföra stora förändringar och sedan\r\nmöjligen göra justeringar för att bryta\r\nsnedrekryteringen.</pre><pre>Det finns många tendenser till att klassklyftorna\r\nökar i samhället. Utslagningen från\r\narbetsmarknaden är dramatisk. Hårdast drabbas\r\nden som saknar en ändmålsenlig utbildning.</pre><pre>Även om tillgången till utbildning formellt är\r\njämlik finns en mängd faktorer -- materiella och\r\nimmateriella -- som gör det oändligt mycket svårare\r\nför en ung människa från arbetarklassen att få del\r\nav en akademisk utbildning. Särskilt tydligt är det\r\nnär det gäller de längre utbildningarna, t.ex jurist-,\r\nläkar- och civilingenjörsutbildningarna. Här är\r\nandelen studenter vars föräldrar har kort\r\ngrundutbildning extremt låg.</pre><pre>I stället för att aktivt söka motverka\r\nsnedrekryteringen väljer regeringen en mängd\r\nåtgärder inom det utbildningspolitiska området\r\nsom i stället förstärker den. Låt mig ge några\r\nexempel.</pre><pre>De privata skolorna överkompenseras. Den\r\nallmänna grundskolans resurser för att stödja\r\nelever med särskilda behov av stöd skärs ner.\r\nSkolpengssystemet i kommunerna omfördelar\r\nresurser från miljonprogramsområden till områden\r\nmed välbärgade och välutbildade föräldrar.</pre><pre>Trots att tillkomsten av mindre och medelstora\r\nhögskolor varit ett av de viktigaste instrumenten för\r\natt bryta snedrekryteringen till högskolan, har\r\nregeringen konsekvent prioriterat universiteten i\r\nsin fördelning av nya platser till högskolan. Det\r\nmest flagranta exemplet var höstens fördelning av\r\nhögskoleplatser, där över 80 % av de nya\r\nhögskoleplatserna fördelades på universiteten och\r\nett tjugotal mindre och medelstora högskolor fick\r\ndela på 20 %.</pre><pre>Arbetsmarknadsministern har i flera sammanhang\r\nanfört att just utbyggnaden av de mindre och\r\nmedelstora högskolorna är ett av de viktigaste\r\nregionalpolitiska medlen. Jag vill fråga\r\nmajoritetens företrädare i debatten om\r\nprioriteringen av universitetens utbyggnad ligger i\r\nlinje med regeringsdeklarationens uttalanden om\r\natt hela Sverige skall leva.</pre><pre>Nedddragningen av den kommunala\r\nvuxenutbildningen och folkbildningen är andra\r\nexempel på att regeringspolitiken förstärker i\r\nstället för minskar snedrekryteringen till högre\r\nutbildning.</pre><pre>Regeringens ointresse för att utveckla YTH-\r\nutbildningen är oroväckande. Det pågår nu en\r\nsnabb förändring i industrin. Många\r\nindustriarbetare med kort utbildning kan komma\r\natt slås ut om de inte får tillgång till en adekvat\r\nvidareutbildning. En av utbildningspolitikens\r\nviktigaste uppgifter måste vara att utveckla\r\nutbildningssamhället så att utslagning motverkas\r\noch alla grupper får del av en framtidsinriktad\r\nutbildning. Majoritetens intresse förefaller allt för\r\nmycket vara inriktat mot de grupper som\r\ntraditionellt rekryterats till högre utbildning.</pre><pre>Fru talman! Flera studier visar att den sociala\r\nsnedrekryteringen till högre utbildning grundläggs\r\nredan i grundskolan.</pre><pre>Jag tror att var enda en av oss kan vittna om vilken\r\nbetydelse för intresset och engagemanget i skolan\r\nlärarens förmåga att stimulera intresset och\r\nsjälvförtroendet hos varje enskilt barn har. När\r\nman frågar ungdomar vad de anser utmärker en bra\r\nlärare svarar de ofta att det är en lärare som bryr\r\nsig, en lärare som tycker om oss och en lärare som\r\nkan göra skolarbetet intressant. Det är en lärare\r\nsom verkligen vill att jag skall lära mig något.</pre><pre>När riksdagen i juni 1985 fattade det historiska\r\nbeslutet att införa en lärarutbildning anpassad efter\r\ngrundskolans behov och med det specifika i\r\nläraryrket i centrum, var det uttryck för den\r\nbetydelse för den svenska skolan som riksdagen\r\ntillmätte en god och ändamålsenlig lärarutbildning.\r\nDen nya lärarutbildningen har rönt stor\r\nuppskattning. Utbildningen ger lärarna goda och\r\nrelevanta ämneskunskaper samtidigt som de får\r\nstor ämnesbredd.</pre><pre>Den varvning av teori och praktik som utbildningen\r\ninnehåller, ger studenterna möjlighet att under hela\r\nutbildningen utveckla sin yrkesroll. Kunskaperna i\r\nde olika ämnena blir inga mål i sig, utan medel för\r\natt stödja och utveckla barn och ungdom i\r\ngrundskolan.</pre><pre>Det är därför allvarligt att majoriteten i stället för\r\natt utveckla en grundskolelärarutbildning som\r\nsätter lärarrollen i centrum, väljer att satsa på den\r\ns.k. parallellärarutbildningen. Här tar man inte till\r\nvara den alldeles speciella betydelse för\r\nutvecklingen av läraryrket som varvning av\r\nämnesstudier och pedagogisk utbildning innebär.</pre><pre>Uppdelningen av lärarutbildningen efter två olika\r\nprinciper ger också ett mycket otydligt budskap till\r\nSkolsverige. Vad är regeringens avsikt med\r\nlärarutbildningen? Är det att utveckla den utifrån\r\ngrundskolans behov eller är det att behålla\r\narbetsmetoder och synsätt som hörde den gamla\r\nrealskolan till?</pre><pre>Framgången för den s.k. Unckelutbildningen har\r\nuteblivit. Till 540 tillgängliga utbildningsplatser\r\nantogs inte fler än 178 studenter 1992/93.\r\nAvhoppen från utbildningen har varit många, och\r\nflera studenter har haft en snäv\r\nutbildningsbakgrund. Trots det väljer regeringen\r\natt med en drucken persons envishet hävda\r\nparallellärarutbildningen. I utbildningsuppdragen\r\nsätter man ett genomförande av\r\nparallellärarutbildningen i stor skala som villkor för\r\natt berörda högskolor skall uppnå\r\nexaminationsvillkoren. Vi socialdemokrater\r\nföreslår att det misslyckade försöket med\r\nparallellärarutbildning upphör och att platserna vid\r\nde berörda högskolorna omformas till den till\r\ngrundskolan anpassade utbildningen för\r\nårskurserna 4--9.</pre><pre>Det är angeläget att ta till vara intresset från den\r\ngrupp studenter som har stor fallenhet för\r\nläraryrket, men som i början av sin\r\nhögskoleutbildning haft en annan inriktning av sin\r\nutbildning än just läraryrket. Därför vill vi att\r\nregeringen tillsammans med lärarhögskolorna och\r\nmed utgångspunkt i den grundläggande ideologin\r\nsom finns vid skolorna -- det är viktigt, Margitta\r\nEdgren -- tar fram modeller som ökar möjligheten\r\ntill sneddning in i lärarutbildningen. Så skulle\r\ngrundtankarna i lärarutbildningen kunna tas till\r\nvara utan att lärarbegåvningar, som kanske under\r\nflera år med stor framgång vikarierat ute i\r\ngrundskolorna, tvingas genomföra hela den tre och\r\nett halvt eller fyra och ett halvt år långa\r\nutbildningen.</pre><pre>I den socialdemokratiska reservationen framhåller\r\nvi också vikten av att lärarutbildningen har en nära\r\nkontakt med skolans vardag. Utbildningen måste\r\nutvecklas i takt med det utvecklingsarbete som\r\ndrivs ute i kommunerna. Vi beklagar att\r\nmajoriteten inte velat göra en markering av detta\r\nbehov.</pre><pre>Fru talman! Jag tycker att det känns fint att höra\r\nMargitta Edgren så engagerat prata om behovet av\r\nutveckling av jämställdhetsfrågorna i högskolan.\r\nJag tror att vi är överens på de allra flesta\r\nområdena. Men jag vill peka på ett par punkter där\r\njag hade hoppats att vi hade kunnat komma litet\r\nlängre. En punkt är det socialdemokratiska\r\nförslaget om att bygga ut resurserna för\r\nvårdhögskolorna så att de skall ha möjlighet att\r\nerbjuda kompetensutveckling bl.a. för de många\r\nkvinnor som finns i vården. Det socialdemokratiska\r\nförslaget skulle ge dem möjlighet till fortbildning.\r\nDen andra punkten är det tidigare diskuterade\r\nförslaget om nedläggning av\r\nförskoleutbildningarna i Falun/Borlänge,\r\nMälardalen och Halmstad. Det är beklagligt. Det\r\när många barnskötare som vill utvidga sin\r\nutbildning mot förskollärarutbildning. Vi vet att\r\nnärheten till utbildningarna är viktiga.</pre><pre>Vi socialdemokrater, Margitta Edgren, tror på en\r\nstark barnomsorg i framtiden. Vi är nu överens om\r\natt det behövs en 25-procentig neddragning av\r\nutbildningen av förskollärare och fritidspedagoger.\r\nMen vi tror icke på en långsiktig neddragning av\r\nutbildningarna. Vi tror att det ligger ett oerhört\r\nstort värde för både barn, kvinnor och\r\njämställdheten att det finns fina, bra daghem och\r\nfritidshem över hela landet. Utbildningarna måste\r\nvara just så decentraliserade som de är i dag.</pre><pre>Margitta Edgren vet precis lika väl som jag att det\r\ngår att skära ned utbildningarna med 25 % men\r\nändå behålla dem i Mälardalen, Falun/Borlänge\r\noch Halmstad. Varför inte backa på den punkten?\r\nDet finns ett så starkt tryck från de berörda orterna.</pre><pre>Fru talman! Jag vill slutligen instämma i de\r\nyrkanden Berit Löfstedt fört fram tidigare i\r\ndebatten. Jag stöder dessutom övriga s-\r\nreservationer. Men jag vill särskilt därutöver yrka\r\nbifall till reservation 2 till mom. 4 och till\r\nreservation 11 till mom. 44.</pre><pre>Anf. 81  MARGITTA EDGREN (fp) replik:</pre><pre>Fru talman! Om Inger Lundberg hade lyssnat hade\r\nhon hört att jag faktiskt svarade dels på frågan om\r\nstudenter med funktionshinder, dels på frågan om\r\nsocial snedrekrytering. Men låt mig upprepa\r\nsvaren.</pre><pre>När det gäller 1992/93 står det på s. 39 i\r\nbetänkandet att regeringen kommer att reglera\r\nanslagen till läroanstalterna som haft högre\r\nkostnader än vad de rimligen hade kunnat\r\nfinansiera själva.</pre><pre>När det gäller 1993/94 finns det inbyggt i\r\nersättningssystemet en ersättning för de rimliga\r\nmerkostnader som varje högskola kan få för\r\nstudenter med funktionshinder. Utgångspunkten är\r\nideologin att studenter med funktionshinder hör till\r\nhögskolornas vardag. Det skall vara fullkomligt\r\nnormalt att det också finns studenter som på ett\r\neller annat sätt behöver mer stöd och hjälp än\r\nandra. Bara om det är fråga om kostnader som det\r\nrimligen inte går att bestrida själv går det att få\r\nhjälp med minst 50 % från den pott som hanteras\r\nav Stockholms universitet.</pre><pre>Vidare har vi frågan om snedrekrytering. Det finns\r\nen rapport som visar att trots allt vackert tal från\r\nSocialdemokraterna under många årtionden har\r\ndet inte gått att lösa problemet med\r\nsnedrekrytering. Utredaren skall i juni presentera\r\nidéer, skisser och förslag till hur man aktivt och\r\npraktiskt skall kunna komma åt detta problem.</pre><pre>Vidare har vi Inger Lundbergs påstående att det\r\nfinns en grundläggande ideologisk skillnad mellan\r\nde traditionella lärarutbildningarna och\r\nparallellärarutbildningen. Vad är det enligt Inger\r\nLundbergs synsätt som är den ideologiska\r\nskillnaden mellan grundläggande lärarutbildningar\r\nsom ges på lärarhögskolor och de andra\r\nakademiska utbildningar som ges på universitet och\r\nsamma högskolor? Det finns en skillnad praktiskt,\r\npedagogisk och didaktiskt. Men den skillnaden får\r\näven de som har andra ingångar till utbildningen ta\r\ndel av.</pre><pre>Sedan är det fråga om vårdhögskolorna. Jag tycker\r\nockså att det är viktigt att man utvecklar\r\nutbildningen på vårdhögskolorna. Det finns en\r\nutredning som pågår med Anita Bråkenhielm som\r\nutredare. Den skall resultera i förslag till utveckling\r\nav utbildningen på vårdhögskolorna. Eftersom\r\nresultatet ligger så nära i tiden har vi som kutym att\r\ninte föregå förslagen, utan vi inväntar vad som\r\nkommer. Men de åsikter utskottet, majoritet eller\r\nminoritet, under årens lopp har haft angående\r\nutvecklingen av utbildningen på vårdhögskolorna\r\nkommer naturligtvis att påverka de förslag som\r\nregeringen kommer att lägga fram.</pre><pre>Anf. 82  INGER LUNDBERG (s) replik:</pre><pre>Fru talman! Jag hade förmånen att lyssna på\r\nMargitta Edgren. Jag konstaterade att det icke\r\nfanns ett klart besked om hur högskolorna skulle\r\nkompenseras för sina kostnader 1992/93.</pre><pre>Tror fru Edgren på allvar att de 8,9 miljoner\r\nkronorna, som regeringen och utskottsmajoriteten\r\nhar tagit med i Stockholms universitets budget, på\r\nnågot rimligt sätt kan möta de speciella\r\nkostnaderna för studenter med funktionshinder?\r\nLåt mig ta ett exempel, nämligen högskolan i\r\nÖrebro.</pre><pre>Redan innevarande år har högskolan särskilda\r\nextra kostnader för studenter med funktionshinder\r\npå nära 4 miljoner kronor. Skolan räknar dessutom\r\nmed en ökad tillströmning av studenter med\r\nfunktionshinder. Det beror på att studenterna\r\nbehöver och mycket väl kan tillgodogöra sig\r\nutbildningen om de får stöd. Det är fråga om\r\nkortsiktigt mycket dyrbara men långsiktigt mycket\r\nlönsamma stödinsatser som görs för dessa\r\nstudenter.</pre><pre>Totalt räknar vi socialdemokrater med att de\r\nextraordinära kostnader som ligger utöver det resp.\r\nhögskola tidigare har täckt själv kommer att vara ca\r\n22 miljoner kronor. Ni har budgeterat för 8,9\r\nmiljoner kronor. Det finns en uppenbar risk att\r\nhögskolornas intresse för att rekrytera dessa\r\nstudenter som behöver mycket stöd kan minska.\r\nDet är inte jag som målar den fule på väggen, utan\r\nprecis samma synpunkter kommer från\r\nhögskolorna och Stockholms universitet -- som\r\nansvarar för fördelningen -- och från\r\nhandikapporganisationerna.</pre><pre>Vidare kort något om lärarutbildningarna. Det\r\nfinns en ideologisk skillnad. Det är icke ämnena i\r\nsig som är det viktiga i den grundskoleutbildningen\r\nför årskurserna 4--9. Det är förmågan att kunna\r\nlära ut kunskaperna, förmedla kunskaperna och\r\nengagera eleverna. Vi är helt överens om att\r\nlärarna för detta behöver gedigna yrkeskunskaper.\r\nHan eller hon behöver också integrationen,\r\npraktiken, metoden och förmågan att sätta barnen\r\noch läraryrket i centrum. Där tycker vi att den nya\r\nlärarutbildningen för utvecklingen tillbaka. Det är\r\ndärför vi är angelägna om att rätta till det misstag\r\nsom den s.k. Unckelutbildningen är.</pre><pre>Anf. 83  MARGITTA EDGREN (fp) replik:</pre><pre>Herr talman! Hör inte Inger Lundberg vad jag\r\nsäger? I resursfördelningssystemet ingår också\r\nersättning för studenter med funktionshinder.\r\nLunds universitet har redan från början avsatt, på\r\nsamma sätt som tidigare, en central pott för detta.\r\nDet är en självklarhet. Det går sedan att utöver\r\ndenna pott få pengar från Stockholm. Skulle inte de\r\npengarna räcka är det möjligt att återkomma och\r\nanhålla om mer pengar. Detta kommer att\r\nsjälvklart ingå i den upföljning som\r\nresursberedningen skall göra av hela det nya\r\nsystemet.</pre><pre>Jag vet att det har varit och är mycket extra\r\nkostnader i just Örebro, eftersom hörselhandikapp\r\nkräver så stora och dyrbara tekniska utrustningar.\r\nDet kommer att betalas ut extra pengar ur den\r\ngemensamma potten. Om inte potten räcker ingår\r\ndet i resursberedningens uppföljningsarbete att\r\nföreslå korrigeringar.</pre><pre>Sedan är det lärarutbildningen. Det Inger\r\nLundberg tar upp är inte ideologiska skillnader.\r\nSkillnaden kan väl ändå inte vara att Inger\r\nLundberg menar att den som är lärare själv inte\r\nbehöver kunskaper? Det är ju det viktigaste. Man\r\nmåste själv veta vilken grund man står på och vad\r\nämnet handlar om. Sedan måste man själv med\r\nhjälp av vidareutbildning pedagogiskt, didaktiskt\r\noch metodiskt ta på sig så att säga andra glasögon\r\nför att bearbeta det egna stoffet. Där är vi helt\r\növerens. Det är vad tilläggsutbildningen om 40\r\npoäng handlar om.</pre><pre>Anf. 84  INGER LUNDBERG (s) replik:</pre><pre>Fru talman! Redan det tidigare\r\nresursfördelningssystemet innehöll krav på den\r\nenskilda högskolan. 0,15 % av anslaget till\r\ngrundutbildningen skall av varje högskola avsättas\r\ntill en grundpott som stöd för handikappade\r\nstudenter. För många universitet och högskolor,\r\nkanske för Lund, var det till fyllest. När det\r\nuppstod extraordinära kostnader omfördelades\r\npengarna.</pre><pre>Det går inte att bortse från att de 8,9 miljoner\r\nkronorna är otillräckliga. Jag kan ha respekt för att\r\nni inte har prioriterat i budgeten för en höjning till\r\n22 miljoner kronor. Men jag tycker att det är\r\nförvånansvärt att Folkpartiets representanter inte\r\nhar tagit frågan på större allvar, dvs. att de inte har\r\ntagit upp till diskussion att utöver de 8,9 miljoner\r\nkronorna ha ett system för omfördelning. En\r\nmotion i denna fråga fanns med vid utskottets\r\nbehandling. Vi i den socialdemokratiska gruppen\r\ntog upp en motion till diskussion. Men det blev bara\r\nkalla handen. Vi Socialdemokrater trodde att\r\nhandikapporganisationernas synpunkter skulle ha\r\npåverkat utskottet -- men icke! Vad som framgår i\r\nbetänkandet är den moderata statssekreterarens\r\nbudskap, nämligen att högskolorna skall ta\r\nansvaret.</pre><pre>För mig som örebroare är det naturligtvis\r\nutomordentligt bra om det kan göras en\r\nsärbehandling av högskolan i Örebro, men\r\nproblemet är generellt. Det slår hårdast i Örebro\r\noch Stockolm, som har den största andelen\r\nhandikappade studenter.\r\nHandikapporganisationerna anser att det system ni\r\nhar format är en allvarlig riskfaktor när det gäller\r\nde handikappade studenternas möjlighet till\r\nhögskolestudier.</pre><pre>Anf. 85  STEFAN KIHLBERG (nyd) replik:</pre><pre>Fru talman! Inger Lundberg inleder sitt anförande\r\nmed att trassla in sig i ett statsvetenskapligt\r\nresonemang. Jag skall försöka att hjälpa henne att\r\ntrassla sig ur det. Möjligheten att jag lyckas kanske\r\ninte är så stor, för jag anar att det beror på\r\nideologiska blockeringar.</pre><pre>Inger Lundberg förstår inte varför Ny demokrati\r\ninte stödjer Socialdemokraternas yrkanden på\r\nytterligare 10 000 platser. Jag försökte förklara det\r\ni mitt anförande. Vi vill ha principen fri antagning\r\nför samtliga behöriga sökande. Det kanske är\r\n5 000, eller det kanske är 25 000. Vi tycker att det\r\nskall bli det antal platser som universiteten kan\r\nerbjuda, givetvis med bibehållen kvalitet, och med\r\nbibehållen kvalitet på de sökande. De skall\r\nnaturligtvis vara behöriga.</pre><pre>Vi vill med andra ord låta studenterna och\r\nuniversiteten och inte planekonomiska\r\nsocialdemokratiska politiker styra. Det skall inte\r\nstyras från riksdagen. Det är väl det som är\r\nskillnaden. Vi tror att studenterna och\r\nuniversiteten vet bäst, medan Inger Lundberg tror\r\natt storebror Socialdemokraterna i gammal god\r\nordning vet bäst.</pre><pre>Jag vill kort nämna grundskollärarutbildningen\r\nsom Inger Lundberg så varmt hyllar. Den är säkert\r\nbra i väldigt många sammanhang, men vi kan inte\r\nförstå varför den skulle vara den enda vägen.\r\nSocialdemokraterna kritiserade statsministern för\r\nhans enda väg. Själva är de inne på precis samma\r\nväg. De säger att det bara finns en rätt väg till\r\nläraryrket, och den är den s-märkta\r\ngrundskollärarutbildningen. Detta säger de trots\r\natt vi vet att den har brister. T.o.m. de fackliga\r\norganisationerna -- Lärarförbundet och LR --\r\ntillstår att det finns brister i elevmaterialet och att\r\ndet saknas sunda utsorteringsmekanismer.\r\nSocialdemokraterna säger nej till lärarlegitimation\r\noch lärarcertifikat som skulle säkerställa kvaliteten.</pre><pre>Ny demokratis utgångspunkt är att det enda som är\r\nviktigt är att Sveriges elever får bra lärare. Hur de\r\nhar blivit bra och vilken utbildning de har gått är\r\ninte det viktiga. Man kan lämna över åt dem själva\r\noch deras eget omdöme och åt universiteten och\r\nhögskolorna att se till att skapa den kvaliteten.</pre><pre>Det finns många sätt att skapa hög\r\nutbildningskvalitet, och man kan säkerställa den\r\nmed lärarlegitimation eller lärarcertifikat. Men\r\nsom vanligt vet s bäst, och jag får otäcka,\r\nuniformerade känslor av kalla, ostliga vindilar när\r\njag lyssnar på Inger Lundberg.</pre><pre>Anf. 86  INGER LUNDBERG (s) replik:</pre><pre>Herr talman! Jag vet inte hur jag skall bemöta det\r\nsista -- det kanske är bättre att inte försöka bemöta\r\ndet alls. Jag vill däremot bemöta Stefan Kihlberg då\r\ndet gäller de sakfrågor vi diskuterar.</pre><pre>Stefan Kihlberg är för en helt fri antagning till\r\nhögskolan under förutsättning att berörda\r\nstudenter är behöriga. När det gäller kravet på\r\nbehörighet är vi helt överens. De borgerliga lägger\r\ni betänkandet fram ett förslag om att över huvud\r\ntaget inte bygga ut antalet högskolor utöver tidigare\r\nbeslut. I kompletteringspropositionen har det\r\nkommit ett förslag om ytterligare 3 000 platser.</pre><pre>Vi Socialdemokrater föreslår en utbyggnad med\r\n10 000 platser. Låt mig ta som exempel högskolan i\r\nKarlstad. Vi föreslår en utbyggnad med 400 platser\r\ndär. Antag, Stefan Kihlberg, att 500 elever vill söka\r\ntill högskolan i Karlstad och är behöriga. Är det då\r\ninte bättre att 400 av dem får plats vid högskolan i\r\nKarlstad än att ingen får plats? Ligger inte det\r\nnärmare era ambitioner? Jag har väldigt svårt att\r\nförstå logiken i Stefan Kihlbergs resonemang.</pre><pre>Det låter också på Stefan Kihlberg som om vi\r\nsocialdemokrater vill tvinga studenterna till\r\nhögskolorna mot deras vilja. Det vi har sagt är att\r\nvi skall bygga ut högskolorna eftersom det finns\r\nstarka önskemål från ungdomarna. Antag, Stefan\r\nKihlberg, att det bara är 300 studenter som vill söka\r\ntill högskolan i Karlstad. Då blir det bara 300 som\r\nsöker, och det blir möjlighet för regeringen att\r\nomfördela 100 platser till en annan högskola. Det\r\när inte någon högre form av logik i Ny demokratis\r\novilja mot att som andrahandsalternativ ställa sig\r\nbakom den socialdemokratiska reservationen.</pre><pre>Vad menar vi, Stefan Kihlberg, med olika\r\nbakgrund och olika förutsättningar? Om det är\r\nnågonting vi socialdemokrater tycker är viktigt, så\r\när det att människor skall komma till högre\r\nutbildning -- däribland lärarutbildning -- med\r\nväldigt olika kunskaper, sociala bakgrunder och\r\nerfarenheter i bagaget. Det som är viktigt för en bra\r\nskola är att barnen kan möta lärare från olika\r\nmiljöer, men också att de lärarna har fått del av den\r\nstora kunskap om pedagogik som faktiskt finns vid\r\nlärarhögskolorna och att de har fått mogna som\r\nlärare i en didaktisk process.</pre><pre>Anf. 87  STEFAN KIHLBERG (nyd) replik:</pre><pre>Herr talman! Jag inser att Inger Lundberg har svårt\r\natt förstå vår utgångspunkt. Det beror möjligen på\r\natt den frihet som ett fritt tillträde till högskolan ger\r\nskrämmer henne så ofantligt. Det är inget\r\nandrahandsalternativ att styra och ställa och\r\nomfördela. Vi vill lämna det fritt åt högskolorna.</pre><pre>Vi har sagt att principen är densamma som när det\r\ngäller finansieringen av sjukförsäkringen. Vi vet\r\ninte hur många som blir sjuka, men vi täcker\r\nkostnaderna. Det är vår grundprincip även när det\r\ngäller akademiska studier. Alla som är behöriga\r\nskall få studera, och de universitet och högskolor\r\nsom kan erbjuda utbildning med bibehållen kvalitet\r\nskall få göra det utan att det styrs och ställs från\r\ndetta hus.</pre><pre>Det innebär att Inger Lundberg blir nöjd. De som\r\nsöker till Karlstad och som Karlstad kan erbjuda\r\nkvalitetsutbildning får det. Det behövs inget\r\nandrahandsalternativ. Man behöver inte gissa om\r\ndet blir 10, 14, 15 eller 500 som söker. Det löser sig\r\ngenom den efterfrågan som finns.</pre><pre>Vi är fullständigt överens om att lärare med väldigt\r\nmånga olika utgångspunkter och med mycket olika\r\nbakgrund behövs, men för mig är det fullständigt\r\nobegripligt varför det bara finns en väg att gå,\r\nnämligen den traditionella\r\ngrundskollärarutbildningen, för att bli en bra\r\nlärare. Det är definitivt inte på det sättet. Det är\r\ndefinitivt inte så att man blir en bra lärare bara för\r\natt man har gått den utbildningen. Jag har mött\r\nmånga och beklämmande exempel under de här ett\r\noch ett halvt, två åren som jag har varit i riksdagen.\r\nJag har träffat på blivande lärare som inte inger\r\nhopp för framtiden.</pre><pre>Anf. 88  TUVE SKÅNBERG (kds):</pre><pre>Herr talman! Jag vill börja med att yrka bifall till\r\nUbU14, särskilt i den del som handlar om\r\navskaffandet av kårobligatoriet. Det har fallit på\r\nmin lott att kommentera det något.</pre><pre>I och med debatten och det påföljande beslutet att\r\navveckla kårobligatoriet slutförs nu en mer än\r\ntjugoårig process. Under 60-talet restes krav från\r\nSveriges förenade studentkårer, SFS, samt från ett\r\npar studentkårer på att avskaffa kårobligatoriet.\r\nDet resulterade i Kårobligatorieutredningen, som\r\ntillsattes i juli 1970. Den kartläggning som blev\r\nresultatet ledde fram till 1973 års\r\nObligatoriekommitté och SOU-utredningen\r\n''Kårobligatorium?'' 1976.</pre><pre>År 1977 fattade riksdagen principbeslutet att\r\nkårobligatoriet skulle avskaffas.\r\nObligatorieberedningen, som tillsattes 1977 och\r\nsom arbetat fram till december 1992 med Bertil\r\nÖstergren och senare med Peter Honeth som\r\nsärskild utredare, fick i uppgift att ta fram underlag\r\nför att kunna verkställa det principbeslut att\r\navveckla kårobligatoriet som riksdagen fattat.\r\nUtredningen föreslog att obligatoriet skulle\r\nupphöra den 1 juli 1995, och på den linjen har\r\nregeringen gått i proposition 1992/93:169 Högre\r\nutbildning för ökad kompetens, som nu till sist\r\nockså tillstyrks av utbildningsutskottets majorietet\r\ni det betänkande vi behandlar i dag.</pre><pre>Trots att det gäller en högskoledebatt med\r\nreservationer från oppositionen förefaller det mig\r\nsom om partierna är långt mer överens och har\r\nstörre samsyn i denna fråga än i de flesta andra.</pre><pre>Såvitt jag förstår -- rätta mig om jag har fel -- är vi\r\nsom företräder de sju partierna i riksdagen överens\r\nom</pre><pre>--att kårobligatoriet strider mot den s.k. negativa\r\nföreningsrätten och att det är principiellt riktigt\r\nmed en frivillig anslutning till de\r\nintresseorganisationer som kårer och nationer är.</pre><pre>--att studentrepresentationen har stora\r\ndemokratiska brister när kårvalen har så dåligt\r\nengagemang från studenternas sida, att\r\nvaldeltagandet brukar hålla sig under 20 %.\r\nStudentföreträdarnas mandat kan ifrågasättas.</pre><pre>--att riksdagens principbeslut från 1977 att\r\nobligatoriet skall avvecklas ligger fast.</pre><pre>--att kårerna och nationerna har en mycket\r\nvärdefull verksamhet genom bl.a. sina studiesociala\r\ninsatser, studentbostäder och samlingslokaler.</pre><pre>--att vid avvecklandet av obligatoriet måste staten\r\nta sitt ansvar för att möjliggöra studentfackligt\r\narbete, med allmänna val för representation i\r\nuniversitets- och högskoleorgan,\r\nutbildningsbevakning och annan\r\nintressebevakning.</pre><pre>--att det är orimligt att studenterna själva skall\r\nbekosta sin egen hälsovård. Redan nu har ju\r\nhuvudmannaskapet från studentkårerna övertagits\r\noch bekostas av staten, även om en stor del för\r\nnärvarande finansieras av studenterna. Vi är eniga\r\nom studenthälsovårdens stora värde och om att den\r\nbör vara förebyggande, kurativ och arbeta med\r\nstudierelaterade hälsoproblem.</pre><pre>--att driften av kårernas och nationernas\r\nstudentbostäder och samlingslokaler skall tryggas.\r\nVi är överens om det stora kulturella och historiska\r\nvärde som inte minst nationernas samlingslokaler\r\nhar.</pre><pre>--att vid den avveckling av obligatoriet som vi alla\r\nönskar skall studenterna vara representerade.</pre><pre>Man kan då fråga: Vad är vi då oense om? Jo, om\r\ntidpunkten. Obligatoriet skall upphöra om två år, i\r\noch med utgången av juni månad 1995, menar\r\nutskottsmajoriteten. Nej, senare, säger\r\nSocialdemokraterna och Vänsterpartiet. Det är fel\r\nmetod, frågan måste först beredas färdigt. Björn\r\nSamuelson sade att han ville låta beslutet vila och\r\natt han behövde litet mer tid.</pre><pre>Men Socialdemokraternas metod är redan prövad\r\nsedan 1977, i 16 år. När obligatoriet avskaffas 1995\r\nhar det gått mer än ett kvartssekel sedan frågan\r\nväcktes. Det kan jämföras med det halvår som det\r\ntagit för regeringen att presentera denna\r\nproposition sedan Peter Honeth i december 1992\r\nlämnade sitt förslag till avveckling av\r\nkårobligatoriet.</pre><pre>Varför skulle regeringen ha större utsikter att med\r\nsin deadline, den 1 juli 1995, kunna förhandla med\r\nstudentorganisationerna om kårernas fortsatta\r\nverksamhet och statens stöd till dem än med den\r\nmetod som Socialdemokraterna prövat i 16 år och\r\nnu vill fortsätta med?</pre><pre>Jo, därför att det nu kommer att finnas helt andra\r\nförutsättningar för förhandlingarna och ett helt\r\nannat intresse hos studenterna. Så länge\r\nstudentorganisationerna trodde att frågan kunde\r\nförhalas, eller rent av förhindras, säger det sig självt\r\natt varje incitament till att hitta en god lösning\r\nsaknades. Den ombonade och privilegierade\r\nsituation, med det skattefrälse som obligatoriet\r\ninnebär, ville helt naturligt inte\r\nstudentorganisationerna släppa. Men när de nu\r\nställs inför ett faktum, att obligatoriet är borta om\r\ntvå år, kommer de att ha allt intresse för\r\nframgångsrika förhandlingar. Det är detta\r\nömsesidiga intresse som Socialdemokraterna inte\r\nlyckats skapa under de 16 år som gått sedan 1977.</pre><pre>Från utskottsmajoritetens sida vill vi nu betona att\r\ni det avvecklingsarbete som nu kommer att pågå\r\nfram till 1995 skall de studentfackliga och\r\nstudiesociala frågorna lösas på ett för alla\r\ntillfredsställande sätt under en kontinuerlig dialog\r\nmed studenternas representanter och med\r\nföreträdare för universitet och högskolor.</pre><pre>Till de fördelar som vi tror att obligatoriets\r\navskaffande innebär hör den vitalisering av\r\nstudenternas engagemang och förnyelse av\r\nformerna för studentrepresentationen som bör\r\nkunna bli följden. Sämre än dagens situation kan\r\ndet i alla fall knappast bli, där bara en bråkdel av\r\nstudenterna deltar i kårvalet.</pre><pre>Så vill jag till sist ställa några frågor till\r\nSocialdemokraterna och Berit Löfstedt, som om\r\njag förstått rätt svarar för oppositionen.</pre><pre>Är det en riktig bild som har tecknats, att\r\nSocialdemokraterna i 16 år har velat avveckla\r\nkårobligatoriet? I så fall, varför har man inte\r\nförmått göra det?</pre><pre>Nästa fråga: I händelse av att Socialdemokraterna\r\nskulle komma till regeringsmakten efter valet 1994,\r\nkommer Socialdemokraterna att riva upp beslutet\r\nom avveckling av kårobligatoriet 1995? Eller är det\r\nkanske så att Socialdemokraterna i tysthet är\r\nganska nöjda med sakernas utveckling och att den\r\nborgerliga regeringen nu fört den kvartssekelgamla\r\nfrågan i hamn, så att den inte ånyo ligger och väntar\r\nvid ett eventuellt maktskifte?</pre><pre>Jag vill också ställa följande fråga: Hur ser Berit\r\nLöfstedt på den nation i Uppsala som missbrukat\r\nsin skattebefrielse? Jag förutsätter att Berit\r\nLöfstedt är bekant med den frågan.</pre><pre>Anf. 89  BERIT LÖFSTEDT (s) replik:</pre><pre>Herr talman! Jag vill först säga att Tuve Skånberg\r\nhar läst på historiken, och det är bra. Man lär sig\r\nmycket när man skall hålla anföranden i\r\nkammaren.</pre><pre>Jag efterlyser fortfarande svar från Tuve Skånberg\r\npå alla de frågor som oroar studenterna och\r\nhögskolorna om vilka praktiska konsekvenser som\r\nett avskaffande skulle få. Flotta uttalanden att de\r\nskall få sitta med, att det nog skall ordna sig med\r\npengarna och att det nog skall bli bra med\r\nstudenthälsan tror jag inte att studenter och\r\nhögskolor blir särskilt imponerade av. De behöver\r\nfå litet bättre besked.</pre><pre>Åtminstone jag tycker vidare att den metod som\r\nTuve Skånberg anvisar för att förhandla med\r\nstudentkårerna, vilka skall ha svärdet över nacken,\r\ninte är uttryck för ett balanserat sätt att se på\r\nförhandlingar. Jag tycker att studentrepresentanter\r\noch studentkårer i Sverige gör ett utomordentligt\r\narbete. De betyder oerhört mycket för\r\nutbildningsbevakningen på universitet och\r\nhögskolor och därmed för kvaliteten på\r\nhögskolorna. De betyder också oerhört mycket för\r\nde enskilda studenternas boende och sociala\r\nvälbefinnande. Det går att rada upp mängder av\r\nsådana punkter.</pre><pre>Jag vet inte hur jag skall karakterisera Tuve\r\nSkånbergs beskrivning av studentkårerna och\r\nstudentföreträdarna. Den gör mig närmast\r\nbekymrad.</pre><pre>Jag vet inte varför Tuve Skånberg tycker att jag\r\nskall uttala särskilt om en nation i Uppsala som\r\nburit sig illa åt -- som om det vore ett exempel på\r\nhur studenter och studentkårer rent allmänt\r\nbedriver verksamhet. Fånerier, Tuve Skånberg!</pre><pre>Kårobligatoriet har inte varit någon stor fråga, som\r\nvi har slitit årligen med. Jag tycker själv att SFS och\r\nkårerna har svängt litet fram och tillbaka i sina\r\nåsikter. Om jag får tala litet för mig själv, vill jag\r\nsäga att jag tycker att det är en praktisk fråga. Det\r\när inte någon stor ideologisk fråga.</pre><pre>Vi har numera ett kongressbeslut på att man bör\r\navskaffa kårobligatoriet, och vi följer upp det, men\r\ndet är viktigare hur man praktiskt kan ordna\r\nstudenternas verksamhet, deras förutsättningar att\r\nfå inflytande och deras möjligheter att få bostäder\r\noch annat. Formerna är inte det väsentligaste.</pre><pre>Tuve Skånberg är mig svaret skyldig när det gäller\r\nhur man skall klara sådant som studenthälsan,\r\ninflytandet, studentbostäder och samlingslokaler.\r\nJag vill inte en gång till höra att det skall ordnas.\r\nHur skall det ordnas, Tuve Skånberg?</pre><pre>Anf. 90  TUVE SKÅNBERG (kds) replik:</pre><pre>Herr talman! När det gäller värdet av kårernas och\r\nnationernas verksamhet poängterade jag att vi i alla\r\nde sju riksdagspartierna är helt överens. Jag har\r\ninte någon uppfattning som avviker från\r\nutskottsmajoritetens. De är värdefulla, och deras\r\nverksamhet bör kunna fortsätta till väl för de\r\nstudenter som söker sig till dem.</pre><pre>I propositionen anger regeringen att studenternas\r\nfackliga, sociala och ekonomiska frågor skall bli\r\nföremål för den beredning som behövs, vilken\r\nberäknas bli klar den 1 januari 1994. Skillnaden är\r\natt regeringen nu kommer att ha möjlighet att föra\r\nsamtal med studenterna så att viktiga\r\nstudentintressen kan tillgodoses. Regeringen får\r\nåterkomma om den här beredningen visar på behov\r\nav statliga finansiella åtgärder.</pre><pre></pre><pre>Delar Berit Löfstedt inte min inställning att den\r\nprincipiella frågan nu kommer att lösas och att det\r\när riktigt med en avveckling av kårobligatoriet? Är\r\ndet inte lyckligt att det sker snabbare i stället för att\r\nden här kvartssekellånga processen skall dra ut\r\nytterligare på tiden?</pre><pre>Anf. 91  BERIT LÖFSTEDT (s) replik:</pre><pre>Herr talman! Jo, Tuve Skånberg vi är överens om\r\nprincipen. Tuve Skånberg undrade tidigare om vi\r\nskulle riva upp beslutet vid ett eventuellt\r\nmaktskifte -- det maktskifte som kommer att ske\r\nnästa höst. Varför skulle vi göra det? Vi har ett\r\nkongressbeslut i vårt parti om principen.</pre><pre>Jag säger bara att jag tycker att det är onödigt att\r\noroa studenter och högskolor med att fatta beslut i\r\nbakvänd ordning. Det hade kanske kunnat ta ett år.\r\nDå skulle man få svar på de frågor som Tuve\r\nSkånberg nu fortfarande är mig svaret skyldig på.\r\nUttalandena om att man skall göra något är okej,\r\nmen det sägs ingenting om vad det kostar. Det vore\r\nganska bra för riksdagen att t.ex. få veta vad det\r\nkostar.</pre><pre>Anf. 92  TUVE SKÅNBERG (kds) replik:</pre><pre>Herr talman! Nu framstår den sista lilla skillnaden\r\nmellan utskottsmajoriteten och\r\nSocialdemokraterna -- ett år. Berit Löfstedt säger\r\nden 1 juli 1996, medan vi säger den 1 juli 1995. Vad\r\nhar Berit Löfstedt för garanti för att det inte skulle\r\nta ytterligare 16 år med det sätt på vilket\r\nSocialdemokraterna hittills har valt att arbeta på?\r\nKan inte det sätt som utskottsmajoriteten har valt\r\nmöjligen vara det enda sättet för att kunna få det\r\nhär klart till 1995 eller 1996?</pre><pre>Andre vice talmannen anmälde att Berit Löfstedt\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 93  INGEGERD SAHLSTRÖM (s):</pre><pre>Herr talman! Låt mig börja med att instämma i den\r\nsyn gällande högskolan som Berit Löfstedt och\r\nInger Lundberg tidigare har gett uttryck för.</pre><pre>Jag vill också inledningsvis yrka bifall till\r\nreservation 7, mom. 12. Det gör jag oavsett hur\r\nomröstningen gällande reservation 3 kommer att\r\nutfalla. Jag står naturligtvis också bakom övriga\r\nsocialdemokratiska reservationer.</pre><pre>Jag vill uppehålla mig vid den del i betänkandet\r\nsom handlar om platserna inom det barn- och\r\nungdomspedagogiska programmet. Jag är starkt\r\nkritisk till det förslag som finns beträffande\r\nnedläggningen av detta program vid några\r\nhögskolor -- bl.a. vid högskolan i Halmstad.</pre><pre>När jag tog del av propositionen ''Högre utbildning\r\nför ökad kompetens'', läste jag att utbildningar med\r\ninriktning mot den privata sektorn och näringslivet\r\nmåste förstärkas. Denna synpunkt delar jag. Vi\r\nsocialdemokrater har i många sammanhang påtalat\r\nvikten av en välutbildad arbetskraft. Men, herr\r\ntalman, när jag läste vidare noterade jag ''att\r\nsärskilt vid mindre och medelstora högskolor är\r\nutbildningsutbudet i alltför stor utsträckning\r\nkoncentrerat på den offentliga sektorns behov!''\r\nMot detta måste jag verkligen protestera. Detta\r\npåstående tycks dess värre också vara en av\r\nanledningarna till förslaget om nedläggning av den\r\nbarn- och ungdomspedagogiska utbildningen vid\r\nbl.a. högskolan i Halmstad.</pre><pre>Jag kan inte hålla med om att utbildningen vid\r\nhögskolan i Halmstad är speciellt inriktad mot den\r\noffentliga sektorn.</pre><pre>Herr talman! Utskottets majoritet skriver också att\r\ndet är till nackdel för utbildningens kvalitet att\r\nbehålla en utbildning med ett minimalt antal\r\nplatser. Jag vill med bestämdhet hävda att det är en\r\nännu större nackdel att helt beröva en region\r\nmöjligheterna till utbildning, fortbildning och\r\nvidareutbildning. För nog måste väl utskottets\r\nborgerliga ledamöter inse att med den kompetens\r\nsom följer med personalen som arbetar med den\r\nbarn- och ungdomspedagogiska utbildningen så\r\nskapas ett kunskapscentra som måste räknas som\r\nen mycket stor tillgång i en region. Detta\r\nkunskapscentra vill jag verkligen behålla i Halland!</pre><pre>Förskollärarlinjen i Halmstad har t.ex. byggts upp\r\nunder en 20-årsperiod i nära samarbete med\r\nnäraliggande kommuner och olika organisationer.</pre><pre>Jag anser att det är angeläget att det barn- och\r\nungdomspedagogiska programmet finns med i den\r\nfortsatta positiva utvecklingen när högskolan nu\r\nbyggs ut.</pre><pre>I samverkan med andra program och kurser kan det\r\nbarn- och ungdomspedagogiska programmet\r\nutvecklas till en viktig profil för högskolan och\r\nregionen. Den kompetens som byggts upp på detta\r\nområde skall enligt min uppfattning inte avvecklas\r\nutan utvecklas och även fortsättningsvis ge\r\nmöjligheter till såväl grundutbildning som fort- och\r\nvidareutbildning för personal inom barnomsorg och\r\nskola. Det här är viktigt nu i dessa dagar när det\r\nsker sådana omvälvningar inom barnomsorgens\r\noch skolans område. Med det förslag som nu ligger\r\nfrån utskottets majoritet stoppas en verksamhet\r\nsom under många år har varit en tillgång för den\r\npedagogiska utvecklingen i mitt län.</pre><pre>Herr talman! Jag vägrar att byta bort denna\r\nverksamhet mot en helt näringsinriktad utbildning.\r\nJag menar att mångfalden berikar högskolans\r\nverksamhet. Det bör finnas plats för både\r\ninriktning mot industri, handel, serviceverksamhet\r\noch barn- och ungdomspedagogik vid en högskola\r\nsom Halmstads.</pre><pre>Det socialdemokratiska förslaget att behålla 60\r\nplatser för den barn- och ungdomspedagogiska\r\nutbildningen vid högskolan i Halmstad är ett\r\nutomordentligt förslag. Med dessa 60 platser kan en\r\nkompetens behållas i regionen, utbildning och\r\nvidareutbildning kan erbjudas och ett redan väl\r\nutvecklat internationellt utbyte och en etablerad\r\nFoU-verksamhet kan fortsätta.</pre><pre>Herr talman! Det är för mig en gåta att mina\r\nborgerliga riksdagskolleger på Hallandsbänken ej\r\ntycks vilja stödja en fortsatt god utveckling inom\r\nlänet då det gäller den barn- och\r\nungdomspedagogiska verksamheten. Att inte\r\nstödja det socialdemokratiska fördelningsförslaget\r\ngällande platserna är verkligen att utarma\r\nutvecklingsmöjligheterna på det pedagogiska\r\nområdet där hemma.</pre><pre>Nu finns dock chansen att under ytterligare några\r\ndagar tänka över det här och läsa vår\r\nsocialdemokratiska motion. Förhoppningsvis\r\nkommer ni då att lämna ert stöd när vi går till\r\nomröstning i nästa vecka.</pre><pre>Anf. 94  MARGITTA EDGREN (fp) replik:</pre><pre>Herr talman! I utskottet är man, som jag tidigare\r\nsade, överens om att en neddragning av de barn-\r\noch ungdomspedagogiska utbildningarna bör och\r\nmåste göras. Som Ingegerd Sahlström också\r\nredovisade är vi oense om var det skall göras.</pre><pre>Vi i majoriteten anser att det är bättre att de\r\nhögskolor som skall ha utbildning också har en viss\r\nvolym, dvs. en viss kritisk massa. Då räcker inte de\r\n60 platser som Socialdemokraterna föreslår. Det\r\nräcker inte för att upprätthålla internationellt\r\nutbyte och forsknings- och utvecklingsarbete. Det\r\när inte möjligt att upprätthålla det med en bas på 60\r\nhelårsplaster.</pre><pre>I gengäld har högskolan i Halmstad fått 90 nya\r\ningenjörsplatser och så mycket som 690 platser för\r\nekonomi, språk och ADB. Med den basen finns det\r\nmöjlighet att vidareutveckla högskolan Halmstad.</pre><pre>Jag är helt övertygad om att om riksdagen skulle\r\ntillfredsställa Ingegerd Sahlströms önskemål skulle\r\nden barn- och ungdomspedagogiska utbildningen i\r\nHalmstad inte ha möjlighet att upprätthålla den\r\nkvalitet som man måste begära av en\r\nhögskoleutbildning.</pre><pre>Anf. 95  INGEGERD SAHLSTRÖM (s)\r\nreplik:</pre><pre>Herr talman! Jag är naturligtvis mycket tacksam för\r\nden föreslagna utbyggnaden och de ytterligare\r\nplatser som skall komma högskolan i Halmstad till\r\ndel. Vi har tidigare från socialdemokratiskt håll\r\npåpekat vikten av att de mindre och medelstora\r\nhögskolorna får ytterligare resurser. Det är bra att\r\nhögskolan i Halmstad får det.</pre><pre>Däremot kan jag inte hålla med Margitta Edgren\r\nnär hon säger att 60 platser inte skulle kunna vara\r\nen bas för utbildning på ett pedagogiskt\r\nverksamhetsområde. Jag ser kanske den här\r\nutbildningen i ett något vidare perspektiv än vad\r\nMargitta Edgren gör. Det är inte enbart själva\r\nplatsantalet som är en förutsättning för en\r\npedagogisk verksamhet i en region. Har man\r\nplatser och kunskap så genererar det andra\r\nverksamheter, och då garanteras vidareutbildning\r\noch fortbildning på ett viktigt område.</pre><pre>Anf. 96  MARGITTA EDGREN (fp) replik:</pre><pre>Herr talman! Nej, man behöver inte alls ta upp\r\ntacksamhet i det här sammanhanget. Det är sunt\r\noch klokt hushållande med resurser att man satsar\r\npå en kritisk massa där det finns möjligheter och\r\ndär det finns förutsättningar för utveckling.</pre><pre>Om barn- och ungdomspedagogiska utbildningar\r\nskall försvara sin plats i ett högskolesystem så måste\r\nde uppfylla samma kvalitetskrav och\r\nkvalitetskriterier som andra högskoleutbildningar\r\nnär det gäller vetenskapligt skolade lärare osv. För\r\natt man skall konkurrera är det tyvärr, Ingegerd\r\nSahlström, inte möjligt att upprätthålla det med en\r\nbas på 60 helårsplatser.</pre><pre>Anf. 97  INGEGERD SAHLSTRÖM (s)\r\nreplik:</pre><pre>Herr talman! Margitta Edgren och jag har\r\nuppenbarligen helt skilda uppfattningar när det\r\ngäller hur många platser som behövs för att\r\nupprätthålla en verksamhet. Anser inte Margitta\r\nEdgren precis som jag gör att en sådan här bas med\r\n60 platser ändå ger stora möjligheter i en region för\r\natt bibehålla och vidareutveckla pedagogiska\r\nkunskaper?</pre><pre>Anf. 98  CLAUS ZAAR (nyd):</pre><pre>Herr talman! Bra universitet och bra högskolor\r\nmåste ta vara på de bästa studenterna och dessutom\r\nge dem en högt kvalificerad undervisning med\r\nmöjlighet till kreativ utveckling. Detta innebär att\r\nutnyttjandegraden och prestationsgraden vid\r\nhögskolor och universitet kommer att bli viktiga\r\nsignaler för institutionernas framtida utveckling.\r\nKonkurrensen kommer att skärpas. Endast de\r\nbästa läroplatserna kommer att kunna utvecklas på\r\nsikt. De bästa högskolorna kommer att attrahera de\r\nbästa bland både undervisningspersonal och\r\nstudenter.</pre><pre>Vi kommer att få se en stor förändring. Den\r\nbyråkrati och styrning från särintressen som ägt\r\nrum sedan en lång tid tillbaka har gjort att både\r\nkompetens och kvalitet har åsidosatts i många fall.\r\nVi känner till problem vid universiteten där man\r\ntvingas anordna preparandkurser för att\r\nstudenterna skall klara sig.</pre><pre>Nu är det nya vindar. Samtidigt har vi en oerhört\r\nkärv arbetsmarknad. Det medför att det just i detta\r\nläge behövs fler platser vid högskolorna. Det har\r\nregeringen också uppmärksammat efter en viss tid.\r\nMen fortfarande håller man fast vid en spärrad\r\nutbildning.</pre><pre>Det är just nu som alla kreativa resurser bör\r\ntillvaratas, det är just nu vi har studenter som vill\r\nutbilda sig i högre grad än någonsin, och det är\r\ndärför nu som vi bör ge möjlighet till detta.</pre><pre>Enligt Ny demokratis åsikt skall en i princip fri\r\nantagning ske till högskolor och universitet. Sedan\r\nfår de antagna tävla i fri konkurrens och visa vad de\r\ngår för.</pre><pre>Herr talman! Läkarkåren har som vi vet byggts upp\r\nmed hjälp av vrålpluggande studenter, som har fått\r\nlov att prestera 4,9 eller 5,0 i studentbetyg och som i\r\nmånga fall inte är lämpliga som läkare. Särintressen\r\nhar styrt antagningen, och nationens intresse har\r\nundertryckts. Vi har inte utbildat de läkare som\r\nnationen har behov av, och nu har vi litet då och\r\ndå i tidningsartiklar kunnat se resultatet. Samtidigt\r\nsom läkarna har en orimlig arbetsbörda råkar de\r\nockså kunna genomföra felaktiga behandlingar och\r\nställa felaktiga diagnoser. De får då schavottera i\r\npressen och blir sedan anmälda till\r\nansvarsnämnden.</pre><pre>Det är alltså inte i grunden läkarnas fel att de har\r\nråkat ut för det här, utan felet ligger i\r\nLäkarförbundets styrning av utbildningens volym --\r\neller snarare Läkarförbundets påverkan;\r\nstyrningen skall ju ske härifrån denna kammare\r\nutifrån vad regeringen föreslår i propositionen. Det\r\nhar varit lobbyintressen som legat bakom, och de\r\nsärintressena har varit oerhört starka. Det är det\r\nsom är beklämmande när vi sedan ser resultatet.</pre><pre>Det är därför vi vill ha en i princip fri antagning.\r\nDå har inte dessa intressen möjligheter att påverka,\r\nutan då är det skickligheten, lämpligheten och den\r\nfria konkurrensen som ser till vilka som skall bli\r\nexempelvis läkare.</pre><pre>Jag har talat med studievägledare vid universitet\r\nsom säger att de bästa studenterna finns i gruppen\r\nsom har ett medelbetyg på knappt 4 eller högre.\r\nSedan skall de fritt konkurrera. Det skall inte vara\r\nbara de som har vrålpluggat som skall komma in på\r\nen utbildning. Felet med den spärrade utbildningen\r\när att vi tar in de som vrålpluggar, de som ofta inte\r\ntotalt sett är de lämpligaste för yrket.</pre><pre>Vi skall låta de studerande välja utbildning\r\nberoende på sitt intresse. Det ger nationen det\r\nstörsta utbytet på lång sikt. På kort sikt kan vi styra\r\noch spärra och leka och dra i trådar, men på lång\r\nsikt måste vi se till nationen. Det är då det är viktigt\r\natt ta vara på kreativiteten hos alla dessa studenter,\r\nsom vill komma in på högskolan. Låt oss ge dem en\r\nmöjlighet, men tvinga dem inte in i ett\r\nutbildningssystem som de inte finner lämpligt för\r\nsin egen utveckling. Låt studenterna välja sin egen\r\nväg!</pre><pre>Vi håller på och hattar med ett antal tusen platser,\r\nmen det är just den styrningen som Ny demokrati\r\nvill bort ifrån. Vi vill ha frihet inom hela\r\nuniversitets- och högskolesektorn. Ta bort\r\nspärrarna i största möjliga utsträckning, och gör det\r\nså snart som möjligt! Det är ett råd som är lönsamt\r\nför nationen. Alternativet för dem som inte\r\nkommer in på högskolan nu är ju att gå in i ett\r\narbetslöshetsersättningssystem, som t.o.m. är mer\r\nkostbart för nationen än att de får gå vid det\r\nuniversitet eller den högskola där de vill gå.</pre><pre>Om vi ser på omvärlden kan vi konstatera att man\r\nexempelvis i Tyskland har en likadan situation som\r\nvi har här. Man inser där att föreläsningar kan ske i\r\nstörre lokaler. Det finns gott om lediga\r\nkonferensutrymmen. Det finns också gott om\r\nlärare -- även om de inte har den formella\r\nkompetensen, så finns det konsulter på hög nivå\r\nmed erfarenhet bl.a. från näringslivet. Det finns\r\nalltså inga hinder annat än ideologiska.</pre><pre>Det är ekonomi att öppna högskolan för alla, och\r\njag hoppas att det sker så snart som möjligt.</pre><pre>Anf. 99  INGER LUNDBERG (s) replik:</pre><pre>Herr talman! Jag konstaterar att vi nu har hört ännu\r\nen nydemokrat i debatten som säger att det behövs\r\nfler platser på högskolan, att det är nu vi skall ta till\r\nvara de kreativa resurserna och att det med tanke\r\npå arbetsmarknadssituationen är utomordentligt\r\nangeläget. Samtidigt är nydemokraterna inte\r\nberedda att stödja Socialdemokraternas förslag att\r\nbygga ut högskolan med ytterligare 10 000 platser.\r\nDet är, herr talman, utomordentligt\r\nanmärkningsvärt.</pre><pre>Det är också mycket anmärkningsvärt att\r\nnydemokraternas företrädare är upprörd över att\r\nman från olika håll följer Läkarförbundets syn på\r\ndimensioneringen av läkarutbildningen. I\r\nsocialutskottets utlåtande över önskemålen om en\r\nutbyggnad av läkarutbildningen i Umeå\r\nkonstaterar socialutskottet att man inom\r\nLäkarförbundet är negativt inställd till\r\nutbyggnaden av utbildningen, men utskottet menar\r\nändå att den faktiska situationen i Norrland är\r\nsådan att man bör planera för en utökning av\r\nutbildningen till hösten 1994. Trots det går Claus\r\nZaar och Stefan Kihlberg, de två nydemokraterna i\r\nutbildningsutskottet, emot ett enigt socialutskott\r\noch följer Läkarförbundet. Det är, herr talman,\r\nanmärkningsvärt.</pre><pre>Anf. 100  CLAUS ZAAR (nyd) replik:</pre><pre>Herr talman! Tidigare i denna debatt har Stefan\r\nKihlberg redogjort just för vår syn på detta,\r\norsaken till att vi inte följer det plantänkande som\r\nInger Lundberg och hennes partivänner\r\nförespråkar. Vi vill ha en fri högskola.</pre><pre>Det vore i stället rimligt att Socialdemokraterna\r\ntänkte om. Man vet att det är 120 000 sökande och\r\natt kanske 90 000 av dessa är behöriga. Då vore det\r\ninte för mycket begärt att vi kunde enas om att ha\r\nen helt fri antagning till högskolan. Det hade varit\r\nbra. Just nu blir situationen oerhört besvärlig för\r\ndem som inte kommer in på den utbildning de har\r\nsökt. Vi bör ta till vara de resurser som finns, och\r\nvi kan lösa det här, Inger Lundberg, bara vi hjälps\r\nåt.</pre><pre>Anf. 101  INGER LUNDBERG (s) replik:</pre><pre>Herr talman! I voteringen om utbyggnaden av\r\nhögskolan kommer först tre yrkanden att stå mot\r\nvarandra: majoritetsförslaget om att säga nej till de\r\n10 000 platserna, Socialdemokraternas förslag om\r\n10 000 platser och nydemokraternas förslag om fri\r\nantagning. Det finns anledning att tro att\r\nnydemokraternas förslag faller i den första\r\nvoteringsomgången. Jag måste därför än en gång\r\nfråga Claus Zaar: Ger det inte större frihet åt\r\nungdomarna att få ytterligare 10 000 platser eller,\r\nefter kompletteringspropositionen, 7 000 platser än\r\natt icke få dessa platser? Är det ändå inte så att\r\nutbyggnaden gynnar ungdomarna och åtminstone\r\nbitvis tillgodoser de krav som Ny demokrati har fört\r\nfram?</pre><pre>Nej, Claus Zaar, det ni i Ny demokrati håller på\r\nmed är att driva en taktikpolitik på en nivå som jag\r\nsom har varit aktiv i politiken i många år inte trodde\r\nförekom. Jag vet att ni i olika sammanhang har talat\r\nväldigt illa om politiken och om politiker, att ni har\r\nsagt att det är ett väldigt taktiserande. Frågan är om\r\ndet inte är er bild av hur politiken skall fungera som\r\nni nu förverkligar i ert agerande. För oss som har\r\njobbat aktivt som politiker gäller att sätta de behov\r\noch de önskemål vi möter ute i samhället i\r\nförgrunden, inte att hålla på med taktikspel av det\r\nslag som Stefan Kihlberg och Claus Zaar här ägnar\r\nsig åt.</pre><pre>Anf. 102  CLAUS ZAAR (nyd) replik:</pre><pre>Herr talman! Det här är inte taktikspel, Inger\r\nLundberg. Det är snarare det som Inger Lundberg\r\noch hennes partikamrater håller på med som är\r\ntaktikspel. De sätter ut ett mete som vi skall nappa\r\npå. Vi har däremot lagt ut ett helt nät som studenter\r\nhar nappat på. Då är det väl bättre att också ni går\r\nin i det nätet.</pre><pre>Det här gäller nationens intresse, och det är inte\r\nbara fråga om taktik från Ny demokratis sida. Det\r\när nationens intresse som vi diskuterar. Vi kommer\r\natt få kanske 30 000--40 000 studenter som är\r\nmissnöjda när de inte har kommit in på någon\r\nutbildning. Det kan också bli fler -- jag har inte de\r\nexakta siffrorna klart för mig, men det rör sig om\r\ntiotusentals studenter som upplever en frustration\r\növer det samhälle de lever i. I stället för de\r\ndemonstrationer vi har haft här kanske vi, om vi\r\ninte gör någonting, får helt andra demonstrationer,\r\noch detta på grund av att vi i denna kammare ofta\r\ninte befinner oss tillräckligt nära verkligheten.</pre><pre>Tidigare hade vi en fri antagning till högskolan. Låt\r\noss införa det tillfälligt. Vi behöver inte ha det\r\nunder hur lång tid som helst, utan vi kan diskutera\r\nanpassningar. Men just nu finns ett enormt behov\r\nav att vi gör detta.</pre><pre>Anf. 103  MARGITTA EDGREN (fp)\r\nreplik:</pre><pre>Herr talman! Om jag någonsin har varit litet grand\r\nattraherad av tankarna på fri antagning, så har de\r\nförsvunnit helt och hållet efter att jag har hört Claus\r\nZaars inlägg. Ta Tyskland som exempel, sade han.\r\nI Tyskland tar man in hundratusentals studenter i\r\növerfyllda biolokaler. De undervisas av\r\nkonsulenter och liknande, och genom en stenhård\r\nprovsättning slås sedan allt fler successivt ut. Det\r\nhela slutar med att kanske 70 000 av de 100 000\r\nefter två, tre eller fyra års utbildning är utslagna\r\nmed jättelika studieskulder och ingen utväg ur\r\ndetta. Jag tror inte på det.</pre><pre>Man kan också fundera på om Claus Zaar\r\negentligen har lyssnat till debatten i dag. Hela den\r\nhär stora förändringen handlar ju om att öka\r\nfriheten för studenterna, att öka deras möjligheter\r\natt välja. Det handlar om att öka högskolornas\r\nfrihet att själva utforma sina antagningssystem, att\r\nsjälva sätta sina särskilda behörighetskrav.</pre><pre>Just läkarutbildningen är ju ett utmärkt exempel på\r\natt det går att genomföra antagningen på annat sätt\r\nän genom att bara gå efter betyg, som nu Claus\r\nZaar ser som någonting så negativt. På Karolinska\r\noch i Linköping kompletterar man betygsantagning\r\nmed intervjuer och får på så sätt fram människor\r\nsom har förutsättningar för att på ett empatiskt sätt\r\nverka i hälso- och sjukvården. Logiken stämmer\r\nalltså inte riktigt.</pre><pre>Dessutom är det faktiskt en myt att Läkarförbundet\r\nskulle styra planeringen av platserna för\r\nläkarstuderande. Men i Läkarförbundet skulle man\r\nnog önska att den möjligheten fanns.</pre><pre>Precis som vi i Folkpartiet säger, det framgår av\r\nbetänkandet, är det långsiktiga analyser, utförda av\r\nLandstingsförbundet, Kommunförbundet, och\r\ndepartement samt i olika utredningar, om den\r\nframtida utvecklingen av läkarbehovet som styr. Vi\r\nkunde därför inte utöka antalet platser med 50 i\r\nUmeå, som vi tidigare talat om. Vi vill nämligen\r\ninvänta analyser här.</pre><pre>Högskolan är inget dagis, Claus Zaar! Det är en\r\nkvalitativ verksamhet som skall bedrivas inom\r\nhögskolan, och denna skall bidra till att nationens\r\nkonkurrenskraft ökar och att de enskilda\r\nmänniskorna så att säga växer. Man måste därför\r\nsätta vissa kvalitativa krav på en sådan verksamhet.\r\nAtt i det sammanhanget ta Tyskland som exempel\r\ntycker jag faktiskt är botten.</pre><pre>Anf. 104  CLAUS ZAAR (nyd) replik:</pre><pre>Herr talman! När man beaktar vilka\r\nkonkurrensländer som vi i framtiden kommer att\r\nha, måste man också se till vilka utbildningssystem\r\nsom man i dessa länder försöker använda sig av.\r\nMan kan då inte bara beakta ideologiska\r\nbindningar utan måste även tänka på konkurrens\r\npå lika villkor.</pre><pre>Jag vill inte påstå att Tysklands lösning är den bästa.\r\nMen man har där så att säga sett till att redan i\r\nförsta steget ta hand om studenterna i så stor\r\nutsträckning som möjligt.</pre><pre>Vid en fri antagning kommer självfallet vissa\r\nstudenter inte att klara given utbildning. Vi kan inte\r\ngarantera något annat. Andelen studerande är ju\r\nstor, eftersom i stort sett alla elever går igenom\r\ngymnasiet.</pre><pre>Om vi har 120 000 sökande är det mer än vad en\r\nårskull omfattas av. Vi slösar bort resurser och\r\nkreativitet genom våra låsningar. Jag tror att läget\r\nkommer att vara förändrat före hösten. Det som vi\r\ni dag talar om kommer då inte att gälla, utan vi\r\nkommer säkerligen närmare och närmare fri\r\nantagning -- och det redan innan hösten kommer.</pre><pre>För läkarutbildningen är det ju bra ordnat i\r\nLinköping och på Karolinska sjukhuset i\r\nStockholm. Men det räcker inte. Det skulle vara så\r\növerallt. Det var i Linköping som man började med\r\nden här lämplighetstesten.</pre><pre>Jag menar alltså att det måste finnas en möjlighet\r\natt bli läkare, om man är intresserad, även om man\r\nhar ett något lägre betyg än dessa toppbetyg såsom\r\n4,9 och 5,5. De elever som har dessa betyg har ju\r\nunder hela sin gymnasietid tvingats så att säga\r\nvrålplugga. Givetvis skall man plugga, men det\r\nskall vara en rimlig nivå på pluggandet. Hos vissa\r\nelever snurrar det ju nästan till i huvudet, efter att\r\nha pluggat så mycket.</pre><pre>Vilka är det som påverkar Landstingsförbundet när\r\ndet gäller behovet av läkare? Jag undrar om det inte\r\när läkarna som är med och påverkar också vid dessa\r\nbedömningar.</pre><pre>Anf. 105  MARGITTA EDGREN (fp)\r\nreplik:</pre><pre>Herr talman! Ett problem, Claus Zaar, är att\r\nnäringsliv och industri inte använder de\r\nhögskoleutbildade. Som jag sade i mitt\r\nhuvudanförande från talarstolen, är det inte mer än\r\n5 % som är sysselsatta i industrin i Sverige. Det är\r\noacceptabelt, när man jämför med hur det är i\r\nandra länder. Det är därför fel att tro att man kan\r\nlösa problemen genom en fri antagning, så alla kan\r\ngå igenom högskolan. Det är inte det som är det\r\ngrundläggande problemet.</pre><pre>När det gäller antagningen till läkarutbildningen i\r\nLinköping, skulle jag vara mycket förvånad om det\r\ninte kommer ett nytt antagningssystem också till de\r\nandra medicinska utbildningsorterna. Studenterna\r\nstår redan i dag -- före studentpengens tid -- på kö\r\noch väljer Linköping.</pre><pre>Med en studentpeng kommer det nu att tvingas\r\nfram andra antagningssystem. Om studenterna\r\nmed förkärlek väljer orter som använder betyg plus\r\nintervjuer vid antagningen, kommer självfallet\r\näven Lund, Umeå och Göteborg att testa den\r\nmetoden. Om det visar sig att man med ett sådant\r\nantagningssystem får de bästa studenterna, som blir\r\nde bästa doktorerna, är de andra orterna inte\r\ndummare än att de också använder samma system --\r\nom det visar sig att systemet sållar bort alla dem\r\nsom Claus Zaar säger är olämpliga.</pre><pre>Anf. 106  CLAUS ZAAR (nyd) replik:</pre><pre>Herr talman! Det är positivt att Margitta Edgren\r\nnämner förändringarna inom läkarutbildningen.\r\nJag tror att vi får mer och mer av detta inom hela\r\nhögskolan. Det är alltså inte bara den utbildningen\r\nsom behöver ses över. Därför är det positivt att det\r\nblir en konkurrens.</pre><pre>Vi har glömt bort de studenter som inte kommer in\r\npå dessa spärrade linjer -- det är dem som jag\r\nvärnar om. Vad skall de göra? Jag har inte fått\r\nnågot besked om en lösning för dem. Det sägs att\r\nungdomspraktik och liknande skall tillgripas. Men\r\ntiden går. Tidigare kunde de ta ett jobb och söka\r\nnästa år, men den möjligheten är nu minimal. Det\r\när bara de som känner någon som har ett företag\r\nsom kan få jobb under en eventuell väntetid innan\r\nde kan söka igen.</pre><pre>Här är det en kris i dag, och vi sätter oss ner och\r\nblundar för den, av taktiska skäl. Vi borde helt\r\nenkelt tänka om. Jag är övertygad om att vi har\r\ntänkt om före hösten och att det då blir i princip fri\r\nantagning.</pre><pre>Andre vice talmannen anmälde att Margitta\r\nEdgren anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 107  REYNOLDH FURUSTRAND\r\n(s):</pre><pre>Herr talman! Låt mig i likhet med Ingegerd\r\nSahlström börja med att yrka bifall till reservation\r\n7, som gäller mom. 12, -- detta oavsett hur\r\nomröstningen utfaller gällande reservation 3 -- samt\r\ntill övriga socialdemokratiska reservationer.</pre><pre>Herr talman! I regeringens proposition\r\n1992/93:169, Högre utbildning för ökad\r\nkompetens, säger utbildningsministern\r\nsammanfattningsvis att universitet och högskolor\r\ninte bara har ''en rätt att besluta om\r\nutbildningsutbudet utan också en skyldighet att\r\ngenom en ständigt pågående omprioritering förnya\r\noch utveckla den utbildning som erbjuds''.</pre><pre>Målet för utbildningspolitiken under 1990-talet är\r\natt utbildningsvolymen skall föras upp minst till\r\njämförbara länders nivå. Vidare sägs att andelen\r\nstudenter på långa utbildningar måste öka samt att\r\nutbildningar mot den privata sektorn och\r\nnäringslivet måste förstärkas.\r\nCivilingenjörsutbildningen måste byggas ut.</pre><pre>Något längre fram i propositionen säger man att\r\n''det är särskilt viktigt att de mindre och medelstora\r\nhögskolorna -- -- -- utformar ett optimalt\r\nutbildningsutbud som anpassas till de egna\r\nförutsättningarna för kompetensuppbyggnad och\r\nefterfrågan från studenter och omgivande\r\narbetsliv''. Man framhåller också ''vikten av att\r\nhögskolorna har en betydande bredd för att kunna\r\ntillgodose studenternas krav på närhet till\r\nutbildning''.</pre><pre>Herr talman! Det anges också fyra särskilt\r\nbetydelsefulla förhållanden för att möjliggöra\r\nnödvändiga förändringar. Ett av dem är att\r\nutbildningsutbudet vid de mindre och medelstora\r\nhögskolorna är ''i alltför stor utsträckning\r\nkoncentrerat på den offentliga sektorns behov''.\r\nFör att kunna spela en ny roll för näringslivets\r\nutveckling bör åtminstone vissa högskolor få en\r\ndelvis ny roll, genom att de inriktas ''i huvudsak\r\nmot behov inom industri, handel och\r\nserviceverksamhet''. En av dessa högskolor är\r\nhögskolan i Eskilstuna/Västerås eller, som den i\r\nframtiden kommer att heta, Mälardalens högskola.</pre><pre>I propositionen föreslås också att utbildningen av\r\nförskollärare och fritidspedagoger helt läggs ner vid\r\nMälardalens högskola, vilket innebär en minskning\r\nmed 510 helårsstudenter. Netto ökar denna\r\nutbildning. Ministern föreslår en omprioritering\r\noch en utökning av högskolans resurser med 940\r\nhelårsstudenter.</pre><pre>Utbildningsutskottets majoritet har tillstyrkt\r\nförslaget i propositionen, vilket innebär att\r\nutbildningen av förskollärare och fritidspedagoger\r\nläggs ner vid Mälardalens högskola.</pre><pre>Det är klart att det är bra att utbildningsutbudet\r\nökar vid Mälardalens högskola -- det råder inget\r\ntvivel om det. Den miljö skolan befinner sig i är\r\nockså, utifrån ett näringslivsperspektiv, den rätta\r\natt öka utbudet i för industri, handel och\r\nserviceverksamhet. Det är emellertid helt fel att\r\nlägga ner utbildningen av förskollärare och\r\nfritidspedagoger, den s.k. barn-  och\r\nungdomspedagogiska utbildningen. Det finns\r\nmånga skäl till detta.</pre><pre>Jag delar utbildningsministerns uppfattning i fråga\r\nom vad jag tidigare har sagt. Det är bra att\r\nhögskolorna inte bara har en rätt, utan också en\r\nskyldighet, att förnya och utveckla utbildningen,\r\nliksom att de långa utbildningarna skall öka. Det är\r\ndå, med nämnda inriktning, märkligt att man inte\r\nlyssnar på Högskolestyrelsens bedömningar. I mars\r\n1993 uttalade sig Högskolestyrelsen för att få\r\nbehålla utbildningen, men med en nästan 50-\r\nprocentig sänkning av kapaciteten. Redan i sin\r\nfördjupade anslagsframställning uttalade sig\r\nhögskolan för att en förlängning av utbildningen\r\nskulle kunna ske.</pre><pre>I Sörmland och Västmanland är det alltför få\r\nungdomar som söker sig vidare till universitet och\r\nhögskolor efter sin gymnasieutbildning. Här finns\r\nen mycket stor reserv att ta vara på när\r\nutbildningsvolymen nu skall öka. Men då måste\r\nförändringarna ske utifrån ''efterfrågan från\r\nstudenter och omgivande arbetsliv'', som det också\r\nsägs i propositionen.</pre><pre>I dag har inte mindre än 460 intresseanmälningar\r\ninkommit till den utbildning som skall läggas ner. I\r\nen skrivelse till utbildningsutskottet, från\r\nlandshövdingarna i Sörmland och Västmanland,\r\nfrån Eskilstuna kommun och Västerås stad, från de\r\nbåda landstingen och de båda kommunförbunden,\r\nhemställdes om en omprioritering av utbildningen\r\ni landet så att utbildningarna av förskollärare och\r\nfritidspedagoger får finnas kvar vid Mälardalens\r\nhögskola, om än i begränsad omfattning. ''Det\r\nomgivande arbetslivet'' ansåg detta så viktigt att en\r\nuppvaktning gjordes hos utskottet tillsammans med\r\nHögskolestyrelsen. Utskottet informerades om att\r\ndet, vid Högskolestyrelsens sammanträde i mars\r\nmånad 1993, från ABB i Västerås hade uttalats\r\nvikten av att utbildningen av förskollärare och\r\nfritidspedagoger får finnas kvar, bl.a. för att ge\r\nbättre förutsättningar för näringslivet i Mälardalen.</pre><pre>Bakom uppvaktningen står flera politiska partier,\r\nmed flera representanter från de båda länen. Det\r\när litet märkligt att nu se agerandet i betänkandet.\r\nDetsamma gäller ett enhälligt uttalande från\r\nMälardalsrådets styrelse, vilket består av de fyra\r\nlandstingen runt Mälaren samt Eskilstuna,\r\nVästerås, Uppsala och Stockholms kommuner. De\r\nhävdar att det är så viktigt att utbildningen av\r\nförskollärare och fritidspedagoger får finnas kvar\r\nvid Mälardalens högskola att detta bör prioriteras.</pre><pre>I regionen Sörmland/Västmanland är det viktigt att\r\nfå till ''en bredd på högskolan för att tillgodose\r\nstudenternas krav på närhet till utbildning''. För att\r\nöka antalet sökande och därmed öka\r\nutbildningsvolymen i landet bör Mälardalens\r\nhögskola ha en större bredd än den som\r\nutskottsmajoriteten nu föreslår.</pre><pre>Utbildningen av förskollärare och fritidspedagoger\r\nföreslås minskas med 25 % i hela landet. I Uppsala,\r\nVästmanland, Sörmland och Örebro län minskas\r\nplatsantalet i relation till antalet invånare med mer\r\nän 50 %. I Kopparberg och Gävleborgs län minskas\r\nplatsantalet med drygt 75 %. I södra och norra\r\ndelarna av Sverige ökar kapaciteten. Enligt vad\r\nsom har kommit till min kännedom har dock flera\r\nhögskolor inte använt medlen för att utöka\r\nutbildningen av förskollärare och fritidspedagoger,\r\nutan det har i stället skett en utökning av andra\r\nutbildningar.</pre><pre>Det finns en alldeles påtaglig risk att\r\nutbildningskapaciteten i en framtid kommer att\r\nvara för låg. Detta gäller särskilt den del av\r\nMellansverige som jag har nämnt. Genom den\r\nolyckliga obalansen kommer även fort- och\r\nvidareutbildningen att försvåras.</pre><pre>Jag vill ta upp ett av de tre huvudskäl som\r\nHögskolestyrelsen angav i sitt beslut att hos\r\nutbildningsutskottet hemställa om att en viss\r\nutbildning faktiskt skulle få finnas kvar. ''Vid\r\nhögskolan i Eskilstuna/Västerås finns unika\r\nmöjligheter att profilera barn- och\r\nungdomsutbildning mot det tekniskt-\r\nnaturvetenskapliga hållet. Den starkt vikande\r\nrekryteringen till tekniskt-naturvetenskaplig\r\nutbildning måste mötas med aktiva och långsiktiga\r\ninsatser av skilda slag, framför allt i förskola och\r\nskola. Regeringen har aviserat att den avser att ta\r\ninitiativ i denna fråga. Vi anser att ett starkt skäl för\r\natt bibehålla utbildningen vid Mälardalens\r\nhögskola är just möjligheten att här bedriva\r\nförsöksverksamhet med denna inriktning.\r\nHögskolan skulle här kunna göra insatser även\r\ninom fortbildningen av barnomsorgspersonal för\r\nlandet som helhet.''</pre><pre>Det har kommit till min kännedom att ett sådant\r\nprojekt som det ovan nämnda redan har startat vid\r\nhögskolan men det kommer, såvitt jag förstår, att\r\nläggas ner om utbildningen måste upphöra.</pre><pre>Något ytterligare som är viktigt att framhålla i detta\r\nsammanhang är vikten av att det finns utbildningar\r\nsom ger kvinnor möjlighet att studera vid högskola.\r\nFörskollärar- och fritidspedagogutbildningar\r\nbehövs också av detta skäl i regionen\r\nSörmland/Västmanland.</pre><pre>Ett viktigt arbete har påbörjats vid ett nyligen\r\nstartat centrum för välfärdsforskning i Eskilstuna\r\nrörande välfärd för barn och ungdomar i ett\r\nregionalt perspektiv. Samarbete sker med lärare\r\nvid utbildningen för förskollärare och\r\nfritidspedagoger. Detta lovande samarbete bör\r\nfortsätta att utvecklas.</pre><pre>Vid högskolan bedrivs också en betydelsefull\r\nutbildning med tvåspråkig/interkulturell profil. Det\r\när en mycket viktig utbildning i ett så invandrartätt\r\nområde som västra Mälardalen faktiskt är.</pre><pre>Slutligen, herr talman, kan jag bara konstatera att\r\n40 lärare blir arbetslösa med utskottsmajoritetens\r\nförslag i detta betänkande. En viktig\r\nsamhällsfunktion tas bort, och regionens mångfald\r\npå utbildningsområdet försämras mycket drastiskt.\r\nDet här känns långt ifrån bra.</pre><pre>I detta anförande instämde Margareta Israelsson\r\n(s).</pre><pre>Anf. 108  INGVAR JOHNSSON (s):</pre><pre>Herr talman! Vi socialdemokrater från de\r\nvästsvenska länen har i gemensamma motioner\r\nkrävt ökade satsningar på såväl grundutbildning\r\nsom forskning vid regionens högskolor. För de här\r\nkraven har vi utomordentligt starka skäl.</pre><pre>Västsverige svarar faktiskt för inte mindre än\r\nungefär en fjärdedel av Sveriges industriella\r\nkapacitet. Den starkt exportinriktade industrin\r\ndrabbas nu utomordentligt hårt av neddragningar,\r\ninte minst bilindustrin.</pre><pre>Den västsvenska industrin är beroende av kraftfulla\r\ninsatser för att klara den förnyelse som är\r\nnödvändig. För att de jobb som har försvunnit skall\r\nkunna återskapas krävs det likaså kraftfulla insatser\r\nså att regionens näringsliv får en ny struktur.</pre><pre>Den omdaning av vår region som väntar kräver\r\ndärför aktiva insatser, bl.a. näringspolitiska och\r\nutbildningspolitiska sådana. Västsverige behöver\r\nbetydligt fler personer som har högskole- och\r\nforskarutbildning än vad man har i dag.</pre><pre>Vi i Västsverige har därför svårt att acceptera att\r\nuniversitetet i Göteborg och högskolorna i vår\r\nregion får en mindre andel av de statliga resurserna\r\nför högskoleutbildning och forskning än vad som\r\nsvarar mot befolkningsunderlaget.</pre><pre>Så är det i dag, trots att flera delar av Västsverige\r\nhar en jämförelsevis liten andel invånare som har\r\nlängre utbildning. Jag tror att det har blivit så här\r\nberoende på att en del av uppbyggnaden av\r\nhögskoleutbildningen i vårt land har skett av\r\nregionalpolitiska skäl, under en tid då\r\narbetsmarknadsläget var mycket bra i Västsverige.\r\nMen i dag vet vi att situationen är en helt annan.\r\nSysselsättningen i industrin minskar kraftigt, och\r\narbetslösheten stiger kraftigt.</pre><pre>I den socialdemokratiska reservationen föreslås det\r\nbetydligt fler platser till såväl Chalmers som\r\nGöteborgs universitet och högskolorna i Borås,\r\nHalmstad, Skövde och Trollhättan/Uddevalla.</pre><pre>Sammanlagt föreslås i reservationen 1 750 platser\r\ntill de västsvenska högskolorna utöver vad\r\nregeringen och nu de borgerliga i utskottet föreslår.\r\nEn sådan utbyggnad skulle befria lika många\r\nungdomar från arbetslöshet och vara en viktig\r\ninjektion för regionens utveckling.</pre><pre>Men de borgerliga bryr sig inte mycket om de\r\nvästsvenska behoven. Hela vår motion om\r\nsituationen och behoven i Västsverige -- där en\r\nfemtedel av Sveriges befolkning finns -- avstyrks nu\r\nav de borgerliga, med en halv mening som\r\nmotivering. Det är en ganska häpnadsväckande\r\nnonchalans.</pre><pre>Slutsatsen av regeringens och de borgerligas\r\nagerande kan bara bli att de borgerliga sviker de\r\narbetslösa ungdomarna i Västsverige och att de inte\r\nser till det behov av ökade utbildningsinsatser som\r\nfinns i Västsverige.</pre><pre>Om de borgerliga riksdagskollegerna från\r\nVästsverige hade varit här skulle jag vilja fråga:\r\nHur skall ni förklara för ungdomar i regionen att ni\r\nföredrar att de skall vara arbetslösa framför att\r\nrösta för de 1 750 högskoleplatser som\r\nSocialdemokraterna föreslår? Hur skall ni förklara\r\nför alla inom Västsveriges näringsliv och\r\norganisationer, som mycket hårt har tryckt på om\r\nökade satsningar på utbildning, att ni röstar på att\r\ndet skall vara 1 750 platser färre i Västsverige än\r\nvad Socialdemokraterna föreslår?</pre><pre>Även om jag vet att det inte är särskilt meningsfyllt\r\nuppmanar jag de borgerliga kollegerna i\r\nVästsverige att rösta på de socialdemokratiska\r\nreservationerna.</pre><pre>Anf. 109  MARGARETA ISRAELSSON (s)\r\n:</pre><pre>Herr talman! Låt mig inledningsvis få yrka bifall till\r\nreservation nr 7, mom. 12, oavsett hur\r\nomröstningen utfaller gällande reservation 3.</pre><pre>När riksdagen nu skall ta ställning till\r\ndimensioneringen av barn- och\r\nungdomspedagogisk utbildning sker detta mot\r\nbakgrund av ett något splittrat underlag.\r\nRegeringen hävdar i sin proposition, med\r\ninstämmande av utskottets majoritet, att antalet\r\nutbildningsplatser bör skäras ner för att undvika en\r\nhög arbetslöshet i framtiden. Detta kan jag och\r\nmedmotionärerna från Västmanland och Sörmland\r\ninstämma i. Vi vill naturligtvis inte medverka till att\r\nmänniskor utbildas till arbetslöshet.</pre><pre>Men utskottet säger också: ''Att det är till nackdel\r\nför utbildningens kvalitet att bibehålla en\r\nutbildning med ett minimalt antal platser vid ett\r\nstort antal högskolor.'' Det gäller att ha en kritisk\r\nmassa, sade Margitta Edgren nyss. Det skall då\r\nvara ett annat skäl för att inte ens i en mindre\r\nomfattning bibehålla utbildningen vid högskolan i\r\nFalun/Borlänge, högskolan i Halmstad samt vid\r\nMälardalens högskola.</pre><pre>Men utbildningen skall ju finnas kvar på ett stort\r\nantal platser: Malmö, Kristianstad, Kalmar, Växjö,\r\nJönköping, Göteborg, Borås, Vänersborg,\r\nNorrköping, Karlstad, Örebro, Stockholm,\r\nUppsala, Gävle, Härnösand, Umeå och Luleå.\r\nMan genomför alltså inte nedskärningen i landet\r\ngenom en kraftig strukturrationalisering, som\r\nutskottets ordförande har hävdat i en\r\ntidningsintervju.</pre><pre>Visserligen har regeringen, med instämmande av\r\nutskottsmajoriteten, valt att kraftigt öka\r\ndimensioneringen vid högskolorna i Växjö,\r\nKalmar, Kristianstad och Karlstad. Detta kommer\r\natt innebära att täckningsgraden högst väsentligt\r\nökas i resp. län. De får över 200 årsplatser per\r\n100 000 invånare. Kronobergs län får över 300. Då\r\nfrågar man sig naturligtvis om dessa högskolor\r\nkommer att genomföra en utbildning av så stor\r\nomfattning som riksdagen nu ger dem resurser för.</pre><pre>Då svarar utskottsmajoriteten: Nja, det är inte vår\r\nsak att lägga oss i hur man gör ute på högskolorna.</pre><pre>Låter inte detta märkligt? Det bör sägas att det\r\nfinns mycket tydliga signaler från flera högskolor\r\nom att man inte tänker utnyttja tilldelade platser\r\nför barn- och ungdomspedagogisk utbildning. Men\r\nnu är inte utskottsmajoriteten orolig för kvaliteten\r\nlängre, trots att detta var ett av skälen till att göra\r\ndenna nedskärning och omlokalisering av\r\nutbildningsplatserna.</pre><pre>Det skall också tilläggas att även högskolor med\r\nbarn -och ungdomspedagogisk utbildning i mindre\r\nomfattning troligtvis kommer att minska antalet\r\nutbildningsplatser.</pre><pre>Detta visar ju med all önskvärd tydlighet att Per\r\nUnckel och hans stödpatrull i utbildningsutskottet\r\nhar skapat ett resurstilldelningssystem som är både\r\nhårt reglerande och slappt, på samma gång. I en\r\nkommentar till regeringspropositionen uttrycks\r\nSveriges Förenade Studentkårers åsikt om detta:</pre><pre>''Regeringens försök att centralplanera genom\r\nstora nedskärningar är dock en besvikelse. Så länge\r\nplatserna är eftersökta anser SFS att de skall finnas\r\nkvar''.</pre><pre>Vart tog egentligen den där omtalade friheten\r\nvägen? Det är lätt att instämma i kravet i\r\nreservation 1 om att en parlamentarisk arbetsgrupp\r\nskall tillsättas för att följa utfallet av det nya\r\nresurstilldelningssystemet.</pre><pre>Det verkar faktiskt som om regeringen oroar sig\r\nmer för att det skall utbildas för många till arbeten\r\ninom barnomsorg och fritidsverksamhet än över att\r\npersonalen skall räcka till i framtiden. Det är en\r\nnågot skrämmande tanke att utbildningsministern\r\nkanske utnyttjar fördelningen av utbildningsplatser\r\nsom ett led i familjepolitiken. Ändå är det ju fullt\r\nmöjligt att i framtiden hävda personalbrist som ett\r\nargument för ytterligare neddragningar inom\r\nbarnomsorgen.</pre><pre>Ni räknar väl inte med att en fortsatt hög\r\narbetslöshet skall ge minskad efterfrågan på\r\nbarnomsorg framöver. Bäva månde alla kvinnor\r\nsom planerar att skaffa barn! Kanske har de både\r\nsänkt ersättning från föräldraförsäkringen och\r\nförsämrade möjligheter till god barnomsorg att\r\nvänta.</pre><pre>Vid institutionen för barn- och ungdomsvetenskap\r\nvid högskolan i Eskilstuna/Västerås ser man\r\nnedläggningen som en klar politisk viljeinriktning.\r\nJag skall citera en skrivelse därifrån: ''Det absolut\r\nenda argument som verkar finnas är: Mälardalens\r\nhögskola specialiseras mot privat arbetsmarknad,\r\nalltså skall alla utbildningar för offentlig sektor\r\nbort. Det är ett nyliberalt ideologiskt hugskott från\r\nden moderate utbildningsministern.'' Ja, detta\r\ntycker jag att Per Unckel visade med all önskvärd\r\ntydlighet redan i debatten den 16 mars kring frågor\r\nställda av Alf Egnerfors och mig. Då hade\r\nutbildningsministern den dåliga smaken att hota\r\nmig: Om ni fortsätter att driva kravet på bibehållen\r\nförskollärar- och fritidspedagogutbildning kanske\r\njag omprövar mitt beslut att ge er mer teknisk\r\nutbildning.</pre><pre>Så talar en sann demokrat.</pre><pre>Vi motionärer menar att det finns starka skäl för att\r\nexaminationsrätten och 90 platser skall bibehållas\r\nvid Mälardalens högskola:</pre><pre>Annars försvinner 510 utbildningsplatser vid\r\nhögskolan i Eskilstuna/Västerås -- hela\r\nförskollärar- och fritidspedagogutbildningen.</pre><pre>Annars åderlåts Mälardalsregionen på 53 % av sina\r\nutbildningsplatser inom förskollärar- och\r\nfritidspedagogutbildningarna. Antalet\r\nutbildningsplatser i regionen är redan före\r\nnedskärningen lägre än i övriga landet, i\r\nförhållande till befolkningsmängden.</pre><pre>Annars minskar utbildningsutbudet främst för\r\nregionens kvinnor, som ofta på grund av sin sociala\r\nsituation är geografiskt bundna.</pre><pre>Annars måste 460 personer, som trots förslaget om\r\nnedläggning anmält intresse för att utbilda sig vid\r\nMälardalens högskola, söka sin utbildning utanför\r\nregionen.</pre><pre></pre><pre>Annars kommer regionen att lida stor brist på\r\nförskollärare i framtiden.</pre><pre>Annars går regionen miste om förskollärare och\r\nfritidspedagoger som genom förlängd utbildning till\r\n120 poäng erhåller större kompetens även i\r\ninternationellt perspektiv.</pre><pre>Annars befarar de fackliga organisationerna på sikt\r\nen sämre pedagogisk verksamhet inom förskola och\r\nskolbarnomsorg.</pre><pre>Annars ges ej möjlighet att förverkliga det nya\r\nframarbetade utbildningsprogrammet med särskild\r\ninriktning mot naturvetenskap och teknik.</pre><pre>Annars saknas möjligheterna att utbilda\r\nförskollärare och fritidspedagoger med särskild\r\nkompetens att stödja barn med annat hemspråk och\r\nannan kultur än den svenska, en av högskolans\r\nspecialiteter.</pre><pre>Annars, säger högskolans studentkår, blir det en\r\nförändrad jämvikt mellan könen bland\r\nstudenterna. T.o.m. det kan påverka studiemiljön.</pre><pre>I detta anförande instämde Reynoldh Furustrand\r\n(s).</pre><pre>Anf. 110  ELISABETH PERSSON (v):</pre><pre>Herr talman! Utbildningsutskottet är ett av de\r\nutskott som har de allra flesta yrkanden att ta\r\nställning till, det vet vi. Att det i denna flod av\r\nyrkanden kan hända att ett viktigt ärende drunknar\r\noch inte får den behandling det förtjänar är fullt\r\nförståeligt. Jag är rädd för att högskoleutbildningen\r\nför optiker är en sådan fråga.</pre><pre>När motionärer från ett län går samman och\r\nmotionerar om att förlägga utbildningen till just\r\nderas län, är naturligtvis risken stor att det hela\r\navfärdas som en fråga om bypolitik och inte av\r\nsärskilt stor vikt. Men, herr talman,\r\nhögskoleutbildningen för optiker är inte en\r\nbypolitisk fråga. Det är inte heller frågan om vilket\r\nuniversitet som skall få uppdraget att anordna\r\nutbildningen.</pre><pre>I dag finns det optikerutbildning på två platser i\r\nlandet: i Stockholm och i Borensberg, som ligger\r\nmellan Linköping och Motala i Östergötland. Den\r\nnuvarande optikerutbildningen är en specialkurs i\r\ngymnasieskolan.</pre><pre>Nu skall gymnasieutbildningen avskaffas, och\r\noptikerna skall högskoleutbildas. I och med\r\nhögskolestatusen finns det alla skäl att koncentrera\r\nutbildningen till ett ställe, för större kommer den\r\ninte att bli.</pre><pre>En förläggning till ett ställe har vi motionärer inget\r\natt erinra mot. Däremot har vi, som representanter\r\nför samtliga partier utom Moderaterna, svårt att\r\nförstå att det finns några som helst fördelar med att\r\nförlägga utbildningen till Stockholm. Vi menar att\r\nalla kända skäl talar för att det är Linköpings\r\nuniversitet som borde få uppdraget att anordna\r\nutbildningen.</pre><pre>Både Karolinska institutet i Stockholm och\r\nuniversitetet i Linköping vill ha utbildningen och\r\nhar gjort framställningar om detta. Att förlägga\r\noptikerutbildningen till universitetet i Linköping\r\noch ge just det universitetet rätt att utfärda\r\noptikerexamen innebär, som jag har sagt, många\r\nfördelar framför en förläggning till Stockholm.</pre><pre>Universitetet i Linköping har en tvärvetenskaplig\r\ninriktning. Den medicinska utbildningen på\r\nHälsouniversitetet är omvittnat god. Ögonkliniken\r\när välkänd för sin kompetens. Optikers utbildning\r\noch yrkeskunskaper kommer även med en\r\nhögskoleutbildning att baseras på medicinsk\r\nvetenskap, oftamologi, beteendevetenskap,\r\nteknologi och ekonomi -- för att nämna några\r\nområden. Alla dessa discipliner finns väl\r\nrepresenterade inom universitetet i Linköping.</pre><pre>Herr talman! Under snart 30 år har Stefanskolan i\r\nBorensberg samarbetat med ögonkliniken på\r\nuniversitetssjukhuset när det gäller den medicinska\r\nutbildningen. Fortbildningskurser för redan\r\nyrkesverksamma optiker anordnas i samarbete\r\nmellan Stefanskolan och universitetet. Flera andra\r\nkurser på högskolenivå har genomförts av\r\nStefanskolan och universitetet i Linköping\r\ntillsammans. Man har också haft\r\nuppdragsutbildning inom områden fysikalisk optik\r\noch optiska instrument med FFV i Linköping.</pre><pre>Det är alltså litet märkligt att först propositionen\r\noch sedan utbildningsutskottet utan motivering helt\r\nsonika ger Karolinska institutet uppdraget att stå\r\nför den kommande högskoleutbildningen för\r\noptiker.</pre><pre>Vi som har haft tillfälle att sätta oss in i ärendet\r\nmenar att fördelarna för Linköping väger över i\r\nvalet mellan Stockholm och Linköping. Nu tror inte\r\nens jag att Karolinska institutet i och för sig inte\r\nskulle klara av att ordna en bra högskoleutbildning\r\nför optiker. Det tror jag visst att man kunde. Men\r\nså länge det handlar om att ha utbildningen på ett\r\nställe och vi måste välja mellan Stockholm och\r\nLinköping, är det olyckligt att man varken i\r\npropositionen eller i utbildningsutskottets\r\nbetänkande har motiverat sitt val.</pre><pre>Vi undrar vad det är som talar för Karolinska\r\ninstitutet. Det står inte ett enda ord om detta i\r\nbetänkandet. Vad är det för kunskaper om dessa\r\ntvå ställen som utskottets majoritet har men som\r\nden inte vill skriva om? Jag utgår från att man har\r\nnågra sakliga argument när man gör det val som\r\nman gör. Vad är det ni vet som vi motionärer inte\r\nvet? Kan det vara så enkelt att blotta namnet\r\nKarolinska institutet låter så förtroendeingivande,\r\natt man därför har gått den lättaste möjliga vägen\r\noch valt det man känner till?</pre><pre>Om det inte är slentrian som avgjort, vore jag och\r\nmina medmotionärer mycket tacksamma om vi\r\nkunde få ett klargörande och fick höra argumenten\r\nför Karolinska institutet. Vi är naturligtvis beredda\r\natt omvärdera vårt ställningstagande, om det finns\r\nstarka argument som ensidigt talar till Stockholms\r\nfördel.</pre><pre>Från studiesocial synpunkt väger Borensberg och\r\nLinköping klart över. I Borensberg är det, för att ta\r\nett exempel, inga problem för studenterna att hitta\r\nbostad. Kommunikationerna till Linköping är\r\ngoda. I Stockholm är det däremot mycket svårt att\r\nfå tag på ett studentrum. Avstånden är stora, och\r\ndet finns en risk för att den lilla gruppen\r\nhögskoleoptiker drunknar i den stora\r\nstudentkåren.</pre><pre>Nya lokaler med hög standard togs i bruk 1983 i\r\nBorensberg, och all den moderna utrustning som\r\nkrävs för optikerundervisningen finns redan.</pre><pre>Herr talman! Jag tror inte att jag behöver\r\nargumentera mer för detta. Min och mina\r\nmedmotionärers slutsats är alltså att\r\noptikerutbildningen bör förläggas till universitetet i\r\nLinköping. Där finns den samlade kompetens som\r\nbehövs för att utveckla optikerutbildningen.\r\nKunnande och resurser vid Stefanskolan i\r\nBorensberg kan tas till vara på ett sätt som gör det\r\nhela ekonomiskt försvarbart. Det har många\r\nfördelar.</pre><pre>Herr talman! Jag tror inte heller jag behöver\r\nargumentera mer mot Karolinska institutet. Jag\r\nnöjer mig med att yrka bifall till reservation 22 i\r\nbetänkandet.</pre><pre>Anf. 111  MARGITTA EDGREN (fp)\r\nreplik:</pre><pre>Herr talman! Jag tycker att vi tillsammans skall\r\nglädjas åt att optikerutbildningen nu blir en treårig\r\nhögskoleutbildning. Det har jag och Elisabeth\r\nPersson önskat länge.</pre><pre>Regeringen har gjort den bedömningen att\r\nansvarigt för utbildningen skall vara Karolinska\r\ninstitutet. Men det i sig innebär inte att\r\noptikerutbildningen absolut skall bedrivas i\r\nStockholm. Ansvaret för utbildningen är en sak,\r\nmen det betyder också att det finns möjligheter att\r\nanvända kompetens, kunnande, lokaler och\r\nutrustning som finns t.ex. vid Stefanskolan i\r\nBorensberg. Vad här läggs fast är att Karolinska\r\ninstitutet skall ha det sammanhållande ansvaret.</pre><pre>Är det så bra i Linköping och i Stefanskolan som\r\ndet har sagts, utgår jag från att man i Karolinska\r\ninstitutet är så klok att man använder det underlag\r\nsom redan finns. Det är också ett sätt att få ut mer\r\nverksamhet för samma pengar, en hushållning med\r\nbegränsade resurser, något som vi ju alla är\r\nangelägna om.</pre><pre>Anf. 112  ELISABETH PERSSON (v)\r\nreplik:</pre><pre>Herr talman! Också jag är glad över att det blir en\r\nhögskoleutbildning. Den här frågan har tidigare\r\ndiskuterats i kammaren många gånger.</pre><pre>Men handen på hjärtat, Margitta Edgren, detta är\r\nväl att gå över ån efter vatten! Frågan är om\r\nhuruvida universitet i Linköping är kompetent att\r\nvara huvudman för denna utbildning eller inte.\r\nFinns det kanske -- som vi hävdar -- fördelar med\r\natt just universitetet i Linköping blir huvudman?\r\nVad är det som skulle göra att resurserna utnyttjas\r\nbättre om Karolinska institutet blir huvudman? Jag\r\ntycker att det vore sanslöst. Visserligen måste man\r\npendla, men även om man åker med snabbaste\r\nförbindelsen, X2000, mellan Stockholm och\r\nLinköping, tar resan 2 timmar. Sedan tar det 20\r\nminuter med buss till Borensberg. Dessa\r\ntransportkostnader och tidskostnader som uppstår,\r\noavsett om det gäller förflyttning av studenter eller\r\nav lärare, elimineras om man låter universitet i\r\nLinköping ha huvudmannaskapet.</pre><pre>Jag är angelägen om att få svar på min fråga. Finns\r\ndet några skäl som gör att inte universitetet i\r\nLinköping är fullt kompetent att stå som huvudman\r\nför utbildningen? Jag tror inte att det är på det\r\nsättet. Jag kan tänka mig att om universitetet i\r\nLinköping på ett tidigare stadium hade varit bättre\r\nmed sin marknadsföring, hade det här problemet\r\nkanske inte uppstått. Några sakliga skäl -- att man\r\nsaknar kompetens i Linköping, att man inte har\r\nerfarenhet av tvärvetenskapligt arbete, att man inte\r\nhar erfarenhet av att inrätta nya\r\nhögskoleutbildningar -- finns inte. Tvärtom, jag vill\r\nhävda att man är väl så kompetent, såväl i\r\nLinköping som i Stockholm.</pre><pre>Margitta Edgren, jag är ledsen, men om det är ett\r\nslags resursresonemang som ligger bakom, har ni\r\nnog ärligt talat hoppat i galen tunna.</pre><pre>Anf. 113  SONIA KARLSSON (s):</pre><pre>Herr talman! Representanter från Östergötland ur\r\nalla partier, förutom Moderaterna, har väckt en\r\ngemensam motion, där vi hemställer att\r\noptikerutbildningen skall bedrivas vid universitetet\r\ni Linköping och att Borensberg skall kunna\r\nfortsätta att utgöra en bas för utbildningen.</pre><pre>Mot bakgrund av att vi har denna gemensamma\r\nmotion med företrädare från sex av riksdagens\r\npartier, är det med besvikelse som jag har tagit del\r\nav utskottets betänkande i denna del.\r\nFörhoppningen var givetvis att det skulle finnas\r\nmotsvarande stöd i utbildningsutskottet som det vi\r\nlyckades samla i länet.</pre><pre>I betänkandet står att utskottet inte har funnit skäl\r\natt frångå regeringens bedömning att Karolinska\r\ninstitutet bör bli ansvarigt för optikerutbildningen.\r\nMen regeringens bedömning vilar på felaktiga\r\ngrunder. I propositionen om högre utbildning för\r\nökad kompetens anges som skäl för förslaget att\r\n''en så stor del av utbildningen redan bedrivs i\r\nStockholm att Karolinska institutet därför får i\r\nuppdrag att anordna utbildningen''. Som jag redan\r\nnämnt, stämmer inte detta.</pre><pre>Vid Stefanskolan i Borensberg deltar varje läsår\r\n160 elever i den reguljära gymnasieutbildningen för\r\noptiker. På S:t Eriks gymnasium i Stockholm finns\r\ndet totalt 128 elever per år.</pre><pre>På Stefanskolan finns det dessutom många\r\nveckoslutskurser för både optiker och legitimerade\r\noptiker. Läsåret 1992/93 har dessa kurser samlat\r\ntotalt ca 70 deltagare. Kurserna hålls under tre\r\nalternativt fem veckoslut. Vid S:t Eriks gymnasium\r\nhålls inga veckoslutskurser för optiker.</pre><pre>Vid en närmare jämförelse kan det alltså\r\nkonstateras att det finns lika många platser i\r\nutbildningen i Borensberg som i Stockholm. Det\r\nsom väger över för Borensberg är att\r\ngenomströmningen där är större, dvs. att man där\r\nutbildar fler med samma resurser. Slutsatsen av\r\ndetta blir att utbildningen är billigare i Borensberg\r\nsamtidigt som den håller en hög kvalitet. Alla\r\nargument talar för att utbildningen bör förläggas\r\ndär.</pre><pre>Dessutom framförs i propositionen att om\r\nLinköpings universitet skall anordna utbildningen,\r\nförutsätts en flyttning från Motala till Linköping.\r\nInte heller detta stämmer. Förutsättningen är att\r\nstora delar av utbildningen även i framtiden skall\r\nbedrivas på Stefanskolan i Borensberg, där\r\nomfattande resurser redan finns i form av lokaler,\r\ninredning, utrustning och lärare. Precis som\r\nElisabeth Persson sade har optikerutbildning\r\nbedrivits vid skolan i Borensberg sedan 1956, dvs.\r\nunder 37 år. Det är en lång och värdefull tradition\r\nsom bör tillvaratas.</pre><pre>Att förlägga den nya optikerutbildningen till\r\nuniversitetet i Linköping och ge universitetet rätt\r\natt utfärda optikerexamen skulle innebära många\r\nfördelar såväl för utbildningen i sig som för\r\nregionen.</pre><pre>Elisabeth Persson har tidigare varit inne på att\r\nuniversitetet i Linköping har en stark\r\ntvärvetenskaplig inriktning. Alla de discipliner som\r\nbehövs för en optikers utbildning och\r\nyrkeskunskaper finns på universitetet. Samarbete\r\nmellan ögonkliniken på universitetssjukhuset och\r\nStefanskolan har pågått i 30 år.</pre><pre>Dagens beslut handlar om att koncentrera\r\nutbildningen till en ort.</pre><pre>De skäl som i propositionen anses tala för att\r\nutbildningen bör förläggas till Stockholm är\r\nfelaktiga, vilket jag härmed har påvisat i mitt\r\ninlägg. Vi kan därför utgå ifrån att det inte\r\nföreligger några avgörande skillnader mellan\r\nStockholm och Linköping i själva sakfrågan.</pre><pre>Det framstår därför som självklart att utbildningen\r\nbör förläggas till Linköpings universitet och att\r\nStefanskolan i Borensberg får utgöra en bas för\r\nutbildningen.</pre><pre>Vi talar ofta i denna kammare om behovet av att\r\ndecentralisera olika verksamheter.\r\nOptikerutbildningen har funnits under 37 år i\r\nBorensberg. Att nu utan vägande skäl centralisera\r\ndenna till Stockholm kan inte vara riksdagens\r\negentliga mening.</pre><pre>Med hänvisning till vad jag har anfört i denna fråga\r\nyrkar jag bifall till reservation nr 22 under mom. 79\r\nav Lena Hjelm-Wallén m.fl.</pre><pre>Herr talman! Jag förväntar mig att riksdagen\r\nbifaller reservationen och därmed också den\r\nflerpartimotion som har väckts från Östergötland,\r\nvilket innebär att optikerutbildningen skall\r\nbedrivas vid universitetet i Linköping.</pre><pre>Jag yrkar alltså bifall till reservation nr 22.</pre><pre>Anf. 114  ELISABETH PERSSON (v)\r\nreplik:</pre><pre>Herr talman! Jag vill bara lyfta fram det som Sonia\r\nKarlsson sade, att just det som kan se ut som ett\r\nargument för att förlägga utbildningen till\r\nKarolinska institutet är ett resonemang om att man\r\ndär har haft större delen av den totala utbildningen.\r\nDet var utmärkt att Sonia Karlsson påpekade att så\r\nfaktiskt inte är fallet. Detta resonemang måste\r\ngrunda sig på en desinformation till departementet.\r\nJag har stor förståelse för att sådant kan hända.\r\nSom jag sade i mitt anförande har jag också stor\r\nförståelse för att vissa ärenden kanske inte får den\r\nseriösa behandling som de förtjänar. Nu har både\r\nriksdagen och utskottet efter denna debatt\r\nmöjlighet att rätta till detta dåligt underbyggda\r\nförslag genom att rösta för motion Ub22, vilket jag\r\nhoppas att man kommer att göra. Jag tycker inte att\r\nman skall se det som någon form av prestigeförlust\r\natt förlora.</pre><pre>Sonia Karlsson har framhållit detta argument på ett\r\nbra sätt. Från någon annan har jag inte hört några\r\nandra argument som talar för Stockholm.</pre><pre>Anf. 115  INGER HESTVIK (s):</pre><pre>Herr talman! Jag börjar med att yrka bifall till det\r\nav Reynoldh Furustrand under överläggningen\r\nframställda yrkandet under mom. 12:</pre><pre>12. beträffande dimensionering och lokalisering av\r\nbarn- och ungdomspedagogisk utbildning</pre><pre>dels att riksdagen bifaller res. 7 av Lena Hjelm-\r\nWallén m.fl. (s)</pre><pre>dels att riksdagen hos regeringen begär förslag om\r\nden omräkning av anslagen till universiteten i\r\nLund, Göteborg, Umeå och Linköping,\r\nhögskolorna Falun/Borlänge, Halmstad, Karlstad\r\noch Växjö samt Mälardalens högskola som följer av\r\nvad som anförts i res. 7.</pre><pre>Detta yrkande kommer att delas ut som ett särskilt\r\nyrkande under debatten.</pre><pre>I övrigt yrkar jag bifall också till de reservationer\r\nsom Berit Löfstedt tidigare har yrkat bifall till\r\nunder debatten.</pre><pre>Herr talman! I flera motioner har vi\r\nsocialdemokrater från Dalarna framfört våra\r\nsynpunkter och önskemål när det gäller den högre\r\nutbildningen vid Högskolan Falun/Borlänge.</pre><pre>Högre utbildning och forskning blir allt viktigare\r\nsom regionalpolitiskt styrinstrument. Den blir allt\r\nviktigare för den enskilda människan och hennes\r\nmöjligheter till egen utveckling samt hennes\r\nmöjligheter att skaffa sig en plats på\r\narbetsmarknaden. Den blir också allt viktigare för\r\nnäringslivets möjligheter att förse sig med anställda\r\nsom har hög och rätt kompetens i sin\r\nyrkesutövning.</pre><pre>I Kopparbergs län har vi en, vid jämförelse med\r\növriga landet, låg utbildningsprofil. Vi har också ett\r\nmycket kärvt arbetsmarknadsläge, mycket på\r\ngrund av att de stora basnäringarna inom järn- och\r\nskogshantering har omstrukturerats och\r\nrationaliserats. Det behövs färre anställda i\r\nföretagen, men de som skall anställas behöver en\r\nannan kompetens än tidigare.</pre><pre>I vår region finns en mycket stark efterfrågan på\r\nhögre utbildning. Det är oerhört viktigt att\r\nutbildningen vid vår högskola tillåts att expandera.</pre><pre>Det är därför med besvikelse jag konstaterar att\r\nutbildningsutskottets majoritet har avslagit de\r\nsocialdemokratiska motionskraven om en\r\nutbyggnad på 10 000 årsstudieplatser för landet, av\r\nvilka Högskolan Falun/Borlänge skulle ha tilldelats\r\nytterligare 300 platser.</pre><pre>Med små ekonomiska insatser hade vi kunnat ge\r\narbetslösa ungdomar, kvinnor och män samt även\r\nde människor som redan har arbete, men som\r\nbehöver stärka sin kompetens inför framtida\r\nbehov, en hjälpande hand samtidigt som landet och\r\nnäringslivet hade getts en resurs inför framtiden.\r\nDet hade kunnat hjälpa de ungdomar som nu går ut\r\ngymnasieskolan att se möjligheter i stället för\r\nsvårigheter.</pre><pre>En annan besvikelse gäller lokaliseringen av den\r\nbarn- och ungdomspedagogiska utbildningen.\r\nEnligt betänkandet vidhåller utskottsmajoriteten\r\npropositionens förslag om att lägga ner\r\nutbildningen vid tre högskolor.</pre><pre>Jag har, liksom mina partikolleger i utskottet, insikt\r\nom att antalet utbildningsplatser bör skäras ned.\r\nMen nedskärningen bör inte drabba bara tre\r\nhögskolor utan de bör delas upp även på andra\r\nhögskolor som bedriver utbildningen.</pre><pre>Som framhållits i vår dalamotion har framför allt\r\nförskollärarlinjen en regional rekrytering. Det\r\nbetyder att länets arbetsmarknad inom denna\r\nsektor försörjs av Högskolan Falun/Borlänge.\r\nLänets kommuner ser med oro på möjligheterna att\r\nrekrytera utbildad personal och att vidareutbilda\r\npersonal till sin barnomsorg. Det är dessutom ett\r\nmycket ogenomtänkt förslag som regeringen har\r\nlagt med tanke på det växande samarbete som sker\r\nmellan verksamheterna inom barn- och\r\nungdomspedagogiken och grundskolan.</pre><pre>Det är ett hårt slag mot de kvinnor som genom att\r\nutbildningen finns nära hemorten sett en möjlighet\r\natt få en fast förankring på arbetsmarknaden efter\r\ngenomgången utbildning.</pre><pre>Vad beträffar Högskolan Falun/Borlänge bör\r\ndärför av flera skäl de 60 utbildningsplatserna, som\r\nvi har föreslagit i vår motion, behållas. Högskolan\r\nbör också fortsättningsvis få behålla sin\r\nexamensrätt till denna utbildning.</pre><pre>Herr talman! Jag är även kritisk mot de förslag till\r\nresurstilldelningssystem som finns i betänkandet,\r\näven om det är bättre än det förslag som regeringen\r\nhar lagt i sin proposition. Det kommer att\r\nmissgynna de mindre högskolorna, framför allt de\r\nsom har verksamheter i glesbygd och högskolor\r\nsom bedriver distansutbildning eller utbildning på\r\nhalvfart.</pre><pre>Herr talman! Jag har yrkat bifall till den tidigare\r\nsocialdemokratiska reservationen av Berit\r\nLöfstedt, men också till det särskilda yrkandet som\r\nhar framförts här under debatten.</pre><pre>I detta anförande instämde Reynoldh Furustrand\r\noch Margareta Israelsson (båda s).</pre><pre>Anf. 116  MATS LINDBERG (s):</pre><pre>Herr talman! Det är förunderligt hur olika man kan\r\nhantera frågor i denna riksdag. Utskottets\r\nmajoritet går utan att blinka emot ett enigt\r\nsocialutskott som tillstyrker en utökad\r\nläkarutbildning i Umeå. Behovet av en utökad\r\nläkarutbildning i norra Sverige råder det inget\r\ntvivel om. Samverkansnämnden i norra Sverige har\r\nockså i total enighet påtalat dessa behov, och\r\nuppvaktningar har gjorts från de politiska\r\npartierna. Trots detta är den borgerliga majoriteten\r\ninte beredd att just nu ta ställning till en utökning.\r\nEn fråga som man då ställer sig är: När kan det då\r\nbli aktuellt?</pre><pre>Det finns ett väl dokumenterat behov av en\r\nutökning av läkarutbildningen. Man har också\r\nerfarenheter av att om utbildningen ökas, ger det\r\neffekter så att även orter utanför de stora städerna\r\nkan få en tillfredsställande läkarbemanning.</pre><pre>När man sedan läser motiven till att\r\nutskottsmajoriteten avslår motionen, förstår man\r\ningenting. Motivet är att det finns några läkare som\r\när arbetslösa i Stockholm. Därför skall man vara\r\nrestriktiv med att öka utbildningen.</pre><pre>Prognoser över läkarbehovet har med jämna\r\nmellanrum redovisats från såväl Läkarförbundet\r\nsom från företrädare för landstingen. Det finns få\r\ngrupper som är så väl kartlagda som läkarkåren.\r\nDärför anser jag att man nu bara ägnar sig åt\r\nundanflykter.</pre><pre>Ett bevis för detta är inte minst förhållandet att ett\r\nenhälligt socialutskott tillstyrker en utökning av\r\nläkarutbildningen i Umeå just med motiven att de\r\nundersökningar som har genomförts visar att en\r\nutökad utbildning i Umeå innebär att fler stannar\r\nkvar efter examen för att tjänstgöra i något av\r\nNorrlandslänen. Därtill kommer att stora\r\npensionsavgångar, som sker en bit in på 2000-talet,\r\nockså innebär en ytterligare minskning av\r\nläkartätheten.</pre><pre>Herr talman! Vad jag tror att det handlar om är att\r\nmina norrländska riksdagskolleger på den\r\nborgerliga kanten också har insett detta. Det\r\nsaknas vilja och kunskap i regeringen om de\r\nförhållanden som råder i norra Sverige. Jag kan inte\r\ntolka det på annat sätt, eftersom det i denna debatt\r\ninte finns någon borgerlig norrländsk företrädare\r\nanmäld, trots de stora ansträngningar som också de\r\nhar gjort för denna så viktiga fråga.</pre><pre>Herr talman! Avslutningsvis vill jag yrka bifall till\r\nSocialdemokraternas reservation 8. Jag står\r\nsjälvfallet bakom även de övriga yrkanden som\r\nBerit Löfstedt har anfört i debatten.</pre><pre>Anf. 117  ANN-CATHRINE HAGLUND\r\n(m):</pre><pre>Herr talman! Jag har inte på något sätt för avsikt att\r\ngå i svaromål med någon av de tidigare\r\ndebattörerna, därför att utskottsmajoriteten på ett\r\nalldeles förträffligt sätt har företrätts av Margitta\r\nEdgren och Tuve Skånberg. Margitta Edgren har\r\nockså utförligt bemött de senaste inläggen. Därför\r\nberör jag inte dessa.</pre><pre>Jag vill som avslutning på den här debatten göra det\r\nsom jag tror att utbildningsministern skulle ha gjort\r\nom han hade kunnat vara här i dag, nämligen tacka\r\nför en viktig och intressant debatt.</pre><pre>Jag tänker också göra några få allmänna\r\nkommentarer. Utbildningsutskottet har ju haft en\r\nmycket intensiv vår och ytterligare debatter\r\nkommer att följa. Proposition 1992/93:169 är en del\r\ni fullföljandet av regeringens reformstrategi, en\r\nstrategi i tre steg som lades fast i\r\nprincippropositionen Universitet och högskolor --\r\nfrihet för kvalitet. Steg 1: att skapa frihet och\r\nincitament för utveckling och kvalitet inom statliga\r\nuniversitet och högskolor, steg 2: fasta och entydiga\r\nregler för relationerna mellan staten och fristående\r\nuniversitet och högskolor samt steg 3: ett förändrat\r\nickestatligt huvudmannaskap för vissa universitet\r\noch högskolor.</pre><pre>Vi kommer här i kammaren inom kort att fortsätta\r\ndebattera den här strategin.</pre><pre>Riksdagens beslut i december 1992 ger statliga\r\nuniversitet och högskolor ökad frihet, bl.a. när det\r\ngäller studieorganisation, utbildningsutbud,\r\nantagning av studenter och disposition av resurser.\r\nLag och förordning ger garantier för kritiskt\r\ntänkande, forskningens frihet och rättssäkerhet, för\r\nfunktionella beslutsformer och ett tydligt\r\nledningsansvar. Vi får en internationellt gångbar\r\nexamensordning. Och nu får vi ett nytt\r\nresurstilldelningssystem, ett utbildningsuppdrag\r\nför varje högskola och regler för examensrätt för\r\nfristående högskolor.</pre><pre>Den ökade friheten kombineras med stimulans till\r\nnytänkande, kvalitetskonkurrens och ett effektivt\r\nutnyttjande av resurser. Universitet och högskolor\r\nfår vida ramar men samtidigt en skyldighet att\r\ngenom en ständigt pågående utvärdering och\r\nomprioritering förnya och utveckla. Detta har\r\nMargitta Edgren på ett utmärkt sätt beskrivit i\r\ndenna debatt.</pre><pre>Den högre utbildningens kvalitet och omfattning är\r\nav avgörande betydelse för Sveriges\r\nkonkurrenskraft och för den enskilde. Behoven av\r\nökad kunskap ökar ständigt. Detta är en kraftig\r\nutmaning för vårt land. Och universiteten och\r\nhögskolorna spelar en mycket viktig roll.</pre><pre>Jag håller med Berit Löfstedt om att det är svårt att\r\nfånga universitetens och högskolornas roll i ord.\r\nMen ett är dock säkert, nämligen att deras\r\nmöjligheter att självständigt fatta viktiga beslut\r\nfrigör kreativitet och nyskapande.</pre><pre>Den högre utbildningen måste byggas ut kraftigt.\r\nOch så sker nu. Sverige måste ha minst lika stor del\r\nav varje ungdomsgrupp i högre utbildning som\r\nandra länder. Fler måste välja längre utbildningar.\r\nDe tekniska och naturvetenskapliga områdena\r\nmåste förstärkas.</pre><pre>Men samtidigt måste utbyggnaden göras på ett sätt\r\nsom säkerställer kvaliteten, vilket betonas både i\r\npropositionen och av utskottets majoritet. Det är\r\nen utomordentligt viktig avvägning som måste\r\ngöras.</pre><pre>Regeringens strategi och reformarbete stärker de\r\nstuderandes möjligheter. Mångfald och flexibilitet\r\ni utbildningsutbudet stimuleras, och detta ökar de\r\nstuderandes möjligheter att välja ämnen och\r\ninriktning på studierna. Konkurrensen om\r\nstudenterna kommer att leda till lösningar som\r\nbättre tillgodoser studenternas krav och önskemål\r\noch dessutom till högre kvalitet.</pre><pre>Herr talman! Sammanfattningsvis vill jag framhålla\r\natt vi med detta betänkande tar ett stort steg mot en\r\nförstärkt grundutbildning vid universitet och\r\nhögskolor.</pre><pre>Jag yrkar bifall till utskottets hemställan i dess\r\nhelhet.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>5 §  Svar på interpellation 1992/93:133 om\r\nuppföljningen av parlamentarikerkonferensen i\r\nBrasilia</pre><pre>Anf. 118  Miljöminister OLOF JOHANSSON\r\n(c):</pre><pre>Herr talman! Berndt Ekholm har frågat mig vilka\r\nåtgärder regeringen har vidtagit med anledning av\r\nparlamentarikerkonferensens i Brasilia\r\nslutdokument, vilka åtgärder som planeras\r\nframöver mot bakgrund av Brasiliamötet, och om\r\nregeringen avser agera internationellt för de\r\nskärpningar i förhållande till Riomötets dokument,\r\nsom Brasiliamötet föreslår.</pre><pre>Berndt Ekholms interpellation är välkommen, dels\r\nför att den ger en möjlighet att utveckla regeringens\r\nsyn på utgången av och uppföljningen av UNCED,\r\ndels för att den uppmärksammar ett dokument,\r\nsom till stor del stämmer överens med den svenska\r\nförhandlingslinjen inför FN:s konferens om miljö\r\noch utveckling, UNCED.</pre><pre>Som jag tidigare sagt i riksdagen ser regeringen\r\nRiokonferensen som en framgång. Konferensens\r\nbeslut får ses som en början på en långsiktig process\r\nmot en miljömässigt hållbar utveckling. De svenska\r\nförhandlingsmålen har i huvudsak tillgodosetts,\r\näven om vi inte kunnat nå hela vägen i en\r\nförhandlingsprocess, där 181 regeringar sökt\r\nenighet om slutdokument av ett omfång som långt\r\növerstiger vad man tidigare hanterat i liknande\r\nförhandlingar.</pre><pre>Slutdokumentet från parlamentarikerkonferensen\r\nom miljö och utveckling i Brasilia i november 1992\r\när ett ambitiöst dokument som omfattar en mängd\r\nav de områden som behandlas i Riokonferensens\r\ndokument. Låt mig ta fasta på några av de centrala\r\nförslagen i parlamentarikerdokumentet.</pre><pre>I dokumentet föreslås att i-länderna till år 2000\r\nskall leva upp till biståndsmålet 0,7 % av BNP.\r\nDetta mål överensstämmer helt med den linje som\r\nde nordiska länderna gemensamt drev inför\r\nUNCED, men endast med liten framgång.\r\nUttalandet från Brasilia kan förhoppningsvis öka\r\ntrycket på de stora givarländerna att närma sig det\r\nav FN antagna målet.</pre><pre>Det kan också finnas skäl att erinra om att en av de\r\nviktigaste frågorna för många av de fattigaste\r\nländerna, särskilt i Afrika, ökenspridningen och\r\ntorrområdenas problem, nu följs upp i en särskild\r\nförhandlingskommitté under svenskt\r\nordförandeskap. Målet är att nå överenskommelse\r\nom en konvention före mitten av 1994.</pre><pre>Vidare föreslås i parlamentarikerdokumentet att\r\nden nya kommissionen för hållbar utveckling,\r\nCSD, skall ge hög prioritet åt översynen av Agenda\r\n21 och åt uvecklingen av mätbara mål och\r\ntidtabeller. FN:s generalförsamling beslutade i\r\nhöstas om inriktningen på CSD:s arbete. Ett av de\r\nviktigare inslagen i CSD:s verksamhet är uppdraget\r\natt granska uppföljningen av Agenda 21 och\r\nkomma med förslag beträffande nya\r\nsamarbetsarrangemang och ta upp nya\r\nfrågeställningar och problem i en dynamisk\r\nuppföljningsprocess. Sverige kommer aktivt att\r\nmedverka i CSD.</pre><pre>Den svenska regeringen arbetar sedan en längre tid\r\nmed flera av sakfrågorna i uttalandet från Brasilien.\r\nEtt exempel rör den ekonomiska politiken och\r\nfrågan om nationalräkenskaperna. Regeringens\r\nbudgetproposition 1992 innehöll en bilaga om\r\nprinciperna för användning av ekonomiska\r\nstyrmedel i miljöpolitiken. Konjunkturinstitutet\r\narbetar på uppdrag av regeringen med att utveckla\r\nmetoder och modeller för redovisning av\r\nsambanden mellan miljö och ekonomi. Sverige\r\ndriver även frågan om miljö och ekonomi i\r\nuppföljningen av konventionen om biologisk\r\nmångfald.</pre><pre>Ett annat exempel rör städernas miljö på energi-\r\noch vattenområdena. Jag har i januari närmare\r\nredogjort för regeringens arbete på området, bl.a.\r\nutvecklingen av samordnad investeringsplanering\r\nför en miljöriktig infrastruktur för transporter,\r\növerenskommelserna för trafik och miljö i\r\nstorstadsområdena och det svenska initiativet för\r\natt åstadkomma en god planering av resurserna i\r\nÖstersjöområdet. I ett globalt perspektiv har\r\nSverige tillsammans med den holländska\r\nregeringen hållit ett expertseminarium om tätorter,\r\nmiljö och energi i uppföljningen av Agenda 21 och\r\ni förberedelse inför världskonferensen om boende-\r\noch bebyggelsefrågor 1996. Vi har inom FN:s\r\nEuropakommission, ECE, tagit initiativ till en\r\nregional konferens om miljö och transporter 1996.</pre><pre>Vad gäller uppföljningen av konventionen om\r\nbiologisk mångfald har regeringen för avsikt att\r\nlägga fram en proposition till riksdagen i juni.\r\nDenna kommer att ta upp frågan om ratifikation av\r\nkonventionen. Därefter följer förslag som rör den\r\nnationella tillämpningen av konventionen,\r\ninbegripande en svensk strategi för bevarande och\r\nhållbart nyttjande av den biologiska mångfalden\r\noch inom ramen för en sådan strategi en svensk\r\nlandstudie. Sverige agerar aktivt i de\r\ninternationella förberedelserna för det första\r\npartsmötet enligt konventionen.\r\nRatifiktionsprocessen går snabbare än förutsett,\r\noch konventionen kommer sannolikt att träda i\r\nkraft redan under 1994. Den amerikanska\r\nadministrationen har nyligen givit signaler om att\r\nman planerar att skriva under konventionen. De\r\nförbättrade förutsättningarna för en amerikansk\r\nanslutning till konventionen måste självfallet varmt\r\nvälkomnas. Ratifikationen av klimatkonventionen\r\nhar aktualiserats genom regeringens\r\nklimatproposition till riksdagen i februari. Det\r\nmesta tyder på att konventionen kommer att uppnå\r\nerforderligt antal ratifikationer redan i år, vilket\r\ninnebär att ett första möte med konventionens\r\nparter skulle kunna äga rum tidigt 1995. Den nya\r\namerikanska administrationen har sagt att man\r\navser att stabilisera utsläppen av växthusgaser på\r\n1990 års nivå år 2000, och presidenten har beställt\r\nen konkret plan till augusti månad i detta syfte. Den\r\nändrade amerikanska linjen kommer med all\r\nsannolikhet att få stor betydelse i det fortsatta\r\nförhandlingsarbetet inom konventionens ram.</pre><pre>Genom regeringens kretsloppsproposition\r\n(1992/93:180) föreslås införandet av\r\nproducentansvar för ökad återvinning och\r\nåteranvändning och därmed bättre hushållning med\r\nnaturresurserna. I propositionen föreslås som ett\r\nförsta steg en tillämpning av producentansvaret på\r\nförpackningar och papper. Regeringen avser att nu\r\ngå vidare med att ange konkreta mål och tidtabeller\r\nför tillämpningen av producentansvar på nya\r\nvaruområden.</pre><pre>Regeringen redovisade genom skrivelse\r\n1992/93:13, FN:s konferens om miljö och\r\nutveckling -- UNCED, i höstas till riksdagen sin syn\r\npå UNCED och planerna för uppföljningen. Såsom\r\nangivits i skrivelsen avser regeringen att\r\nåterkomma till riksdagen under nästa riksmöte med\r\nen redovisning av hur det svenska\r\nuppföljningsarbetet fortskrider och med förslag till\r\nerforderliga åtgärder.</pre><pre>I förberedelsen för en sådan redovisning har\r\nAgenda 21 och Riodeklarationen skickats ut på en\r\nbred remiss. Remissen syftar bl.a. till förslag till\r\nförändringar för integration av UNCED-besluten i\r\nden nuvarande svenska politiken och\r\nlagstiftningen, till förslag om ändrade konsumtions-\r\noch produktionsmönster i riktning mot en\r\nkretsloppsanpassad samhällsutveckling och\r\nkommunernas redovisning av planer för att\r\nutveckla lokala Agenda 21. Jag har vidare\r\ntillsammans med mark- och planministern och\r\nordföranden i Kommunförbundet i brev till\r\nsamtliga kommuner uppmanat dem att beakta och\r\nutnyttja Riodokumenten i berörda delar av\r\nkommunernas verksamhet med sikte på lokala\r\nAgenda 21, samt bjudit in samtliga kommuner och\r\nlänsstyrelser till ett antal regionala konferenser\r\nunder denna vår inför detta uppföljningsarbete.</pre><pre>Jag vill framhålla att regeringen lägger stor vikt vid\r\nett effektivt uppföljningsarbete på alla nivårer i\r\nsamhället. Det är mycket positivt att världens\r\nparlamentariker har lagt fast en högre\r\nambitionsnivå än den regeringarna kunnat uppnå\r\nenighet om i Rio. Jag kan försäkra Berndt Ekholm\r\natt regeringen kommer att verka internationellt för\r\natt utveckla och förstärka UNCED-besluten.\r\nParlamentarikerkonferensens slutdokument är ett\r\nviktigt led i den process som nu är i gång för att följa\r\nupp Riokonferensens beslut och på olika plan\r\nsäkerställa dess mål om en övergång till hållbar\r\nutveckling.</pre><pre>Anf. 119  BERNDT EKHOLM (s):</pre><pre>Herr talman! Jag tackar miljöministern för svaret,\r\nsom jag har haft tid att läsa några gånger. Svaret\r\ninnehåller en hel del bra information. Men jag\r\nskulle nog vilja diskutera en del saker som inte finns\r\nmed där.</pre><pre>Det är litet tråkigt att den här konferensen har fått\r\nså pass litet uppmärksamhet, i alla fall i Sverige.\r\nDet gäller ju ändå parlamentarikernas koppling till\r\nden stora världsmiljökonferensen i Rio, den största\r\nkonferens som FN någonsin har haft.</pre><pre>Visserligen deltog inte 180 länder i Brasilia utan\r\nbara ett femtiotal. Men där fanns ändå en ansenlig\r\nmängd företrädare för den värld som vi lever i. Om\r\njag minns rätt kom det folk från alla regioner i\r\nvärlden. Det är väldigt viktigt att\r\nparlamentarikerna är ordentligt engagerade i\r\nsådana här frågor. Till syvende och sist är det ju de\r\nsom skall fatta besluten. Regeringarna är i stället\r\nverkställande organ.</pre><pre>Det intressanta med uppföljningskonferensen i\r\nBrasilia ett halvår efter konferensen i Rio är att\r\nställningstagandena var så pass radikala som de var.\r\nI vissa stycken blev jag faktiskt något överraskad\r\növer diskussionen. I andra stycken blev jag kanske\r\nbesviken.</pre><pre>Precis som miljöministern tycker också jag att\r\nRiokonferensen var en framgång, i alla fall i den\r\nmeningen att det var många länder som var\r\nrepresenterade där och att man lyckades enas på så\r\nmånga punkter som man gjorde. Men det är klart\r\natt man från svensk sida kan känna en viss\r\nbesvikelse över att en hel del av besluten nog var\r\nåterhållsamma och litet avmätta.</pre><pre>Jag tycker att det är bra, som sägs i svaret, att det\r\npågår en remissomgång i Sverige. Om det är rätt\r\nsom sägs i miljöministerns svar -- och detta verkade\r\nvara mycket positivt -- om alla kontakter som tagits,\r\nborde det borga för att en hel del svarar. Jag hoppas\r\nverkligen att många kommuner verkligen ställer\r\nupp och gör en lokal Agenda 21.</pre><pre>Vidare är det intressant att ta del av informationen\r\nom arbetet med ökenspridningskonventionen och\r\nSveriges engagemang i det avseendet.</pre><pre>I min interpellation har jag tagit upp de frågor som\r\njag tycker är viktigast och som berör Sverige. I det\r\nsammanhanget vill jag utveckla ytterligare några\r\ntankar.</pre><pre>Miljöministern nämner biståndsmålet -- 0,7 % av\r\nBNP fram till år 2000. Årtalet lyckades man inte\r\nenas om på Riokonferensen. Volymen däremot är\r\nman överens om sedan tidigare.</pre><pre>Naturligtvis är det väldigt viktigt att vi i Sverige,\r\ntrots att vi backat en del vad avser biståndet,\r\nfortsätter att driva kravet på 0,7 % av BNP och att\r\nvi internationellt är mycket aktiva härvidlag. Jag\r\nförutsätter att även nuvarande regering är aktiv\r\nhär.</pre><pre>Vidare kommenterade miljöministern\r\nnationalräkenskaperna. Jag vet att regeringen har\r\ntagit en del initiativ och att Konjunkturinstitutet är\r\ninkopplat. Däremot känner jag en viss osäkerhet\r\nnär det gäller den tid som detta kommer att ta. Om\r\njag minns rätt skulle man behöva ha fem år på sig\r\nför att hinna prestera ett slutresultat.</pre><pre>Sedan undrar jag om det bara är\r\nKonjunkturinstitutet som är inkopplat på detta.\r\nForskarvärlden och kanske också en rad\r\nmyndigheter borde ägna sig åt den här frågan, som\r\nonekligen är oerhört viktig. Det gäller alltså att\r\nkoppla samman miljö och ekonomi. Om vi inte\r\nlyckas göra det på lång sikt, kommer vi förmodligen\r\natt vara väldigt illa ute när vi skall lösa de olika\r\nproblemen. Ekonomin är ju grundläggande för\r\nvåra möjligheter att lösa problemen. Därför är det\r\nockså väldigt viktigt att vi diskuterar vår\r\nskattepolitik. Det är väsentligt att vi får en grönare\r\nskattepolitik. Vi socialdemokrater säger i våra två\r\nstora miljömotioner att vi vill vidareutveckla\r\nskattereformen i den riktningen.</pre><pre>Det som sägs i svaret om den biologiska\r\nmångfalden är också bra.</pre><pre>När det så gäller FN-kommissionen, som\r\nmiljöministern också talar om, är det väldigt viktigt\r\natt Sverige driver på samt att vi får mätbara mål\r\nmen även, som jag skriver, preciserade delmål och\r\ntidtabeller. Den svenska linjen inför\r\nRiokonferensen var ju att vi skall vara konkreta för\r\natt driva utvecklingen framåt. Men miljöministern\r\nger inte något tydligt svar i det avseendet. Jag\r\nfrågar därför om det också är den nuvarande\r\nregeringens linje att driva miljöpolitiken så att vi\r\nkan sätta upp konkreta mål som vi sedan strävar\r\nefter att nå.</pre><pre>Det har sagts att klimatkonventionen måste\r\nvidareutvecklas i nämnda riktning. På\r\nBrasiliakonferensen krävdes just konkreta mål att\r\nsträva mot. Men USA ville inte ställa upp på det.\r\nJag hoppas att den nya administrationen är mer\r\nintresserad. Dessutom hoppas jag att den inte bara\r\när intresserad av att mötas för att diskutera den här\r\nkonventionen utan att den också är beredd till\r\nkonkretiseringar.</pre><pre>Jag har fått information om att man i USA vill\r\nbelägga importen med en koldioxidskatt. Det\r\nskulle innebära att exempelvis svenska varor, som\r\nredan är belastade med en sådan skatt, belastas en\r\ngång till när de kommer till USA. Det skulle kunna\r\nleda till att svensk industri sätter sig till motvärn\r\nmot exempelvis en höjning av den svenska\r\nkoldioxidskatten. Detta vore inte bra för vår\r\nmiljöutveckling. Jag skulle vilja höra vad\r\nmiljöministern har för synpunkter i den frågan och\r\nom han har kommit i kontakt med den.</pre><pre>I senare inlägg ber jag att få återkomma med\r\nytterligare några frågor.</pre><pre>Anf. 120  Miljöminister OLOF JOHANSSON\r\n(c):</pre><pre>Herr talman! Efter Berndt Ekholms kommentarer\r\nhär har jag nog inte särskilt stor anledning att\r\nvidareutveckla dessa frågor.</pre><pre>Det är riktigt att regeringar är exekutiva organ.\r\nMen regeringar är också förhandlande organ, vilket\r\när viktigt i sådana här internationella sammanhang.\r\nJag vill starkt understryka just detta. Det är därför\r\nsom jag i mitt svar har ägnat ett betydande\r\nutrymme åt parlamentarikerkonferensen. Det\r\ngäller då de punkter som den har tagit upp och att\r\nden har uppmärksammats för litet. Där har vi,\r\nriksdagen och regeringen, naturligtvis ett ansvar\r\nnär det gäller att försöka förbättra situationen.</pre><pre>Också jag hoppas att kommunremissen innebär att\r\nvi verkligen snabbt får fram lokala\r\nhandlingsprogram. Det finns ingenting från de\r\nkonferenser som regeringen eller Miljö- och\r\nnaturresursdepartementet har anordnat som jävar\r\ndet påståendet. Det är många som kommer till\r\nkonferenserna, och intresset är stort.</pre><pre>När det gäller ökenspridningen kan jag säga att vi\r\nunder förhandlingarna inför Riokonferensen, och\r\näven därefter, fått ett betydande förtroende. Vi har\r\nju inte mycket öken att hänvisa till, så det är inte på\r\nden grunden som vi leder detta konventionsarbete.\r\nDäremot är frågan om ökenspridningen en av de\r\nallra viktigaste frågorna vid uppföljningen av\r\nRiokonferensen. Sverige spelar där en aktiv roll\r\ngenom ordförandeposten. Det arbetet\r\netappredovisades för ett par veckor sedan på\r\nUNEP-sammanträdet i Nairobi.</pre><pre>När det gäller nationalräkenskaper, ekonomi och\r\nekologi är det korrekt att det bara är\r\nnationalräkenskapsdelen som ligger på\r\nKonjunkturinstitutet. Även SCB är involverat.\r\nNaturvårdsverket är involverat när det gäller att ta\r\nfram miljöindex. På departementet har vi dessutom\r\ntagit fram rapporter om miljöskulden. Vidare\r\narbetar vi från våra utgångspunkter på att få in de\r\nhär frågorna i relevanta kommittér inom GATT.\r\nDet handlar alltså om miljö och handel. Jag antar\r\natt det har spritts att vi har haft konferenser på bl.a\r\ndet temat inom ramen för Miljövårdsberedningen.\r\nDet här är således bara en del av ett stort och viktigt\r\narbete.</pre><pre>Att man har fått lång tid på sig beror på våra\r\nerfarenheter av utvecklingen i detta sammanhang.\r\nOECD tog upp de här frågorna första gången 1969.\r\nÄndå är man inte framme vid något mål. Detta\r\nskall inte uppfattas som ett försök att skylla på\r\ninternationella organ. Vi vet att det tar sin tid att\r\narbeta med de här frågorna nationellt och att även\r\nkoppla dem till möjliga internationella lösningar. I\r\nden här uppgiften föreligger också i fortsättningen\r\nett förhandlingsarbete. Detta har vi självfallet\r\nanledning att förbereda oss för.</pre><pre>När det gäller att vidareutveckla skattereformen\r\nhar jag inget ytterligare att tillägga. Jag tycker\r\nockså att det är viktigt att man tänker i termer av,\r\nsom vi var inne på i debatten tidigare i dag, samlade\r\nproduktionsfaktorer. Men det är inte säkert att den\r\nbelastning -- avgifter, skatter eller vad man nu\r\nanvänder -- som vi har i dag är den optimala. En\r\nskatteväxling, där man sänker skatten på arbete\r\noch ökar den på olika typer av miljöbelastande\r\nråvaror eller användningen av sådana, är självfallet\r\nen nödvändig utveckling.</pre><pre>Beträffande den biologiska mångfalden kommer vi\r\nmed en proposition som sannolikt delas upp i två\r\nsteg, för att vi snabbt skall komma fram till en\r\nratifikation och snabbt få i gång processen\r\ninternationellt, så vi medverkar i den. Det är\r\nmöjligt att det innebär att riksdagen kan\r\nsambehandla de här propositionerna i ett andra led,\r\nsom mera utförligt inkorporerar det arbete vi själva\r\nskall göra på det området.</pre><pre>När det gäller Commission for Sustainable\r\nDevelopment, som den heter, CSD, är jag kanske\r\nlitet vagare i svaret. Det är möjligt. Men det beror\r\npå att den inte har startat sin verksamhet ännu.\r\nFörsta mötet kommer i juni. Jag kommer själv att\r\nmedverka där, under den ministerperiod som man\r\nlägger in, för att följa det arbetet under ett antal\r\ndagar.</pre><pre>Jag instämmer naturligtvis i att det är positivt att\r\nden nya amerikanska administrationen, som jag\r\nredan har sagt i svaret, har en annan attityd, när det\r\ngäller både biologisk mångfald och\r\nklimatkonventionen. Jag vet att man har\r\nfunderingar på att lägga in koldioxidavgift på\r\nimporterade varor. Jag är också mycket skeptisk till\r\nden modellen, för den kan skapa en del grus i\r\nmaskineriet.</pre><pre>Anf. 121  BERNDT EKHOLM (s):</pre><pre>Herr talman! Det är viktigt att Sverige aktivt\r\nbevakar vad det här gruset eventuellt kan innebära.\r\nDet är naturligtvis inte bra om en sådan åtgärd får\r\nsom effekt att andra länder inte vill göra effektiva\r\ninsatser när det gäller koldioxidavgifter eller\r\nskatter.</pre><pre>Åter till frågan om nationalräkenskaperna. Min\r\nuppfattning är att intresset bland ekonomerna -- i\r\nalla fall i vårt land, och jag tror att det är så i många\r\nandra länder också, kanske i de flesta -- för att ge\r\nsig i kast med att hitta lösningar på problemet med\r\nkopplingen ekologi--ekonomi tyvärr är svagt. Jag\r\när förvånad över att det inte är starkare. Det skulle\r\nvara ett nytt forskningsfält, som det vore\r\nspännande att ta sig in i. Men det tycks inte vara\r\nså. Då tror jag att vi politiker måste vara mycket\r\ndrivande. Ett led i det kan vara att man jobbar med\r\nmånga olika kanaler.</pre><pre>En kanal som jag tycker verkar intressant, och som\r\nvi i mitt parti har motionerat om, är att vi på\r\nuniversitetet får in bl.a. professorstjänster inom det\r\nhär området och att vi kan få in andra tjänster också\r\nså att våra högskolor i ökad utsträckning ägnar sig\r\nåt detta. Det kan man i viss utsträckning styra\r\npolitiskt. Jag tror att det är en väldigt viktig väg att\r\ngå, utöver att utnyttja våra myndigheter och institut\r\nav olika slag. Jag tror att det är bra om många\r\narbetar med detta.</pre><pre>Sedan skulle jag vilja lyfta fram en ny fråga. Det\r\ngäller Riodeklarationen. Det var intressant att man\r\ni Brasiliakonferensen beslutade sig för att kräva att\r\nden här deklarationen skulle utvecklas till bindande\r\nEarth Charter, som det heter på engelska, som det\r\nvar tänkt från början. Man tyckte att det skulle vara\r\nlämpligt att ha som målsättning för FN:s jubileum\r\n1995 -- det måste väl bli 50-årsjubileum, om jag\r\nräknar rätt -- att kunna anta en förnyad\r\nRiodeklaration som en bindande stadga. Det skulle\r\njag gärna vilja höra miljöministerns kommentar\r\ntill.</pre><pre>En annan fråga som också tas upp, som jag tycker\r\när mycket viktig, är att GATT, UNCTAD och en\r\ndel andra institutioner måste koppla ihop miljö och\r\nhandel. Bl.a. sägs att man måste arbeta med\r\nmiljökonsekvenser också när det gäller handel.\r\nMan kunde där fråga sig: Skulle inte vi från svensk\r\nsida göra en miljökonsekvensöversyn av våra\r\nhandelsavtal i den takt vi orkar för att se efter att\r\nde är förenliga med en god miljö? Det skulle också\r\nvara ett sätt att visa att vi är pådrivande i politiken.\r\nJag har inte hört att vi har tagit några sådana\r\ninitiativ. Jag skulle vilja höra hur miljöministern ser\r\npå detta.</pre><pre>Anf. 122  Miljöminister OLOF JOHANSSON\r\n(c):</pre><pre>Herr talman! Det är riktigt att det behövs en\r\nbreddning av de ekonomiska kunskaperna och\r\nintresset på området miljöekonomi, även om det\r\nfinns åtskilliga som arbetar med det. Ett sådant\r\nexempel i Sverige är Beijerinstitutet, som faktiskt\r\när väldigt starkt inriktat på ekologisk ekonomi och\r\nsom dessutom har mycket bra förbindelser med\r\nåtskilliga forskare både i öst och i väst. Jag har själv\r\nvarit där och diskuterat med dess representanter. I\r\ndet fallet är Beijerinstitutet ett klart föredöme. Det\r\nhar kopplingar via sina medarbetare till befintliga\r\nhögskolor.</pre><pre>När det gäller frågan om bindande charter kan inte\r\nSverige ha någon anledning att motsätta sig en\r\nsådan utveckling. Frågan är hur mycket man kan\r\nkomma överens om i den formen. Jag tycker att de\r\nprinciper som redan finns i Riodeklarationen är bra\r\noch att man naturligtvis har anledning att verkligen\r\nfölja upp även hur denna deklaration kommer att\r\ntillämpas framöver. Det är där som principerna\r\nfinns, t.ex. försiktighetsprincipen, naturligtvis\r\nförorena-betala-principen och andra sådana\r\ngrundläggande instrument, som börjar bli mer och\r\nmer generellt använda. Det är klart att det inte är\r\nmöjligt att i förväg säga vilken metod som är den\r\nbästa. Men om det i CSD-arbetet kommer att visa\r\nsig att den här typen av deklarationer inte leder till\r\nframgång är det klart att man skall gå vidare och\r\nanvända starkare metoder, dvs. bindande fördrag.</pre><pre>När det gäller handeln är det fel att säga att vi\r\ningenting har gjort. Det första vi gjorde var att\r\nskriva in kopplingen miljö och handel i\r\nregeringsförklaringen hösten 1991. Vi har därefter\r\naktiverat oss och även GATT har aktiverat sig på\r\ndet här området. Jag har haft samtal med EG-\r\nkommissionens medlemmar för att utröna deras\r\nattityder. Det är viktigt att de är med i ett sådant\r\nhär arbete.</pre><pre>Den konferens vi hade i miljövårdsberedningen om\r\nmiljö och handel hade just till syfte att vi själva\r\nskulle lyfta de här frågorna på hemmaplan. Det är\r\nett prioriterat område som vi arbetar vidare med.\r\nDet är mycket möjligt att man så småningom kan\r\nkomma fram till en översyn av de avtal som är\r\naktuella.</pre><pre>Det viktiga arbetet är naturligtvis att få utnyttja det\r\nmomentum som finns i att den amerikanska\r\nadministrationen har börjat ägna sig åt ett tänkande\r\npå det här området. Det är inte ofta som man har\r\nfått så pass positiva signaler om förståelse för\r\nekologisk ekonomi. Det är det ena.</pre><pre>Det andra är att vi hoppas att de 6--7-åriga\r\nförhandlingarna inom GATT skall kunna avslutas,\r\nförhoppningsvis under det här året, och att man\r\nskall kunna gå vidare internationellt med miljö--\r\nhandel-perspektivet. Det är klart att vi hela tiden\r\nhar anledning att driva på för en sådan utveckling\r\noch samtidigt efter förmåga arbeta på hemmaplan\r\nkring de här frågorna, för att utveckla metoder och\r\nstrategier för hur vi skall kunna få en bättre\r\nsakernas tillstånd när det gäller miljö--handel.</pre><pre>Anf. 123  BERNDT EKHOLM (s):</pre><pre>Herr talman! Hade tanken om den bindande\r\nchartern 1995 varit en åsikt från en enskild\r\nriksdagsman eller ett enskilt land hade den kanske\r\nvarit mindre realistisk. Men om det är världens\r\nparlamentariker som uttrycker den här uppfattning\r\nfår den naturligtvis en helt annan tyngd.</pre><pre>Miljöfrågan är en av de viktigaste\r\nframtidsfrågorna, och man bör rimligen använda\r\nett jubileum till att se framåt och inte bakåt. Med\r\ntanke på FN-jubileet 1995 blir det intressant att\r\nsondera möjligheten att gå vidare med den här\r\nstadgan till det som den var tänkt att bli från början.\r\nJag inser att det finns problem på vägen. Det är\r\nsäkert så.</pre><pre>När det sedan gäller frågan om miljö och handel\r\nhoppas jag att jag inte uttryckte mig på det sättet\r\natt regeringen inte har gjort något. Jag pekade på\r\nsjälva handelsavtalen. Jag har aldrig hört att vi har\r\ngått igenom våra handelsavtal och sett om de håller\r\nur ekologisk synpunkt. Vi granskar till punkt och\r\npricka om de håller ur ekonomisk synpunkt. Men\r\nvi har inte kommit längre än till en idédebatt om att\r\ngranska avtal vad det gäller miljöfrågan.</pre><pre>Man kanske inte kan granska alla avtal. Det finns\r\nju små och stora. Men när det gäller de större\r\navtalen som har effekter på miljön borde man ta till\r\nsig det här förslaget. Det har ju kommit från andra\r\nhåll tidigare. Miljökonsekvensbeskrivningar är ju\r\nnågot som vi intresserar oss för också i Sverige och\r\ni Europa. Detta är ju ungefär samma sak, i alla fall\r\nbra nära. Det känns viktigt att göra detta.</pre><pre>Det känns också viktigt att nästa GATT-runda blir\r\nen miljörunda. Vi har inte tid att vänta längre nu.\r\nHandeln är så avgörande för hur vi får en god miljö.\r\nDet vi vet från kretsloppspropositionen och från\r\nandra insatser som är gjorda. Det borde vi kunna\r\nvara ense om.</pre><pre>Eftersom det här, vad jag förstår, är min sista replik\r\nvill jag lyfta fram ytterligare en fråga från den här\r\nkonferensen. Det gäller frågan om\r\nskogsprinciperna. Där ansågs det också att vi borde\r\nta ett steg till, precis som när det gäller\r\nRiodeklarationen, och förhandla vidare om en\r\nramkonvention. Det var också avsikten från\r\nbörjan, men olika länder motsatte sig det.</pre><pre>Jag undrar om Sverige framöver har något intresse\r\nav att sondera möjligheterna för att skärpa upp\r\ndessa principer i linje med vad man föreslår från\r\nden här konferensen och i linje med vad som var\r\ntänkt från början.</pre><pre>Den sista punkten som är intressant är att\r\nBrasiliakonferensen föreslår att vi skall skära ner\r\nvåra utgifter för att vi skall klara stödet till en\r\nhållbar utveckling i framför allt u-länderna. Man\r\npekar på att vi måste skära ner bl.a. de militära\r\nutgifterna. Det tycker jag var ett mycket intressant\r\nuppslag som stämmer väl med min politiska\r\növertygelse. Nu vill jag fråga miljöministern om\r\nhan också kan tänka sig att dela en sådan synpunkt.\r\nVi har t.ex. föreslagit att vi skall överföra\r\nmiljöpengar till Östeuropa. Det är ett stöd, och det\r\när även säkerhetspolitik.</pre><pre>Anf. 124  Miljöminister OLOF JOHANSSON\r\n(c):</pre><pre>Herr talman! Nu vidgar Berndt Ekholm dessa\r\nfrågor en aning. Men jag skall gärna kommentera\r\ndem i alla fall.</pre><pre>Låt mig börja på handelsområdet. Där är det viktigt\r\natt vi lyfter upp dessa frågor till att bli stora\r\ninternationellt just nu. Det kan med fördel ske i\r\nförsta hand inom GATT, men även i de regionala\r\nsamarbetsorganisationerna. Vi kanske inte ägnar\r\noss så mycket åt miljökonsekvensbeskrivningar just\r\nnu. Det beror på att vi ägnar oss mycket åt\r\nhandelspolitik genom de EG-förhandlingar som\r\npågår. Det är där vi lägger tyngdpunkten.</pre><pre>På område efter område undersöker vi för- och\r\nnackdelar och hur vi skall tillämpa högt ställda\r\nambitioner på miljöområdet i det kommande\r\neuropeiska samarbetet. Det är precis vad det\r\nhandlar om egentligen. Det är det arbetet som vi av\r\nnaturliga skäl lägger ner huvuddelen av våra\r\nambitioner på just nu.</pre><pre>Vidare har vi frågan om principerna för skogen.\r\nDet är riktigt att det var ett av de svårare områdena\r\nsom diskuterades i Rio. Jag vet relativt detaljerat\r\nhur det gick till, eftersom jag var med i\r\nslutförhandlingarna. Jag vet vilka spänningar som\r\nfanns mellan u- och i-världen. Delvis finns de\r\nspänningarna kvar. De har inte försvunnit.</pre><pre>Vi har låtit försiktiga personliga sonderingar göras\r\nmed hjälp av en känd svensk ambassadör, Ola\r\nUllsten. Det har skett med regeringens goda\r\nminne, främst från Jordbruks-och\r\nmiljödepartementen. Samtalen har inte lett\r\nnågonstans än så länge. Men det finns möjligheter\r\natt fortsätta sonderingarna i samband med CSD-\r\nmötet. Jag har i samband med UNEP-mötet för två\r\nveckor sedan fört samtal med min indiske kollega\r\npå området. Indien, Malaysia och en del andra syd-\r\noch sydostasiatiska stater är av stor betydelse om\r\ndet över huvud taget skall gå att komma vidare.\r\nInformella kontakter kommer att finnas.</pre><pre>Jag vill nämna att vid UNEP-mötet gjordes en\r\nkoppling till det militära. Vi har börjat med att\r\ninformera andra länder om vad den svenska\r\nmilitären och det svenska försvaret gör och avser att\r\ngöra för att få en bättre miljö -- i varje fall städa\r\nefter sig när man har förstört den.</pre><pre>Överläggningen var härmed avslutad.</pre><pre>6 §  Svar på interpellation 1992/93:179 om\r\nkoldioxidskatt</pre><pre>Anf. 125  Miljöminister OLOF JOHANSSON\r\n(c):</pre><pre>Herr talman! Lars Biörck har frågat mig om\r\nregeringen avser utreda frågan om det lämpliga i att\r\nsubventionera ett bränsle som ur\r\nkretsloppssynpunkt har flera likheter med högt\r\nbeskattade fossila bränslen.</pre><pre>Det bränsle som Lars Biörck har i åtanke i detta\r\nsammanhang är torv. Koldioxidskatten uppgår i\r\ndag till 32 öre/kg utsläppta mängder koldioxid och\r\nomfattar oljeprodukter, kol och naturgas. Med\r\nhänsyn till önskemålet om likvärdiga\r\nkonkurrensförhållanden mellan svensk och\r\nutländsk industri uppgår koldioxidskatten till en\r\nfjärdedel av den allmänna nivån för industrin och\r\nväxthusnäringen. För närvarande utgår således\r\ningen koldioxidskatt för torv. Torv omfattas\r\ndäremot -- i likhet med fossila bränslen -- både av\r\nsvavelskatt och av kväveoxidavgift. I\r\nsammanhanget kan också nämnas att det stöd som\r\ninfördes år 1991 till kraftvärmeproduktion med\r\nbiobränslen inte lämnas till anläggningar där torv\r\nsvarar för den huvudsakliga bränsleförsörjningen.</pre><pre>Frågan om torv skall likställas med fossila bränslen\r\növervägdes år 1990 i samband med riksdagens\r\nbeslut att införa en koldioxidskatt. Vid\r\ntorvbrytning påverkas en rad naturliga kretslopp\r\nför växthusgaser. Torvbrytning innebär bl.a. att\r\navgången av metan upphör, vilket är positivt ur\r\nklimatsynpunkt. Förbränning av torv medför\r\nemellertid, i likhet med förbränning av andra\r\nbränslen, ett utsläpp av koldioxid. Beräkningar\r\nsom gjorts med utgångspunkt i preliminära\r\nuppskattningar av olika gasers klimatpåverkan\r\nvisar att brytning och förbränning av torv ger\r\nupphov till nettoemissioner av växthusgaser både i\r\nett långt och i kort tidsperspektiv.</pre><pre>Miljöavgiftsutredningen ansåg att det fanns skäl att\r\nlåta en koldioxidskatt även omfatta torv. Samtidigt\r\nansåg utredningen att det under en\r\növergångsperiod var rimligt att undanta torv från\r\nbeskattning mot bakgrund av de investeringar som\r\ngjorts i anläggningar för brytning och förbränning\r\nav torv. Under remissbehandlingen av\r\nMiljöavgiftsutredningens förslag framkom att det\r\nråder stor osäkerhet om nettoflödena av koldioxid\r\noch andra växthusgaser. Mot bakgrund av dessa\r\nomständigheter infördes ingen koldioxidskatt på\r\ntorv.</pre><pre>Naturvårdsverket har i sin senaste rappport om\r\nåtgärder mot klimatförändringar på nytt berört\r\ntorvbrytningens effekter från klimatsynpunkt.\r\nVerket anser att det fortfarande finns stora\r\nosäkerheter i beräkningarna av de naturliga\r\nflödena. Frågan om torvbrytningens effekter på\r\nklimatet kommer att belysas, bl.a. inom ramen för\r\ndet statliga energiforskningsprogrammet.</pre><pre>Enligt min bedömning finns därför just nu inga skäl\r\nför att ompröva undantagen för torv i\r\nkoldioxidbeskattningen.</pre><pre>Anf. 126  LARS BIÖRCK (m):</pre><pre>Herr talman! Jag får tacka miljöministern för\r\nsvaret.</pre><pre>Jag tycker att svaret utmynnar i en slutsats som inte\r\nhelt står i samklang med de tveksamheter som\r\nframgår i övriga formuleringar.</pre><pre>Miljöministern nämner där att man inte tycker att\r\ntorv är så värdefull att man vill ge stöd till\r\nkraftvärmeproduktion med hjälp av torv. Han har\r\nockså konstaterat att Miljöavgiftsutredningen\r\ntyckte att det skulle vara koldioxidskatt på torv.\r\nNaturvårdsverket uttalar att det finns stora\r\nosäkerheter.</pre><pre>Om denna fråga får belysas framöver finns det\r\nkanske orsak att tänka om och att låta också torv\r\nbetraktas som ett fossilt bränsle. Det handlar om\r\njust det. Är torv ett fossilt bränsle eller ett\r\nbiobränsle som anses ingå i det naturliga\r\nkretsloppet?</pre><pre>Vi må konstatera att torv liksom olja och kol har\r\nbildats av organiska ämnen. Det har lagrats i\r\njorden. Torv är en organisk jordart. Det har bildats\r\nför kanske 8 000--10 000 år sedan, efter den senaste\r\nistiden. Med den nybildningstakt vi har kommer vi\r\nsäkert inte att kunna utnyttja den nybildade torven\r\npå den här sidan om nästa istid. Då pratar vi en\r\nperiod på kanske femtiotusen år innan torven ånyo\r\nkan användas.</pre><pre>Torven skapar när den bryts sår i landskapet. Den\r\nförfular landskapsbilden och skadar miljön för\r\nbiotoper och mikroorganismer. Det är därför också\r\nväldigt besvärligt att få tillstånd till\r\ntorvtäktsbrytning i Sverige. Det kanske inte direkt\r\nmotarbetas, men det försvåras på många sätt.</pre><pre>I stället kommer en import av torv att förekomma i\r\nökande utsträckning. Det var anledningen till min\r\ninterpellation. Jag undrar om det verkligen är en\r\nförnuftig resursallokering att vi importerar torv ett\r\nskattesubventionerat bränsle, som naturligtvis\r\npåverkar miljön i de länder det kommer ifrån.</pre><pre>Jag har hört talas om att det till följd av just\r\nbeskattningsreglerna för biobränslen även\r\nimporteras flis från Canada. Det verkar inte\r\növerdrivet förnuftigt att vi, på grund av att vi har\r\nspeciellt gynsamma skatteregler, ger underlag för så\r\npass långa transporter för att få hit ett biobränsle.</pre><pre>Vi satsar på hjälp till Baltikum och Ryssland. Man\r\nkan fråga sig vad det är för vits med att vi tar hit\r\ntorv, medan man där använder fossila bränslen för\r\nsin egen energiproduktion.</pre><pre>Anf. 127  Miljöminister OLOF JOHANSSON\r\n(c):</pre><pre>Herr talman! Handelsvägarna är ibland\r\noutgrundliga -- jag håller med om det. Det händer\r\nmycket på det område där vi byter varor med\r\nvarandra som ibland inte kan förstås -- i alla fall inte\r\nmed vanligt rationellt tänkande. Man får utgå ifrån\r\natt de som handlar vet vad de gör och att de gör det\r\nmed utgångspunkt från sina behov och från den\r\nekonomiska kalkyl som görs.</pre><pre>Det som är påtagligt i vårt närområde i dag är att vi\r\nhar helt olika nivåer på ekonomin. Det betyder att\r\nvi också har olika kostnader. Man kan lugnt påstå\r\natt det som beskrivs över huvud taget inte i\r\nförhållande till Baltikum och öststaterna är någon\r\nriktigt normal situation. Jag vill inte kalla det för\r\nsocial dumpning, för det är ett felaktigt ord i det\r\nsammanhanget, men det ligger en underskattning\r\nav produktionsfaktorn arbetskraft bakom de\r\nkostnader och kalkyler som gör att vi importerar en\r\ndel därifrån.</pre><pre>Jag tycker att det är viktigt att nämna den faktorn,\r\nför den spelar nog en avsevärd roll, även om det\r\nnaturligtvis är intressant att vi till skillnad från\r\nmånga andra länder har en nollbeskattning av\r\nförnyelsebar energi -- tyvärr dock inte på alla\r\nområden, vill jag tillägga.</pre><pre>Vi som har följt den energipolitiska debatten under\r\nlitet längre tid vet att det redan tidigare har gjorts\r\ndifferentieringar mellan olika energiråvaror.\r\nDifferentieringen av naturgasen i förhållande till\r\nkolet och oljan är ett typexempel på just detta.\r\nSakligt sett skulle en sådan differentiering, om den\r\ngörs, också kunna ske beträffande torven, eftersom\r\nden skiljer sig från en del andra, mera renodlade\r\nfossila bränslen. Det har därför alltid föresvävat\r\nmig att man måste gå den vägen, om man skall ta in\r\ntorven i kategorin fossila bränslen.</pre><pre>Som jag har påpekat i interpellationssvaret och som\r\näven andra har konstaterat vill man inte gärna\r\nomintetgöra lönsamheten i gjorda investeringar. Vi\r\nhar som bekant erfarenheter av detta. Vi politiker\r\nhar i en del fall agerat för kortsiktigt i förhållande\r\ntill det som har byggts upp.</pre><pre>Jag behöver inte nämna mer än kärnkraften --\r\nmycket av hela dess existens vilar på att den är\r\nutbyggd. I annat fall hade säkert svenska folket\r\nsäkerligen skåpat ut den i folkomröstningen 1980.\r\nMen reaktorerna stod där, och då hade man\r\nförståelse för argumentet att de gjorda\r\ninvesteringarna måste utnyttjas.</pre><pre>Något av samma synsätt påverkar självfallet\r\nsituationen på torvområdet, och måste göra det.\r\nJag tycker inte att vi har rätt att hur kortsiktigt som\r\nhelst förändra förutsättningarna för näringen.\r\nSedan kan jag ha många invändningar mot\r\ntorvtäkter som man avser att ta upp, Gullhögsflon\r\noch vad det nu handlar om. Men då är det\r\nmiljömässiga synpunkter som spelar in, och vi har\r\ninstrument för att sortera ut vad som är skyddsvärt\r\nfrån det som vi kan tänka oss att exploatera. En\r\nsådan bedömning gör vi också. De möjligheterna\r\nsaknas inte.</pre><pre>Låt mig nämna ytterligare en komplikation som gör\r\natt jag är något svävande i svaret, nämligen att det\r\ninom EG för närvarande inte finns några\r\nbestämmelser om beskattning av torv. Man har\r\nibland också där en sådan sökande attityd. Det är\r\nmöjligt att sådana bestämmelser kommer att\r\ninföras i en framtid.</pre><pre>Jag vill också nämna att Näringsdepartementet i\r\nbrevsvar som lämnats till EG när man förhört oss\r\nom svensk energipolitik i anslutning till\r\nmedlemskapsförhandlingar och annat självfallet\r\nhar redovisat att torv ur ekonomisk synpunkt i\r\nSverige hittills har behandlats som ett biobränsle\r\nvilket som helst. Det har då också framhållits att\r\ndet är ett svenskt intresse att bevaka de ekonomiska\r\nförutsättningarna för den svenska torvindustri som\r\nhar byggts upp. Det är de besked som har getts i det\r\nsammanhanget.</pre><pre>Kort sammanfattat innebär detta att vi för\r\nnärvarande inte från regeringens sida har tänkt\r\naktualisera denna fråga. När jag talar om vad som\r\nkan komma att hända framöver är det denna mera\r\nnyanserade linje som över huvud taget är tänkbar,\r\noch den internationella utblicken måste finnas\r\nmed.</pre><pre>Anf. 128  LARS BIÖRCK (m):</pre><pre>Herr talman! Jag tycker mig också i detta inlägg\r\nfrån miljöministern skönja den osäkerhet som\r\ngäller om de framtida reglerna för beskattning av\r\nsvensk torv. Jag förstår att torv inte direkt är\r\nmiljöministerns skötebarn. Han är medveten om\r\natt det finns problem både miljömässigt och av\r\nandra orsaker</pre><pre>I alla debatter kan det gå litet av mode, och vi hade\r\nen period för 10--15 år sedan då torv ansågs vara\r\nräddningen för många av de problem som vi kunde\r\nställas inför på energiområdet i Sverige. I dag tror\r\njag att fler och fler inser att det inte var så lyckligt.</pre><pre>Vi har i dag haft en stor debatt om klimatpåverkan,\r\noch jag kan inte när jag ser igenom handlingarna\r\nfinna att någon vare sig i motioner, i propositioner\r\nfrån regeringen eller i utskottets betänkande precis\r\nhar lovordat torv. Jag tror inte ens att torven har\r\nnämnts i sammanhanget.</pre><pre>Jag är liksom miljöministern medveten om att vi nu\r\nhar fått företag att investera i torvbrytning och att\r\ndet inte kan vara klok politik att plötsligt rycka\r\nundan benen för de investeringarna. Det som jag\r\nframför allt vänder mig mot är att man här frestar\r\ntill import av bränsle som ger koldioxidutsläpp.</pre><pre>En bättre metod, om vi vill stimulera svensk\r\ntorvutvinning, vore att lägga subventionen i form\r\nav utebliven koldioxidskatt på själva utvinningen.</pre><pre>Anf. 129  Miljöminister OLOF JOHANSSON\r\n(c):</pre><pre>Herr talman! Jag vill först klart deklarera att enligt\r\nmitt synsätt, som är sakligt och vetenskapligt\r\ngrundat, är vedråvara helt överlägsen torv. Det\r\ninnebär att man måste tillse att negativa\r\nkonkurrenseffekter till följd av att torv skulle\r\nfrämjas framför vedråvara skall undvikas. Den\r\nfrågan kan naturligtvis påverkas av de mera\r\ntillfälliga förhållanden runt Sveriges gränser som\r\ngör att det just för närvarande är intressant att\r\nimportera torv.</pre><pre>Jag återkommer till den nyanserade hållningen till\r\ndenna fråga ur skattesynpunkt. Det är en skillnad i\r\ndetta avseende. Kol och olja har utvecklats under\r\ntiotals miljoner år medan torven ibland kanske\r\nbildas under en period av 10 000 år. Det sker på en\r\nannan tidsskala. Vedråvaran tillväxer under en\r\nperiod av kanske 100 år och energiskogen under 3\r\når. Det är viktigt att ha detta tidsperspektiv klart för\r\nsig.</pre><pre>Men denna fråga är inte avgjord. Jag tror att det\r\nkommer att ha stor betydelse hur de stora\r\nelefanterna i världen kommer att hantera dessa\r\nfrågor, t.ex. vad USA kommer att göra med en\r\nmera medveten politik på det här området och\r\ndärnäst vad EG kommer att göra.</pre><pre>Enligt de uppgifter som jag har tillgängliga, utan att\r\nsjälv direkt ha följt detta, eftersom det ligger inom\r\nNäringsdepartementets område, lär EG-\r\nkommissionen i sitt senaste förslag om kombinerad\r\nenergi- och koldioxidbeskattning ha inkluderat torv\r\nbland de bränslen som skulle påläggas en\r\nkoldioxidavgift. Men EG är inte ensamt om detta,\r\noch det finns olika attityder i olika länder.\r\nDessutom är frågan inte slutbehandlad utan\r\nkommer upp i juni ytterligare en gång, och då får vi\r\nanledning att lyssna till de synpunkter som\r\nframförs.</pre><pre>Jag skulle bli förvånad om man inte så småningom\r\nhamnar i den nyanserade hållning som jag har talat\r\nom och som är sakligt och vetenskapligt grundad.\r\nDet är miljöeffekterna som skall avgöra och som\r\näven skall påverka skattesatserna. Dessutom måste\r\nman ta hänsyn till de investeringar som har gjorts.\r\nMan skall alltså vara försiktig med snabba och tvära\r\nkast på detta område. Därför kan den något\r\nreflekterande attityd som jag har intagit försvaras.</pre><pre>Anf. 130  LARS BIÖRCK (m):</pre><pre>Herr talman! Det känns som om miljöministern och\r\njag i grunden är överens om torvhanteringen inför\r\nframtiden.</pre><pre>Vi har ju skrivit på FN:s ramkonvention.\r\nMiljöministern hade alldeles nyss tillfälle att\r\ndiskutera Riokonferensen. I samband med\r\nRiokonferensen sade vi att vi skall försöka\r\nåstadkomma sänkor, där vi så att säga kan bibehålla\r\nden bundna koldioxiden. Då kanske man får\r\nkonstatera att denna torv kommer att vara en sådan\r\ntyp av sänka, där koldioxid som annars kanske\r\nskulle gå ut i atmosfären och bidra till\r\nväxthuseffekten, kan bli kvar.</pre><pre>Därmed ber jag ånyo att få tacka miljöministern för\r\nsvaret.</pre><pre>Överläggningen var härmed avslutad.</pre><pre>7 §  Bordläggning</pre><pre>Anmäldes och bordlades</pre><pre>Motion</pre><pre>med anledning av skriv. 1992/93:251 Redogörelse\r\nför vidtagna åtgärder för att stärka det finansiella\r\nsystemet</pre><pre>1992/93:N65 av Ian Wachtmeister och Bengt\r\nDalström (nyd)</pre><pre>Konstitutionsutskottets betänkanden</pre><pre>1992/93:KU33 Riksdagens byggnader</pre><pre>1992/93:KU40 Ändringar i sekretesslagen</pre><pre>Skatteutskottets betänkanden</pre><pre>1992/93:SkU29 Tullfrågor</pre><pre>1992/93:SkU34 Sänkning av dieseloljeskatten</pre><pre>Justitieutskottets betänkanden</pre><pre>1992/93:JuU32 Delegering av arbetsuppgifter till\r\nkanslipersonal vid domstol</pre><pre>1992/93:JuU33 Försäkringsöverdomstolen m.m.</pre><pre>1992/93:JuU34 Prövningstillstånd i hovrätt och\r\ninstansordningen i utsökningsmål</pre><pre>1992/93:JuU35 Immunitet och privilegier för\r\nNORSAD-fonden</pre><pre>1992/93:JuU36 Uppskov med behandlingen av\r\nvissa ärenden</pre><pre>1992/93:JuU37 Penningtvätt</pre><pre>Försvarsutskottets betänkande</pre><pre>1992/93:FöU11 Värnpliktiga i mobiliserings-och\r\nförplägnadstjänst m.m.</pre><pre>Socialförsäkringsutskottets betänkande</pre><pre>1992/93:SfU19 Sjukförsäkringsregister hos de\r\nallmänna försäkringskassorna</pre><pre>Kulturutskottets betänkanden</pre><pre>1992/93:KrU27 Den avgiftsfinansierade radio-och\r\nTV-verksamheten</pre><pre>1992/93:KrU28 Ägande av den avgiftsfinansierade\r\nradio- och TV-verksamheten</pre><pre>1992/93:KrU31 Ny organisation för Dialekt-och\r\nortnamnsarkiven samt svenskt visarkiv m.m.</pre><pre>Jordbruksutskottets betänkanden</pre><pre>1992/93:JoU17 Godkännande av en\r\növerenskommelse mellan Sverige och Estland på\r\nfiskets område</pre><pre>1992/93:JoU24 Godkännande av en\r\növerenskommelse mellan Sverige och Ryska\r\nfederationen på fiskets område</pre><pre>1992/93:JoU25 Lag om marknadsreglering på\r\nfiskets område, m.m.</pre><pre>1992/93:JoU26 Godkännande av vissa marina\r\nkonventioner</pre><pre>Näringsutskottets betänkanden</pre><pre>1992/93:NU32 Ombildning av Statens\r\nprovningsanstalt till aktiebolag</pre><pre>1992/93:NU33 Ändringar i minerallagen</pre><pre>Bostadsutskottets betänkande</pre><pre>1992/93:BoU21 Bostadsbidragens administration\r\nbostadsanpassningsbidrag</pre><pre>8 §  Kammaren åtskildes kl. 18.25.</pre><pre>Förhandlingarna leddes</pre><pre>av tamannen från sammanträdets början t.o.m. 2 §\r\nanf. 18 (delvis),</pre><pre>av tredje vice talmannen därefter t.o.m. 3 § anf. 65\r\n(delvis),</pre><pre>av andre vice talmannen därefter t.o.m. 4 § anf. 75\r\n(delvis) och</pre><pre>talmannen därefter t.o.m. anf. 85 (delvis) och</pre><pre>andre vice talmannen därefter till sammanträdets\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}