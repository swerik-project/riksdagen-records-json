{"dokumentstatus":{"dokument":{"hangar_id":"2387743","dok_id":"GF0989","rm":"1991/92","beteckning":"89","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"89","slutnummer":"0","datum":"1992-04-01 00:00:00","systemdatum":"2005-10-27 13:59:43","publicerad":"1992-04-01 00:00:00","titel":"Riksdagens snabbprotokoll 1991/92:89 Onsdagen den 1 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{7A0F9FC3-73D1-4FF9-A482-82CB408ED393}","dokument_url_text":"http://data.riksdagen.se/dokument/GF0989/text","dokument_url_html":"http://data.riksdagen.se/dokument/GF0989","dokumentstatus_url_xml":"http://data.riksdagen.se/dokumentstatus/GF0989","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:89</div>\r\n<div class=\"sidhuvud_datum\">Onsdagen den 1 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Utökning av antalet suppleanter i\r\narbetsmarknadsutskottet</pre><pre>Valberedningen hade enligt ett till kammaren\r\ninkommet protokollsutdrag tillstyrkt att antalet\r\nsuppleanter i arbetsmarknadsutskottet skulle\r\nutökas från 20 till 21.</pre><pre>Kammaren biföll denna framställning.</pre><pre>2 § Val av suppleant i\r\narbetsmarknadsutskottet</pre><pre>Företogs val av en suppleant i\r\narbetsmarknadsutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i arbetsmarknadsutskottet</pre><pre>Arne Jansson (nyd)</pre><pre>3 § Justering av protokoll</pre><pre>Justerades protokollet för den 26 mars.</pre><pre>4 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1991/92:86 till skatteutskottet</pre><pre>1991/92:92 till finansutskottet</pre><pre>1991/92:95 till utbildningsutskottet</pre><pre>1991/92:117 till skatteutskottet</pre><pre>1991/92:118 till finansutskottet</pre><pre>1991/92:123 till konstitutionsutskottet</pre><pre>1991/92:125  bil. 1 till utrikesutskottet</pre><pre>bil. 2 till försvarsutskottet</pre><pre>bil. 3 till socialutskottet</pre><pre>bil. 4 till trafikutskottet</pre><pre>bil. 5 punkt 2 till arbetsmarknadsut-</pre><pre>bil.5 skottet</pre><pre>bil. 6 till utbildningsutskottet</pre><pre>bil. 7 till jordbruksutskottet</pre><pre>bil. 8 till arbetsmarknadsutskottet</pre><pre>bil. 9 punkt 1 till kulturutskottet</pre><pre>bil. 9 punkt 2 till socialförsäkringut-</pre><pre>bil. 9 skottet</pre><pre>bil. 10 till näringsutskottet</pre><pre>bil. 12 till jordbruksutskottet</pre><pre>propositionen i övrigt till finansutskottet</pre><pre>1991/92:129 till skatteutskottet</pre><pre>1991/92:133, 134 och 135 till näringsutskottet</pre><pre>1991/92:138 till socialförsäkringsutskottet</pre><pre>1991/92:139 till lagutskottet</pre><pre>1991/92:151 till socialförsäkringsutskottet</pre><pre>1991/92:152 till socialutskottet</pre><pre>1991/92:157 till utbildningsutskottet</pre><pre>1991/92:163 till trafikutskottet</pre><pre></pre><pre>5 § Förnyad bordläggning</pre><pre>Föredrogs men bordlades åter</pre><pre>Skatteutskottets betänkanden 1991/92:SkU18 och\r\nSkU20-SkU22</pre><pre>Trafikutskottets betänkande 1991/92:TU24</pre><pre></pre><pre>6 §  Regionalpolitiken</pre><pre>Föredrogs</pre><pre>arbetsmarknadsutskottets betänkande</pre><pre>1991/92AU13 Regionalpolitiken (prop.\r\n1991/92:100 delvis och förs. 1990/91:19).</pre><pre>Anf. 1  GEORG ANDERSSON (s):</pre><pre>Fru talman! Den borgerliga regeringens\r\nekonomiska politik skapar växande problem i hela\r\nlandet. Svångremmen minskar efterfrågan, vilket\r\nfördjupar den redan kraftiga lågkonjunkturen.\r\nTydligast kommer detta till uttryck inom\r\nbyggnadsverksamheten. Där är arbetslösheten nu\r\nuppe i 17--18 %, med regionala variationer\r\nuppemot 30 %. Och utvecklingen fortsätter i\r\nsamma riktning. Stagnationen på byggmarknaden\r\nmedför allvarliga konsekvenser också inom en rad\r\nandra sektorer i samhället. Dessa förhållanden\r\npåverkar naturligtvis också regionalpolitiken.</pre><pre>Regionalpolitikens syfte är ju att skapa mer\r\nlikvärdiga förutsättningar i skilda delar av landet.\r\nDet råder bred enighet om formuleringarna av\r\nmålen för regionalpolitiken, men avgörande är\r\nvilka konkreta åtgärder som vidtas.\r\nArbetsmarknadsministern upprepar i nästan varje\r\nanförande som han håller, åtminstone i dem som\r\njag har hört, att ''hela Sverige skall leva''. Denna\r\nslogan, hämtad ur regeringsdeklarationen, har fått\r\nkaraktären av besvärjelse eller trollspö. Men i\r\npolitiken är det till sist bara gärningar som är värda\r\nnågonting, och hittills har regeringens insatser inte\r\nförbättrat situationen, utan alldeles tvärtom.</pre><pre>I propositionen konstateras nu att de medel som\r\navsätts för direkta regionalpolitiska insatser endast\r\nmarginellt kan påverka den regionala utvecklingen.\r\nSå långt kan vi vara överens. Men därmed är inte\r\nsagt att dessa insatser är betydelselösa. Vi\r\nsocialdemokrater menar att det är felaktigt att nu\r\nminska anslaget till lokaliseringsbidrag, och det s.k.\r\nlänsanslaget bör också ökas utöver regeringens\r\nförslag. På dessa områden föreslår vi förstärkningar\r\nmed 200 resp. 170 milj.kr.</pre><pre>Men om nu de direkta regionalpolitiska insatserna\r\när av begränsat värde för att man skall kunna uppnå\r\nregional balans, måste det finnas andra insatser\r\nsom betyder mer, och det är i dessa hänseenden\r\nsom meningsskiljaktigheterna är mest\r\nframträdande mellan regeringen och oss\r\nsocialdemokrater.</pre><pre>Vi hävdar att den allmänna ekonomiska politiken\r\nmåste ändras för att det skall kunna skapas\r\nförutsättningar för en bra regionalpolitik. God\r\nregionalpolitik uppnås inte genom att man ökar\r\narbetslösheten till en hög nivå i hela landet, vilket\r\nsker nu. Visserligen sägs det allmänt att svårigheter\r\när lättare att fördra, om de delas av alla, men jag\r\nförsäkrar att ingen glesbygdsbo i skogslänen mår\r\nbättre av att arbetslösheten ökar kraftigt i\r\nstorstadsregionerna, vilket nu är fallet.</pre><pre>Jag vill utan att vara fullständig nämna ett antal\r\nåtgärder, ett antal områden, där insatser behöver\r\ngöras för att minska den regionala obalansen.</pre><pre>För det första: Utbildning och forskning är av\r\ngrundläggande betydelse för en positiv utveckling.\r\nDärför måste utbildningspolitiken användas som\r\nett regionalpolitiskt instrument. Regeringens\r\nnedskärningar inom Komvux och folkbildning\r\nkommer att få negativa regionalpolitiska effekter.\r\nDe bygder som tidigare har varit eftersatta i fråga\r\nom utbildning har nu det största behovet av\r\nvuxenutbildning för att människorna så att säga\r\nskall få en andra chans i livet. Då spelar Komvux,\r\nfolkbildning och folkhögskolor en avgörande roll.\r\nDärför är det också från regionalpolitisk\r\nutgångspunkt felaktigt att nu göra kraftiga\r\nnedskärningar på dessa områden. Vi\r\nsocialdemokrater motsätter oss detta. Regeringens\r\nidéer om att överlämna högskolorna till privata\r\nstiftelser torde också få negativa effekter för de\r\nmindre högskolorna. Vi har ett gemensamt ansvar\r\nför fördelning av resurser till utbildning och\r\nforskning, och det ansvaret skall vi ta i regering och\r\nriksdag.</pre><pre>För det andra: I en lång rad motioner krävs det en\r\nökad satsning på utbyggnad av infrastruktur, främst\r\nav vägar och järnvägar. Den socialdemokratiska\r\nregeringen inledde ett mycket ambitiöst program\r\npå de här områdena i syfte att öka tillväxten och\r\nförbättra miljön. Nu behövs dessa åtgärder också\r\nför att hjälpa till att överbrygga lågkonjunkturen.\r\nDe redan beslutade åtgärderna måste nu förstärkas\r\noch vidtas med beaktande av\r\nsysselsättningssituationen i olika delar av landet.\r\nOch de måste påskyndas, inte förhalas, som nu sker\r\ni vissa fall.</pre><pre>Ett socialdemokratiskt förslag som skulle få stor\r\nomedelbar betydelse är en ökning av insatserna för\r\nunderhåll av vägar. Här föreslår vi för nästa\r\nbudgetår en satsning med 1,2 miljarder kronor.\r\nDetta förslag behandlas för närvarande i\r\ntrafikutskottet. Jag hörde häromdagen att\r\narbetsmarknadsministern i budgetförhandlingar\r\nmed finansministern hade krävt 5 miljarder till\r\nvägsatsningar. Om detta är sant, hoppas jag att\r\nhans partivänner i trafikutskottet stöder vårt\r\nförslag. Då skulle arbetena kunna sättas i gång i alla\r\ndelar av landet, och jag vet att man är redo att sätta\r\nspadar i jorden.</pre><pre>För det tredje: Basnäringarna skogsbruk och\r\ngruvhantering, malmbrytning, har stor betydelse\r\nför utveckling och sysselsättning i områden som\r\nberörs av regionalpolitiken. Detsamma gäller en\r\nrad statliga bolag.</pre><pre>Av dogmatiska skäl eftersträvar regeringen nu att\r\nprivatisera och sälja ut, slumpa bort, dessa\r\ngemensamma tillgångar.</pre><pre>Riksdagens borgerliga majoritet gav häromdagen\r\nregeringen stöd för att avveckla det statliga\r\nengagemanget i gruvprospektering. Någon hänsyn\r\ntill de regionala konsekvenser som detta får har\r\nman uppenbarligen inte tagit. Regeringen bryr sig\r\ninte om att försöka analysera sådana\r\novidkommande effekter som sysselsättning och\r\nregional utveckling när den övergripande\r\nmålsättningen om privatisering skall tillgodoses,\r\noch det är allvarligt.</pre><pre>För det fjärde: Regeringen måste tillse att statliga\r\nverk, myndigheter och bolag organiserar sin\r\nverksamhet så att regionalpolitiska hänsyn blir\r\nbeaktade. Här krävs att det sker en bättre\r\nsamordning och att arbetet präglas av en\r\nhelhetssyn.</pre><pre>Jag vill peka på några exempel. Det är bekant att\r\nregeringen umgås med planer på att privatisera\r\nteleverket. Vilka effekter kan det få i fråga om\r\nservice och kostnad för telekunder i Sorsele, Sveg,\r\nTorsby och på andra orter? Är det någon som tror\r\natt televerkets privata aktieägare är intresserade av\r\ninvesteringar i glesbygderna?</pre><pre>Häromdagen fick jag ett brev från vänner i Norsjö\r\nkommun, som inte ligger inte långt från\r\narbetsmarknadsministerns bostadsort. Där hotas\r\nman nu i vissa byar av att berövas den dagliga\r\npostdistributionen. Brev och tidningar varannan\r\ndag upplevs nog av de flesta som en helt\r\noacceptabel situation. Regeringens politik leder till\r\nkraftig utglesning av postens kontorsnät och\r\nförsämrad service i glesbygd. En sådan utveckling\r\nmåste förhindras.</pre><pre>För det femte: Regeringens olika ministrar måste\r\nbättre samordna sina strävanden. Samtidigt som\r\narbetsmarknadsministern försäkrar att hela Sverige\r\nskall leva, så rycker näringsministern brödet ifrån\r\nvissa bygder. Namn som Kalix och Malå påminner\r\nom det.</pre><pre>Nya myndigheter skall så långt som möjligt\r\nlokaliseras utanför Stockholmsregionen har vi sagt.\r\nDet har arbetsmarknadsutskottet understrukit\r\nmånga gånger. Och jag gissar att\r\narbetsmarknadsministern fortfarande hävdar\r\ndenna princip. Men när det nya folkhälsoinstitutet\r\nskall bildas, då finner socialministern ingen annan\r\nplats än centrala Stockholm. Därför skärper\r\nutskottet nu tonen. Kan man hoppas att det har\r\nnågon effekt på regeringen?</pre><pre>Småföretagspolitiken är viktig, säger regeringen,\r\noch det understryker utskottet.\r\nRiskkapitalförsörjningen skall ordnas. Men\r\nsamtidigt berövar regeringen Norrlandslänen\r\nhundratals miljoner kronor i riskkapital genom att\r\nbl.a. plundra Norrlandsfonden. T.o.m. den annars\r\nså regeringstrogna Västerbottens-Kuriren\r\nreagerade häromdagen inför detta med en ilsken\r\nkommentar. Detta strider, sade man, helt mot\r\nregeringens fagra tal.</pre><pre>Nu har vi en proposition på riksdagens bord om\r\nförsvarspolitiken som innebär problem i många\r\nbygder. Några insatser från regeringen aviseras inte\r\nför att regionalpolitiskt klara av de problem som en\r\nneddragning av försvarets organisation innebär.</pre><pre>Det är några exempel på behovet av en bättre\r\nsamordning inom regeringskansliet, mellan\r\nministrarna och departementen.</pre><pre>Det är mycket som inte är sig likt. Varje år under\r\nde senaste nio åren har den nuvarande\r\narbetsmarknadsministern Börje Hörnlund stått här\r\ni talarstolen och krävt omfattande insatser i\r\nregionalpolitiken. Det har gällt utvidgning av\r\nstödområdena. Valåret 1991 krävde centern att\r\nmånga orter skulle få en bättre situation genom att\r\nräknas in i stödområde 1 eller 2. Nu konstaterar\r\narbetsmarknadsministern förnöjt att den\r\nstödområdesindelning som beslutades våren 1990\r\nskall ligga fast.</pre><pre>Centern har ständigt krävt ökade länsanslag. Nu\r\nföreslås en nominell uppräkning med blygsamma\r\n2,5 %. Och utskottsmajoriteten uttrycker något\r\nbesvärat förhoppningen att regeringen senare skall\r\nkomma på bättre tankar.</pre><pre>Regeringen minskar lokaliseringsbidraget med 200\r\nmilj.kr. Är det uttryck för regeringens uppgivenhet\r\natt den inte tror att det skall finnas behov, att det\r\ninte skall finnas ansökningar och att det inte skall\r\nfinnas företag som är beredda att satsa i regioner\r\ndär lokaliseringsbidrag kan utgå?</pre><pre>I de många motioner som väckts ställs väldigt stora\r\nförhoppningar på insatser från länsstyrelsernas\r\nsida. Vi socialdemokrater föreslår därför en ökning\r\nav länsanslaget med 170 milj.kr.</pre><pre>När det gäller förslaget om nedsättning av sociala\r\navgifter, menar vi att den stödformen bör\r\nkoncentreras till stödområde 1, där man har allra\r\nstörst behov av stöd. Varje utvidgning av ett stöd\r\ntill ytterligare områden minskar den styrande\r\neffekten för de mest behövande. Den relativa\r\nfördelen av ett stöd minskar ju genom att\r\nstödområdet vidgas.</pre><pre>Som vi sade i 1990 års beslut bör nedsättningen av\r\nsociala avgifter i första hand gälla verksamheter\r\nsom i fråga om lokalisering kan påverkas av stödet.\r\nRegeringens förslag fyller inte detta syfte.</pre><pre>Fru talman! Socialdemokraternas syn på\r\nregionalpolitikens allmänna inriktning finns\r\nsammanfattad i reservation 1, och våra krav i fråga\r\nom mer omfattande anslagsökningar i\r\nreservationerna 4 och 5. I vår strävan att\r\nrationalisera också riksdagens arbete, begränsar\r\njag mig till att yrka bifall till dessa tre reservationer.</pre><pre>Avslutningsvis vill jag säga att i ett antal motioner,\r\nsom tyvärr kommit att remitteras till\r\narbetsmarknadsutskottet, behandlas konkreta\r\nförslag som hör hemma i annat fackutskott. Det\r\ngäller bl.a. utbildnings-  och trafikfrågor. Vi har\r\ndärför i detta sammanhang avstått från yrkanden.\r\nDen socialdemokratiska ståndpunkten kommer att\r\nredovisas närmare när motsvarande förslag\r\nbehandlas i resp. fackutskott.</pre><pre>Anf. 2  LAILA STRID-JANSSON (nyd):</pre><pre>Fru talman! Märkliga äro politikens vägar. I dag\r\nstår jag i denna kammare för att yrka bifall till\r\nmotioner skrivna av representanter för så gott som\r\nalla partier i Sveriges riksdag. Detta är en, enligt\r\nmitt förmenande, i sanning mycket märklig\r\nsituation.</pre><pre>Nu förhåller det sig så att representanter för\r\nSocialdemokraterna, Centern, Kds och Ny\r\ndemokrati har skrivit om samma ämne, nämligen\r\nom stödområdesindelningen vad beträffar Åre och\r\nBräcke. Moderaterna och Folkpartiet har också\r\nskrivit om detta, men de har ett något annorlunda\r\nyrkande.</pre><pre>Det är alltså sex politiker från lika många partier\r\nsom har skrivit om samma ämne. Det märkliga är\r\natt inte någon enda ledamot från dessa partier\r\nbiträtt sina egna motioner.</pre><pre>Ännu märkligare är det att politikerna från de här\r\nberörda partierna redan på förhand visste att deras\r\nmotioner skulle röstas ned av det egna paritet.</pre><pre>Som nydemokrat ställer man då följande fråga:\r\nVarför skriver man motioner?</pre><pre>Är det möjligen så illa med detta motionsskrivande\r\natt det bara är till för att få en blänkare i\r\nlokalpressen, som talar om hur duktig\r\nvederbörande politiker varit? Tänk om man ägnade\r\nsig åt lika improduktivt arbete i företagen. Då\r\nskulle Sverige stanna.</pre><pre>Ny demokrati är tydligen det enda ärliga partiet,\r\nsom står för sina motioner och kämpar för deras\r\ninnehåll. Ny demokrati avser ej att som andra\r\npartier spela ett spel för gallerierna, och när det\r\ngäller bara lägga sig ned utan kamp.</pre><pre>Vi tycker att beslut skall fattas så nära människorna\r\nsom möjligt. Inom varje län vet man betydligt\r\nbättre hur anslagen skall fördelas än man gör på\r\nriksnivå.</pre><pre>När så representanter för näringslivet besöker\r\nSveriges riksdag och ber politikerna se till att man\r\nantingen själv får ta ansvar för sitt företag inom\r\nramen för länsanslaget eller att det blir en\r\nuppflyttning till stödområde 1, säger vissa politiker\r\natt det är ''jättebra'' och naturligt. Politikerna lovar\r\natt de skall motionera och arbeta för att detta skall\r\nuppnås.</pre><pre>Som jag sagt tidigare är alltså denna försäkran lika\r\nsann som dikten ibland är. Det är inte förvånande\r\natt tilltron till politiker är mindre än ringa.</pre><pre>Den näringslivsrepresentation som jag åsyftar är\r\ndelegationen från Åre och Bräcke i Jämtland. Såväl\r\nlandshövdingen som kommunalråd och\r\nnäringsidkare ingick i denna.</pre><pre>Vet politiker alltid bäst?</pre><pre>Näringslivet i Sverige befinner sig i kris. Egentligen\r\nskulle, av önskemålen att döma, så gott som alla\r\ndelar av Sverige behöva inplaceras i stödområden.\r\nDetta är naturligtvis en omöjlighet.</pre><pre>Underlätta i stället för företagen. I åratal är det\r\nbara offentlig sektor som gällt.</pre><pre>Nu, med facit i hand, måste man komma till insikt\r\nom att det, om ett blomstrande näringsliv saknas,\r\ninte heller blir någon välfärd att fördela.</pre><pre>Det finns 522 000 småföretag i Sverige. 90 % av\r\ndessa har 0--20 anställda. Av egen erfarenhet vet\r\njag att man, om villkoren förbättrades för\r\nsmåföretagen, skulle kunna skapa tusentals nya,\r\nriktiga jobb.</pre><pre>En kvinnlig sågverksägare från Jämtland är ett\r\nexempel på hur orättvis stödområdesindelningen\r\när. Den här kvinnan vill enbart att hennes företag\r\nfår konkurrera på lika villkor -- egentligen skulle\r\ndet alltså inte vara något stöd alls.</pre><pre>Två kilometer från den här kvinnans företag ligger\r\nett annat sågverk, som tillhör stödområde 1. Detta\r\ninnebär att nivån för prissättningen beträffande det\r\nhär företagets produkter är en helt annan genom\r\nalla stöd.</pre><pre>Det här är en fullkomligt absurd situation. Detta är\r\nbara ett exempel på hur orättvist\r\nstödområdesindelningen slår.</pre><pre>Eftersom uppenbara orättvisor förekommer\r\nspeciellt i Jämtland och så många politiker från\r\nflertalet partier tydligen har samma åsikt, torde det\r\nvara rimligt att uppnå en majoritet för att Åre och\r\nBräcke kommuner flyttas upp till stödområde 1.</pre><pre>Fru talman! Jag ber att få yrka bifall, eftersom\r\ningen annan har gjort det, till motionerna A427 av\r\nNils-Olof Gustafsson och Margareta Winberg från\r\nSocialdemokraterna, A422 av Stina Eliasson från\r\nCenterpartiet, A479 av Stefan Attefall och Jan Erik\r\nÅgren från Kds, A474, i berörda delar, av Tage\r\nPåhlsson från Centerpartiet samt A439 av mig och\r\nArne Jansson i Ny demokrati. Jag yrkar alltså bifall\r\ntill reservation 3.</pre><pre>Med stort intresse kommer jag att följa voteringen\r\ni detta ärende. Jag uppmanar den svenska pressen\r\natt efter voteringen begära en utskrift av\r\nvoteringslistan. Det blir kanske årets intressantaste\r\nläsning när det gäller denna kammare.</pre><pre>Till sist, fru talman, hoppas vi i Ny demokrati\r\ninnerligt att det som sägs i följande uttryck inte slår\r\nin: Detta åre' bräcker staten Bräcke--Åre.</pre><pre>Anf. 3  KARL-ERIK PERSSON (v):</pre><pre>Herr talman! Sverige är ett land i obalans. Den\r\nkapitalistiska samhällsutvecklingen skapar ständigt\r\nnya kriser. På något år har högkonjunkturen med\r\növerhetting, spekulation och arbetskraftsbrist i\r\nstorstadsområdena förbytts i motsatsen.\r\nLågkonjunkturen är här, och arbetslösheten ökar\r\nsom aldrig förr. Klassklyftorna vidgas, och\r\nkvinnornas möjligheter att delta i arbetslivet på lika\r\nvillkor som männen har försämrats.</pre><pre>Svängningarna i konjunkturen påverkar också den\r\nregionala utvecklingen. Obalansen mellan olika\r\nregioner blir tydligare. I de delar av Sverige där\r\narbetslösheten var hög också under\r\nhögkonjunkturen är situationen närmast\r\nkatastrofal i dag.</pre><pre>Den nya regeringens utförsäljning av statliga verk\r\noch bolag utgör ytterligare ett hot mot glesbygden.</pre><pre>Förutom de problem som lågkonjunkturen för med\r\nsig har vi Sveriges hållning i EG-frågan, vilken\r\nredan har fått konsekvenser för Norrland och vissa\r\ndelar av Bergslagen. Marknadsekonomins aktörer\r\noch de stora företagen reagerar på ''EG-\r\nsignalerna''. Och den osäkerhet som finns\r\nbeträffande Sveriges möjligheter att bedriva en\r\naktiv regionalpolitik har redan resulterat i att\r\nlivskraftiga företag i norra Sverige och i\r\nMellansverige läggs ner eller flyttar sin verksamhet\r\nsöderut.</pre><pre>I stället för att se Sverige som en helhet med olika\r\nregioner som kompletterar varandra har regering\r\noch en riksdagsmajoritet okritiskt anammat\r\nkapitalets behov av koncentration. Detta har i sin\r\ntur lett till uppfattningen att glesbygden är tärande\r\noch bidragsberoende.</pre><pre>Enligt den uppfattning som vi i Vänsterpartiet har\r\nhandlar de regionalpolitiska stöden och åtgärderna\r\ninte om allmosor utan om en rättvis fördelning av\r\nlandets resurser och om en ersättning för de\r\nekonomiska värden som produceras i nämnda\r\nområden. Därtill kommer att livskvaliteten i de här\r\nområdena upplevs vara bättre och att\r\nmiljöförstörelsen där är mindre än den är i riket i\r\növrigt.</pre><pre>Regionalpolitiken får inte ses såsom avskild från\r\növriga politikområden. I några motioner\r\npresenterar Vänsterpartiet förslag till åtgärder\r\nsom, om de förverkligades, skulle leda till en\r\nregional utjämning.</pre><pre>Den centralisering som marknadskrafterna skapar\r\nger negativa effekter i form av en utflyttning från\r\nlandsbygd och glesbygd samt en koncentration av\r\nmänniskor och arbetstillfällen till\r\nstorstadsområdena. För att åstadkomma en\r\nkorrigering beträffande marknadens negativa\r\neffekter måste de ekonomiska instanserna i landet\r\nfå redskap för att hävda de regionalpolitiska målen.\r\nDe demokratiska instanserna -- kommuner,\r\nlandsting och riksdag -- måste kunna åstadkomma\r\nen korrigering beträffande\r\nkoncentrationstendenserna.</pre><pre>Det krävs åtgärder inom många olika områden för\r\natt de regionalpolitiska målen skall kunna uppnås.\r\nDet handlar om ny- och reinvesteringar inom\r\njärnvägs-, väg-, data-, tele- och energisektorerna.\r\nDet gäller också sådana områden som forskning,\r\nutbildning, vård och omsorg samt social service.\r\nVidare krävs det åtgärder bl.a. beträffande VA-\r\nsystem, renhållning och naturvård.</pre><pre>Fru talman! Förslaget om ett borttagande av\r\nstatsbidraget till skogsbilvägar innebär också en\r\nförsämring av infrastrukturen inom de\r\nregionalpolitiska stödområdena. Med tanke på de\r\nlånga avstånden i Norrlands inland erbjuder\r\nskogsbilvägsnätet genvägar, och därmed kortas\r\navstånden mellan byar och samhällen.</pre><pre>Regionalpolitiken är könsblind. Vänsterpartiet har\r\nunder tidigare år kritiserat framlagda\r\nbudgetpropositioner och pekat på bristen på ett\r\nkvinnoperspektiv. Tyvärr måste vi konstatera att\r\nden kritiken fortfarande är berättigad. När det\r\ngäller t.ex. det regionalpolitiska företagsstödet\r\nkonstaterar arbetsmarknadsministern att den\r\nkvoteringsregel som finns inte efterlevs. Men detta\r\nfaktum föranleder inga åtgärder.</pre><pre>Kvoteringsregeln säger att minst 40 % av alla nya\r\narbetstillfällen skall förbehållas vardera könet.\r\nMen på de arbetsplatser som tillkommit med hjälp\r\nav det regionalpolitiska företagsstödet är endast\r\n30 % kvinnor.</pre><pre>Fortfarande saknas det förslag till förändringar av\r\nbudgetanslagen som innebär att kvinnors kunnande\r\nprioriteras utifrån kvinnornas annorlunda\r\nerfarenheter. Regionalpolitikens utformning har\r\nmissgynnat kvinnorna. Det mesta av stödet har gått\r\ntill typiskt manliga områden. I\r\nbudgetpropositionen föreslås inga grundläggande\r\nförändringar i fråga om detta synsätt.</pre><pre>Vi i Vänsterpartiet menar att det regionalpolitiska\r\nstödet måste omprioriteras och att det under\r\nkommande år i större utsträckning skall gå till\r\nkvinnorna. Läget just nu är ju kritiskt i många\r\ninlandskommuner. Där är det kvinnorna som\r\nflyttar först. Kvinnorna kommer att bli nästa stora\r\ngrupp som förlorar sina arbeten i kommuner och\r\nlandsting, när regeringen drar en tvångströja över\r\nkommunerna genom sin indragning av kommunala\r\nskattemedel.</pre><pre>Det som skrivs i det nu aktuella betänkandet\r\nangående kvinnornas situation är att NUTEK har\r\nfått i uppdrag att forska kring möjligheterna att\r\nåstadkomma en förbättring i olika delar av landet.</pre><pre>Frågan är då: När kommer det något förslag från\r\nNUTEK som innebär att den situation som man\r\nförespråkar skulle bli en förbättring för kvinnor?</pre><pre>Man konstaterar också i betänkandet att\r\nföretagsstödet, som i dag försvinner, och den\r\nregionalpolitik som man för skall stämma med det\r\nsom gäller inom EG och EFTA. Frågan är: Vad\r\nfinns det för garanti för att det stöd till\r\nregionalpolitiska åtgärder som man nu förespråkar\r\nkommer att godkännas vid ett eventuellt EG-\r\nmedlemskap? För min del hoppas jag att det aldrig\r\nblir verkliget. Den inriktning som man i dag inte\r\nkan presentera någonting om ligger som en blöt filt\r\növer den delen av regionalpolitiken.</pre><pre>Fru talman! Den förändring som man eventuellt\r\ntrodde att man skulle se med den nya regeringen i\r\nspetsen tycker jag har lyst med sin frånvaro. Det\r\nenda man talar om i dag, vilket också Georg\r\nAndersson nämnde, är att hela Sveige skall leva.\r\nFrågan är av vad, när man ser indragningarna, den\r\nstora och ökande arbetslösheten samt den\r\navtagande befolkningsutveccklingen, framför allt i\r\ninlandskommunerna.</pre><pre>Den som är intresserad av att se\r\nbefolkningsutvecklingen i de olika kommunerna\r\nhar en bra sammanställning i slutet av detta\r\nbetänkande. Där kan man också se hur\r\narbetslösheten ökat ganska drastiskt under en kort\r\ntid.</pre><pre>Det som jag trodde skulle kunna vara regeringens\r\nmål var att räkna upp länsanslagen. De har tagit i\r\nanspråk en stor del av det arbete som har\r\nförekommit i arbetsmarknadsutskottet.\r\nLänsanslagen har inte räknats upp. Det trodde jag\r\nvar möjligt för oss att få göra, för länsanslagen\r\nspelar för vissa kommuner en avgörande roll.</pre><pre>Med detta, fru talman, vill jag yrka bifall till min\r\nmeningsyttring avseende mom. 1, 2, 19, 20 och 48\r\nsamt till motion A452 av Bertil Måbrink. Den har\r\njag missat i utskottsbehandlingen.</pre><pre>Därefter vill jag också komma till det som Laila\r\nStrid-Jansson var inne på, nämligen att man skriver\r\nmotioner för den hemmavarande pressen. Jag\r\ntycker också att hennes uttalande var litet konstigt.\r\nLaila Strid-Jansson hade en möjlighet att vid\r\nutskottsbehandlingen reservera sig för Bertil\r\nMåbrinks motion A452, eftersom Laila Strid-\r\nJansson är en av dem som har skrivit på den\r\nmotionen. Det är lätt att stå här i talarstolen och\r\nkritisera andra. Man måste komma ihåg att om man\r\när med på en motion som behandlas av det egna\r\nutskottet, bör man kanske reservera sig, särskilt om\r\nman skall stå i kammarens talarstol och kritisera\r\nandra för att icke ha gjort på detta sätt.</pre><pre>Anf. 4  ANDERS G HÖGMARK (m):</pre><pre>Fru talman! Arbetsmarknadsutskottets\r\nregionalpolitiska betänkande är i år litet ovanligt.\r\nDet innehåller väldigt få reservationer. Av det kan\r\nman dra slutsatsen att det egentligen råder ganska\r\nbred enighet om regionalpolitiken och om\r\ninriktningen framöver. Samtidigt skall man väl vara\r\närlig och även säga att det är ett gott betyg åt\r\noppositionen att man har visat disciplin när det\r\ngäller olika former av reservationer. Det tycker jag\r\nfaktiskt kan var ett gott föredöme och en förebild\r\näven för andra utskotts agerande.</pre><pre>Intrycket kvarstår att det råder en stor och bred\r\nenighet om regionalpolitiken, dels om målen --\r\narbete, service och god miljö, oaktat bostadsort i\r\nlandet --, dels förekommer faktiskt en ganska bred\r\nuppslutning kring inriktningen av\r\nregionalpolitiken.</pre><pre>I den proposition som regeringen förelade\r\nriksdagen, och som utskottet ansluter sig till,\r\nmarkeras just helhetssynen. Jag tror att det är\r\nutomordentligt angeläget att vi slår vakt om den.\r\nHela Sverige skall leva. Det innebär att\r\nstorstadsregioner får en ärlig chans att utvecklas,\r\noch att vi i Sverige drar nytta av den dynamik och\r\nden kapacitet som finns i storstadsregionerna.\r\nSamma omdöme gäller självfallet också glesbygden\r\noch de olika delar av landet som inte har\r\nstorstadsregioner. Hela Sverige skall leva. Det är\r\ninte bara en fråga om att fördela resurser. Det är\r\nockså en uppgift för politiker och andra att se till\r\natt det finns förutsättningar för alla regioner att få\r\nutvecklas. Man kan dra nytta av deras olika\r\ntillgångar.</pre><pre>Jag har många gånger tidigare sagt, på samma sätt\r\nsom vi skriver i utskottets betänkande, att det gäller\r\natt se till helheten och att regionalpolitiken i snäv\r\nbemärkelse bara kan svara för en del av den här\r\nuppgiften. Det gäller givetvis närheten och\r\ntillgängligheten i form av goda kommunikationer.\r\nDet gäller en hög kompetens i olika regioner i form\r\nav utveckling av utbildnignen. Det gäller\r\nkostnadsläget, och det är viktigt. Utan ett rimligt\r\nkostnadsläge, rimliga skatter och avgifter -- det må\r\nvar inom landet eller i olika regioner -- kommer inte\r\nregionerna och inte landet att ha en chans att\r\nutvecklas. Det gäller givetvis också det kreativa\r\nklimatet, som är otroligt viktigt. En dynamisk\r\nsmåföretagsamhet är också otroligt viktig för att det\r\nkreativa klimatet skall klaras. På samma sätt\r\nbetyder en god boendemiljö och en god livsmiljö\r\nmycket.</pre><pre>Socialdemokraterna har en reservation om\r\ninriktningen. Det brukar alltid oppositionen ha.\r\nMan fullföljer därvid en viss tradition. Men man\r\nkan fråga sig vad det är som Socialdemokraterna\r\nreserverar sig till förmån för. De är litet otåliga över\r\natt infrastruktursatsningarna inte går tillräckligt\r\nfort. Det finns väl en och annan som känner en viss\r\noro och en viss besvikelse över detta, trots att\r\nregeringen verkligen lägger manken till. Man kan\r\nfråga sig vad det beror på att inte denna\r\ninfrastruktursatsning kommer i gång så snabbt.\r\nMan talar om dålig planeringsberedskap, att det är\r\nsvårt att få fram objekten.</pre><pre>Fru talman! En liten tanke infinner sig. Vad beror\r\ndet på att planeringsberedskapen är så dålig?\r\nKanske beror det på att man på 80-talet hade för\r\ndålig framförhållning hos de myndigheter och verk\r\nsom sysslade med detta. Den som då hade ansvaret\r\nför kommunikationsdepartementet, Georg\r\nAndersson, är den som i dag mest yvigt talar om\r\ndenna dåliga beredskap. Kanske ett litet uns av\r\nklädsam självbetraktelse skulle vara på sin plats,\r\nGeorg Andersson. I sin egenskap av tidigare\r\ndepartementschef bär Georg Andersson ett stort\r\nansvar för att en del av projekten inte har\r\ntillräckligt god framförhållning.</pre><pre>Socialdemokraterna talar också om behovet av att\r\nbygga ut den högre utbildningen och gör gällande\r\natt just Socialdemokraterna skulle vara det parti\r\nsom har burit det adelsmärket. Jag har en stark\r\nkänsla av att de försummelser, just inom den högre\r\nutbildningen, som vi ser i dag är orsakade av att\r\nSocialdemokraterna hade för dålig framförhållning\r\nför den högre utbildningen under 80-talet. Även\r\ndär bär man ansvaret. Regeringen har nu satt sig\r\nföre att öka den högre utbildningen, att få fram\r\nEuropas bästa skola. Jag är alldeles övertygad om\r\natt det arbetet kommer att ge god frukt. Jag kan\r\nlugna Georg Andersson på den punkten.</pre><pre>När det gäller utförsäljning av statlig verksamhet\r\ntar man exempel från domänverket. Jag är alldeles\r\növertygad om, att om man på ett mycket tidigare\r\nstadium hade sålt ut delar av domänverkets\r\nskogsinnehav, inte minst i norra Norrlands inland,\r\nhade många enskilda sågverksägare haft en mycket\r\nstörre möjlighet att kunna få leveranser från\r\nenskilda skogsägare och haft en större möjlighet att\r\nbygga upp sin lilla verksamhet. Därför är det riktigt\r\natt regeringen säljer ut och på detta sätt ger större\r\nvalfrihet och större möjligheter för näringen där\r\nuppe.</pre><pre>Sedan har Socialdemokraterna -- visserligen i en\r\nannan reservation, men den har på något sätt\r\nkopplats ihop med inriktningen av verksamheten --\r\nkritiserat regeringens politik. Man talar om vikten\r\nav småföretagsamheten. Den uppfattning man där\r\nger uttryck för delar jag. Men sedan säger man att\r\nregeringens allmänna politik och politiken just för\r\nsmåföretagsamheten inte gagnar småföretagen.\r\nDet ni menar, Georg Andersson och\r\nSocialdemokraterna, är att när regeringen föreslår\r\nen avveckling av löntagarfonderna, tar bort skatten\r\npå arbetande kapital, gör en översyn av\r\narbetsrätten, för att den skall kunna vara smidigare\r\noch enklare att hantera för småföretagen, skulle\r\nsmåföretagen inte önska detta för sin utveckling.</pre><pre>Jag skall ned till Markaryd om några dagar och tala\r\ninför småländska småföretagare. Jag skall ge dem\r\nbeskedet att Socialdemokraterna önskar återföra\r\nlöntagarfonderna, önskar återföra skatten på\r\narbetande kapital och inte är intresserade av\r\nförenklingar i arbetsrätten. Är det detta budskap,\r\nGeorg Andersson, som jag skall förmedla till\r\nsmåländska småföretagare, som är vana att\r\nutveckla och förkovra sig samt skapa välstånd i de\r\nbygder där de lever? Var vänlig och bekräfta om det\r\när på det sättet, så skall jag vara budbärare. Jag är\r\ninte övertygad om att det uppskattas, men det är\r\nGeorg Anderssons problem.</pre><pre>Fru talman! Stödsystemet som föreslås i\r\npropositionen och som utskottet ansluter sig till\r\ninnebär en fortsättning av ett förenklat stödsystem,\r\nsom vi fattade beslut om år 1990. Det innebär också\r\natt vi försöker begränsa stödet så mycket som\r\nmöjligt, även om vi nu gör en viss utvidgning av\r\nnedsättningen av sociala avgifter i stödområde 2\r\nmed en viss branschutvidgning.</pre><pre>Socialdemokraterna är oroade över vad man på den\r\nhär punkten säger i EG. Jag är helt medveten om\r\natt man kan ha synpunkter på detta. Är det Georg\r\nAnderssons uppfattning att vi, innan vi går in i\r\nförhandlingar med EG om sådana här saker,\r\nfullständigt måste nollställa oss och därefter börja\r\natt förhandla? Min uppfattning är att vi skall\r\nvidhålla att just de här åtgärderna kan vara bra för\r\nden del av Sverige som är glest befolkad. Därefter\r\nfår vi föra förhandlingar, om EG till äventyrs skulle\r\nha synpunkter på detta.</pre><pre>Georg Anderssons och Socialdemokraternas\r\nmodell är uppenbarligen att lägga sig platt på\r\nmarken innan man går till förhandlingar. Det är en\r\nganska märklig inställning.</pre><pre>När det gäller lokaliseringsbidraget och\r\nSocialdemokraternas kritik mot anslagsnivån vill\r\njag framhålla att det har varit en god tradition att\r\nlöpande följa önskemålen om lokaliseringsbidrag.\r\nOm det sedan skulle visa sig att det kommer in\r\nansökningar därutöver, kommer regeringen\r\nnaturligtvis att ha möjlighet att i skilda\r\nsammanhang återkomma om det skulle visa sig\r\nerforderligt. Jag är alldeles övertygad om att\r\nregeringen inte har uppfattningen att man i det här\r\nläget skall hålla tillbaka investeringar.</pre><pre>När det gäller stödområdets gränser, som berördes\r\ni ett inlägg av Laila Strid-Jansson, är det alldeles\r\nuppenbart att det finns många kommuner som\r\nskulle vilja räknas till stödområdet. Till politikens\r\ncharm hör faktiskt att prioritera och inte bara gå ut\r\npå farstukvisten och höja fingret för att känna efter\r\nvad som är populistiskt. Att att bete sig som Laila\r\nStrid-Jansson gör är lika populistiskt som när\r\nenskilda ledamöter och flera ledamöter från olika\r\npartier i samma län aktivt försöker skapa opinion i\r\nSveriges riksdag i syfte att lyfta fram sin landsända.</pre><pre>Det tillhör just politikens uppgifter att bilda\r\nopinion och att påverka opinionen. Den är inte en\r\ngång för alla given. Och det är alldeles uppenbart\r\natt det sättet att driva politik på är vanligt\r\nförekommande i västerländska demokratier.\r\nPolitiker från olika landsändar och olika enskilda\r\nledamöter söker skapa opinion inom sitt parti,\r\ninom utskott och inom riksdagen för just den\r\nståndpunkt som han eller hon har. Det handlar om\r\nen långsam, tålmodig process, och det är inte\r\nsärskilt enkelt att kunna uppvisa resultat på en eller\r\nannan dag eller ett eller annat år. Det tar sin tid,\r\noch de partier som är kvar i riksdagen kommer\r\ngivetvis på sikt att vinna gehör för sina synpunkter\r\nom de är förnuftiga.</pre><pre>I det här läget har vi i utskottet valt att låta\r\nstödområdet förbli oförändrat, även om jag kan\r\nhålla med Laila Strid-Jansson om att det alltid\r\nkommer att finnas avgränsningsproblem med detta\r\nstödsystem. Även jag, och jag tror de flesta, kände\r\nmycket start för den kvinnliga sågverksägare i\r\nJämtland som förklarade hur hon hade det. Jag tror\r\natt vi kan vara ganska överens om att den här typen\r\nav problem skapas om man bygger ut stödsystem i\r\nför hög grad, vilket skulle kunna medföra att den\r\nfria, den ärliga, konkurrensen på lika villkor sätts\r\nur spel.</pre><pre>Fru talman! När det gäller glesbygdstödet\r\ntillstyrker utskottet en lång rad förslag från\r\nregeringen om höjningar av maximigränser för att\r\nge glesbygden ytterligare möjlighet att utvecklas på\r\ndet sätt som uppenbarligen Georg Andersson och\r\njag är helt överen om. Vi har konstaterat att\r\nlänsanslaget i dag ligger på en hög nivå. Det ligger\r\ninte, Georg Andersson, på en hög nivå av det skälet\r\natt Socialdemokraterna i regeringsställning under\r\n1980-talet lade fram propositioner om höjningar --\r\nlänsanslaget har höjts med nästan 400 % under\r\n10 år --, utan det beror till allra största delen på att\r\nden dåvarande oppostionen, vid fyra tillfällen,\r\nlyckades få igenom rejäla höjningar av\r\nlänsanslaget, tvärtemot uppfattningen i Georg\r\nAnderssons parti, Socialdemokraterna.</pre><pre>Om vi hade legat kvar på socialdemokratisk nivå,\r\npå den nivå som länsanslaget då låg på, hade det\r\nsäkert funnits skäl till att genomföra rejäla\r\nhöjningar. Nu ligger anslaget på dryga miljarden,\r\noch vi kommer dessutom att genomföra en del\r\nstudier av hur länsanslaget har använts. Synpunkter\r\nav olika slag har framkommit om att det har brukats\r\nväl och att det har brukats mindre väl. Det finns\r\nanledning att invänta resultaten av dessa\r\nutredningar och även resultaten av utredningarna\r\nsom görs inom departementet för att därefter gå\r\nvidare.</pre><pre>Låt mig, fru talman, säga att vi just beträffande\r\nlänsanslaget, med dess konstruktion med stor frihet\r\nför de enskilda länen att fatta beslut som gagnar\r\nden regionala utvecklingen, är utomordentligt\r\növerens. Möjligheten därför har väsentligt utökats\r\ntack vare att den gamla oppositionen på 80-talet,\r\nden som nu sitter i regeringsställning, var vital och\r\nframsynt nog att driva upp länsanslaget, tvärtemot\r\nSocialdemokraternas vilja.</pre><pre>I utskottet förekommer det, som Karl-Erik Persson\r\nvar inne på, ett resonemang om insatser för kvinnor\r\ni glesbygden. I samband med att länsstyrelserna\r\nhanterar länsanslagen är det viktigt att man är\r\nuppmärksam och verkligen lyfter fram projekt som\r\nbetyder mycket för kvinnor och kvinnors\r\nsysselsättning. Jag är alldeles övertygad om att\r\nunder dagens debatt kommer flera inlägg med den\r\ninriktningen. Jag ser positivt på en sådan syn.</pre><pre>Det har talats om utlokalisering av olika statliga\r\nverksamheter. Vi har haft motioner om\r\nutlokalisering av hela SCB till Örebro. I utskottet\r\nhar man tack vare riksdagens revisorers skrivelse i\r\nanledning av boverkets utlokalisering till\r\nKarlskrona diskuterat inriktningen.</pre><pre>Vid många tidigare tillfällen har utskottet uttalat\r\nsin uppfattning att man framför allt när det gäller ny\r\nstatlig verksamhet skall pröva utlokaliseringsorter\r\nutanför Stocksholmregionen. Lokaliseringen skall\r\ndock vara väl genomtänkt, vilket jag inte direkt vill\r\npåstå att utlokaliseringen av boverket till\r\nKarlskrona var. Det finns emellertid anledning att\r\nunderstryka vad utskottet tidigare har sagt om\r\ndetta. Personligen är jag mer tilltalad av att få något\r\nslags funktionsdecentralisering, dvs. att generellt,\r\noaktakt vilket verk och vilken myndighet det gäller,\r\nförsöka få mer och mer av beslutskraften nedflyttad\r\nfrån den nationella nivån till den regionala nivån.\r\nDet är just genom att själv kunna fatta beslut, att\r\nvara beslutsfähig, som regionerna ute i landet har\r\nen möjlighet att utvecklas efter sina egna\r\nförutsättningar.</pre><pre>Fru talman! Nu kommer jag in på ett avsnitt som\r\njag personligen tycker att vi skulle ha utvecklat litet\r\nmer i betänkandet och debatterat litet mer,\r\nnämligen regionernas Europa. Jag tror att\r\nregionens betydelse mer och mer framöver\r\nkommer att debatteras i kammaren när vi för\r\ndiskussioner om regionalpolitik. Det är inget tvivel\r\nom att i Europa regionbegreppet har varit kolossalt\r\nviktigt århundradena igenom, med kanske en liten\r\nparentes under de senaste 150 åren. Vi ser nu\r\növerallt hur initiativ tas för att lyfta upp regionen\r\noch regionens betydelse. Kontakter skapas, och\r\nsamarbetsprojekt inom regioner, mellan regioner,\r\ninom landet och över nationsgränserna lyfts fram.</pre><pre>I Sverige ser vi t.ex. hur Storstockholmsregionen\r\nutvecklas med Mälardalen och med dragningar mot\r\nFinland över Östersjön. Vi ser hur Västsverige\r\nutvecklas med Göteborgsregionen, Malmö--Lund-\r\nregionen med Köpenhamn samt Sydostsverige med\r\nkontakter i Baltikum. På något vis rullas Europas\r\nhistoria tillbaka. Man ser litet grand av de naturliga\r\nkopplingar som fanns före de stora krigen i Europa\r\nunder 1900-talet. Detta är utomordenligt viktigt\r\noch bra, och det ger en möjlighet för olika regioner\r\natt få utvecklas efter just sina egna förutsättningar.</pre><pre>Man kan säga att EG-samarbetet markerar en\r\ndimension av Europa, nämligen strävan efter enhet\r\noch hegemoni. Genom århundradena har den\r\nsträvan alltid funnits, alltsedan romartiden, Karl\r\nden store, Habsburgriket och Napoleontiden,\r\nmedan utvecklingen i regionernas Europa speglar\r\nden andra bilden av Europa, nämligen mångfaldens\r\nEuropa. Jag är alldeles övertygad om att det finns\r\nen fruktbar dynamik mellan de här två olika\r\nsträvandena. Vissa beslut förs upp på hög nivå,\r\nmedan merparten av besluten fattas ute i\r\nregionernas Europa.</pre><pre>För att anknyta till en aktuell debatt i Sverige om\r\nregionindelningen, vill jag nämna att det finns två\r\nparallella processer. Man kan höra diskussioner om\r\nhur vi skall dela upp det här landet i framtiden. Det\r\ntalas i dag om att länen är för små. Funderingar\r\nfinns om huruvida det är möjligt att ändra den\r\nregionala indelningen. Processen är stel och trång.\r\nDet går trögt att ändra 1634 års länsgränser. Det har\r\nvi fått erfara.</pre><pre>Den trögheten i processen skall emellertid ställas\r\nmot en annan när regioner -- det må vara\r\nVästsverige som söker kontakt med olika EG-\r\nregioner -- grupperar sig. Den processen går\r\nbetydligt fortare på många andra områden i\r\nSverige. Det är intressant att studera vilken process\r\nsom påverkar vilken. Jag är ganska övertygad om\r\natt detta, med den dynamik som finns i den\r\nmarknadsorienterade processen, där ekonomisk-\r\npolitiskt kulturella faktorer styr, kommer att\r\npåverka oss här i riksdagen, när vi förr eller senare\r\nkommer att få diskutera de administrativa\r\ngränserna för Sverige.</pre><pre>Fru talman! Sammanfattningsvis: Jag är alldeles\r\növertygad om att det är i regionernas Europa, med\r\nregionen som bas, som möjligheterna för framtiden\r\nfinns. Det finns anledning att tro att vi får ett\r\nmycket väl utvecklat storstadsregionssamarbete,\r\ndär exempelvis Stockholms-, Göteborgs- och\r\nMalmöregionerna söker sina kontakter utåt i\r\nEuropa med motsvarande regioner där -- och det\r\nfinns ett dynamiskt kraftfält i det -- på samma sätt\r\nsom andra regioner finner sina samarbetspartner.\r\nDet är i Europas regioner som Europas framtid\r\nligger. Det är där den kulturella mångfalden finns,\r\nsärarten och identiten. Där är Europas själ, och det\r\nfinns all anledning att ha detta i minnet.</pre><pre>Med detta, fru talman, yrkar jag bifall till utskottets\r\nhemställan.</pre><pre>Anf. 5  GEORG ANDERSSON (s) replik:</pre><pre>Fru talman! Anders G Högmarks inlägg präglades\r\nrätt mycket av självgodhet, tycker jag. Alla brister\r\noch fel berodde på den gamla regeringens dåliga\r\nplanering. Var det något som var bra berodde det\r\npå den förträffliga tidigare oppositionen. Den visan\r\nhar vi hört många gånger, men den blir inte bättre\r\noch sannare av att den upprepas i sådana tongångar\r\nsom Anders G Högmark använde.</pre><pre>Sedan konstaterade han att det inte var så många\r\nreservationer nu som tidigare. Det beror framför\r\nallt på att oppositionen tidigare var väldigt\r\nsplittrad, med centerpartister på ena sidan och\r\nmoderater och folkpartister på den andra. Nu har\r\ndet hela samordnats under moderaternas ledning.\r\nDet är huvudorsaken till att det inte är så många\r\nreservationer.</pre><pre>Vi har inriktat oss på några principiella punkter. Jag\r\nförsökte i ett resonemang på fem punkter utveckla\r\nbehovet av samordning mellan olika\r\npolitikområden. Det hade varit fruktbart om\r\nAnders G Högmark hade försökt ta upp en analys.</pre><pre>Infrastrukturfrågorna bär jag ett väldigt stort\r\nansvar för. Jag är ganska stolt över vad jag och den\r\nsocialdemokratiska regeringen åstadkom. Vi\r\nåstadkom faktiskt ett trendbrott och satte väldigt\r\nmycket i händerna på den nya regeringen med ett\r\nstort antal beslut att gå i verkställighet med. Vi har\r\nföreslagit ytterligare 1,2 miljarder för att förbättra\r\nvägunderhållet. Det behövs nu mer än någonsin\r\nockså av sysselsättningsskäl. Se till att moderaterna\r\nstödjer förslaget i trafikutskottet, för då får vi i gång\r\nen mängd arbeten av stor regionalpolitisk betydelse\r\nrunt om i landet.</pre><pre>Utbildningen bär vi också ett ansvar för. Ja, det gör\r\nvi med stolthet när det gäller utbyggnaden av\r\nvuxenutbildningen, grundskolan och\r\nhögskoleutbildningen. När ni nu börjar skära i\r\nvuxenutbildningen, konstaterar vi att det är ett\r\nallvarligt ingrepp mot den regionala utvecklingen\r\noch förstärker regionala obalanser.</pre><pre>Anders G Höbgark påstår att det hade varit bättre\r\nför skogslänen om man tidigare hade sålt ut\r\nnaturtillgångarna. Jag vill hälsa Anders G\r\nHögmark välkommen ut i våra bygder i skogslänen\r\nför att tala med människorna. En\r\nverklighetsförankring skulle inte skada Anders G\r\nHögmark i det hänseendet.</pre><pre>Anders G Högmark tror tydligen att en försämring\r\nav arbetsrätten skulle vara bra för regionalpolitiken\r\noch småföretagen. Skall även sänkta löner, som\r\nSAF pläderar för, gagna regionerna ute i landet?\r\nDet vore intressant att få svar på den frågan.</pre><pre>Låt mig med anledning härav säga att jag betackar\r\nmig för att Anders G Högmark skulle vara min\r\nbudbärare ute i bygderna. Vi för ut vårt budskap\r\nmed kraft och frimodighet, inte med den\r\nförvanskning som Anders G Högmark ger åt det.</pre><pre>Anf. 6  ANDERS G HÖGMARK (m) replik:</pre><pre>Fru talman! Jag skall gärna ta upp några av de\r\npunkter som Georg Andersson nämnde här.</pre><pre>För det första kan vi slå fast att vi utan en vettig\r\nekonomisk politik, utan en småföretagspolitik som\r\nsmåföretagen upplever som bra, rättvis och\r\nframåtsyftande aldrig kommer att få någon\r\nutveckling av småföretagen. Om vi inte får någon\r\nutveckling av småföretagen, kommer många av\r\nlandets regioner att förtvina. Det är därför som\r\nregeringen nu helhjärtat satsar på\r\nsmåföretagspolitiken. Det är därför som vi\r\ntillmötesgår önskemålet att avskaffa\r\nlöntagarfonderna, ta bort skatten på arbetande\r\nkapital och göra, Georg Andersson, en översyn av\r\narbetsrätten. Det handlar inte om att ta bort\r\narbetsrätten. Vi gör en översyn för att se om vissa\r\nregler och regelsystem kan förändras så att de kan\r\nupplevas som funktionella och lättare att hantera.</pre><pre>Georg Andersson har tydligen inställningen att\r\nskatt på arbetande kapital är bra för småföretagen,\r\natt löntagarfonderna fyller en viktig funktion för\r\nsmåföretagen. Jag ställde en fråga om detta, och jag\r\nvill ha besked. Försvarar Georg Andersson detta\r\natt skatten på arbetande kapital skall tas tillbaka,\r\nså förmedlar jag det, för Georg Andersson lär väl\r\nknappast göra det.</pre><pre>När det för det andra gäller utbildningen tycker jag\r\natt det finns stora brister i den högre utbildningen i\r\nSverige i dag. Det tänker regeringen nu reparera.\r\nHar socialdemokraterna kommit på bättre tankar\r\noch är nu införstådda med att vi behöver satsa mer\r\npå den högre utbildningen, att vi gemensamt kan\r\ngöra detta, då lär det inte finnas någonting att gräla\r\nom. Jag har svårt att begripa att det skulle vara\r\nnågon större politisk konst att göra det.</pre><pre>Beträffande utförsäljning av naturtillgångar: Jag\r\nhar varit uppe i Västerbotten och i andra\r\nNorrlandslän, även om jag inte bor där, och lyssnat\r\npå dem som driver små sågverk för att få veta hur\r\nde ser på den något enahanda ägarstrukturen, att\r\nskogsråvaran är fixead kring ett fåtal ägare, framför\r\nallt domänverket, och vilka prolem det skapar i\r\nvissa situationer. Jag är alldeles övertygad om att\r\nGeorg Andersson är medveten om det. Eljest\r\nborde han verkligen studera sin hemtrakt litet\r\nbättre.</pre><pre>Anf. 7  GEORG ANDERSSON (s) replik:</pre><pre>Fru talman! Anders G Högmark talar om vettig\r\nekonomisk politik. Men den politik som ni driver\r\ninnebär ju stagnation. Det sker en väldig ökning av\r\narbetslösheten i hela landet. Vad är det som är\r\nvettigt i det? Det skärper naturligtvis också\r\nproblemen i de tidigare utsatta regionerna, och det\r\när detta som vi nu diskuterar.</pre><pre>Ni satte i gång en ny start för Sverige, som skulle\r\nvara en rivstart. Men det innebär att arbetslösheten\r\nökar dramatiskt. Det är fritt fram för\r\narbetslöshetskurvorna.</pre><pre>Småföretagen skulle gynnas väldigt mycket. Men\r\nnär jag har talat med småföretagare har de klagat\r\nhögljutt över att de inte får låna pengar. Det finns\r\ninget riskkapital. Bankerna har stramat åt, och det\r\nfinns inga andra som hjälper till. Vad hjälper det då\r\natt man lovar att de får bygga upp eget kapital\r\nframdeles? Man kommer ju inte i gång med att\r\nåstadkomma egen kapitaluppbyggnad. Så dränerar\r\nni också Norrlandsfonden, som var ett viktigt\r\ninstrument i skogslänen.</pre><pre>Jag upprepar min fråga: Inkluderar en försämrad\r\narbetsrätt en lönesänkning i skogslänen och andra\r\nutsatta regioner, där det enligt SAF är trivsamt att\r\nbo men där man måste acceptera lägre löner för att\r\nfå någon sysselsättning?</pre><pre>När jag talade om högre utbildning var det med en\r\nreflektion kring den inriktning som ni har inom det\r\nmoderata utbildningsdepartementet. Ni vill\r\növerlämna den högre utbildningen till stiftelser\r\neller privata intressenter. Det tror jag vore ett hot\r\nmot de mindre högskolorna och deras\r\nutvecklingsmöjligheter, för där är det inga privata\r\nintressenter som är beredda att satsa. Vi är beredda\r\natt satsa på en förstärkning av den högre\r\nutbildningen med 2 000 nya utbildningsplatser. Ge\r\nstöd åt det förslaget, så underlättar vi också på\r\narbetsmarknaden.</pre><pre>Slutligen: Vad ligger det för ökad sysselsättning i att\r\nsläppa domänverkets skogar till trottoarbönder?\r\nDet blir inte bättre för små sågverk ute i bygderna.\r\nJag känner ganska väl domänverkets verksamhet\r\nute i skogslänen och tror att den är till stor gagn för\r\nsysselsättningen där.</pre><pre>Allra sist: Anders G Högmark nämnde\r\nlänsanslaget. Det har varit så stora ökningar\r\ntidigare tack vare den borgerliga oppositionen, att\r\ndet nu inte behövs någon ökning. Nu kan man\r\ngenomföra en rejäl minskning. Det belopp som nu\r\nföreslås kommer faktiskt att innebära det. Men nu\r\när behoven större än någonsin. Skall man med\r\ntidigare insatser motivera det faktum att man nu\r\nbromsar upp ökningen och t.o.m. reducerar\r\nanslaget? Är det så vi skall tolka Anders G\r\nHögmarks inlägg?</pre><pre></pre><pre>Anf. 8  ANDERS G HÖGMARK (m) replik:</pre><pre>Fru talman! Det är alldeles riktigt att regeringen nu\r\nskördar frukterna av den tidigare regeringens\r\nekonomiska politik, under vilken man fullständigt\r\ntappade greppet över kostnadsutvecklingen,\r\ninflationen och annat. Det är ingen hemlighet att\r\ndetta nu lett till ökad arbetslöshet och utslagning av\r\nindustrin, där tiotusentals jobb försvinner varje\r\nkvartal. Vi vill ändra den av Socialdemokraterna\r\ntidigare förda politiken och satsa på de produktiva,\r\nskapande krafterna, men mindre på fastigheter och\r\nspekulation, vilket var kännetecknande för den\r\nsocialdemokratiska ekonomiska politiken under\r\n80-talet.</pre><pre>Georg Andersson! Får jag medan vi fortsätter\r\nreplikskiftet besked om huruvida\r\nSocialdemokraterna nu vill återinföra skatten på\r\narbetande kapital, om riksdagen avskaffar den? Är\r\ndet Socialdemokraternas budskap att man vill\r\nåterinföra löntagarfonderna? Det är en kort och\r\nenkel fråga, och jag hoppas att Georg Andersson\r\nkan svara på den.</pre><pre>Jag har sagt att vi skall se över arbetsrätten. Jag har\r\ninte sett att Moderata samlingspartiet eller något\r\nannat av regeringspartierna föreslår\r\nlönesänkningar i Norrland. De tankar som andra\r\nintresseorganisationer driver får de svara för.\r\nGeorg Andersson får utbyta tankar om det när han\r\nträffar dem.</pre><pre>Beträffande utbildningen kan det hända att\r\nstiftelseformen passar bättre på ett ställe och\r\nmindre bra på ett annat. Men låt oss då pröva nya\r\nidéer! Varför är Socialdemokraterna så konsekvent\r\nkritiska och negativa till nya tankar och idéer? Om\r\nman kunde få andra intressenter att satsa på vissa\r\nav dem, skulle statsmakterna kanske få större\r\nmöjligheter att gå in på de områden som\r\nutomstående intressenter inte vill inrikta sig på.\r\nDet finns en möjlighet till mångfald, experiment\r\noch utveckling även på detta område, något som\r\nSocialdemokraterna dock konsekvent\r\nargumenterar emot.</pre><pre>Domänverkets utförsäljning är uppenbarligen\r\nockså en ideologisk fråga. Georg Andersson tycker\r\ninte om att staten skall avhända sig egendom. Vi\r\nhar en annan inställning. Det är både en ideologisk\r\noch en praktisk fråga. Jag är övertygad om att det\r\npå sikt finns många vinster att hämta om det blir en\r\nstörre bredd på ägarkategorierna, inte minst i\r\nNorrlands inland. Vi skulle på sikt få en större\r\ndynamik på detta sätt.</pre><pre>När det gäller länsanslaget är det ju klart och\r\nentydigt att den socialdemokratiska regeringen\r\nunder 80-talet beviljade mycket små ökningar eller\r\ninga ökningar alls. Vi drev upp anslaget med 300--\r\n400 % under en tioårsperiod. Nu avvaktar vi\r\nutvecklingen och användningen av pengarna. Finns\r\ndet anledning att gå vidare kommer den nuvarande\r\nregeringen säkert att fortsätta med detta.</pre><pre>Talmannen anmälde att Georg Andersson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 9  KARL-ERIK PERSSON (v) replik:</pre><pre>Fru talman! Låt mig börja med att säga att jag\r\ngivetvis står bakom samtliga moment i min\r\nmeningsyttring, även om jag inte röstar bifall till\r\ndem.</pre><pre>Jag vill också gå in i Anders G Högmarks och\r\nGeorg Anderssons diskussion om utförsäljning och\r\nprivatisering av statliga verk. Det skulle vara\r\nintressant att få veta vilken garanti det finns för att\r\nman på den vägen ökar regional balans och skapar\r\nfler jobb. Vad bygger man den teorin på? Jag tror\r\natt det är en from förhoppning att det skulle leda till\r\nmera jobb och ökad regional balans.</pre><pre>Jag tror i stället att detta, som Anders G Högmark\r\nsenast var inne på, är en stor ideologisk fråga,\r\nframför allt för moderaterna, inte i första hand en\r\nsysselsättningsfråga. Det är också klädsamt att\r\nAnders G Högmark säger detta. Denna diskussion\r\nkommer i ett helt annat läge, om man utgår från att\r\ndet gäller rent ideologiska frågor. Det kan också\r\nframdeles i kammaren vara intressant att man\r\näntligen diskuterar ideologi och inte sysselsättning.</pre><pre>Anders G Högmark gav också uttryck för sina\r\nfromma förhoppningar i frågan om EG:s\r\nregionalpolitik. Jag vill då ställa en fråga som jag\r\ntidigare har försökt att få svar på: Vad kommer det\r\natt kosta Sverige, om vi eventuellt går med i EG?\r\nJag har aldrig fått något svar på den, men nu kan\r\njag kanske för en gångs skulle få det. Anders G\r\nHögmark, som är en så varm förespråkare för EG,\r\nmåste veta om ett medlemskap kostar oss\r\nnågonting. Eller menar han, som vissa tycks göra,\r\natt det är EG som skall ansluta sig till Sverige? Jag\r\ntror faktiskt att det är tvärtom.</pre><pre>Jag har talat med Jens Peter Bonde, som sitter i\r\nEG-parlamentet, och han säger att EG-\r\nmedlemskapet är en dyr affär för exempelvis\r\nDanmark. Det kommer inte att bli billigare för\r\nSverige.</pre><pre>Anders G Högmark var också inne på situationen\r\nför kvinnorna i glesbygden. Det är bra att han är\r\nbekymrad över kvinnornas situation i glesbygd och\r\nden utflyttning som förekommer. I\r\nutskottsbetänkandet framförs en from förhoppning\r\natt NUTEK skall komma med besked och\r\nforskning om hur man skall kunna komma till rätta\r\nmed dessa problem. Men vad det skall leda till och\r\nvilka förslag som skall läggas fram skriver man\r\ningenting om. Det är litet svagt. Jag tror inte att\r\nman kan hjälpa kvinnorna i glesbygden att bo kvar\r\neller att flytta tillbaka med hjälp av fromma\r\nförhoppningar. Det krävs konkreta åtgärder för att\r\nfå till stånd den utveckling som Anders G Högmark\r\ntalar om.</pre><pre>Anf. 10  ANDERS G HÖGMARK (m) replik:</pre><pre>Fru talman! Karl-Erik Persson och även Georg\r\nAndersson uttalade sig förklenande om ideologiska\r\nförtecken i politiken. Jag har den uppfattningen att\r\nvi här i riksdagen driver politik från olika\r\nutgångspunkter och värderingar. Det är väl ingen\r\nhemlighet att Moderata samlingspartiet,\r\nFolkpartiet, Centerpartiet och kds har en klar\r\nuppfattning när det gäller statligt ägande visavi\r\nprivat ägande. Vi tror att betydligt mer av enskilt\r\nägande är till gagn för landets utveckling.</pre><pre>Man kan också undra om det är för litet statligt\r\nägande uppe i Norrland som har skapat de problem\r\nsom man där har. I motsatt fall skulle vi egentligen\r\nleva i ett fruktansvärt armod i Småland, med tanke\r\npå att man där har så litet statligt ägande. Kanske\r\ngäller det omvända sambandet: att för mycket av\r\nstatligt ägande har lagt en död hand över\r\nutvecklingen i Norrland. Vi ser även att det i\r\nBlekinge har förekommit mycket av statligt\r\nengagemang. Blekinge utgör något av ett undantag\r\nfrån den i övrigt hyggliga utvecklingen i södra\r\nSverige.</pre><pre>Man kan alltså fråga sig om det finns en koppling\r\nmellan alltför stort statligt engagemang och\r\nproblem i näringslivet. Inte heller är nog regeringen\r\nfrämmande för att det finns ett sådant samband.\r\nDärför vill vi gradvis öppna för att släppa in nya\r\nägargrupper. Jag är alldeles övertygad om att detta\r\nkommer att vara en riktig utveckling på sikt.</pre><pre>Vad sedan gäller kostnaden för att gå med i EG tror\r\njag inte att det finns någon här, och inte heller\r\nregeringen, som kan avgöra det. Däremot är jag\r\nalldeles övertygad om att det kostar långt mer att\r\nstå utanför. Det är egentligen den frågan som man\r\nförst måste ta i betraktande. Jag är övertygad om\r\natt det kommer att kosta mycket mera att stå\r\nutanför, att befinna sig långt ute i Europas utkant\r\noch inte vara med i den fredsprocess och det\r\nsamarbete över nationsgränserna som nu pågår och\r\nskall fortsätta ute i Europa.</pre><pre>Jag och som jag tror hela utskottet delar\r\nuppfattningen att för att den utpräglade\r\nglesbygden, framför allt Norrlands inland, skall ha\r\nen chans att överleva måste man ge de yngre\r\nkvinnorna där en chans att känna en delaktighet.\r\nDe ganska snäva värderingar som i dag finns i\r\nglesbygden måste ersättas med mer\r\nkvinnobejakande värderingar. De yngre kvinnorna\r\nmåste få en möjlighet att uppleva att de har en\r\nmöjlighet att vara kvar i stället för att bara flytta.\r\nJag är övertygad att om man inte lyckas med det,\r\nkommer glesbygden blixtsnabbt att avfolkas och ha\r\nmycket liten chans att utvecklas.</pre><pre>Anf. 11  KARL-ERIK PERSSON (v) replik:</pre><pre>Fru talman! Jag tycker att det är en helt korrekt\r\nbeskrivning att vi skall ha ideologiska\r\nskiljaktigheter. Utifrån dem skall vi försöka forma\r\nen politik. Men man har på ett uppenbart sätt\r\nförsökt att dölja detta under en längre tid. Det är\r\nfaktiskt först nu som man har börjat tala om\r\nideologiska frågor. Det är bra att man gör det.</pre><pre>Beträffande utförsäljning av statliga verk skall jag\r\nge ett exempel som jag känner bättre till än\r\ndomänverket. Låt mig peka på LKAB. Med vilka\r\nskulle LKAB konkurrera på ett mer effektivt sätt\r\nom företaget blev privat? I dag konkurrerar man\r\nmed hela världens gruvindustri och överlever bra.\r\nHur skulle konkurrenssituationen bli bättre i\r\nLKAB om man sålde ut företaget till privata\r\nintressenter? Det skulle vara intressant att få veta\r\ndet. Inom hela gruvindustrin, framför allt den i\r\nKiruna, skulle man vara intresserad av att få veta\r\nmed vilka man då skulle konkurrera.</pre><pre>Man kan inte säga att LKAB skall konkurerra med\r\nandra gruvföretag i Sverige, för det finns faktiskt\r\ninga andra järnmalmsgruvor kvar. Söderut har det\r\nfunnits gruvindustri i Dannemora, men den har nu\r\nlagts ner. Staten var involverad där också. Det går\r\nalltså inte att åstadkomma att LKAB utsätts för\r\nstörre konkurrens inom landet.</pre><pre>Sedan över till EG-frågan. Det är väldigt intressant\r\ndet här. Med stort eftertryck slår Anders G\r\nHögmark fast att vad EG-medlemskapet kommer\r\natt kosta oss vet han inte, men han vet att det\r\nkommer att kosta oss en fantastisk massa att stå\r\nutanför.</pre><pre>Ingenstans finns det några pengar med i bilden. Jag\r\ntycker att vad vi får höra är en from förhoppning\r\noch en spekulation. Ingen, vare sig i regeringen\r\neller här, vet vad det kommer att kosta, men\r\nAnders G Högmark vet absolut bestämt att det\r\nkommer att kosta mer att stå utanför. Det är\r\negentligen ett fantastiskt synsätt, tycker jag.</pre><pre>På politikens alla områden är det precis samma sak.\r\nMan spekulerar och talar om med buller och bång\r\natt det kommer att kosta mer att stå utanför än att\r\nvara med, men man kan aldrig presentera siffror\r\nnågonstans. Det är inte underligt att svenska folket\r\när helt förvirrat, och jag tycker att det vore\r\nklädsamt att inte vara så självsäker som Anders G\r\nHögmark är i den här situationen.</pre><pre>Anf. 12  ANDERS G HÖGMARK (m) replik:</pre><pre>Fru talman! Jag skulle kunna åberopa ett antal\r\nkällor som uppskattar kostnaden till si eller så\r\nmånga miljarder kronor. En del kostnadsposter vet\r\nvi ganska säkert vad de kommer att innebära, men\r\nhelhetsintrycket är att det kostar mer att stå utanför\r\nän att vara med.</pre><pre>Man kan diskutera hur mycket som går att mäta i\r\npengar, men det finns också andra dimensioner i\r\ndetta. Jag tycker att dessa lätt kommer bort, när\r\nEG-motståndarna drar i gång sin kampanj, att den\r\nursprungliga tanken med EG och\r\nEuropasamarbetet var: Aldrig mera krig på den\r\nkontinent som hade härjats av förödande krig två\r\ngånger under 1900-talet.</pre><pre>Om nu inte Sverige skulle vara med, skulle Karl-\r\nErik Persson och EG-motståndarna kunna säga att\r\ndå borde inte de och de och de heller vara med. Till\r\nsist står vi där utan ett samarbete i Europa.\r\nHistorien har lärt Europa -- och även Karl-Erik\r\nPersson, hoppas jag -- att utan ett genuint\r\nsamarbete, som inte bara bygger på att olika\r\ndokument utväxlas mellan stater, kommer vi aldrig\r\natt varaktigt kunna säkra freden i hela Europa.\r\nMed den frigörelseprocess som äger rum österut\r\nfinns det unika tillfällen för den här kontinenten att\r\nverkligen bygga ett samarbete för fred och kulturell\r\noch ekonomisk utveckling för framtiden.</pre><pre>Det är väldigt lätt att tala om vad det kostar och inte\r\nkostar i kronor och ören, men det finns en vision\r\nom fredens och kulturens utvecklande i Europa.\r\nDen visionen bejakar vi moderater, och regeringen\r\nhar som en av de viktigaste punkterna i\r\nregeringsförklaringen just att utveckla Europa.</pre><pre>Det är bra att det nu kommer fram, säger Karl-Erik\r\nPersson, att det finns ideologiska förtecken. Ja, det\r\när det väl uppenbart att det finns. Om vi är\r\növertygade om att en politik i enlighet med vår\r\nideologi -- enskild äganderätt, enskilda initiativ,\r\nlägre skatter -- är bra för hela Sverige, för\r\nstorstadsregioner, för landsbygd och för glesbygd,\r\när det klart att vi markerar vår ideologi.</pre><pre>Jag är också övertygad om att på sikt kommer en\r\nutförsäljning av statliga företag, med flera\r\nintressenter i SSAB, att ytterligare utveckla\r\nföretaget som i dag är ett välskött företag.\r\nRegeringen säljer bara ut välskötta företag, för det\r\när de som har möjlighet att fortsätta att klara den\r\ninternationella konkurrensen. Det avgörande i den\r\nfrågan är om verksamheten är utsatt för ett\r\ninternationellt konkurrenstryck. Det är då\r\nföretagen har en chans att utvecklas och bli bra.</pre><pre>Talmannen anmälde att Karl-Erik Persson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 13  Arbetsmarknadsminister BÖRJE\r\nHÖRNLUND (c):</pre><pre>Fru talman! Mitt gamla utskott,\r\narbetsmarknadsutskottet, har ställt upp helhjärtat\r\npå regeringens förslag till regionalpolitik för nästa\r\når. Det tycker jag är trevligt.</pre><pre>Jag vill inleda med att säga att alla regioners\r\npositiva utveckling är en viktig del i en ekonomisk\r\npolitik för tillväxt och god miljö. Därvid är det\r\nspeciellt viktigt att bredda våra mindre\r\narbetsmarknader. De måste göras allsidigare och\r\nmera robusta. Därför vill jag också understryka att\r\nregionalpolitiken måste vara långsiktig och\r\nkonsekvent, oberoende av konjunkturläget.</pre><pre>Vi måste alltså fortsätta med att bredda de mindre\r\narbetsmarknaderna. Vi måste rikta blickarna mot\r\nde områden som i dag upplever ett sviktande\r\nbefolkningsunderlag som gör att servicenivån\r\nhotas, detta trots de mycket mycket svåra sviter\r\nsom vi nu upplever efter 80-talets inflations- och\r\nspekulationsekonomi.</pre><pre>Sedan är det också mycket viktigt, inte minst nu när\r\ndet är litet jobbigt på många ställen i vårt land, att\r\nman upplever att regionalpolitiken är rättvis. Jag\r\nanser det viktigt att riksdagen som sådan,\r\nobeoennde av ledamöternas bostadsort, känner\r\nstor förståelse för att bygder som av olika skäl haft\r\ndet jobbigt inte glöms bort. Det här gör att man\r\nmåste uppmärksamt följa alla regioner, kommuner\r\noch t.o.m. kommundelar i mycket ytstora\r\nkommuner. Staten och myndigheterna måste ha\r\ndetta i tankarna i sitt dagliga arbete.</pre><pre>Våra regionalpolitiska anslag är, om man ser dem i\r\nförhållande till statsbudgetens omslutning, inte så\r\nstora, någonting på 0,75 procentenheter, men det\r\när viktiga anslag. Nu pekar utskottet på, liksom\r\nregeringen, att det är mycket beroende på hur man\r\narbetar inom olika samhällssektorer, om man får en\r\ngod regional utveckling eller inte, och det vill jag\r\nverkligen understryka. Bra vägar, goda järnvägar\r\növer hela landet är en grund. Det är också viktigt\r\nmed utbildning, forskning, våra små regionala\r\nhögskolor, osv.</pre><pre>Småföretagarpolitiken är också av avgörande vikt,\r\nför skall vi bygga upp robusta arbetsmarknader\r\nspelar småföretagen en avgörande roll. Låt mig\r\nsäga att detta har vänstern upptäckt, eftersom man\r\ndär inte tycker att vi skall plåga våra småföretag\r\nmed skatter på arbetande kapital.</pre><pre>I vänsterpartiet har man förstått att våra\r\nsmåföretagare skall jobba med vad de är bra på,\r\nnämligen att producera. De skall inte behöva vara\r\noroliga på halvtid för hur de skall skydda sitt\r\narbetande kapital. De skall inte behöva anlita alla\r\nvärldens revisorer och advokater för att göra det,\r\nutan de skall producera. De skall ge nya jobb. De\r\nskall modernisera sina företag.</pre><pre>Det är egentligen för bedrövligt att detta begriper\r\ninte svensk socialdemokrati, det stora partiet i\r\nopposition här. Detta som egentligen är en grund\r\nför att ta Sverige ur den svacka som ni har ställt till\r\nmed under er regeringstid, ihop naturligtvis med\r\nandra skyldiga.</pre><pre>Det är också mycket viktigt att\r\ntelekommunikationer, post m.m. fungerar med en\r\nheltäckande och fullgod service över landet. Det\r\ntillhör helhetssynen. Televerkets höga tekniska\r\nnivå är egentligen grunden för de 60 tjänsteföretag\r\nsom har flyttat ut till en serie småorter och där\r\nupplever att de är mera produktiva än om de skulle\r\nha valt alternativa lokaliseringsorter.</pre><pre>Därför är det också hemskt konstigt att\r\nsocialdemokraterna velat förhindra en sänkning av\r\nrikstaxorna och minskat investeringarna i\r\nskogslänen med ca 1 miljard. Det är dålig\r\nregionalpolitik. Det är dåligt regionalt ansvar.\r\nDessutom är det en förfärlig otjänst mot televerket.\r\nFår verket inte anpassa sina rikstaxor nedåt, vilket\r\när väldigt bra för de perifera företagen, så innebär\r\ndet att televerket kommer att förlora sina riks- och\r\nutlandssamtal till andra aktörer. Det är där\r\nkonkurrensen finns, inte på lokalsamtalen. Men jag\r\nhoppas på stegvisa tillnyktringar.</pre><pre>Att utveckla ny teknik är viktigt, för det gör att\r\nföretagen blir mindre beroende av bosättningsort.\r\nDet går att bedriva kvalificerad verksamhet i stort\r\nsett över hela vårt land. Företagsamheten går också\r\ni många fall mot rätt små företag, småskalighet.\r\nHär finns en väldig grund för att utveckla alla\r\nregioner, om den politiska viljan finns. I vår\r\nregeringsförklaring finns den politiska viljan.</pre><pre>I detta sammanhang vill jag också peka på att\r\nframöver kommer alla statliga utredningar som har\r\nbetydelse för den regionala utvecklingen att få i\r\ndirektiven sig tillsagt att de skall beakta det här och\r\nredovisa vad som händer regionalt på grund av\r\nutredningens förslag. Den ordningen borde ha varit\r\ninförd för länge länge sedan. Nu kommer förslag\r\nom detta, och det är bra.</pre><pre>Sedan vill jag också säga att när man nu i den\r\nsituation som ärvts från 80-talet och med en tung\r\ninternationell lågkonjunktur upplever det\r\nbesvärligt på de flesta ställen i vårt land, är det ändå\r\nviktigt att komma ihåg de områden där det börjar\r\nbli glest och det hänt så mycket från 60-talet och\r\nframåt att servicenivån är hotad. Det är värt litet\r\nspeciell uppmärksamhet att se till att man inte\r\nkommer i det läget att det hotet blir verklighet.</pre><pre>Jag vill också beröra EG litet grand. Jag kommer ju\r\nihåg ett antal förslag från den tidigare\r\nsocialdemokratiska regeringen, där nedskärningar\r\npå regionalpolitikens område motiverades med\r\nEG. Georg Andersson är inte främmande för hur\r\ndet motiverades att man försökte skära ned\r\nfraktstödet, som är så väldigt viktigt för företag som\r\nligger långt bort.</pre><pre>Nu hörde jag samma sak när det gällde sänkta\r\narbetsgivaravgifter för tjänsteföretag och\r\nytterligare något litet i ett något utökat område.\r\nDetta är att sakna självförtroende, eller att man\r\ninte vill. Det torde väl vara att man inte vill.</pre><pre>De nordiska länderna har nu satt ledande\r\ntjänstemän på det regionalpolitiska\r\nverksamhetsområdet att diskutera och till\r\nministrarna lämna förslag till hur vi skall\r\nargumentera för vår glesbygd med våra mycket\r\nlånga avstånd. Det kan bli dyrare infrastruktur där\r\ndet är glest. Vi måste få en förståelse för att vi skall\r\nkunna driva en aktiv och stark regionalpolitik för\r\natt utveckla hela landet. Men detta skall också vara\r\nett underlag för de länder som blir medlemmar i\r\nEG utifrån vilket de kan diskutera uttag ur de stora\r\nfonder som man där bygger upp för\r\nregionalpolitiken.</pre><pre>Här vill jag säga att det egentligen är rätt intressant\r\natt läsa dokumentet Europa år 2000, där EG som\r\nsådant uttalar en stark känsla för sina perifera\r\nområden. Det är icke bara fråga om det man ser i\r\nvissa dokument som har framarbetats under\r\ntidigare regering men som nu presenterats.</pre><pre>Jag vill med anledning av Georg Anderssons inlägg\r\nockså säga följande. Han börjar tideräkningen den\r\n4 oktober 1991. Det är inte särskilt riktigt. Vi har\r\nfått statistik från OECD över olika länders\r\nutveckling 1990/91. Det är ur svensk synvinkel\r\ningen rolig läsning. EG-länderna och OECD håller\r\nuppe nivån för sin industriproduktion hela vägen\r\nfram till valdagen, kära socialdemokrater, medan vi\r\ni Sverige har en oerhört brant nedförsbacke 1990\r\noch 1991 helt på egen hand.</pre><pre>Var och en som har sett dessa kurvor, som bygger\r\npå internationellt material, måste om det finns en\r\nheder i debatten acceptera att oerhört många av\r\nSveriges bekymmer är hemlagade. Om man skulle\r\nacceptera detta skulle regeringen i denna kammare\r\nmöta en opposition som litet mer konstruktiv\r\nförsökte rätta till misstagen från 80-talet. Det har\r\nstor betydelse om Sverige är i form, har rätt\r\nkostnadsläge och en väl avvägd politik i övrigt.</pre><pre>Detta gällde industriområdet. Men låt mig också\r\nberöra byggbranschen, eftersom\r\nsocialdemokraternas talesman tog upp den frågan.\r\nByggbranschen hölls uppe fram till valdagen genom\r\natt man byggde kontor för miljarder kronor som\r\nsedan stod tomma och likaså 40 000 lägenheter. Det\r\när just detta låt oss kalla det idiotbyggande som är\r\nen av huvudanledningarna den finansiella\r\nsituationen för bankerna i dag och som gör det svårt\r\nför företagen att få riskkapital. Det kostar Sverige\r\nen onödigt hög ränta. Detta parat med 80-talets\r\nbrist på regionalpolitik, överskott och överhettning\r\ngör att jag tycker att att oppositionen skall använda\r\nrelativt små ord. De saker som lett till kurvornas\r\nutseende ligger så nära i tiden att de är omöjliga att\r\nförneka.</pre><pre>När det sedan gäller de s.k. stödområdena, som jag\r\npersonligen vill benämna resursområden eftersom\r\nde så kraftfullt bidrar med positiva saker i svensk\r\nekonomi, har ett antal ansökningar kommit in till\r\ndepartementet om högre placering eller placering i\r\nett tillfälligt stödområde. Detta kommer att prövas\r\nunder april månad. Vi kommer då inte bara att\r\npröva de ärenden där man har ansökt, utan vi\r\nkommer att upprätta en förteckning i turordning\r\növer hur olika kommuner och regioner har det och\r\nutifrån detta bedöma om det är berättigat med en\r\ntillfällig placering eller inte.</pre><pre>Jag vill avslutningsvis beröra de sänkta\r\nsocialavgifterna på fyra näringsområden i\r\nstödområde 2. Det finns gott om\r\nsocialdemokratiska kommunalråd i dessa trakter.\r\nJag har mött en rätt stark kritik att sänkningen inte\r\nomfattade fler näringar. Jag förstår inte varifrån\r\nsocialdemokraterna har fått sin stora inspiration i\r\ndetta ämne. Inte är det från den egna\r\npartiorganisationen.</pre><pre>Om man studerar stödområde 1 och 2 upptäcker\r\nman att väldigt många av kommunerna i\r\nstödområde 2 har likartade problem som de i\r\nstödområde 1. Men stödområde 1 är prioriterat,\r\noch därför får de i de flesta fall sänkta\r\narbetsgivaravgifter medan de i 2:an får färre saker,\r\nmen det är rätt viktigt för deras utveckling.</pre><pre>Sedan vill jag när det gäller det centrala\r\nlokaliseringsanslaget också påpeka att denna\r\nriksdag på förslag från regeringen så sent som före\r\njul fattade beslut om ett tilläggsanslag på 200\r\nmilj.kr. Det finns möjligheter att återkomma om\r\nanslaget inte räcker till</pre><pre>Allra sist till länsanslagen. I pengar är det en liten\r\nökning som har föreslagits, men i köpkraft är det en\r\nväsentlig ökning. Nu är inflationen låg och det finns\r\nledig kapacitet som gör att man upphandlar\r\nbyggobjekt 20, 30, 40 % billigare. På samma sätt\r\nupphandlar man också maskinella investeringar\r\nklart billigare. Detta gör att man egentligen får ut\r\nmycket mer av kommande års länsanslag än av\r\ninnevarande års länsanslag.</pre><pre>Eftersom jag ser att jag har 40 sekunders taletid\r\nkvar vill jag också säga följande. Skall hela landet\r\nleva och utvecklas är det också viktigt att man på\r\n90-talet underhåller nätet av mindre vägar på ett\r\nbättre sätt än under 80-talet.</pre><pre>Anf. 14  GEORG ANDERSSON (s) replik:</pre><pre>Fru talman! Börje Hörnlund efterlyste heder i\r\ndebatten. Jag vill då kontra med följande: Det\r\ngäller att föregå med gott exempel, herr Hörnlund.</pre><pre>Börje Hörnlund hade nu ett mer dämpat tonläge än\r\ntidigare i oppositionsställning. Det beror väl\r\nframför allt på att han nu sitter i Moderaternas\r\nregering och får försöka samordna sig med dem\r\nsom han tidigare anklagade hårt.</pre><pre>Sviterna från 80-talet är ett ständigt återkommande\r\nresonemang från Börje Hörnlund vad man än\r\ndiskuterar. I hans inlägg handlade det inte särskilt\r\nmycket om regionalpolitik, utan det var en mer\r\nallmän ekonomisk politik som Börje Hörnlund\r\nägnade sig åt. Man kan då fråga sig vad Börje\r\nHörnlund gjorde för att minska spekulationen\r\nunder 80-talet, som han anser att vi bär ett så stort\r\nansvar för. Fick vi på ett vettigt sätt någon hjälp\r\nmed att genomföra de åtstramningsförsök vi gjorde\r\ni regeringsställning? Vi var då i minoritet liksom ni\r\när nu.</pre><pre>Börje Hörnlund talar om vägar och järnvägar över\r\nhela landet. Men det räcker inte med ord. Här på\r\nriksdagens bord ligger ett förslag om att omedelbart\r\nbesluta om 1,2 miljarder för ökat vägunderhåll.\r\nUnder valrörelsen åkte Börje Hörnlund runt i\r\nvarenda by och lovade förbättringar av vägar. Jag\r\nvet det, eftersom jag hade anledning att något följa\r\nBörje Hörnlunds förehavanden på den tiden. Vad\r\nhar de fått ut av de löftena? Nu yrkar\r\ntrafikutskottet avslag på det förslaget. Är det nu så,\r\nsom det har stått i tidningarna, att Börje Hörnlund\r\nhar krävt och räknat med att få 5 miljarder i\r\nkompletteringspropositionen till väginvesteringar\r\noch vägunderhåll, vore det intressant att få besked\r\nom det av Börje Hörnlund i dag. Det skulle\r\nminsann något förändra debattläget.</pre><pre>Sedan till televerket som Börje Hörnlund ständigt\r\nflyr till i anklagelser mot oss. Se upp, Börje\r\nHörnlund: Tillämpa heder i debatten! Nu upprepar\r\nhan att socialdemokraterna skulle ha föranlett att\r\nteleverkets investeringar i skogslänen minskar med\r\n1 miljard. Det är inte sant, Börje Hörnlund. Jag\r\nbefarar att t.o.m. Börje Hörnlund vet att det inte är\r\nsant, och det är mycket allvarligt.</pre><pre>Televerket har beslutat att fullfölja sina\r\ninvesteringsplaner. De åtstramningar som gjordes i\r\nform av taxejusteringar, vilket ledde till\r\nförlängningen av tidigare taxa, beslutade Börje\r\nHörnlund själv om i regeringsställning strax före\r\nårsskiftet. Återkom med ett vettigt förslag till\r\nutveckling av teletaxorna för ett rundare Sverige\r\noch ni har vårt stöd.</pre><pre>Slutligen till transportstödet. Jag har mycket att\r\nsäga om det. Nu säger Börje Hörnlund i sin\r\nproposition att han inte föreslår någon ökning av\r\ntransportstödet. Skälet är främst en förväntad\r\nnergång i den ekonomiska aktiviteten samt att man\r\nräknar med att inte behöva betala ut transportstöd\r\ntill företag som försätts i konkurs. Räknar ni med\r\nett fortsatt stort antal konkurser så att det inte\r\nbehövs så mycket stöd till transporterna?</pre><pre>Anf. 15  Arbetsmarknadsminister BÖRJE\r\nHÖRNLUND (c):</pre><pre>Fru talman! Tyvärr innebär sviterna efter 80-talet\r\noch den internationella lågkonjunkturen att cirka\r\nhundratalet företag varje vardag går i konkurs. Det\r\när tråkigt. Det sker nu en anpassning av svenskt\r\nkostnadsläge. Denna utveckling måste brytas. Men\r\nså är situationen för närvarande, och det måste\r\nbeaktas på olika sätt.</pre><pre>Det var många som åkte runt i valrörelsen, Georg\r\nAndersson. De stora namnen kastade sig närmast\r\nut i panik under augusti månad. De gick ut så\r\nsnabbt att vissa byggnadsmässigt skulle komma i\r\ngång under kommande högkonjunktur. Där har\r\nregeringen genom Mats Odell omfördelat så att 4\r\nmiljarder kommer att framflyttas. Dessa satsningar\r\nkommer i hög utsträckning att ske under 1992--93 i\r\nstället. Det är jag som arbetsmarknadsminister\r\nmycket glad åt.</pre><pre>Anf. 16  GEORG ANDERSSON (s) replik:</pre><pre>Fru talman! Förutom heder kräver vi litet\r\nanständighet i debatten. Att strunta i att använda\r\nsin tid till att svara på några frågor är att inte leva\r\nupp till kravet på anständighet i en viktig\r\nregionalpolitisk debatt. Det har tidigare varit något\r\nav en huvudfråga för Börje Hörnlund. Nu håller\r\nhan ett långt mässande anförande och vägrar sedan\r\natt diskutera sakfrågorna om televerket.</pre><pre>Vad tror Börje Hörnlund händer vid en\r\nprivatisering och utförsäljning av televerket? Vad\r\nhar det för regionalpolitiska konsekvenser? Vad\r\nhar en bolagisering av posten för regionalpolitiska\r\nkonsekvenser? Jag har här ett brev från en vän i\r\nNorsjö som jag nämnde i mitt anförande. Där har\r\nman fått uppgifter från posten om att fr.o.m. den 1\r\napril 1992, det är i dag, kommer distributionen av\r\npost att minskas från nuvarade sex dagar i veckan\r\ntill tre dagar i veckan. Det är ett dramatiskt och\r\ntufft besked till ett antal byar i Norsjö kommun mitt\r\ni Västerbottens län. Vad har Börje Hörnlund som\r\nansvarig för regionalpolitiken att säga om detta\r\nutifrån regionalpolitiska synpunkter?</pre><pre>Skogsägare rasar mot regeringen. Bidrag till\r\nskogsvägar försvinner. Så står det i gårdagens\r\nDagens Industri. Det här har regeringen ställt till\r\nmed. Landets 200 000 skogsägare rasar.\r\nRegeringen är på väg att avskaffa det snart\r\nsextioåriga statliga stödet till utbyggnad av Sveriges\r\nstörsta vägnät, dvs. skogsbilvägarna. Vad får det\r\nför regionalpolitiska konsekvenser? Det är detta vi\r\nmåste diskutera när vi diskuterar regionalpolitiken\r\noch inte sväva ut i allmänna filosofier.</pre><pre>Ni gör naturligtvis ett stort nummer av\r\nnedsättningen av de sociala avgifterna. De finns\r\nmycket att säga om det. Vi vill bl.a. peka på att de\r\ninsatser vi gör i regionalpolitiken måste syfta till att\r\nöka sysselsättningen, befrämja nyetablering osv.\r\nNu vidgar man och sprätter ut litet pengar till\r\njordbruk, skogsbruk, jakt och fiske. Blir det fler\r\njägare och fiskare i Lycksele, Norsjö och trakterna\r\ndär omkring med detta?</pre><pre>Vilka byråkratiska komplikationer medför\r\nrekreationsverksamhet samt kulturell\r\nserviceverksamhet med undantag av bibliotek,\r\npersonlig serviceverksamhet med undantag för\r\nvarmbadhus? Vem är det som begriper det här?\r\nDetta basuneras ut som en mycket epokgörande\r\nstödverksamhet för att få fart på glesbygden\r\nsamtidigt som man vägrar att höja länsanslaget.\r\nDet minskar i realiteten. Man skär ner\r\nlokaliseringsstödet med 200 milj.kr. Sedan säger ni\r\nlitet lättsinnigt att behövs det mer kommer ni\r\ntillbaka. Ni klagar ju över att ni har brist i kassan\r\nnu. Blir det mera pengar sedan?</pre><pre>Anf. 17  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag går upp i talarstolen så att jag både\r\nser klockan och Georg Andersson i ögonen.</pre><pre>När det gäller televerket och teletaxorna var det\r\nden regering som Georg Andersson tillhörde som\r\nlade ett förslag till denna kammare och till denna\r\nriksdag om att televerket fortsättningsvis skall få\r\nsköta sina taxor. När de sedan lade ett förslag om\r\natt sänka långväga taxor -- det är regionalpolitiskt\r\nmycket viktigt -- skulle televerket enligt\r\nSocialdemokraterna inte få ha den möjligheten.</pre><pre>Sedan gäller det posten och tele. När jag började\r\npå arbetsmarknadsdepartementet hade jag en serie\r\nfrågor och interpellationer från en hel del\r\nfrågeställare som sitter i kammaren i dag. De\r\npekade på att man under Georg Anderssons tid i\r\nkommunikationsdepartementet som ansvarig,\r\nhade förberett och arbetat fram förslag om en\r\nregionalisering. Då valde man inte de svagare\r\nlänshuvudstäderna, utan de starkaste\r\nlänshuvudstäderna. Jag är övertygad om att jag och\r\nregeringen kommer att titta mycket ordentligt på\r\nhur man skall klara den regionala bilden på ett\r\nbättre sätt.</pre><pre>När det sedan gäller de nedsatta socialavgifterna\r\nhar jag faktiskt varit i en hel del av dessa\r\nkommuner. De är mycket nöjda. De ser\r\nmöjligheter på tjänsteföretagsområdet. De ser\r\nmöjligheter för att vissa jordbruk ändå blir kvar i\r\nområdet. Det är inriktat på mycket kvinnlig\r\nserviceverksamhet. Det är faktiskt mycket lätt att\r\nförstå sig på.</pre><pre>Vi kan ta Västerbotten som exempel. Vi är ju\r\ndärifrån båda två. Där begär de tio\r\ninlandskommunerna att de alla skall behandlas\r\nlika. Det har vi inte kunnat göra eftersom vi inte har\r\nhaft pengar till det, men de har fått nedsättningar\r\npå vissa viktiga saker. Georg Andersson läser väl\r\ntidningarna hemifrån. De är mycket nöjda med\r\nförslaget.</pre><pre>Talmannen anmälde att Georg Andersson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 18  KARL-ERIK PERSSON (v) replik:</pre><pre>Fru talman! Låt mig börja med detta med\r\ninfrastruktursatsningar. Det är litet märkligt att\r\nnästan varenda minister i den här regeringen talar\r\nom de stora behoven av att komma i gång med\r\ninfrastruktursatsningar för att skapa jobb. Det är\r\nväl bara arbetsmarknadsministern som talar om\r\nregional balans. Men man ser ingenting av dessa\r\nsatsningar ännu. Det kan inte vara så att det inte\r\nfinns förslag och projekt som man skulle kunna\r\nkomma i gång med.</pre><pre>Vad jag vet fattar man beslut om ett\r\nbärighetsprogram för tung lastbilstrafik. Det ligger\r\nfast. Nu är jag inte så imponerad av detta\r\nbärighetspaket. Man skulle utöka tonnaget för tung\r\nlastbilstrafik till 60 ton. Jag tror att man i stället\r\nskulle ha omprioriterat en del av pengarna för att\r\nkomma i gång med infrastruktursatsningar. Men\r\ndet går inte att bara prata fram de här förslagen och\r\ntankegångarna. Vi är väl alla eniga om att det är\r\ndetta som skall komma i gång och bidra till att\r\nsysselsättningen för framför allt en del av\r\nbyggnadsarbetarkåren ökar.</pre><pre>Nu ser vi också en tendens till stora nedskärningar\r\ninom transportsektorn. Det gäller framför allt\r\nlastbilstrafiken. Åkerinäringen befinner sig i kris.\r\nDen kommer att drabbas oerhört hårt nu om man\r\ninte kommer i gång med satsningar. Om det inte\r\nfinns någonting att transportera finns det ingen\r\nmöjlighet för åkeribranschen att finnas kvar. Det\r\nkommer också till slut att gå ut över SJ:s\r\nverksamhet. Transporterna kommer att minska\r\ndär.</pre><pre>När det sedan gäller detta med EG och att man\r\nskall ha långa avstånd och kallt klimat skulle jag\r\nkunna vara litet ironisk och säga att om vi inte\r\nstoppar växthuseffekten, kommer vi inte att kunna\r\nhävda kallt klimat längre. Jag vill inte ironisera på\r\ndet viset, men det ligger nära till hands. Jag tror att\r\ndetta bara är en förhoppning. Det kommer inte att\r\nleda någonstans. När det gäller stora avstånd kan\r\nman också säga att storleken har ingen betydelse.\r\nDetta är en förhoppning man har för att driva in\r\nSverige i en EG-harmonisering, utan att vi över\r\nhuvud taget är där ännu. Detta kan bli en plundring\r\nav Sverige, samtidigt som den här\r\nprivatiseringsvågen också går över landet.</pre><pre>Jag ställde en fråga till Anders G Högmark när det\r\ngäller privatiseringar framför allt i fråga om LKAB.\r\nJag skulle kunna upprepa den frågan till\r\narbetsmarknadsministern. Finns det någon\r\nmöjlighet för privata intressen att skapa ett mer\r\nkonkurrenskraftigt företag, om LKAB\r\nprivatiseras? Som det är i dag har man hela\r\nvärldsmarknaden.</pre><pre>Anf. 19  Arbetsmarknadsminister BÖRJE\r\nHÖRNLUND (c):</pre><pre>Fru talman! Infrastrukturinvesteringarna i det\r\npaket som riksdagen beslutade om i december\r\nmånad kommer att byggas upp under 1992 till 95 %\r\nJag har inte i minnet när de större objekten skall\r\nsättas i gång, men de flesta går i gång under 1992\r\noch en del under första kvartalet 1993. Det kommer\r\natt synas mer och mer, Karl-Erik Persson.</pre><pre>När det gäller regionalpolitik och EG vill jag säga\r\nföljande. Vi anser, såvitt jag förstår, att EES-\r\navtalet i princip är klart. I och med det har vi\r\nblickarna på oss när det gäller det sätt på vilket vi\r\nbedriver regionalpolitik. Det motiverar i och för sig\r\natt de nordiska länderna har satt i gång ett arbete.</pre><pre>Jag hade EG:s regionalpolitiskt ansvarige på besök\r\npå departementet. Vi hade ett intressant samtal.\r\nHan spärrade upp ögonen litet när vi talade om att\r\ndet i det inre stödområdet bor en person på varje\r\nkvadratkilometer, medan det i EG bor i genomsnitt\r\n150 personer på varje kvadratkilometer. Jag tror att\r\nhan förstod att det finns skäl för Sverige att\r\ndiskutera de regionala utvecklingsfrågorna.</pre><pre>EG har en regionalpolitisk fond på 100 miljarder\r\necu. Det är jättepengar -- varje ecu motsvarar i\r\nrunda tal 7:50 kr. Om vi blir medlemmar, och om\r\nNorge eller Finland blir medlemmar, och vi kan\r\nmotivera med väl förberedda åtgärder att vi får en\r\npenningström tillbaka, så kan väl inte Karl-Erik\r\nPersson ha något emot det, som den kloka karl han\r\nnormalt är. Det måste vara klokt.</pre><pre>Anf. 20  KARL-ERIK PERSSON (v) replik:</pre><pre>Fru talman! Jag skall erkänna att jag tillhör dem\r\nsom är EG-motståndare och hoppas att vi aldrig\r\nkommer in där.</pre><pre>Låt oss börja med infrastruktursatsningarna. Jag\r\nhoppas verkligen att det är ett löfte att\r\ninfrastruktursatsningar kommer i gång under 1992.\r\nHelst skulle de komma i gång nu i sommar. Annars\r\nriskerar vi att AMS prognoser när det gäller\r\nframför allt arbetslösheten skall slå in. Där talas om\r\natt arbetslösheten från augusti kommer att vara\r\nuppe i 6 %. Kan man komma i gång med detta, kan\r\neffekterna lindras. Man skulle kanske kunna gå\r\nfrån ord till handling. Det är dags.</pre><pre>EES-avtalet är inte klart. Det är ingen som vet i dag\r\nom det blir klart, om det blir verklighet. Något som\r\när konstigt är att vi är det land som anpassar oss\r\nmest till EG, innan EG har fattat sina egna beslut.\r\nÄr inte det en konstig situation? Vi är så\r\nvälanpassade vi kan bli. Det är bara det att vi inte\r\nvet vad vi anpassar oss till. Sägs det något i Bryssel,\r\nskyndar vi oss och ändrar på nästan allting, för att\r\neventuellt tillfredsställa någon.</pre><pre>Låt mig avsluta med att referera en insändare i\r\nAftonbladet. Där skrevs att skattereformen var bra\r\nför låginkomsttagare och pensionärer, att EG är\r\nbra för kvinnor och Norrland och att boxning är bra\r\nför hjärnan.</pre><pre>Anf. 21  ISA HALVARSSON (fp):</pre><pre>Fru talman! Expertkommittén för regional\r\nutveckling har för Långtidsutredningens räkning\r\ngjort en bedömning av vad genomförandet av den\r\ninre marknaden skulle kunna medföra för den\r\nregionala balansen. Man säger att glesbygden kan\r\ngynnas om den ekonomiska tillväxten blir större.\r\nMan säger också att främjandet av\r\nmarknadslösningar och begränsningar av de\r\nnationella monopolen, t.ex. på teleområdet,\r\nnaturligtvis förändrar förutsättningarna för\r\nglesbygden, men att framtida marknadslösningar\r\ninte behöver innebära att glesbygdens\r\nförutsättningar för tillväxt försämras.</pre><pre>Man pekar i utredningen också på att skillnaderna\r\nmellan olika landsdelar i dag är väsentligt mindre i\r\nSverige än i andra europeiska länder. Tack vare\r\nökad invandring och högre födelsetal ökade\r\nbefolkningen i samtliga länstyper under andra\r\nhälften av 80-talet. Tyvärr är de inomregionala\r\nobalanserna fortfarande stora. I utredningen pekas\r\npå att i det som tidigare var stödområde A, B och\r\nC fortsatte befolkningsminskningen under hela 80-\r\ntalet, under hela högkonjunkturen.</pre><pre>I utredningen påpekas att den offentliga servicens\r\nbetydelse för sysselsättningen ökar med tätorternas\r\nstorlek. En genomgång görs av sju typkommuner.\r\nDen visar att den offentliga sysselsättningen spelar\r\nstörst roll för universitetsstaden och\r\nresidensstaden. Den offentliga sysselsättningens\r\nroll är minst i utkantsorten.</pre><pre>Vi folkpartister vill att regionalpolitiken skall öka\r\nden enskildes möjligheter att fritt välja arbete och\r\nbostadsort. Vi vill att det skall finnas en likvärdig\r\nekonomisk, social och kulturell standard över hela\r\nlandet.</pre><pre>Vi har i flera år kämpat för att regionalpolitiken\r\nskall decentraliseras till regional nivå och att de små\r\nföretagen skall sättas i centrum. Vi är övertygade\r\nom att det är genom lokal mobilisering som vi når\r\nde bästa resultaten. Regionalpolitiken skall bygga\r\npå människors initiativförmåga, skaparkraft och\r\nidérikedom, en öppenhet för variationer, stor\r\nflexibilitet och möjlighet till olika lösningar i olika\r\ndelar av landet.</pre><pre>Det är glädjande att vi nu får till stånd satsningar på\r\nregionalpolitiken. Anslagen till regional utveckling\r\nhöjs, likaså länsanslagen. Länen kan fördela mer\r\npengar inom sitt län, till delar som de anser behöver\r\ndet bäst. Utöver detta kommer systemet med\r\nsänkta sociala avgifter att komma fler branscher till\r\ndel, något vi folkpartister länge arbetat för. En\r\nbreddning av systemet med sänkta socialavgifter\r\nkommer att underlätta för många att kunna stanna\r\nkvar i sin hembygd. Återinförandet av\r\nlokaliseringslånen var efterlängtat ute i länen. Det\r\när också bra att ansvaret för besluten i samtliga\r\nservicebidragsärenden nu skall överlåtas till\r\nlänsstyrelserna.</pre><pre></pre><pre>Totalt höjs anslagen till regionalpolitiska insatser\r\nmed 300 milj.kr. eller 13 %. Detta om något visar\r\natt de borgerliga partiernas intentioner är att värna\r\nom regionalpolitiken. Men trots att de totala\r\nregionalpolitiska anslagen uppgår till mer än 2,6\r\nmiljarder kronor kan de inte ensamma uppfylla de\r\nregionalpolitiska målen.</pre><pre>Regionalpolitik är också att se till att det över hela\r\nlandet finns ett väl utbyggt kommunikationsnät.\r\nDet är att se till att alla i Sverige i största möjliga\r\nmån får tillgång till ett gott kulturutbud. Vissa\r\nflyttningsstudier visar att avsaknad av kulturutbud\r\när en väsentlig faktor när man skall förklara varför\r\nmånga personer frivilligt lämnar hembygden för att\r\nbosätta sig i storstäderna. Regionalpolitik är att se\r\ntill att den sociala välfärden är väl utbyggd i alla\r\nhörn av landet.</pre><pre>Utbildningen är viktig, eftersom en god kvalitet på\r\nutbildning, speciellt högre utbildning, skapar\r\nförutsättningar för företag att etablera sig. När de\r\nregionala högskolorna byggdes ut handlade det\r\nmest om att öka människors tillgång till högre\r\nutbildning på nära håll. I dag har de regionala\r\nhögskolorna i växande utsträckning profilerat sig\r\ngenom att inrikta sin verksamhet på regionala\r\nbehov. De regionala högskolorna spelar en viktig\r\nroll som ett kunskapscentrum, där företag och\r\nmyndigheter får tillgång till tillämpad forskning, till\r\nutvecklingsarbete, till utredningsverksamhet och\r\nnaturligtvis till utbildning.</pre><pre>En väl fungerande jordbrukspolitik är en annan\r\nförutsättning för en framgångsrik regionalpolitik.\r\nDet är oerhört viktigt att vi kan behålla och\r\nförstärka de kombinationsjordbruk som finns kvar.\r\nRisken är annars stor för en ytterligare avfolkning\r\nav landsbygden.</pre><pre>Herr talman! Ett område som är extra viktigt inom\r\nregionalpolitiken är jämställdheten. Det får inte bli\r\nså att kvinnor i stor utsträckning tvingas flytta från\r\nsin hembygd därför att de inte får jobb där. Och det\r\när extra viktigt att nya småföretag inom t.ex.\r\nserviceyrken kan skapas, eftersom det av tradition\r\när där som kvinnorna dominerar.</pre><pre>Tidigare i år hade ett stort antal landsbygdskvinnor\r\nen konferens här i huset för att stödja och stimulera\r\nlandsbygdskvinnornas lokala utvecklingsarbete.\r\nMan påpekade att konventionellt utbildade och\r\ninriktade rådgivare tycks ha svårt för att uppfatta\r\nkvinnliga signaler eller respektera kvinnlig\r\nverksamhet. Hur skall man annars tolka det faktum\r\natt endast 3 % av projektstödet går till kvinnor?</pre><pre>Forskaren Gunilla Bjerén har i en skrift om Kvinnor\r\ni Värmlands glesbygd konstaterat att ''på samma\r\nsätt som storstaden har kommit att bli normen för\r\nsamhället, så är mannen normen för människan''.\r\nHon skriver vidare att i alla samhällen är det de\r\ndominerande som anger tonen, och i det svenska\r\nsamhället är det medelålders män i medel- och\r\növerklassen, bosatta i storstäderna, som är de\r\ndominerande.</pre><pre>Detta påstående är verkligen värt att fundera på.\r\nDet är bra att regeringen nu har uppdragit åt\r\nNUTEK att både analysera villkoren för kvinnors\r\nföretagande och att utarbeta ett åtgärdsprogram för\r\natt främja kvinnors företagande i stödområdet.</pre><pre>Kvinnorna behöver stöd och stimulans till sina\r\nförsöksverksamheter. De här verksamheterna\r\nkommer på sikt att ge både arbete och\r\nförsörjningsmöjligheter. Det finns tyvärr\r\nfortfarande alltför mycket kvar av jantelagen i vårt\r\nsamhälle!</pre><pre>Herr talman! Utskottet har avstyrkt samtliga\r\nmotionsyrkanden om ändrad\r\nstödområdesindelning med motiveringen att denna\r\nindelning inte bör ändras alltför ofta. Karlskoga,\r\nDegerfors, Storfors och Kristinehamns kommuner\r\när en gemensam lokal arbetsmarknad i östra\r\nVärmland och man har också samarbete över\r\nlänsgränsen. De här kommunerna ligger ju i\r\nlandskapet Värmland, men i två olika län,\r\nVärmlands och Örebro. Kommunerna är genom\r\nregeringsbeslut inplacerade i ett tillfälligt\r\nstödområde t.o.m. den 30 juni i år. Regionen har\r\ndrabbats synnerligen hårt av strukturomvandlingen\r\noch av den svaga arbetsmarknaden, och detta\r\nbekräftas genom befolkningsutvecklingen.\r\nRegionen har under de tio senaste åren minskat sin\r\nbefolkning med närmare 5 000 personer.</pre><pre>Det sker en betydande arbetspendling mellan\r\nkommunerna Kristinehamn, Karlskoga, Degerfors\r\noch Storfors. Exempelvis Storfors kommun säger\r\nsig vara lika beroende av utvecklingen i\r\nKristinehamn som av utvecklingen i den egna\r\nkommunen. På samma sätt är de övriga tre\r\nkommunerna i hög grad avhängiga av varandra för\r\natt få en större och en mer differentierad\r\narbetsmarknad.</pre><pre>I regionen är av tradition verkstadsindustrin\r\növerrepresenterad. Försvarsmateriel- och annan\r\ntillverkningsindustri dominerar den privata\r\narbetsmarknaden. Kommunerna arbetar\r\nmålmedvetet på att komplettera arbetsmarknaden\r\nmed etablering av företag i framtidsinriktade\r\nbranscher, främst inom privat tjänstesektor. De gör\r\ndenna komplettering för att stabilisera\r\narbetsmarknaden i regionen. I det sammanhanget\r\nupplever kommunerna att det är nödvändigt att det\r\nfinns regionalpolitiskt stöd tillgängligt.</pre><pre>I det betänkande som vi nu avhandlar skriver\r\nutskottet att man inte förbiser de problem som finns\r\ni östra Värmland. Utskottet pekar på möjligheten\r\nför regeringen att placera en kommun i s.k.\r\ntillfälligt stödområde. De nämnda kommunerna är\r\nsom sagt inplacerade i tillfälligt stödområde t.o.m.\r\nden 30 juni i år, och jag vill uppmana\r\narbetsmarknadsministern att förlänga\r\ninplaceringen av Kristinehamn, Storfors,\r\nDegerfors och Karlskoga i tillfälligt stödområde.</pre><pre>Med detta, herr talman, yrkar jag bifall till\r\nutskottets hemställan.</pre><pre>Anf. 22  MARIANNE JÖNSSON (c):</pre><pre>Herr talman! Som framgår av debatten råder det\r\ningen stor oenighet partierna om målen för\r\nregionalpolitiken. Det har vi hört många gånger i\r\nkammaren; ingenting skiljer de tidigare debatterna\r\nfrån den som vi för i dag. Vi menar att alla\r\nmänniskor i det här landet skall, oavsett var de bor,\r\nha tillgång till arbete, service och god miljö. Detta\r\nhar sagts från talarstolen tidigare.</pre><pre>Hela Sverige skall leva, som det står i ingressen till\r\ndet regionalpolitiska avsnittet i\r\nregeringsförklaringen. Det må vara att Georg\r\nAndersson tycker att det här låter som en\r\nbesvärjelse och att det framstår som något slags\r\ntrollspö. Men vad då? Det är bra att ha en sådan\r\nenande besvärjelse att samlas kring. Det är bra\r\nockså om det verkar som ett trollspö.</pre><pre>Det krävs åtgärder inom en rad politikerområden\r\nför att vi skall få en bra och balanserad utveckling i\r\nvårt land. Jag vill bara anföra några exempel på vad\r\nden nya regeringen har föreslagit -- sådant som vi\r\nockså delvis fattat beslut om här i riksdagen.</pre><pre>I december fattade riksdagen beslut om en ny\r\nsmåföretagarpolitik. Vi i Centern har alltid\r\nframhållit småföretagens stora betydelse för en mer\r\nbalanserad närings- och bebyggelseutveckling över\r\nhela landet. Det måste finnas goda förutsättningar\r\nför de små och medelstora företagen -- det har vår\r\narbetsmarknadsminister på ett utmärkt sätt\r\nföredragit här. Det är där själva basen för\r\nutvecklingen finns och det är där möjligheterna till\r\nnya jobb ligger.</pre><pre>Inom alla samhällssektorer måste man hjälpa till\r\noch väga in resursfördelningen när man beslutar om\r\nsin verksamhet. Gör man inte detta hjälper det inte\r\nmed aldrig så många bra småföretagarepaket eller\r\nregionalpolitiska anslag. Infrastruktur som har\r\nnämnts här -- vägar, järnvägar, tele- och\r\ndatakommunikationer, skolor, högskolor,\r\nforskning vid de små högskolorna -- är något\r\noerhört viktigt. Därför är det med stor glädje vi ser\r\natt det har varit möjligt att här i kammaren fatta\r\nbeslut om vägar och järnvägar. Nya platser på\r\nhögskolan kommer. Det blir en förstärkning av\r\nforsknings- och utvecklingsverksamheten vid elva\r\nmindre och medelstora högskolor i Norrland, i\r\nBergslagen, i sydöstra Sverige och i Borås. Det är\r\nsådana åtgärder som föreslås från olika\r\ndepartement, från olika verksamhetsområden, just\r\nför att ge bättre regional balans -- allt i enlighet med\r\nregeringsdeklarationen.</pre><pre>Herr talman! I mitt anförande vill jag uppehålla mig\r\nvid tre områden, dels länsanslaget och dess\r\nbetydelse för regionalpolitiken, dels kvinnors\r\nmöjligheter att få del av länsstyrelsernas\r\nprojektmedel, som tidigare talare också har\r\nuppehållit sig vid, och dels länsövergripande\r\nprojekt för att frambesvärja regional utveckling\r\noch samarbete över länsgränserna.</pre><pre>Länsanslaget har stor betydelse. Under de tio år\r\nsom det har varit i bruk har vi nogsamt fått märka\r\ndetta i våra regioner. Man kan åstadkomma mycket\r\nmed länsanslaget, och länsstyrelserna har fått allt\r\nstörre frihet att disponera anslaget efter de behov\r\nde ser i sina län. Det är viktigt; det är nära\r\nmänniskorna och nära verksamheterna man skall\r\nfatta sina beslut.</pre><pre>I år får länsanslaget en mycket betydande höjning.\r\nSocialdemokraterna vill ytterligare räkna upp det\r\nmed 170 miljoner. Denna senkomna generositet\r\nförvånar, därför att så sent som i fjol reserverade sig\r\nSocialdemokraterna mot den höjning som då\r\nföreslogs från oppositionen. Förhållandet var\r\ndetsamma 1983, 1987 och 1988. Man kan säga att\r\ndet är oppositionens roll att opponera, men det kan\r\nockså tyda på ett förändrat sinnelag och en annan\r\ninställning till länsanslagets goda verkningskraft\r\noch effektivitet.</pre><pre>Den regionala projektverksamheten har ökat i\r\nvolym sedan länsstyrelserna fått större frihet att\r\ndisponera dessa medel, och den starka ökningen\r\nkan vara ett memento. Projektverksamheten har\r\nökat i volym på bara ett budgetår från 154 till 408\r\nmilj.kr. Föredraganden anser i budgeten att det är\r\nmycket viktigt att just dessa projektmedel blir en\r\nresurs för regional utveckling och kommer glesbygd\r\noch landsbygd till del. Därför anser jag och\r\nutskottets majoritet att det är mycket viktigt och\r\nbefogat att Nutek får göra en analys och en\r\nutvärdering.</pre><pre>En mycket liten del av de regionala projektmedlen\r\ngår till verksamheter som berör kvinnor. Så litet\r\nsom 3 % av länsstyrelsernas projektmedel har\r\nspecialdestinerats för kvinnoprojekt. Detta är\r\nmycket otillfredsställande. Vi anser att det skall\r\nvara kvinnliga förtecken på regionalpolitiken --\r\n''utan jäntor dör bygden'', som de säger i Norge.\r\nDet är mycket angeläget att kvinnorna får viktiga\r\nuppgifter på sina hemorter för att utveckla\r\nlandsbygden. Det måste Nutek ta upp i sin\r\nutvärdering, och Nutek måste få i uppdrag att\r\ngenomföra det, som har efterlysts av några talare\r\ntidigare.</pre><pre>Innan jag går in på den tredje avdelningen,\r\nbeträffande regionsamarbetet, vill jag bara säga ett\r\npar ord om medel till Mörbylånga sockerbruk och\r\nden avveckling som där nu är ett faktum, eftersom\r\njag ser att Lena Öhrsvik är anmäld på talarlistan.\r\nPengar är inte något problem just nu, utan det är\r\nidéer och initiativ som vill till. Fyra arbetsgrupper\r\narbetar med att få fram olika projekt, och de har till\r\nviss del lyckats. 55 av bruksarbetarna har kommit i\r\nannan verksamhet. Trots att jag var en så stor\r\npessimist när vi beslutade om nedläggningen av\r\nMörbylånga sockerbruk i maj i fjol, ser jag nu en\r\nljusning i det mörker som då tycktes råda.</pre><pre>Herr talman! Sydöstra Sverige blev ett begrepp i\r\noch med 1987 års regionalpolitiska kommitté.\r\nFungerande regioner i samspel. Sydöstra Sverige\r\nomfattar Kronobergs, Kalmar och Blekinge län,\r\noch vi har mer och mer funnit att det är genom\r\nsamverkan som vår region kan vinna styrka och\r\nkraft. Vi har stora problem i landsdelen.\r\nNäringslivet är ensidigt och föråldrat, och det är\r\nmycket som återstår att göra. Vi har\r\nunderleverantörer till främst bilindustrin, och det\r\nförvärrar problembilden.</pre><pre>Länsstyrelserna i sydöstra Sverige har nu gått\r\nsamman i olika projekt för att på olika sätt i\r\nsamverkan stärka näringslivet med olika åtgärder.\r\nLänen har kommit att inta en strategisk position,\r\ndär man ser det framtida samarbetet över\r\nÖstersjön, där man ser sin roll mellan öststaterna\r\noch EG. Tidigare var havet ett band som skilde oss\r\nåt, men nu förenar det. Flera projekt som är\r\ninriktade mot detta nya samarbete är nu på gång\r\noch mellan de tre länen.</pre><pre>Vi har ett samarbete med NUTEK, och det är en\r\nprojektverksamhet som riktar sig till länens\r\nunderleverantörer. De medel som är anslagna i\r\nbudgeten för länsövergripande projekt kan här\r\nkomma väl till pass. Kommunförbundet i Kalmar\r\nlän har gjort en särskild projektstudie av vad EG\r\nbetyder för Kalmar län, och där intar bl.a.\r\nupphandling en framskjuten plats i dokumentet.\r\nDet har visat sig få stor betydelse för många av vårt\r\nläns företagare. Av de medel som vi får via\r\nlänsanslaget har vi beslutat att fördela en del till ett\r\nsärskilt EG-kontor mitt i länet.</pre><pre>Som tidigare nämnts, har utbildning och forskning\r\nen avgörande betydelse för en regions utveckling.\r\nVi arbetar tillsammans i de tre länen och de tre\r\nhögskolorna i Kalmar, Karlskrona/Ronneby och\r\nVäxjö kring en idé om ett nätverksuniversitet, och\r\ndet har betytt otroligt mycket för vår region.\r\nFörtroendemän, tjänstemän, lärare vid\r\nhögskolorna och ansvariga inom näringslivet\r\nsamlas kring detta projekt, som vi ser som ett\r\nutvecklingsområde utifrån 2000-talets\r\nomvärldsbehov. Vi har lagt tyngdpunkten i\r\nforskningsprogrammet på ett tjugotal ''founding\r\nprofessors'', som skall samverka med sina speciella\r\nprofilområden. Växjö har sina småföretag, Kalmar\r\nhar miljön och Karlskrona/Ronneby har\r\ndatateknik.</pre><pre>Hela detta samarbete får spridningseffekter. Vi\r\nkänner att vi får ett nytt avstamp, en ny plattform\r\ninför framtiden. Näringslivet har på ett helt nytt sätt\r\nslutit upp kring högskolorna -- något som vi tidigare\r\nhar saknat i vår del av landet -- och ser det\r\nuppkomna samarbetet som en stor möjlighet för sin\r\nutveckling och sin framtid.</pre><pre>Jag kanske har uppehållit mig litet väl mycket vid\r\nutbildning och forskning, men eftersom jag anser\r\natt det är nyckeln till framtiden, det som öppnar\r\nnya vägar för en regions utveckling, ville jag tala\r\nsärskilt om det.</pre><pre>''Fungerande regioner i samverkan'' -- det var ett\r\nbra namn som den regionalpolitiska utredningen\r\ntog när den beslutade att utreda regionalpolitikens\r\nframtid för detta land. Det är just vad det hela\r\nhandlar om: samverkan i fungerande regioner. Det\r\när vad vi har uppfattat som mycket väsentligt i vår\r\ndel av landet och som vi nu, med detta i ryggen,\r\nskall gå vidare med.</pre><pre>Med det anförda, herr talman, ber jag att få yrka\r\nbifall till hemställan i arbetsmarknadsutskottets\r\nbetänkande AU13.</pre><pre>Anf. 23  HARALD BERGSTRÖM (kds):</pre><pre>Herr talman! Det har tidigare sagts här i\r\nkammaren, och det tål att sägas igen, att det råder\r\ni stort sett politisk enighet om de regionalpolitiska\r\nmålen. Ett viktigt sådant mål är att det, oavsett var\r\nman väljer att bosätta sig i vårt vackra, avlånga\r\nland, skall finnas tillgång till arbete, till samhällelig\r\nservice och till en god miljö. Det är fråga om att\r\nSverige skall vara beboeligt från norr till söder.</pre><pre>När man tar del av kammarens behandling av\r\n1989/90 års urgåva av arbetsmarknadsutskottets\r\nbetänkande AU13 kan man konstatera att\r\ninriktningen på regionalpolitiken där lades fast för\r\n90-talet. Ett av de bärande argumenten i\r\ninriktningen var då, och är det i dag, att politiken\r\nskall främja en balanserad befolkningsutveckling.\r\nMen för att människor skall välja att bosätta sig i\r\nt.ex. Norrlands inland måste det finnas\r\nförutsättningar för en rimlig inkomst. Det är ingen\r\nskillnad, utan det är precis samma villkor som gäller\r\nför en familj som väljer att slå ner sina bopålar i\r\nmina hemtrakter i Kronobergs län, som brukar\r\nräknas till glesbygden i Alvesta kommun.</pre><pre>Skillnaden ligger möjligen i avstånden. Milen tycks\r\nvara längre när man färdas i Norrland i jämförelse\r\nmed Småland.</pre><pre>I den lågkonjunktur av snålblåst, för att inte\r\nsägande isande polarvind, som nu blåser över och\r\ngenom vårt land bör även tidigare använda\r\nstödformer ånyo komma till heders. Nytt är därför\r\ni årets betänkande återinförandet av\r\nlokaliseringslån, om än i något begränsad form i\r\njämförelse med tidigare. Jag tror att det är både\r\nvälbetänkt och bra, och jag tillstyrker det.</pre><pre>Vidare föreslås en utökad nedsättning av\r\nsocialavgifterna med tillsammans 190 milj.kr.\r\nSocialdemokraterna reserverar sig mot den\r\nföreslagna utökningen av såväl branscher som antal\r\nkommuner i delar av stödområde 2. Jag kan inte\r\nförstå det. Förslaget berör områden i Norrland och\r\nSvealand som verkligen behöver stöd för att de\r\nregionalpolitiska målen skall ha någon chans att\r\ninfrias. Jag hävdar därför att förslaget om nedsatta\r\nsocialavgifter torde vara väl balanserat och\r\ntillstyrker det.</pre><pre>Herr talman! För att nå de regionalpolitiska målen\r\nräcker det inte med de insatser och förslag som\r\nbetänkandet omfattar, dvs. det betänkande vi nu\r\ndebatterar och skall fatta beslut om. Det måste till\r\ninsatser från flera av de övriga politikområdena\r\nutöver de regionalpolitiska. Jag vill därför peka på\r\nett par beslut som kammaren har fattat tidigare.\r\nDet är beslut som jag menar är av stor regional\r\nbetydelse.</pre><pre>Det första beslutet är momssänkningen. Den\r\nprissänkning som den lägre momsen tillsammans\r\nmed nedsättningen av socialavgifter i\r\nstödområdena ger möjlighet till, torde ha\r\navgörande betydelse för turistnäringen i Norrlands\r\ninland.</pre><pre>Det andra beslutet är riksdagens beslut om en ny\r\nsmåföretagspolitik, formulerad i regeringens\r\nproposition 1991/92:51 från hösten 1991. Där talas\r\nom lägre skattetryck, om tillgång till riskvilligt\r\nkapital m.m. Det är genom att skapa förnuftiga\r\nramar för de små företagen, oftast familjeföretag,\r\nsom de regionalpolitiska satsningarna kan ge den\r\neffekt vi så hett eftersträvar, oavsett vilket parti vi\r\nföreträder i riksdagen.</pre><pre>Ytterligare torde det förtjänas att nämnas att de\r\nsatsningar på vägar och kommunikationer som dels\r\nförbereds, dels inom en förhoppningsvis nära\r\nframtid kommer i gång också är av stor\r\nregionalpolitisk betydelse. Det är bra. Men jag\r\nförväntar mig dessutom att få se och höra inte bara\r\nde stora objektens Höga visa. Det är inget fel på de\r\nstora objekten, men de verkligt snabba resultaten,\r\nmed i stort sett omedelbar igångsättning, görs av de\r\nmånga små projekten som finns i de flesta länen och\r\nsom bara väntar på finansieringen. De är också\r\ninfrastruktursatsningar av stor betydelse, inte minst\r\nför alla de produkter från mindre orter som skall ut\r\npå riksvägarna för transport till köpare och\r\nmottagare.</pre><pre>Herr talman! Jag yrkar bifall till hemställan i\r\narbetsmarknadsutskottets betänkande AU13.</pre><pre>Anf. 24  GEORG ANDERSSON (s) replik:</pre><pre>Herr talman! Jag noterar att Harald Bergström\r\ntalar varmt för utvidgningen av nedsättningen av\r\nsocialavgifter till stödområde 2. Om detta är så\r\nviktigt och betydelsefullt för utvecklingen i dessa\r\nområden, varför omfattar detta inte\r\ntillverkningsindustrin? Det är den som är\r\nlokaliseringsbar. Nedsättningen av socialavgifter i\r\nstödområde 2 skall nu omfatta sådant som inte är\r\nflyttbart och som redan pågår inom området -- och\r\nsom alltså inte tillför något nytt. Det gäller t.ex.\r\njordbruk, skogsbruk, trädgårdsskötsel, jakt och\r\nfiske. Är det angeläget att just peka ut dessa\r\nområden och förbise tillverkningsindustrin?</pre><pre>Anf. 25  HARALD BERGSTRÖM (kds) replik:</pre><pre>Herr talman! Det är klart att det hade varit bättre\r\nmed ett förslag att sänka avgifterna i större\r\nområden. Helst skulle jag vilja ha dem väck helt\r\noch hållet, Georg Andersson! Men jag vet att det är\r\nomöjligt. Det är en orimlighet.</pre><pre>Nu får vi se vad detta ger. I första hand tror jag att\r\ndetta har stor betydelse för turistnäringen. Det är\r\nen av de bärande näringarna i stödområden i\r\nNorrland. Låt oss försöka se vart detta bär hän. Jag\r\nförordar det som utskottet föreslår.</pre><pre>Anf. 26  GEORG ANDERSSON (s) replik:</pre><pre>Herr talman! Harald Bergström säger att det är en\r\norimlighet att utvidga ytterligare. Det får alltså ske\r\nen avvägning. Om ni menar att i avvägningen avstå\r\nfrån att höja länsanslaget, ger ni alltså stöd till\r\nbefintlig verksamhet som inte utökas eller\r\nomlokaliseras utan bara är ett allmänt\r\nverksamhetsstöd. Är det detta som har den\r\nstarkaste utvecklingspotentialen? Vore det inte\r\nbättre att satsa de 190 milj.kr. på länsanslag eller\r\nlokaliseringsbidrag så att det går att få till stånd\r\nnågon ny aktivitet i dessa områden?</pre><pre>Anf. 27  HARALD BERGSTRÖM (kds) replik:</pre><pre>Herr talman! När jag sade att det var orimligt att\r\nta bort socialavgifterna, menade jag att generellt ta\r\nbort dem. Det här gäller en satsning just för\r\nstödområdena. Ja, Georg Andersson, de 190\r\nmilj.kr. skulle kanske göra en god effekt för att\r\nfrämja nyföretagande. Men vi vet vad vi har i\r\nmånga turistnäringar. När det gäller att få fart på ny\r\nverksamhet skall det också tas fram entreprenörer.\r\nDet skall finnas sådana som vill och kan satsa. Jag\r\nmenar att sänkningen av socialavgifterna främst\r\nriktar sig till företag som redan är i gång.</pre><pre>Anf. 28  INGER HESTVIK (s):</pre><pre>Herr talman! I Kopparbergs län börjar nu\r\narbetslösheten krypa innanför skinnet på oss masar\r\noch kullor. Vi har arbetslöshetssiffror på nästan\r\n5 % i snitt för länet. Det är en fördubbling jämfört\r\nmed förra årets februarisiffror. Det mest tragiska är\r\natt var tionde ungdom går arbetslös.</pre><pre>Ja visst, våra basnäringar har omstrukturerats och\r\nny teknik har kommit i bruk. Båda åtgärderna har\r\nvarit helt nödvändiga. Men de har betytt att\r\narbetstillfällen har försvunnit.</pre><pre>Tyvärr har tidigare regionalpolitiska satsningar nu\r\nbörjat dras bort från länet. Jag tänker på vägverket,\r\nsom på grund av sin nya organisation medverkar till\r\natt arbetstillfällen försvinner. Falun bedömdes inte\r\nsom ett tillräckligt bra lokaliseringsalternativ för\r\ndet nya regionkontoret, och Borlänge förlorar 200\r\narbetstillfällen till följd av decentraliseringen av\r\narbetsuppgifter från huvudkontoret till regionerna.</pre><pre>Televerkets och postverkets nya regionala\r\norganisation får samma effekt.</pre><pre>Motsätter vi oss då denna omstrukturering? Nej,\r\nnaturligtvis inte. Vi anser däremot att styrelser som\r\nav riksdag och regering fått så stora befogenheter,\r\nsom många nu har, måste åläggas ett stort ansvar\r\nför bl.a. regionalpolitiken.</pre><pre>När t.ex. vägverkets huvudkontor minskar genom\r\natt verksamheter förs ut i de olika regionerna,\r\nmåste staten ta ett ansvar för att den dränering\r\nbygden utsätts för kompenseras med andra\r\nverksamheter.</pre><pre>På vilket sätt kan man då kompensera ett bortfall i\r\nverksamhet? Jo, genom t.ex. förbättrade\r\ntransporter, utökade kommunikationer, satsning på\r\nutbildning och genom att tillföra högskolan fasta\r\nforskningsresurser.</pre><pre>Som region får vi nu inte heller själva lägga oss platt\r\npå marken och se på hur utarmningen fortgår. Vi\r\nmåste hitta nya utvecklingsmöjligheter. Vi kan --\r\njag nämner det som ett exempel -- ta tillvara den\r\npotential som ligger i att utveckla Borlänge till ett\r\ncentrum för transportteknik och kommunikation.\r\nVi ligger väl framme i den utvecklingen, och\r\nmotorn i denna liksom på så många andra områden\r\när högskolan Falun/Borlänge.</pre><pre>Vi socialdemokrater från Kopparbergs län har i\r\nnågra motioner framhållit betydelsen av att ha\r\ntillgång till högskoleutbildning av bra kvalitet och\r\nav att fasta forskningsresurser tillförs även de små\r\noch medelstora högskolorna. Motionerna\r\nbehandlas naturligtvis i utbildningsutskottet, men\r\ndessa faktorer är av så stor betydelse för all regional\r\nutveckling att de måste framhävas även i denna\r\nregionalpolitiska debatt.</pre><pre>Det är genom samverkan mellan flera högskolor\r\nsom man kan få den bas för kunskapsutveckling och\r\nforskning som är nödvändig i dagens samhälle. För\r\nvår del har samarbetet mellan högskolorna\r\nFalun/Borlänge och Gävle/Sandviken pågått sedan\r\n1989 och är långt framskridet, liksom samarbetet\r\nmed skogshögskolan i Garpenberg. Den senare\r\nlyder under Sveriges Lantbruksuniversitet i\r\nUppsala, SLU.</pre><pre>I Gävle/Dala-regionen finns nu totalt 800\r\nforskarutbildade. Inom storföretagen och de\r\nstatliga verken finns koncentrationer av FoU-\r\nkompetens inom vissa bestämda områden. I Gävle\r\nfinns statens institut för byggforskning och\r\nskogshögskolan i Garpenberg, som vardera har ca\r\n100 forskare och 8 resp. 9 professorer. Vi har därför\r\nstora möjligheter att i samverkan och inom ett antal\r\nprofilområden bygga upp fungerande\r\nforskningsmiljöer. Redan nu har det pågående\r\nplaneringsarbetet lett till att det växer fram\r\nregionalt anpassade idéer för att uppnå egna mål\r\noch för att möta de krav som en ny\r\nomvärldssituation ställer.</pre><pre>Mitt i all denna positiva utveckling dyker det\r\nplötsligt upp orosmoln. Verksamheten vid statens\r\nlantbruksuniversitets avdelning i Garpenberg, i\r\nHedemora kommun, har blivit föremål för\r\nutredning. Vi som känner till verksamheten i\r\nGarpenberg anser att den utredningen är dålig.\r\nDen har sett en aning ensidigt på situationen vid\r\nSLU i Uppsala och vid skogshögskolan i\r\nGarpenberg.</pre><pre>Enligt utredningen bör skogshögskolan i stort sett\r\navvecklas. Verksamheten med all denna forskning\r\nskall tillföras Uppsala. Fina institutioner skall\r\nskrotas, bra forskningsarbete förstöras! Man\r\nundrar: Varför?</pre><pre>Är denna centralisering verkligen byggd på äkta\r\nforskningspolitiska ställningstaganden? Eller är\r\nskälet att Uppsala har överkapacitet därför att den\r\ndel av skogsfakulteten som ligger där har svårt att\r\nrekrytera doktorander? Ja, det ger utredningen\r\ninte svar på. Men den ger inte heller minsta antydan\r\nom de regionalpolitiska konsekvenser som en flytt\r\nskulle få.</pre><pre>Utredningen bryter på dessa sätt mot de riktlinjer\r\nsom regeringen dragit upp, dels i\r\nregeringsdeklarationen, där uttrycket ''Hela\r\nSverige skall leva'' finns med, dels i\r\nbudgetpropositionens bil. 11, där det står: ''För att\r\nytterligare betona statliga utredningars ansvar för\r\natt belysa regionalpolitiska konsekvenser av sina\r\nförslag, kommer jag senare att föreslå regeringen\r\natt ett generellt direktiv införs som föreskriver att\r\nsådana analyser skall redovisas.''</pre><pre>Garpenberg fick sin skogsvetenskapliga\r\nfakultetsavdelning genom riksdagsbeslut i början\r\nav 70-talet. Den regionalpolitiska aspekten var då\r\nvägledande. Den regionalpolitiska betydelsen är\r\ninte av mindre vikt i dag.</pre><pre>Vi har i länet själva gjort utredningar som visar att\r\ndet går att bygga upp en struktur som även SLU i\r\nGarpenberg har nytta av. Man kan säkra sin\r\nvetenskapliga utveckling utan att SLU drar på sig\r\nde kostnader som en flytt innebär.</pre><pre>Vad är det då som säger att den miljö som stora\r\nSLU i Uppsala kan erbjuda är bättre än den miljö\r\nsom erbjuds i Garpenberg med den närhet till\r\nutbildningar för ekonomer och ingenjörer som vår\r\nhögskola kan erbjuda?</pre><pre>Jag anser att utredningen måste antingen kastas i\r\npapperskorgen eller kompletteras med en\r\nregionalpolitisk analys. Den måste dessutom\r\nkompletteras med en ekonomisk analys -- det tror\r\njag att skattebetalarna kräver.</pre><pre>Herr talman! Det jag vill ha sagt med mitt\r\nanförande här i dag är att man i planeringen för den\r\nfortsatta utvecklingen av våra högskolor och\r\nuniversitet förutom rent utbildnings- och\r\nforskningspolitiska aspekter även måste väga in de\r\nregionalpolitiska. Att göra regionalpolitiska\r\növerväganden är inte detsamma som att utarma\r\nvåra utbildningscentra på det vetenskapliga\r\nområdet. Tvärtom kan det innebära en extra\r\ninjektion för verksamheten och höja kvaliteten.\r\nDet bör beaktas när den forskningspolitiska\r\npropositionen inom en snar framtid läggs på\r\nriksdagens bord.</pre><pre>De erfarenheter jag har fått genom att jag sett\r\nverkningarna av olika lokaliseringsbeslut gör mig\r\nen aning fundersam. Ibland kommer tanken: Har vi\r\ngett styrelserna i våra statliga verk och institutioner\r\nför stort inflytande över utveckling och\r\nlokalisering? Vi måste kanske från riksdagens sida\r\nlägga ett större ansvar på styrelserna, ålägga dem\r\natt ta de regionalpolitiska hänsyn som både den\r\nnuvarande och den förra regeringen ålade dem.\r\nAffärsmässighet eller krav på hög vetenskaplig\r\nstandard utesluter inte att regionalpolitiska hänsyn\r\ntas.</pre><pre>Herr talman! Så till ett helt annat ämne -- till\r\nkvinnor i skogslänen, till vår situation och våra\r\nkrav.</pre><pre>Den motion som vi socialdemokratiska kvinnor\r\nfrån skogslänen lämnat med förslag till\r\nåtgärdspaket har blivit styvmoderligt behandlad\r\nliksom övriga kvinnomotioner. Över huvud taget är\r\nden politik som den borgerliga regeringen för\r\ndirekt kvinnofientlig. Den gör det svårt för i\r\nsynnerhet skogslänens unga flickor att stanna kvar\r\ni sina hembygder.</pre><pre>Den treåriga gymnasieskolan är viktig. Den ger en\r\ninträdesbiljett till arbetsmarknaden. Utan den blir\r\nmånga utan kompetens för att komma in på\r\nhögskolan. Många blir utan yrkesutbildning. Den\r\nvill regeringen skjuta på framtiden eller lasta över\r\npå ekonomiskt hårt trängda kommuner.</pre><pre>Den kommunala vuxenutbildningen -- viktig för\r\nalla som bara har gått i grundskolan eller har\r\ntvåårigt gymnasium, viktig för de kvinnor som skall\r\nomskolas från ett kroppsligt tungt arbete, viktig för\r\nde kvinnor som inte hann med att skaffa sig en\r\nyrkesutbildning innan de bildade familj, särskilt\r\nviktig i skogslänen med den låga utbildningsprofil\r\nsom vi där har -- vill regeringen nästan helt skrota.</pre><pre>Jag tänker också på nedskärningarna i offentliga\r\nsektorn -- skolan, barnomsorgen, äldreomsorgen,\r\nvården. Vilka skall vårda, vilka skall lära ut, vilka\r\nskall ta hand om? Vilka skall ha ett eget arbete att\r\ngå till, en egen trygghet, utan beroende av en man,\r\nvilka skall få egen pension som det går att leva på?\r\nVisst blir det tungt att var kvinna, i skogslänen, i\r\nSverige -- i synnerhet nu när det är en borgerlig\r\nregering.</pre><pre>Listan på våra krav i motionen kan göras längre,\r\nmen den listan blir egentligen ett krav på\r\nregeringsskifte. Ett borgerligt styrt Sverige är inget\r\nbra land för kvinnor att leva i -- det ser vi allt\r\ntydligare dag för dag.</pre><pre>Egentligen borde de krav som förs fram från\r\nskogslänskvinnorna behandlas som ett paket här i\r\nriksdagen, som ett regionalpolitiskt paket för\r\nkvinnor. Det går inte att isolera och behandla\r\nutbildning för sig, barnomsorg för sig, tillgången till\r\narbete för sig och tillgången till kultur- och\r\nfritidsaktiviteter för sig. Det går inte att isolera och\r\nbehandla behov av körkort, av kollektivtrafik, av\r\ndistansutbildning, av folkbildning var för sig.</pre><pre>Ingen kvinna kan stanna kvar och bilda familj på en\r\nort som uppfyller bara en del av kravpaketet. Det\r\nbehövs en helhetssyn på kvinnors villkor i glesbygd,\r\ni skogslänen.</pre><pre>Med detta framför jag min och\r\nskogslänskvinnornas förhoppning om att vi i\r\nframtida beslut av olika slag kan räkna med att de\r\nregionalpolitiska aspekterna alltid tas med i de\r\navvägningar som måste göras.</pre><pre>Jag ser att Anders Högmark har kommit in i\r\nkammaren. Jag kan då inte avstå från att\r\nkommentera en av hans tidigare repliker. Han sade\r\natt det behövs kvinnobejakande attityder i\r\nNorrlands inland, om unga kvinnor skall stanna\r\nkvar där. Ja, Anders Högmark, attityder förändrar\r\ningenting! Nej, det som behövs för skogslänens\r\nutveckling är åtgärder. Det bevisar bara att\r\nnuvarande regering helt saknar insikt om\r\nglesbygdskvinnornas situation. Men vi hoppas att\r\nsyndarna inte skall vakna för sent.</pre><pre>Anf. 29  ISA HALVARSSON (fp) replik:</pre><pre>Herr talman! Jag kan inte hålla med om att den\r\nborgerliga regeringens politik skulle vara\r\nkvinnofientlig. Däremot behöver kvinnorna\r\nallmänt sett ökat stöd, och en attitydförändring\r\nbehövs. Jag förstår inte riktigt hur man kan förneka\r\ndet. Det sägs av alla kvinnoforskare av alla möjliga\r\nschatteringar och kategorier att inställningen till\r\nkvinnor och kvinnors företagande måste ändras.\r\nDet pekar vi på i utskottet.</pre><pre>Det måste vara något fel när 3 %av projektstödet\r\ngår till kvinnor, medan 97 %går till män. Attityden\r\natt mannen är en norm har tyvärr funnits och finns\r\ni vårt samhälle. Landsbygdskvinnorna menar själva\r\natt det krävs att man har utbildade människor och\r\nrådgivare som kan uppfatta de här kvinnliga\r\nsignalerna samt att kvinnlig verksamhet måste\r\nrespekteras.</pre><pre>Som det nu är uttrycker sig kvinnor på ett annat\r\nsätt. De har inte så stora projekt och begär inte så\r\nmycket pengar. Därför ser man litet fundersamt\r\noch tvivlande på deras verksamhet.</pre><pre>Det är bra att NUTEK analyserar det här. NUTEK\r\nkan också behöva få sig en tankeställare om hur\r\nman behandlar kvinnor.</pre><pre>Jag vill också påpeka vad Bengt Dennis fnös åt\r\nhäromveckan. Han sade att man inte kan tala om\r\nen åtstramningspolitik när staten har ett underskott\r\npå 70 miljarder kronor.</pre><pre>Anf. 30  INGER HESTVIK (s) replik:</pre><pre>Herr talman! Jag måste vidhålla att den här\r\nregeringen driver en kvinnofientlig politik. Det\r\ngörs angrepp på den offentliga sektorn. Man skär\r\nner statsbidraget till kommunerna. Vi ser dagligen\r\nhur kommuner går in för besparingar. Jag kan\r\nnämna Uppsala och Huddinge som exempel. Det är\r\ninga hemligheter för oss.</pre><pre>När det t.ex. gäller den kommunala\r\nvuxenutbildningen kan ingen förneka att det är den\r\nborgerliga regeringen som har dragit ner på den och\r\natt man har gjort det på ett sådant sätt att just\r\nkvinnornas möjligheter till utbildning kommer i\r\nfara. Det är mest kvinnor inom den kommunala\r\nvuxenutblidningen liksom inom folkbildningen.</pre><pre>Man skall ha goda rådgivare, säger Isa Halvarsson.\r\nMen det värsta är att rådgivarna för det mesta är\r\nmän. Vi måste se till att vi får kvinnliga rådgivare så\r\natt de kan uppfatta de signaler som Isa Halvarsson\r\nefterlyser.</pre><pre>De småprojekt som kvinnor startar är viktiga. Det\r\när synd att bara 3 % av pengarna skall komma\r\nkvinnor till del. Alla kvinnor oavsett parti måste\r\nhjälpas åt att stärka det här.</pre><pre>Vi måste också hjälpas åt med att öka\r\nkvinnorepresentationen i den här kammaren.\r\nTyvärr är det bara Socialdemokraterna som har\r\nökat sin kvinnorepresentation vid det senaste valet.\r\nVi får se till att det blir en ändring. Jag tror att vi\r\noavsett parti har en gemensam plattform att stå på.\r\nMen i den direkta politiken finns betydande\r\nskillnader. Jag vidhåller, Isa Halvarsson, att en\r\nborgerlig politik inte är bra för kvinnorna.</pre><pre>Anf. 31  ISA HALVARSSON (fp) replik:</pre><pre>Herr talman! Jag kan hålla med om att det är viktigt\r\natt vi kvinnor över parti- och blockgränserna hjälps\r\nåt att arbeta för att stärka kvinnans situation på alla\r\nmöjliga områden i vårt samhälle.</pre><pre>I det här betänkandet vill vi från majoritetens sida\r\ninföra nedsättning av sociala avgifter på områden\r\nsom skulle gynna kvinnor.</pre><pre>Vi har ärvt en ekonomisk situation av\r\nSocialdemokraterna, och det är detta som gör att\r\nden ekonomiska situationen är som den är. Det\r\navgörande är ändå att man långsiktigt får en\r\nförändring av den svenska ekonomin, så att vi kan\r\nta oss ur den eländesvandring som vi har varit ute\r\npå under de senaste åren.</pre><pre>När det gäller komvux och folkhögskolorna måste\r\nman ha i minnet att de borgerliga partierna här i\r\nriksdagen har utökat anslagen med 300 milj.kr.\r\nDen nedskärning som kvarstår skall mycket väl\r\nkunna utgöra en press för att verksamheten skall\r\nrationaliseras.</pre><pre>Jag håller med om att kvinnor behöver utbildning.\r\nDet är viktigt av vi genomförde de här\r\nförändringarna och ökade anslagen till både\r\nfolkhögskolor och komvux.</pre><pre>Anf. 32  INGER HESTVIK (s) replik:</pre><pre>Herr talman! Det låter nu och när övriga borgerliga\r\nriksdagsledamöter pratar om vuxenutbildningen\r\nsom om ni har räddat vuxenutbildningen för all\r\nframtid. Det har ni inte. Det ni talar om är en\r\nmycket liten förbättring jämfört med hur det var\r\ntidigare. Det är bara för det året.</pre><pre>Jag möter kvinnorna ute i våra bygder som har\r\nmycket låg utbildningsprofil, t.ex. i Kopparbergs\r\nlän. Vi har stora behov av just vuxenutbildningen.\r\nDessa kvinnor kan inte skaffa sig sådan utbildning.\r\nDe har stora skulder som de inte har möjlighet att\r\nbetala av på grund av att de inte kommer in och får\r\nslutföra sin utbildning inom den kommunala\r\nvuxenutbildningen.</pre><pre>Det här är dagens allvar. Jag tycker inte att Isa\r\nHalvarsson och övriga borgerliga ledamöter här i\r\nkammaren kan slå sig för bröstet och säga att de har\r\nräddat den kommunala vuxenutbildningen. Men\r\njag hoppas att ni kan komma tillbaka nästa år och\r\nta bort alla besparingar.</pre><pre>En mycket stor grupp är drabbad, eftersom så stor\r\ndel av vuxenutbildningen är uppbunden av lagar.\r\nGrundskoleutbildning, grundvux, måste t.ex. ske\r\nförst, och sedan kommer gymnasieutbildning,\r\nyrkesutbildning, omskolning osv. Det här slår i\r\nverkligheten betydligt hårdare än det verkar göra\r\nom man bara ser till siffrorna.</pre><pre>Nedsättandet av sociala avgifter kan se mycket\r\nvackert ut, men vi har sagt nej till det ifrån de\r\nsocialdemokratiska kvinnorna. Vi anser att vi då\r\nblir betraktade som en andra klassens arbetskraft.\r\nVi vill vara med i samhället på samma villkor som\r\nmän. Vi fortsätter med denna strävan.</pre><pre>Isa Halvarsson hoppas att den svenska ekonomin är\r\npå rätt väg. Det hoppas jag också. Den var väl på\r\nrätt väg redan i och med Rehnbergsavtalen, som\r\nden förra regeringen fick igenom efter ganska stort\r\nmotstånd på många håll. Vi får hoppas. God\r\nekonomi för Sverige är också bra för skogslänens\r\nkvinnor.</pre><pre>Andre vice talmannen anmälde att Isa Halvarsson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 33  ANDERS G HÖGMARK (m) replik:</pre><pre>Herr talman! Inger Hestvik kommer med ett\r\ngrundfalskt påstående, nämligen att den nuvarande\r\nregeringens politik är klart kvinnofientlig. Det\r\nsaknar all grund. Jag vill påstå att om det är något\r\nlandets kvinnor skall hoppas är det att den\r\nnuvarande regeringen får fortsätta att driva sin\r\npolitik under både denna och kommande\r\nmandatperioder för att ge kvinnorna ytterligare\r\nbättre möjligheter framöver.</pre><pre>Jag tog upp kvinnofrågorna i korthet i mitt första\r\ninlägg. Jag är nämligen övertygad om att -- jag tror\r\natt Inger Hestvik och jag kan dela den\r\nuppfattningen -- ifall flykten av flickor och unga\r\nkvinnor från landsbygden och glesbygden fortsätter\r\npå samma sätt som under gångna årtionden, så\r\nkommer det att bli utomordentligt svårt att få en\r\nlevande landsbygd och att hålla glesbygden\r\nnågorlunda utvecklad.</pre><pre>Jag är övertygad om att värderingarna hos framför\r\nallt de unga pojkarna, manssamhället i glesbygden,\r\nbehöver ändras eller åtminstone breddas med\r\nandra värderingar som skulle medföra att flickor\r\noch unga kvinnor tycker att de får ut något av att bo\r\nkvar. Samtalen från resor i många\r\nlandsbygdskommuner vittnar mycket ensidigt om\r\natt unga flickor kanske inte bara älskar bilar, jakt,\r\nfiske, jord och skog, utan att det finns andra\r\ndimensioner i tillvaron. Jag tror att de\r\nvärderingarna måste ändras.</pre><pre>Det är också intressant att se att EG satsar ganska\r\nstora summor, ett par hundra miljoner, på att vidga\r\nvärderingsbegreppen på landsbygden för att\r\nmotverka den kvinnoflykt som till mycket stor del\r\nberor på att mycket öppna och klarsynta flickor och\r\nunga kvinnor uppfattar värderingarna som för\r\ntrånga.</pre><pre>Den socialdemokratiska politiken, med dess\r\nensidiga koppling till just den offentliga sektorn,\r\nsom i stort sett skall ha monopol på ett antal\r\nservice- och vårdområden, har också beskurit,\r\nnästan hindrat kvinnorna från att komma in och\r\nförverkliga sina idéer utifrån sin professionella\r\nyrkeskunskap. Den nya regeringen vill, genom att\r\nbryta upp de offentliga vård- och\r\nservicemonopolen och möjliggöra en större\r\nmångfald, ge kvinnorna en möjlighet att\r\nförverkliga sina idéer och tankar utifrån sin\r\nkunskap. Uppfattar man det på det sättet, Inger\r\nHestvik, att det endast är genom att ha\r\nkommunala, offentliga vård- och servicemonopol\r\nsom man kan utveckla kvinnornas idéer,\r\nvärderingar och drömmar om framtiden, då tror jag\r\natt man skall ta ett samtal med många av dem som\r\nönskar större valfrihet och större pluralism i det här\r\nsammanhanget.</pre><pre>Från den lilla världen hemma har jag fått den\r\nbestämda uppfattningen att kvinnorna har en viss\r\nförmåga till helhetssyn, som vi kanske saknar.\r\nDenna förmåga tror jag är viktig inte minst när det\r\ngäller utvecklingen av glesbygden och de små\r\nsamhällena, och jag ser därför med stor glädje på\r\natt det satsas mer på de olika kvinnoprojekten.</pre><pre>Anf. 34  INGER HESTVIK (s) replik:</pre><pre>Herr talman! Jag tror nog att de flesta kvinnorna i\r\nvårt samhälle ser den offentliga sektorn som en\r\nväldig trygghet när det gäller barnomsorg, när det\r\ngäller vård och när det gäller skola, och de ser det\r\nsom en trygghet också ur den synpunkten att det är\r\nden offentliga sektorn som ger dem arbete. Jag\r\ntycker att det är bra att kvinnor kan starta eget, att\r\nman kan bilda kooperativ, osv., men jag tror inte\r\natt vi skall försnäva kvinnors möjligheter att delta\r\npå arbetsmarknaden bara till att de kan arbeta inom\r\nden offentliga sektorn. Vi måste skapa möjligheter\r\nför kvinnor som gör att de, precis som gossarna i\r\nsamhället, kan utbilda sig också till andra yrken och\r\nfå fler yrken att välja på. Det måste vara vårt\r\nfrämsta mål.</pre><pre>Det är klart att vi skall ändra på attityder, och det\r\när viktigt att vi får riktiga attityder. Men det får inte\r\nstanna vid att vi bara ändrar attityderna, utan något\r\nmåste också ske. Det Anders G Högmark nu tog\r\nupp om EG:s stasning på kvinnor är jättebra. Jag\r\nmenar att EG på många områden har en bättre\r\nkvinnopolitik än vad vi har, och detta gäller i\r\nsynnerhet den borgerliga regeringens politik, som\r\njag inte kan acceptera. Jag tror -- precis som många\r\ngånger tidigare har sagts här i kammaren och som\r\nhar skrivits i tidningar -- att den borgerliga\r\nregeringen är ett mycket större hot mot kvinnorna\r\nän EG.</pre><pre>Anders G Högmark säger också att vi skall har ett\r\nlevande landskap. Jo visst, men det är ju inte bara\r\ndet levande landskapet vi lever för, utan människor\r\nsom lever i det landskapet skall också ha rätt att bo\r\nkvar där. Det är inte bara vi som kommer dit och\r\nsemestrar någon gång då och då som skall ha rätt\r\natt njuta av landskapet, utan det skall också de\r\nmänniskor som lever där ha. Vi måste se till att de\r\nmänniskorna blir fullvärdiga medlemmar i det\r\nsvenska samhället.</pre><pre>Anders G Högmark säger att regeringen inte för en\r\nkvinnofientlig politik. Tag då fram något område\r\ndär ni har gjort något väldigt bra för kvinnorna! Ett\r\nområde är redan nämnt, nämligen privatiseringen\r\nav offentlig service, men jag tycker inte att det ger\r\nså särskilt stor anledning att sätta en fjäder i hatten.\r\nVad annat har den borgerliga regeringen gjort för\r\nkvinnorna?</pre><pre>Anf. 35  ANDERS G HÖGMARK (m) replik:</pre><pre>Herr talman! Det är glädjande att höra att Inger\r\nHestvik bekänner att det även på det här området\r\nfinns mycket positivt inom EG. Både majoritet och\r\nminoritet av Sveriges riksdag har säkert en del att\r\nlära där, och det är ju av den anledningen vi vill\r\nfortsätta att fördjupa och utveckla detta samarbete.\r\nDet kan ju vara bra att Inger Hestvik till sitt\r\nförbund, sin kvinnoorganisation sänder signaler om\r\natt det finns mycket att lära inom EG. Jag förväntar\r\nmig nu en del intressanta inlägg om detta på olika\r\nställen och med Inger Hestvik som avsändare. Då\r\ndeltar vi gemensamt i upplysningsarbetet kring\r\ndetta. Det finns säkert en del som inte förstår hur\r\nbra EG är i det avseendet.</pre><pre>Det är klart att kvinnor i dag känner att tryggheten\r\nframför allt finns inom den offentliga sektorn om de\r\nbara har den offentliga sektorn som arbetsgivare.\r\nSocialdemokraternas politik har ju gått ut på att i\r\nprincip inte tillåta andra arbetsgivare inom vård-\r\noch serviceområdet, och då är man självfallet\r\nberoende av en enda arbetsgivare. Vi vänder oss\r\nemot detta. Vi vill ha fler arbetsgivare, som kan\r\nsamverka och konkurrera på likartade villkor. Då\r\nkommer kvinnorna att ha en större valfrihet, och\r\ndet vill vi ge kvinnorna. Detta är ett exempel på en\r\nkvinnovänlig politik, om man skall använda det\r\nuttrycket.</pre><pre>Självfallet är det också viktigt att det sker en\r\nreformering inom den offentliga sektorn, så att\r\nkvinnorna får en större möjlighet att påverka och\r\natt utveckla sina idéer. Den offentliga sektorn har\r\nvarit väldigt hierarkiskt uppbyggd, det tror jag att\r\nInger Hestvik kan instämma i, och många goda\r\nidéer som har kommit just från kvinnorna har inte\r\nhaft en chans att komma upp i hierarkin.</pre><pre>Moderata samlingspartiet har ett stort antal\r\nkvinnor som sitter i ledningen för\r\nkommunstyrelserna i de största kommunerna runt\r\nom i landet. Det är väl ett tecken så gott som något\r\npå att den politik vi driver, gärna ofta i samverkan\r\nmed de övriga borgerliga partierna, upplevs som\r\nbra och som bra för kvinnor. Vi driver en politik i\r\nhelhetens och i hela landets intresse, och det finns\r\nall anledning för kvinnorna att bejaka den.</pre><pre>Anf. 36  INGER HESTVIK (s) replik:</pre><pre>Herr talman! Det är riktigt att vi kan förändra\r\nmycket för kvinnornas situation på\r\narbetsmarknaden och i den offentliga sektorn. Vi\r\nhar från vårt parti sagt att vi måste se till att\r\npersonalen ute i den offentliga sektorn får större\r\ndelaktighet bl.a. i sin arbetsorganisation. Jag\r\nhoppas att detta så småningom kan genomsyra även\r\nden privata sektorn.</pre><pre>Vi talar här om hur kvinnor leder kommuner, men\r\nman kan också tala om hur kvinnor väljer parti. I\r\nde opinionssiffror som nu har blivit kända ser det\r\ninte alltför ljust ut för vissa partier. Mitt parti är\r\nglädjande nog på uppgång. Om vi tittar på vad\r\nkvinnorna anser om de olika partierna kan vi\r\nkonstatera att det bland kvinnorna är 6 % fler som\r\nröstar på det socialdemokratiska partiet, medan det\r\nbland män är 8 % fler som röstar på Moderaterna.\r\nAv detta kan vi konstatera att Moderata\r\nsamlingspartiet för en politik som är bra för män\r\noch att det socialdemokratiska partiet för en politik\r\nsom är bra för kvinnor.</pre><pre>Andre vice talmannen meddelade att Anders G\r\nHögmark anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 37  MAUD BJÖRNEMALM (s):</pre><pre>Herr talman! Arbetsmarknadsutskottet skriver i\r\nsitt betänkande att det är viktigt att\r\nregionalpolitiska hänsyn tas när åtgärder utformas\r\ninom t.ex. arbetsmarknads-, närings-, trafik- och\r\nutbildningsområdet. Jag delar den uppfattningen,\r\nmen jag anser att utskottet inte har tagit de\r\nregionalpolitiska hänsyn som behövs när det gäller\r\nÖrebro län. Där behövs större regionalpolitiska\r\nsatsningar. Arbetslösheten är mycket hög. De\r\nsenaste siffrorna visar på 5 %.</pre><pre>Vi riksdagsledamöter från Örebro län har i\r\nmotioner visat på de problem som finns men också\r\nföreslagit åtgärder för att komma till rätta med\r\nproblemen. Motion A412 gäller åtgärder i\r\nHällefors och Ljusnarsbergs kommuner. Båda\r\ndessa kommuner tillhör de orter i Bergslagen som\r\ndrabbats mycket hårt av strukturrationaliseringar.</pre><pre>Hällefors har varit ett brukssamhälle under flera\r\nhundra år. Ensidigheten i näringslivet är stor. 85 %\r\nav de sysselsatta verkar inom järn- och\r\nstålindustrin. Ensidigheten och sårbarheten\r\nförstärks också genom att kommunens största\r\narbetsgivare, Ovako Steel, ensamt svarar för 60 %\r\nav industrisysselsättningen. Läget på\r\narbetsmarknaden är mycket oroande.</pre><pre>Hällefors problem är av den arten och den\r\nstorleken att det krävs stora arbetsmarknads- och\r\nregionalpolitiska insatser. För att minska beroendet\r\nav ett enda dominerande företag och för att\r\nnäringslivet skall kunna breddas måste arbetet\r\ninriktas på att få fram nya företag, men framför allt\r\ngäller det att utveckla och stödja de företag som\r\nredan finns i kommunen.</pre><pre>I Ljusnarsberg kan man säga att de stora\r\nrationaliseringarna inom järn- och stålindustrin\r\nskedde under 70- och 80-talen. Trots stora\r\nsatsningar på utveckling av näringslivet har\r\nsysselsättningen minskat kraftigt.</pre><pre></pre><pre>Befolkningsprognoserna är negativa, även om den\r\nallmänna lågkonjunkturen just nu medverkar till en\r\nminskad utflyttning. Men lågkonjunkturen har\r\nockså förvärrat situationen för nyetablerade\r\nföretag i kommunen.</pre><pre>Kommunens målsättning är att ha ett differentierat\r\nnäringsliv och en arbetsmarknad som kan\r\nsysselsätta både kvinnor och män. Arbetslösheten i\r\nLjusnarsberg är för närvarande landets högsta. Och\r\nungdomsarbetslösheten är nu över 30 %. Risken\r\nfinns att den kommer att öka ytterligare.</pre><pre>I vår motion skriver vi att det finns anledning att i\r\nHällefors och Ljusnarsberg pröva en nedsättning av\r\nsocialavgifterna med 10 %. Vi anser dessutom att\r\ndet finns mycket tungt vägande skäl för att både\r\nHällefors och Ljusnarsbergs kommuner, som nu är\r\ninplacerade i stödområde 2, skall inplaceras i\r\nstödområde 1.</pre><pre>I vår motion A421 om Karlskoga och Degerfors\r\nföreslår vi en permanent inplacering av Karlskoga\r\noch Degerfors i stödområde 2. Dessa kommuner är\r\nfram till den 30 juni tillfälligt inplacerade i\r\nstödområde 2.</pre><pre>Degerfors är också en bruksort med en stor och\r\ndominerande industri, Degerfors Jernverk, som ägs\r\nav Avestakoncernen. Jernverket har genomgått\r\noch genomgår fortfarande stora rationaliseringar\r\nmed en minskning av sysselsättningen som följd.\r\nOch precis som på andra bruksorter är\r\nsysselsättningsmöjligheterna starkt begränsade.</pre><pre>Degerfors är också ur arbetsmarknadssynpunkt\r\nstarkt beroende av försvarsindustrin i Karlskoga.\r\nFrån Degerfors till Karlskoga arbetspendlar ca\r\n1 000 personer varje dag, och av dem arbetar 700 i\r\nförsvarsindustrin i Karlskoga.</pre><pre>Den besvärliga arbetsmarknadssituation som råder\r\ni Karlskoga och orsakerna till den är väl kända,\r\nbl.a. de stora nedskärningarna inom\r\nförsvarsindustrin. Där behövs nu alternativa\r\nverksamheter.</pre><pre>Herr talman! Vi har, som jag har sagt tidigare,\r\nföreslagit åtgärder för att man skall komma till rätta\r\nmed problemen i länet. Men jag är inte nöjd med\r\nutskottets behandling av våra länsmotioner. Jag\r\ntycker att de har behandlats slentrianmässigt, och\r\njag anser också att det finns brister i insikten hos\r\nutskottet om den allvarliga situationen för Örebro\r\nlän, och speciellt för dessa kommuner. För att råda\r\nbot på detta, vill jag härmed inbjuda\r\narbetsmarknadsutskottet till ett besök i Örebro län,\r\noch då framför allt till Hällefors och Ljusnarsberg.</pre><pre>Anf. 38  ISA HALVARSSON (fp) replik:</pre><pre>Herr talman! Jag kan inte låta bli att replikera\r\nMaud Björnemalm, eftersom Inger Hestvik nyss\r\nsade att Socialdemokraterna anser att en\r\nnedsättning av sociala avgifter innebär att man\r\nklassar arbetskraften som en andra klassens\r\narbetskraft. Därför måste jag fråga Maud\r\nBjörnemalm om hon menar att de som arbetar i\r\nHällefors och Ljusnarsbergs kommuner är en andra\r\nklassens arbetskraft.</pre><pre>Anf. 39  MAUD BJÖRNEMALM (s) replik:</pre><pre>Herr talman! Naturligtvis inte. Men det har gjorts\r\nså många satsningar när det gäller Hällefors och\r\nLjusnarsberg att vi från länet anser att det i\r\nnuvarande besvärliga situation för dessa kommuner\r\nfinns anledning att göra även denna satsning med\r\nsänkta socialavgifter. Och det har ingenting att göra\r\nmed hur man klassar människor.</pre><pre>Anf. 40  ISA HALVARSSON (fp) replik:</pre><pre>Herr talman! Den slutsats som Maud Björnemalm\r\nkom fram till kommer naturligtvis vi i de borgerliga\r\npartierna fram till också när det gäller arbetskraft\r\npå andra orter, där vi föreslår en nedsättning av de\r\nsociala avgifterna. Det är inte fråga om någon\r\nandra sortens arbetskraft, utan det är fråga om att\r\nman underlättar för verksamheter på dessa orter.</pre><pre>Anf. 41  MAUD BJÖRNEMALM (s) replik:</pre><pre>Herr talman! Jag tror inte att Isa Halvarsson har\r\nförstått situationen i Hällefors och Ljusnarsberg\r\nordentligt. Man har och har haft ett mycket ensidigt\r\nnäringsliv som har varit beroende av järn-  och\r\nstålindustrin.</pre><pre>För att kunna utveckla dessa kommuner har man\r\nalltså satsat på andra näringar. Och det är för att\r\nman i denna lågkonjunktur skall ge dessa nya\r\nföretag en chans att fortsätta sin verksamhet och få\r\nen stabil verksamhet som vi från länet har varit\r\nberedda att frondera mot vårt parti. Vi vill\r\nnämligen vill ge dessa nya företag möjligheter att\r\nutvecklas. Och vi vill med detta också ge människor\r\nmöjlighet att stanna kvar i Hällefors och\r\nLjusnarsberg och få arbete.</pre><pre>Anf. 42  BERTIL MÅBRINK (v):</pre><pre>Herr talman! Det är två motioner som tas upp i\r\ndetta betänkande som jag vill säga några ord om,\r\nnämligen A452 om Gävleborgs län och A447 om\r\nBlekinge län. Dessa län har likartade problem,\r\ntrots att de ligger så långt ifrån varandra. Trots att\r\nKarl-Erik Persson har yrkat bifall till dessa\r\nmotioner, skall jag för säkerhets skull göra det en\r\ngång till.</pre><pre>Ingen i denna kammare kan vara okunnig om att\r\nsituationen på arbetsmarknaden i dessa två nämnda\r\nlän inte har förbättrats sedan vi för ett år sedan\r\ndebatterade regionalpolitiken här i riksdagen. Det\r\nhar skett en dramatisk försämring.</pre><pre>Man kan säga att motion A452 om Gävleborgs län\r\när historisk på det sättet att den är undertecknad av\r\nsamtliga sju partier som representerar Gävleborgs\r\nlän i riksdagen. Detta tycker jag understryker hur\r\nallvarlig situationen är i länet.</pre><pre>Denna motion ger också uttryck för att det över\r\npartigränserna går att formulera ett antal konkreta\r\nkrav som, om de förverkligas, skulle innebära en\r\noffensiv politik mot arbetslöshet och för utveckling\r\nav länet. Att jag står som första namn på denna\r\nmotion, beror på att jag är s.k. ålderman i\r\nlänsgruppen. Om någon undrar så har man detta\r\nsystem. Hans Lindblad eller Karl Hagström kunde\r\nlika gärna ha stått som första namn. Men nu har\r\nman alltså denna ordning, dvs. att den som är äldst\r\ni gänget har vissa förmåner eller förpliktelser, vilket\r\nman nu vill kalla det.</pre><pre>I denna motion finns förslag om\r\ninfrastruktursatsningar och ökade satsningar på\r\nhögre utbildning. Vi vet att Gävleborgs län ligger\r\nmycket dåligt till när det gäller den högre\r\nutbildningen. Vi har en högskola som mycket väl\r\nskulle kunna byggas ut betydligt.</pre><pre>I motionen finns det också krav på, eller förslag\r\nom, utveckling av befintlig basindustri i länet. Bl.a.\r\ntalar vi om vidareförädling, som måste föregås av\r\nforskning och utveckling av nya produkter. Vi talar\r\nom satsningar på och stöd till skogsindustriell\r\nutveckling. Det finns även många andra krav.</pre><pre>Vi vill ha en ny fångvårdsanstalt i Hudiksvall eller\r\nen ombyggnad av den befintliga. Såvitt jag förstår\r\nkommer det även i fortsättningen att finnas ett antal\r\nmänniskor i det här landet som då och då behöver\r\nvistas på en fångvårdsanstalt beroende på att de har\r\ngått vid sidan om lagen. Den fångvårdsanstalt som\r\nfinns i Hudiksvall är dålig.</pre><pre>Vi vill ha I 14, Hälsinge regemente, kvar. Den\r\nfrågan kommer så småningom tillbaka för debatt\r\nhär i riksdagen -- jag tror att det är i början av juni --\r\noch beslut kommer att fattas dagen innan riksdagen\r\nskall besöka Gävle. De som kommer att rösta för\r\nen nedläggning kommer säkert att få ett trevligt\r\nbemötande, hoppas jag, i Gävle.</pre><pre>Vissa infrastruktursatsningar skall ske i Gävleborgs\r\nlän i enlighet med den motion som vi väckte i\r\njanuari, bl.a. när det gäller järnvägen.\r\nFörhoppningsvis kommer det att innebära att det\r\nom inte alltför lång tid kommer att bli ett snabbtåg\r\nmellan Stockholm och Sundsvall och mellan\r\nSundsvall och Stockholm. Vi tackar för den\r\ninsatsen. Men jag tror att vi samtliga är överens om\r\natt det inte på något sätt är tillräckligt. Det behövs\r\noerhört mycket mer av satsningar i länet.</pre><pre>Även i motion A477 tar jag upp satsningar inom\r\ninfrastrukturen. Det gäller järnvägar, vägar,\r\ntelekommunikationer, osv. Jag nämner\r\nutbildningen, jordbruket och miljön. Alla dessa\r\nförslag är naturligtvis viktiga och betydelsefulla\r\näven för Blekinge.</pre><pre>Utskottsmajoriteten har i och för sig inte några\r\nstörre invändningar mot de olika förslagen. Så är\r\ndet i dag om man tittar i utskottsbetänkandet, och\r\nså var det också i tidigare års utskottsbetänkanden.</pre><pre>I arbetsmarknadsutskottets betänkande 1989/90:13\r\nhar man skrivit ungefär så här: När det gäller\r\ninriktningen av regionalpolitiken måste också\r\nmålen fyllas med ett konkret innehåll.</pre><pre>Det säger man i dag också. Ja, visst är det här bra.\r\nJag har alltså inget att invända på den punkten.\r\nMen jag ser inte mycket av detta i\r\nutskottsmajoritetens skrivning. I väldigt många\r\nmotioner från ledamöter i olika partier finns det\r\ndäremot många bra och konkreta förslag, vilka\r\nutskottet efter en klapp på axeln avstyrker.</pre><pre>Utskottsmajoriteten använder ytterligare många\r\nvackra ord i det betänkande som vi nu behandlar.\r\nDär står det t.ex.: Flertalet politikområden -- jag\r\nvill tillägga att jag känner igen\r\narbetsmarknadsministerns vokabulär -- har\r\nbetydelse för den regionala utvecklingen. Det är\r\ndärför viktigt att regionalpolitiska hänsyn tas när\r\nåtgärder utformas inom exempelvis\r\narbetsmarknads-, närings-, trafik-, skatte-,\r\nutbildnings- och forskningsområdena.</pre><pre>Jag kan också stryka under att detta är viktigt. Men\r\nhur är det i verkligheten? Televerkets ledning far ju\r\nnu fram som busar när det gäller varsel och\r\navskedanden. Det senaste budet är att 3 100\r\nmänniskor skall kastas ut i arbetslöshet. Först\r\nutnyttjade televerkets ledning detta med att man\r\ninte fick höja taxorna som ett argument för att det\r\nvar nödvändigt att kasta ut flera tusen människor i\r\narbetslöshet. Trots att det argumentet inte höll\r\nkommer man nu med sitt tal om nedskärningar,\r\nvilka kommer att omfatta just 3 100 personer.</pre><pre>Bl.a. Norrland, Bergslagen och Blekinge kommer\r\natt drabbas. Men det föreligger inte någon brist på\r\ninvesteringsobjekt inom telesektorn. Inte heller\r\nråder det brist på pengar -- under förutsättning att\r\nstaten prutar när det gäller de 7,2 miljarder som\r\nteleverket måste leverera in till statskassan under\r\n1992.</pre><pre>Detta problem kan lösas. Det finns alltså oerhört\r\nviktiga investeringsobjekt. Det som sagts här måste\r\nförverkligas -- om man nu menar allvar med sitt tal\r\nom att man skall utveckla och satsa på\r\ntjänstesektorn, inte minst i Norrland och\r\nBergslagen. Goda kommunikationer och\r\nteleteknik hänger ju samman med lokaliseringen av\r\nen tjänstesektor exempelvis till Norrland. Man kan\r\ninte säga en sak i ett sammanhang och sedan\r\nmotarbeta när det gäller televerkets möjligheter att\r\nfortsätta med sitt arbete med sådana här\r\nnödvändiga investeringar.</pre><pre>Posten är en annan statlig verksamhet som nu helt\r\nstruntar i att också regionalpolitiska hänsyn skall\r\ntas i samband med olika förändringar och\r\nverksamheter.</pre><pre>Om jag inte tar alldeles fel har riksdagen fastlagt att\r\nman också skall väga in regionalpolitiska argument\r\nt.ex. i samband med att förändringar och satsningar\r\ngörs. Mig veterligt har riksdagen inte ändrat på det\r\nförhållandet -- ingen vågar väl komma med förslag.</pre><pre>Vad är det som posten nu gör? Jo, nu föreslår man\r\natt postterminalerna i Bollnäs och Gävle skall\r\nläggas ner. Verksamheten skall i stället\r\ncentraliseras och förläggas till Uppsala. Vart tog\r\ndetta med de regionalpolitiska skälen vägen?</pre><pre>Såvitt jag förstår finns det inte några som helst\r\nhållbara ekonomiska kalkyler från postens sida för\r\nen sådan här centralisering. Fortfarande handlar\r\ndet om ett förslag. Därför är det viktigt att vi i\r\nriksdagen agerar. Men det behöver även,\r\nnaturligtvis, de fackliga organisationerna göra,\r\nliksom de människor som bor på de orter som\r\neventuellt drabbas av det förändringsarbete som\r\npostverket håller på med. Självfallet skulle det inte\r\nvara så dumt om utskottsmajoriteten och\r\narbetsmarknadsministern visade att det finns\r\nnågonting konkret bakom de vackra\r\nmålsättningarna beträffande regionalpolitiken,\r\nvilka jag här talat om.</pre><pre>Nu är det ju möjligt att visa om man menar allvar\r\nmed sitt tal om målsättningarna för\r\nregionalpolitiken, om man menar allvar när man\r\nsäger att hela Sverige skall leva och att alla --\r\noavsett bostadsort -- skall ha likvärdig service,\r\ntillgång till arbete osv. Nu kan man alltså se till att\r\ndet som de statliga affärsdrivande verken planerar\r\natt göra verkligen förhindras -- dvs. att deras planer\r\nskrinläggs.</pre><pre>Sedan har vi de privata företagen. Naturligtvis är\r\ndet svårare att komma åt dessa och att ställa krav\r\npå dem. I och för sig kan krav behöva ställas. De\r\nprivata företagen är ju naturligtvis inte ett dugg\r\nbättre i dessa sammanhang. Jag tycker att de\r\nstatliga företagen och verken ändå borde kunna\r\nföregå med gott exempel.</pre><pre>I detta anförande instämde Hans Lindblad (fp),\r\nKarl Hagström (s), Raimo Pärssinen (s) och Laila\r\nStrid-Jansson (nyd).</pre><pre>Anf. 43  KENT OLSSON (m):</pre><pre>Herr talman! Till att börja med yrkar jag bifall till\r\narbetsmarknadsutskottets hemställan i dess\r\nbetänkande nr 13.</pre><pre>Som många talare här tidigare i dag har sagt är\r\nenigheten mycket stor i riksdagen vad gäller\r\nregionalpolitiken.</pre><pre>Visserligen yrkar oppositionen på litet mer pengar\r\ni anslag än vad regeringen gör. Men detta är inte\r\nspeciellt oväntat. Socialdemokraterna vill ju ganska\r\nofta att det skall anslås mera pengar.</pre><pre>Att antalet arbetslösa har ökat i hela Sverige, att\r\nantalet varsel har ökat och att framför allt\r\narbetslösheten bland unga har ökat i hela landet är\r\nmycket bekymmersamt. Den socialdemokratiska\r\nhögskattepolitiken samt det faktum att nödvändiga\r\nstrukturförändringar inte gjordes under\r\nhögkonjunkturen är exempel på orsaker till att det\r\nblivit som det blivit.</pre><pre>Regeringens småföretagarpolitik och ekonomiska\r\npolitik kommer på sikt att innebära minskad\r\narbetslöshet. Beslut har fattats om en ny\r\nsmåföretagarpolitik. Det har bestämts att\r\nlöntagarfonderna och även skatten på arbetande\r\nkapital skall tas bort. Sänkningen av momsen bl.a.\r\nnär det gäller hotell- och restaurangbranschen,\r\ncampingar, stugbyar och kommunikationer\r\nkommer att ge positiva effekter för både vinter- och\r\nsommarturistorter men också i övrigt. Men\r\ntillväxten i ekonomin är också en väldigt viktig\r\nfaktor.</pre><pre>I väntan på effekterna av nämnda åtgärder behövs\r\ndet ett regionalpolitiskt stöd liksom satsningar på\r\ninfrastruktur, kommunikationer, utbildning och\r\nforskning. Det är också vad regeringen nu arbetar\r\nmed.</pre><pre>Det är väldigt viktigt att vi satsar på\r\nkommunikationerna. Kanske blir jag i det här\r\nsammanhanget litet mer provinsiell, liksom en del\r\ntalare tidigare här har varit.</pre><pre>Regeringen har alltså beslutat om satsningar på en\r\nutbyggnad av E 6:an. Jag tänker då på förbifarten\r\npå sträckan från Ljungskile till Uddevalla. Vi\r\ntycker att det är mycket bra att detta beslut har\r\nfattats.</pre><pre>Sedan hoppas vi på en satsning längre uppåt också,\r\ndvs. att man skall fortsätta med att i snabbt tempo\r\nbygga ut E 6:an i riktning mot Svinesund och Oslo\r\nliksom sträckan genom Halland och Skåne ner mot\r\nKöpenhamn. De av er här som har färdats på E 6:an\r\ni norra Bohuslän kan konstatera att det är fråga om\r\nen mycket dålig väg. Vägen är krokig, och på långa\r\nsträckor får man bara köra med en hastighet av 50\r\nkm i timmen. Det är dessutom mycket trafik på den\r\nhär sträckan, framför allt under sommaren. En hel\r\ndel olyckor inträffar faktiskt. Hastigheterna är\r\nalldeles för höga.</pre><pre>Näringslivet i norra Bohuslän missgynnas genom\r\natt det tar extremt lång tid för transporter till\r\nGöteborg och kontinenten. Det gäller hela året\r\nmen framför allt under sommarperioden. Det är\r\nalltså viktigt att man får med dessa saker i samband\r\nmed den satsning som vi i Västsverige hoppas på --\r\nmed Göteborg som centrum och med de nya\r\nregionerna nära Europa.</pre><pre>Så övergår jag till ett annat avsnitt. Det finns ju ett\r\nstort antal motioner om stödområdesindelningen.\r\nEn del av tidigare talare här i dag har talat om den\r\nsaken. Vidare finns det ett par motioner där det\r\ntalas om att Strömstad, Tanum och norra Bohuslän\r\nskall kunna bli ett tillfälligt eller särskilt\r\nstödområde.</pre><pre>Här noterar jag att arbetsmarknadsministern i\r\npropositionen, och även här i talarstolen tidigare,\r\nsäger att han under april ämnar göra en översyn av\r\nde tillfälliga stödområdesplaceringarna och\r\nåterkomma med eventuella förslag till\r\nförändringar. Detta är bra.</pre><pre>Arbetslösheten är hög i många delar av Sverige,\r\nvilket sagts tidigare och vi också har hört från\r\ntalarstolen. Låt mig även ge ett par exempel från\r\nBohuslän.</pre><pre>Vi har i Lysekil i dag en arbetslöshet på 5 %.\r\nRäknar man in de människor som är föremål för\r\nolika typer av åtgärder kommer vi upp i 10,7 %.\r\nDet är alltså nästan en form av\r\nNorrlandsproblematik som vi då noterar i ett\r\nområde som man normalt sett talar om som\r\nexpansivt, nämligen Göteborg och Bohuslän. Det\r\när viktigt att man, när man talar om Göteborg och\r\nBohuslän, noterar att det finns två delar. Även om\r\nvi har hög arbetslöshet i Göteborg är den än större\r\ni glesbygdsområdena i norra Bohuslän. Där är den\r\nett stort problem.</pre><pre>Anslagsfördelningen på länen bestäms av\r\nregeringen och en liten vädjan till regeringen är att\r\nman i detta fall inte glömmer Bohuslän. De\r\nproblem som vi har i västra Sverige är i många fall\r\ninte mindre än de problem som man har i Norrland\r\neller uppe i Dalarna.</pre><pre>Låt mig till sist få göra en liten randanmärkning\r\nsom rör Maud Björnemalm, även om hon har gått.\r\nDet är intressant att Socialdemokraterna säger att\r\nde vill ha en sänkning av arbetsgivaravgifterna,\r\ntrots att Socialdemokraterna har gått emot det\r\nförslaget. Den fråga man ställer sig är varför Maud\r\nBjörnemalm inte hade talat med Georg Andersson\r\ninnan Socialdemokraterna avgav sin reservation.</pre><pre>Anf. 44  LENA ÖHRSVIK (s):</pre><pre>Herr talman! Då går vi från västkusten till\r\nostkusten. En sådan här dag staplas problem på\r\nvarandra. Jag skall späda på med några sådana från\r\nKalmar län. Men jag skall också, precis som Maud\r\nBjörnemalm tidigare gjorde, komma med några\r\nförslag.</pre><pre>Problembilden i vårt län är ganska väl belyst i\r\nmånga utredningar genom tiderna. Den senaste är\r\nregionalekonomiska kommitténs utredning 1987.</pre><pre>Vi har haft en längre period av utflyttning. Vi har\r\nen genomsnittsålder som är bland de högsta i\r\nlandet. Vi har en inkomstnivå som ligger ungefär\r\n10 % under riksgenomsnittet. Vi har ett lågt\r\nskatteunderlag, en låg utbildningsnivå och vi\r\nbefinner oss i en viss kommunikationsskugga.\r\nDetta tog man fasta på i regionalekonomiska\r\nkommittén, och man föreslog därför att sydöstra\r\nSverige skulle vara ett av de tre geografiskt\r\nprioriterade områdena framöver.</pre><pre>Sedan dess har det hänt mer saker. Sockernäringen\r\nläggs ned helt i vårt län. Avregleringen av\r\njordbruket berör oss mycket starkt, eftersom vi har\r\nmycket av basnäringarna inom jord- och\r\nskogsbruket. Livsmedelsindustrin är stark i vårt\r\nlän. Den är redan utsatt för stora förändringar. Den\r\nmanuella glasindustrin har betydande problem. Vi\r\nhar också, som andra har nämnt, drabbats av\r\nförändringar i den statliga regionala förvaltningen,\r\nt.ex. när det gäller televerket, posten och sådana\r\nsaker.</pre><pre>Jag övergår så till våra förslag. Vi har bl.a. lagt fram\r\nen motion, där vi föreslår att man skall få starta ett\r\nprojekt för företagsutveckling. Man skall alltså\r\nkunna gå in med konsultinsatser för att stärka\r\nföretagens förmåga till långsiktig överlevnad. I\r\nbetänkandet säger man bara att anslaget kan\r\nanvändas för regionala utvecklingsinsater, eftersom\r\nman nu har friare regler för sådant.</pre><pre>Visst kan man det, men problemet är att det\r\nanslaget är för litet. Det finns ute i de olika länen\r\nmånga goda förslag som nu får läggas i\r\npapperskorgen. Nog hade det varit litet klädsamt\r\nmed Marianne Jönssons stöd i\r\nutskottsbehandlingen, särskilt med tanke på alla\r\nstarka ord som tidigare har använts i vårt län, i\r\nvalrörelser och i andra debatter, när det gällt den\r\nregionalpolitiska satsningen, som alltid tidigare har\r\nvarit för liten.</pre><pre>Det andra förslaget som jag hade väntat mig\r\nMarianne Jönssons stöd för i utskottsbehandlingen\r\ngäller glesbygdsstödets inriktning. I den frågan\r\nfinns motioner från oss socialdemokrater samt från\r\nModeraterna, Kds och Folkpartiet i länet. I\r\nmotionerna tar man avstånd från den inriktning\r\nsom anges i budgetpropositionen. Där slås\r\nnämligen fast att länsstyrelserna helt bör avstå från\r\natt ge glesbygdsstöd till kommunernas tätorter eller\r\norter av liknande typ.</pre><pre>För Kalmar län är glesbygdsstödet den enda\r\ntillgängliga regionalpolitiska åtgärden. Som jag\r\nredovisat tidigare har vi på en mängd områden\r\nmycket ogynnsamma statistiska data i förhållande\r\ntill andra län. Det gäller befolkningsutvecklingen,\r\nåldersstrukturen, utbildningsnivån, inkomstnivån\r\nosv.</pre><pre>Vi har i länet, vid fördelningen av glesbygdsstöd,\r\nuteslutit samtliga tätorter med mer än 2 000\r\ninvånare. Ytterligare en reducering har skett när\r\ndet gäller den närmaste glesbygden intill\r\ntätorterna. Vi har just nu 88 tätorter jämnt spridda\r\növer länets yta. Om regeringens definition skulle\r\ngälla, återstår för länet en mycket liten yta som\r\nglesbygd. De områdena rymmer endast några få\r\nprocent av länets befolkning. Med ett sådant\r\nbetraktelsesätt skulle Kalmar län i huvudsak sakna\r\nglesbygd. Detta överensstämmer med\r\nbefolkningens eller med vår uppfattning om länets\r\nförhållande. I själva verket råder en ganska stor\r\növerensstämmelse när det gäller levnadsbetingelser\r\noch service mellan den rena glesbygden och de\r\nmycket små tätorterna.</pre><pre>Antal företag som får glesbygdsstöd är för\r\nnärvarande 90 per år. De livskraftiga projekten\r\nkommer i regel från de mindre tätorterna. Om man\r\nutesluter möjligheten till glesbygdsstöd för\r\nföretagen i de här små tätorterna, kan man riskera\r\nen kvalitativ försämring av tillgängliga projekt.</pre><pre>Med tanke på vårt läns utsatta situation är det\r\nviktigt att glesbygdsstödet inte minskar. Jag tycker\r\natt det är rimligt att man även i fortsättningen lokalt\r\nfår rätt att definiera begreppet glesbygd enligt\r\ntidigare riktlinjer. Jag hoppas att de utvärderingar\r\nsom utskottet nu hänvisar till pågår skall ge länen\r\nrätt att utan centrala statliga pekpinnar definiera\r\nbegreppet glesbygd.</pre><pre>Marianne Jönsson tog tidigare upp Mörbylånga\r\nsockerbruk och sade att det inte var pengar som\r\nsaknades. Det är första gången jag hör en\r\ncenterpartist säga att det i Kalmar län finns\r\ntillräckligt med pengar för sysselsättningsinsatser\r\noch regional utveckling. Detta skall jag noga\r\nanteckna och spara.</pre><pre>Vårt motionskrav handlar om ett uppdrag till\r\nregeringen, så att man gör särskilda insatser till dess\r\nannan sysselsättning har skapats. Det gäller alltså\r\nansvarsfrågan och att sysselsättningsfrågan inte\r\nsläpps förrän man har tillfredsställande lösningar.\r\nJag önskar att jag kunde vara lika optimistisk som\r\nMarianne Jönsson, men med den ekonomiska\r\npolitik som nu förs i vårt land minskar\r\nmöjligheterna till ersättningsindustri betydligt.</pre><pre>Det är beklagligt att inte utskottet har tagit fasta på\r\nvåra förslag. Vi tror på dem, herr talman, och vi\r\nkommer att upprepa dem.</pre><pre>Anf. 45  MARIANNE JÖNSSON (c) replik:</pre><pre>Herr talman! Får jag börja med glesbygdsstödet,\r\nLena Öhrsvik. Om Lena Öhrsvik hade läst de\r\nprotokoll som vi riksdagsledamöter får för\r\nkännedom från länsstyrelsen om vi inte är\r\nledamöter i länsstyrelsen, hade Lena Öhrsvik fått\r\nta del av att länsstyrelsen har tagit avstånd från det\r\nsom riksdagsledamöterna informerades om vid vår\r\nlänsträff. Man hade nämligen gjort en alldeles för\r\nsnäv tolkning. Det är kommuncentra det gäller och\r\ninga andra orter i länet. Därför måste jag fråga\r\nLena Öhrsvik om hon inte ställer upp på den\r\ndefinition av glesbygd som vi har formulerat här i\r\nriksdagen och som riksdagen har ställt sig bakom.\r\nVi anser att de här medlen inte skall komma själva\r\nkommuncentret till del, utan glesbygd och\r\nlandsbygd till godo.</pre><pre>När det gäller ersättningsindustri för Mörbylånga\r\nsockerbruk skall jag be att få betona vad jag\r\ntidigare sade. Jag sade just nu. Just nu, i den\r\nlågkonjunktur som råder, är det inte pengar som är\r\nproblemet när det gäller att skaffa\r\nersättningsindustri för Mörbylånga sockerbruk.\r\nDet är inte meningen att detta stöd skall gå till\r\nandra insatser för sysselsättningsskapande åtgärder\r\ni Kalmar län, utan det är just ersättningsindustri för\r\nMörbylånga sockerbruk som det avser. Där har vi\r\ni årets budget förslag om att det regionalpolitiska\r\nstödet på 12 miljoner skall delas jämnt mellan\r\nsockerbruket och länsanslaget. Det blir 6 miljoner\r\npå vardera. Sedan har vi de 1,75 miljoner som\r\ntidigare har gått till arealstöd till lantbrukarna. Det\r\ngår nu direkt in i länsanslaget. Sockerbolaget har\r\nanslagit 10 miljoner för att hjälpa till att finna\r\nalternativ sysselsättning.</pre><pre>Här sätter fyra grupper, med landshövdningen som\r\nordförande, till alla klutar för att hitta\r\nersättningsindustri och alternativ. Det är\r\nnaturligtvis inte lätt i den lågkonjunktur som vi\r\nbefinner oss i, och som Lena Öhrsvik nog är\r\nmedveten om att vi har hamnat i -- inte oförskyllt,\r\nmen på grund av både yttre omständigheter och det\r\nsätt som landet har styrts på under en längre tid.</pre><pre>Därför menar jag med detta att jag inte alls är nöjd\r\nmed de regionalpolitiska medel som vi har fått.\r\nMen jag inser att vi måste dela upp medlen\r\nsolidariskt över landet. Vi får vara nöjda. Vi har till\r\nvår sydostregion fått, och det är klart\r\notillfredsställande, 4--5 % av den totala\r\ntilldelningen av stöd som har gått till länsanslagen.\r\nDetta gäller under en tioårsperiod, varav Lena\r\nÖhrsviks parti har varit vid makten i nio år. Jag\r\nanser att stödet är klart otillfredsställande och det\r\nhar jag kanske med ett högt tonläge delgivit väljare\r\noch länsbor i olika sammanhang.</pre><pre>I övrigt vill jag säga till Lena Öhrsvik att jag ställer\r\nmig bakom den problembild som hon tecknar av\r\nlänet. Jag har själv använt samma argument.</pre><pre>Anf. 46  LENA ÖHRSVIK (s) replik:</pre><pre>Herr talman! Marianne Jönsson behöver inte\r\nundervisa mig om hur många miljoner som går hit\r\neller dit. Det står redan i vår motion. Det handlade\r\ninte om det. I motionen om Mörbylånga\r\nsockerbruk tas ansvarsfrågan upp. Vi menar att det\r\när viktigt att inte vare sig riksdag eller regering\r\nsläpper taget förrän man har sett att det finns\r\ntillfredsställande lösningar. Det var vad motionen\r\ngällde.</pre><pre>När det gäller tilldelning av medel till\r\nregionalpolitiska insatser eller andra insatser,\r\nkommer jag mycket noga att följa Marianne\r\nJönssons verksamhet och uttalanden framöver, när\r\nhon nu har en annan ansvarsposition än tidigare.\r\nJag kan påminna om det paket som kom\r\nhäromdagen när det gäller satsningar på vägar, osv.\r\nHela sydostregionen fick inte en enda krona. Det\r\nhandlar här om en satsning i storleksordningen 4--5\r\nmiljarder kronor.</pre><pre>Anf. 47  MARIANNE JÖNSSON (c) replik:</pre><pre>Herr talman! Först till det här med att inte släppa\r\ntaget. När det gäller att finna ersättningsindustri till\r\nMörbylånga sockerbruk, är jag den första att\r\nerkänna att vi som politiker har ansvar därför.</pre><pre>Jag har beklagat den här nedläggningen. Lena\r\nÖhrsvik vet själv hur turerna i vårt län har gått.\r\nBeslutet fattades utan att vårt parti och vissa\r\nlänsföreträdare från Lena Öhrsviks parti ville det.\r\nVi får emellertid finna oss i beslutet, och vi har\r\nlämnat över ärendet. Vi har ju förtroende för att\r\nvåra länsföreträdare, med landshövdingen i\r\nspetsen, driver detta ärende med stor energi i\r\nförhoppning om att nya arbetstillfällen ges.</pre><pre>Jag vill dock än en gång upprepa att vi nu har den\r\nallra sämsta tänkbara situation att hitta\r\nersättningsindustri på denna ö i denna\r\nlågkonjunktur. Öland är ju helt beroende av sitt\r\njordbruk med dess binäringar. Vi har nu fått ett\r\ngeneröst ekonomiskt bidrag så att bönderna och\r\nsockerbruksarbetarna är nöjda. De får rikligt med\r\nmedel för att transportera sockerbetor till Skåne.\r\nPengar saknas det verkligen inte. Däremot saknas\r\ndet människor med kreativa idéer och människor\r\nsom vill satsa. Vi efterlyser företagssatsningar.</pre><pre>Lena Öhrsvik berörde i sin replik paketet som kom\r\nhäromdagen. Jag är inte heller nöjd med det\r\npaketet. Vi får nu med alla till buds stående medel\r\npåverka vår regeringen, så att den i detta\r\nsammanhang uppmärksammar våra problem i\r\nsydost. De problemen är inte mindre än\r\ninlandskommunernas och Bergslagens problem.\r\nDet har den regionalpolitiska kommittéen slagit\r\nfast, vilket vi framhåller som ett mycket starkt\r\nargument.</pre><pre>Anf. 48  LENA ÖHRSVIK (s) replik:</pre><pre>Herr talman! Med Marianne Jönssons många ord\r\nom att det saknas kreativitet och idéer, osv., borde\r\nhon ju stödja vårt förslag om ett projekt för\r\nföretagsutveckling. Vi skulle då kunna hjälpas åt\r\natt göra någonting åt det här problemet. Jag hoppas\r\natt Marianne Jönsson tänker över förslaget. Vi kan\r\nkanske få hennes stöd nästa gång det blir aktuellt\r\natt behandla det.</pre><pre>Andre vice talmannen anmälde att Marianne\r\nJönsson anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 49  KJELL ERICSSON (c):</pre><pre>Herr talman! I dessa ekonomiskt kärva tider är det\r\nkanske mer än någonsin nödvändigt med en aktiv\r\nregionalpolitik. Det har också regeringen tagit fasta\r\npå.</pre><pre>I en tid när man på många olika områden måste\r\nerhålla igen, har regeringen föreslagit en icke\r\noväsentlig höjning av det regionalpolitiska\r\nanslaget. Det är bra.</pre><pre>I detta betänkande finns det ett flertal positiva\r\nförslag att peka på. t.ex. det utvidgade området för\r\nnedsättning av socialavgifter. Det är till hjälp för\r\nbåde befintliga och nystartade företag, främst för\r\ninlandet och norra Värmland. På dessa orter\r\nbehövs det åtgärder av både selektiv och generell\r\nart. Inom det utvidgade området är det främst\r\ntjänstenäringen och jord-  och skogsbruket som\r\nomfattas av den här nedsättningen.</pre><pre>En annan del som jag anser vara av stor betydelse\r\när återinförandet av lokaliseringslånen. Vid\r\ntidpunkten för det regionalpolitiska beslutet år\r\n1990 när dessa lån avskaffades fanns det nästan\r\nobegränsat med medel hos bankerna. I dag är som\r\nbekant förhållandena helt annorlunda. De senaste\r\nårens dramatiska kreditförluster har gjort att det är\r\nsvårt att erhålla tillräcklig finansiering för olika\r\nprojekt, inte minst när det gäller projekt i\r\nstödområden. Det är därför bra att\r\nlokaliseringslånen återinförs. Det kommer att\r\nbehövas ytterligare riskkapital, och regeringen\r\nkommer senare med förslag när det gäller t.ex.\r\nnyetableringslån.</pre><pre>För att stödja småföretag och verksamheter ute i\r\nglesbygd är glesbygdsstöd ett bra stimulansmedel. I\r\nvad avser glesbygdsstödet har det skett en rejäl\r\nuppjustering. Högsta belopp för avskrivningslån\r\nhar t.ex. höjts till 450 000 kr. och för\r\nuthyrningsstugor föreslås ett högsta belopp på\r\n75 000 kr. Sist men inte minst har servicebidraget\r\ntill lanthandeln höjts till 100 000 kr. Sammantaget\r\nhar det gjorts betydande satsningar i\r\nregionalpolitiken.</pre><pre>När det gäller regionalpolitik är det väsentligt att ge\r\nsmåföretag förutsättningar att starta, växa och\r\nutvecklas. De förslag till en ny småföretagarpolitik\r\nsom vi tog ställning till i riksdagen före jul var en\r\nbörjan till en bättre näringspolitik. I förslagen fanns\r\ninslag av slopande av skatten på arbetande kapital,\r\nslopande av skogsvårdsavgiften, sänkning av arvs-\r\noch förmögenhetsskatten m.m. Förslag om en\r\nlindrigare beskattning av egenföretagare och\r\nhandelsbolag bereds dessutom liksom införande av\r\nkvittningsrätten och flera andra saker. Det gäller\r\nalltså att skapa ett positivt klimat för småföretagen,\r\nvilka är spjutspetsen för en framtida god\r\nutveckling. Satsning på småföretag är egentligen\r\ndet bästa vapnet mot arbetslöshet.</pre><pre>När det gäller stödområden har jag, och fler med\r\nmig, motionerat om att kommunerna\r\nKristinehamn, Storfors, Degerfors och Karlskoga\r\nskall flyttas till stödområde 2. De här kommunerna\r\nhar ett mycket besvärligt arbetsmarknadsläge, och\r\nde är för närvarande inplacerade i tillfälligt\r\nstödområde. Regionen har drabbats hårt av\r\nstrukturomvandling -- bara i Karlskoga har det\r\nförsvunnit 8 000 arbetstillfällen och ytterligare\r\n4 000 är hotade, och en omfattande minskning av\r\narbetstillfällen planeras i Rörverket i Storfors,\r\nDegerfors Jernverk, Björneborgs Jernverk och\r\nSaab-Scania m.fl. Utskottet har avstyrkt den här\r\nmotionen med motiveringen att\r\nstödområdesindelningen inte alltför ofta bör\r\nförändras, utan en mer långsiktig bedömning bör\r\ngälla. Jag får finna mig i det.</pre><pre>Det finns emellertid anledning att påpeka att de här\r\nkommunerna har stora bekymmer, och att det är\r\nviktigt att regeringen är observant på detta när\r\nministern till våren ser över det här med tillfälliga\r\nstödområden. Det är viktigt att dessa kommuner\r\nockså i fortsättningen kommer att inplaceras i\r\ntillfälligt stödområde.</pre><pre>Det finns också många andra områden i Värmland\r\nsom har drabbats hårt av arbetslöshet, vilket vi\r\nemellertid får återkomma till vid ett annat tillfälle.</pre><pre>Regionalpolitik omfattar också mycket annat, som\r\nsatsningar på kommunikationer, utbildning m.m.\r\nFör Värmlands del är det viktigt att det kommer att\r\nske satsningar på vägar och järnvägar. Vägarna\r\nE 18, 45:an, 61:an och 62:an har stora\r\ninvesteringsbehov, och en rad glesbygdsvägar\r\nbehöver också upprustas. Det är viktigt att det kan\r\nske så snabbt som möjligt. Järnvägssträckorna\r\nStockholm--Oslo och Karlstad--Charlottenberg har\r\nockså stora investeringsbehov. Det är nödvändigt\r\natt den kortaste järnvägssträckan mellan två\r\nhuvudstäder håller en god standard.</pre><pre>Till kommunikationer hör också\r\ntelekommunikationer. Även på det här området är\r\ndet nödvändigt med omfattande investeringar.\r\nTyvärr stoppades televerkets taxehöjningar, vilket\r\ngjorde att televerkets investeringar i Värmland till\r\nstora delar inte blev av. Det innebär att flera\r\nkommuner inte får sina AXE-växlar.</pre><pre>När det gäller utbildningsfrågorna vill jag nämna\r\nhögskolan i Karlstad, som är en stor motor för hela\r\nlänet. Att höja just utbildningsnivån och\r\nkompetensen är inte minst viktigt med tanke på\r\nintegrationen med EG. Det är bra att högskolan\r\ntillförs nya resurser, och mer kommer att behövas.</pre><pre>Slutligen, herr talman, är det viktigt att ha en\r\nfungerande jordbruksnäring, om hela Sverige skall\r\nleva. Det är därför med tacksamhet som jag kan\r\nkonstatera att regeringens förslag till stöd för\r\njordbruket i norra Sverige har höjts till den nivå\r\nsom beslutades av riksdagen år 1990.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 50  ISA HALVARSSON (fp) replik:</pre><pre>Herr talman! Jag håller helt med om det som Kjell\r\nEricsson sade beträffande de vägar som man\r\nbehöver satsa på i Värmland och beträffande det\r\nbedrövliga med de satsningar som uteblev genom\r\natt televerket inte fick höja teletaxorna.</pre><pre>Det visade sig tyvärr omöjligt att få utskottet att gå\r\nmed på en permanent stödområdesplacering för de\r\nfyra kommunerna Kristinehamn, Storfors,\r\nDegerfors och Karlskoga. Inget parti ville rucka på\r\nprincipen att vänta ett tag med en förändring av\r\nstödområdesindelningen. I utskottets skrivning\r\nlyckades man dock få in att utskottet inte förbiser\r\nde problem som finns i östra Värmland, liksom i\r\nandra regioner med uttalade svårigheter. Det\r\npåpekas även att regeringen har möjlighet att\r\ninplacera kommuner i s.k. tillfälligt stödområde.\r\nDenna möjlighet har också jag sagt att\r\narbetsmarknadsministern bör ta till vara.</pre><pre>Anf. 51  KJELL ERICSSON (c) replik:</pre><pre>Herr talman! Jag håller med Isa Halvarsson här. I\r\noch med att det inte går att få dessa kommuner\r\ninplacerade i stödområde 2, är nästa steg tillfälligt\r\nstödområde. I detta läget är det bra att det här ses\r\növer så fort som möjligt, så att man i de aktuella\r\nkommunerna kan få besked och vet hur man skall\r\nplanera. Det är bra med långsiktiga lösningar. Jag\r\nnöjer mig med utskottets förslag.</pre><pre>Anf. 52  GEORG ANDERSSON (s) replik:</pre><pre>Herr talman! Kjell Ericsson talade om att\r\nteleverket inte kommer att investera i den tidigare\r\nplanerade takten och att beslutet om att televerket\r\ninte hade frihet från den 1 januari 1992 att självt\r\nfastställa sina taxor skulle ha medfört en drastisk\r\nnedskärning av investeringarna. Båda dessa\r\npåståenden är falska felaktiga. Det har också\r\nbekräftats i den senaste tidens förhandlingar inom\r\nteleverket när det gäller permitteringar att de\r\naviserade permitteringarna inte har med dessa\r\nfrågor att göra. Det är vissa strukturella och\r\nkonjunkturella skäl som har gjort att televerket\r\növerväger att dra ned på investeringstakten.</pre><pre>Nu vidhåller man att man skall investera i tidigare\r\nplanerad takt. Jag tycker ändå det är viktigt att få\r\nut den informationen. Om nu Centerpartiet tror att\r\nman har några politiska poäng att tjäna på att måla\r\nupp en falsk bild som säger att televerket inte\r\nkommer att investera i skogslänen, kan jag bara\r\nsäga att det kommer att skapa negativa förtecken\r\nför skogslänen och industrins intresse att investera\r\ndär. Vi bör i stället markera att televerkets\r\ninvesteringar skall ske i tidigare planerad takt. Det\r\ninnebär, och det måste regeringen se till, att också\r\nnäringslivet i skogsbygderna får tillgång till en\r\nmodern teleteknik.</pre><pre>Anf. 53  KJELL ERICSSON (c) replik:</pre><pre>Herr talman! Jag bor som bekant i ett skogslän,\r\nVärmland. Omedelbart efter det här beslutet\r\nkontaktades länsstyrelsen i Värmland, som fick\r\nbeskedet att det tyvärr på grund av beslutet inte går\r\natt genomföra planerade investeringar i Värmland.\r\nDet var en rad företag som skulle investera i vårt\r\nlän -- vi skulle bl.a. få AXE-växlar -- men allt sköts\r\nupp till framtiden. Den direkta orsaken till detta\r\nvar att man inte fick ändra taxorna. Det beskedet\r\ngick direkt till länsstyrelsen.</pre><pre>Anf. 54  GEORG ANDERSSON (c) replik:</pre><pre>Herr talman! Jag beklagar att televerket har spelat\r\nett så högt spel i denna fråga och medverkat till en\r\nsådan här uppfattning. Nu har regeringen och de\r\nborgerliga partierna utnyttjat detta till max. Det\r\nhar skadat och skadar skogslänen och\r\nglesbygderna.</pre><pre>När det nu avslöjats och när televerket kastat\r\nmasken, som det heter i senaste numret av\r\nStatsanställd, är det väl angeläget för oss alla att\r\nförsöka beskriva fakta och inte skapa intrycket att\r\nteleverket nu överger skogslänen. Det kommer att\r\ninnebära i så fall att också näringslivet överger\r\nskogslänen.</pre><pre>Anf. 55  KJELL ERICSSON (c) replik:</pre><pre>Herr talman! Vi har definitivt inte försökt göra\r\npolitik av den här saken. När vi fick det här\r\nbeskedet på länsstyrelsen var alla partier lika ledsna\r\növer det. Det viktiga är att få investeringar i\r\nglesbygden -- där håller jag helt med Georg\r\nAndersson -- så snart som möjligt för att bygga ut\r\nteleväxlar och olika telekommunikationer. Det är\r\nväsentligt i alla delar av vårt län och i många andra\r\nskogslän.</pre><pre>Som sagt: I det här fallet fick vi ett klart besked om\r\norsaken. Det är ingenting som vi vill göra politik\r\nutav. Vi vill ha investeringar till stånd. Det är det\r\nviktigaste för oss.</pre><pre>Anf. 56  KRISTINA SVENSSON (s):</pre><pre>Herr talman! Socialdemokraterna från Värmland\r\nhar i motion A456 beskrivit arbetsmarknadsläget i\r\nlänet och också lämnat förslag till åtgärder för att\r\nförbättra sysselsättningen. Tyvärr har inte utskottet\r\ntagit fasta på våra förslag.</pre><pre>Särskilt bekymmersamt är det, som påpekats\r\ntidigare av Kjell Ericsson, att Kristinehamn,\r\nStorfors, Karlskoga och Degerfors inte placeras in\r\ni stödområdet. De här kommunerna är tillfälligt\r\ninplacerade i stödområdet. Situationen har tyvärr\r\ninte förbättrats, och det är därför nödvändigt att i\r\nden översyn som nu aviseras av regeringen och som\r\nkommer under våren placera dessa fyra kommuner\r\nin i stödområdet.</pre><pre>Den tillfälliga inplaceringen upphör den 30 juni i år.\r\nAtt dagens betänkande inte innehåller besked om\r\nhur fortsättningen blir skapar naturligtvis stor\r\novisshet i de fyra berörda kommunerna.</pre><pre>Kristinehamn, Karlskoga, Degerfors och Storfors\r\nutgör en gemensam arbetsmarknad, och\r\nförändringar i näringsstrukturen på en av orterna\r\npåverkar de övriga. Enkelt uttryckt: Det som\r\nhänder i Karlskoga får återverkningar på de tre\r\növriga kommunerna.</pre><pre>Det räcker inte att de här kommunerna är tillfälligt\r\nplacerade i stödområdet. För närvarande utgår ju\r\ninte sysselsättningsbidrag. Strukturen i dessa\r\nkommuner är sådan att vi har alldeles för få\r\ntjänsteföretag. Man etablerar sig inte gärna inom\r\ntjänstesektorn i den här delen av landet, eftersom\r\nman inte kan dra nytta av sysselsättningsbidrag.</pre><pre>Situationen i östra Värmland är för närvarande\r\ndyster. Varsel presenteras varje vecka. Inga\r\nnyanställningar förekommer. Vid de\r\narbetsplatsbesök som jag gjort under den senaste\r\ntiden har det framkommit alldeles uppenbart att\r\nman är undersysselsatt. Orderböckerna är mycket\r\ntunna.</pre><pre>Byggarbetslösheten i Värmland är för närvarande\r\n21 %. Skogsarbetarna har ungefär lika hög\r\narbetslöshet. Var fjärde skogsarbetare i norra\r\nVärmland går utan jobb. Nu är det flera stora hotell\r\nsom står inför konkurshot, och vägstationer dras in.</pre><pre>Situationen i Hagfors är minst sagt bekymmersam.\r\nDär gäller varsel 340 anställda. Vi har tidigare i\r\nflera motioner och anföranden här i kammaren\r\nanfört att regeringen måste ta ansvaret för\r\nsituationen.</pre><pre>Mest skrämmande är ändå de varsel som ligger och\r\nsom aviseras inom den offentliga sektorn. Det\r\nhandlar om kommunanställda och\r\nlandstingsanställda. Det är kvinnor inom vård och\r\nomsorg som inte längre har en trygg anställning på\r\ngrund av indragningarna i kommun och landsting.\r\nDet är naturligtvis en effekt av de minskade\r\ninkomster som kommunerna kommer att få, när\r\nden borgerliga regeringen skall dra in höga belopp\r\nfrån den offentliga sektorn. I norra Värmland\r\nvarslades för några dagar sedan 325\r\nsjukvårdsanställda. Hos oss är besvikelsen\r\nnaturligtvis stor när vi förra veckan fick beskedet\r\natt regeringen inte beviljat medel till Laxfond\r\nVänern.</pre><pre>Vi är oroade över vad som kommer att hända med\r\nVänersjöfarten. Efter de utredningar som gjorts är\r\ndet nödvändigt att gå från ord till handling. Det har\r\ntidigare varit debatt här i kammaren om denna\r\nfråga.</pre><pre>Goda och funktionella kommunikationer är\r\nnaturligtvis en förutsättning för att näringslivet\r\nskall kunna utvecklas. När det gäller de\r\nvärmländska järnvägarna måste därför\r\nförbindelsen Kil--Charlottenberg förstärkas. Gör\r\nman inte det, finns det stor risk för att vi förlorar\r\nlänken till Oslo. Vi skall naturligtvis i stället stärka\r\nmöjligheterna att fördjupa samarbetet i en ny\r\neuropeisk region.</pre><pre>I höst kommer snabbtåg att trafikera linjen\r\nStockholm--Karlstad. Det är en positiv\r\ninfrastruktursatsning. Men vi behöver också en ny\r\nflygplats för att ersätta den gamla, som är utdömd\r\noch som inte går att bygga ut. En ny flygplats kräver\r\nfinansiering från staten. Det finns flera vägprojekt\r\nsom ligger färdiga att påbörjas, men statsbidrag\r\nsaknas. Kunde vi sätta i gång med de här\r\nfärdigprojekterade vägbyggena skulle\r\narbetslösheten kunna minskas.</pre><pre>Infrastruktur är också utbildning. Den förra\r\nregeringen föreslog att Värmland skulle bli\r\nförsökslän för att förlänga gymnasieskolans\r\ntvååriga yrkeslinjer till treåriga linjer. Försöket har\r\nslagit mycket väl ut, och vi kommer i Värmland att\r\nsuccessivt utbilda en mycket kompetent\r\narbetskraft. Men vi ser med förskräckelse på\r\nnedskärningarna inom vuxenutbildningen. Jag\r\ninstämmer i det som anfördes här tidigare av Inger\r\nHestvik när hon talade om vuxenutbildningen och\r\ndess betydelse för kvinnor i skogslänen.</pre><pre>För att Värmland skall bli en konkurrenskraftig\r\nlandsända krävs också att högskolan får\r\nexamensrätt för den nya magisterexamen. Om det\r\ninte blir så, kommer vår högskola att degraderas\r\noch inte locka till sig vare sig studenter eller lärare\r\nsom ser sambandet grundutbildning--forskning som\r\nen förutsättning för utbildning av hög kvalitet.</pre><pre>Värmland är ett län med mycket goda\r\nförutsättningar. Vi har egentligen ett centralt läge,\r\nen välutbildad arbetskraft, oerhörda tillgångar av\r\norörd och vacker natur. Vi vårdar och utvecklar\r\nvårt kulturarv, och teater- och musiklivet\r\nblomstrar. Bildkonstnärer flyttar mycket gärna till\r\nvårt län. Vi har lyckats att ställa om vårt näringsliv\r\nfrån de gamla brukens tid till diversifierad och\r\nmångsidig sysselsättning.</pre><pre>Värmland behöver också insatser från stat och\r\nregering. Det gäller utlokaliseringar av ny statlig\r\nverksamhet. Det gäller stöd till utbyggnad av\r\ninfrastrukturen och utveckling av högskolan.</pre><pre>Herr talman! Det mest akuta, som jag ser det, är att\r\nregeringen vid det aviserade förslaget om\r\nstödområdesindelningen tar hänsyn till situationen\r\ni dessa fyra kommuner, Kristinehamn, Storfors,\r\nKarlskoga och Degerfors.</pre><pre>Anf. 57  ISA HALVARSSON (fp) replik:</pre><pre>Herr talman! Det finns mycket i Kristina Svenssons\r\nbeskrivning av Värmland och Värmlands problem\r\nsom jag kan instämma i. Nu lever vi i en\r\nlågkonjunktur som är internationellt beroende och\r\nförvärras av de strukturproblem som vi har i vårt\r\nland.</pre><pre>När man från socialdemokratiskt håll talar om en\r\nstram nedskärning är det ändå fråga om en budget\r\nsom inte är i balans utan har ett underskott med 70\r\nmiljarder. Långtidsutredningen, som alldeles nyss\r\nkom, är inte precis författade av borgerliga\r\nföreträdare, men där visar man på att den\r\navgörande förutsättningen för att svensk ekonomi\r\nlångsiktigt skall komma stärkt ur den här processen\r\när att den kommunala konsumtionsökningen\r\nstoppas, att verksamheterna rationaliseras med\r\nhjälp av konkurrens och ökad egenbetalning samt\r\natt de stora sociala försäkringssystemen görs om.\r\nAtt man inte bara kan ösa på i den kommunala\r\nekonomin beror ju inte på ren illvilja, utan vi måste\r\nhelt enkelt för att klara den långsiktiga situationen,\r\noch också för att förbättra för kvinnorna på sikt,\r\nföra en annan ekonomisk politik.</pre><pre>T.o.m. Kjell-Olof Feldt har nyss skrivit att ifall den\r\nofficiella socialdemokratiska ekonomiska politik\r\nsom nu förs skulle omsättas i handling, skulle det\r\nvara livsfarligt för Sverige. Jag tycker att Kristina\r\nSvensson skulle tänka på det.</pre><pre></pre><pre>Anf. 58  KRISTINA SVENSSON (s) replik:</pre><pre>Herr talman! Jag tycker att det mycket handlar om\r\nhur man fördelar resurserna, Isa Halvarsson. Jag\r\nskulle vilja veta vad hon vill säga till de 325\r\npersoner, varav säkert 300 är kvinnor, i norra\r\nVärmland som nu har blivit varslade och\r\nförmodligen kommer att förlora sina jobb.</pre><pre>Jag är helt på det klara med att man måste se över\r\noffentlig verksamhet och driva den rationellt, men\r\njag kan aldrig acceptera att vi i ett sådant län som\r\nVärmland inte skulle ha den offentliga\r\nverksamheten som bas för vård och omsorg.</pre><pre>Anf. 59  ISA HALVARSSON (fp) replik:</pre><pre>Herr talman! Regeringen har i sina\r\narbetsmarknadspolitiska målsättningar klart uttalat\r\natt man inte kommer att tolerera\r\nlångtidsarbetslöshet och att den skall gå hand i hand\r\nmed den ekonomiska politiken, som verkligen\r\nsyftar till att få fart på Sverige.</pre><pre>De treåriga gymnasieutbildningarna i Värmland\r\nfortgår. Vi har från utskottens sida i riksdagen\r\nföreslagit att 300 milj.kr. skall läggas på för komvux\r\noch folkhögskolor. Det innebär en viss besparing,\r\nmen vi menar att det måste finnas ett\r\nomvandlingstryck också på dessa sektorer.</pre><pre>Till och med Berit Rollén på AMU tycker faktiskt\r\natt omvandlingstrycket är för litet. Hon menar att\r\nman skulle kunna rationalisera mycket mera. På\r\nkort sikt vet vi inte om det kan ske, och vi har därför\r\nföreslagit dessa ytterligare 300 milj.kr. till komvux\r\noch folkhögskolor, just med tanke på kvinnorna.</pre><pre>Anf. 60  TREDJE VICE TALMANNEN:</pre><pre>Jag vill erinra om att anföranden som ledamöterna\r\nhåller ute i salen skall framföras från den egna\r\nbänken.</pre><pre>Anf. 61  KJELL ERICSSON (c) replik:</pre><pre>Herr talman! Jag kan instämma i mycket av det som\r\nIsa Halvarsson har sagt i repliken till Kristina\r\nSvensson. Vad gäller problembeskrivningen av vår\r\nlågkonjunktur, våra strukturproblem och vår dåliga\r\nekonomi vill jag peka på att vi nu har 70 miljarder\r\ni budgetunderskott. Då går det inte att ösa ut hur\r\nmycket som helst, utan man måste se efter vad man\r\nkan spara in på. Detta leder till förslag om en del\r\nnya möjligheter. Kommunerna har fått möjligheter\r\natt starta alternativ med privata inslag.</pre><pre>Det är helt klart att den offentliga vården och\r\nomsorgen kommer att vara basen också i\r\nfortsättningen i Värmland, men det ges nu\r\nmöjligheter till privata inslag häri, och jag tror att\r\nbåde de som skall ha vård och omsorg och de som\r\nbedriver den kommer att ha nytta av detta på sikt.</pre><pre>Jag tror inte att utbildningen på de treåriga linjerna\r\nhar påverkats i Värmland, utan den pågår precis\r\nsom vanligt.</pre><pre>När det gäller komvux vill jag peka på att man har\r\nåterfört 300 miljoner dels till komvux, dels till\r\nfolkhögskolorna.</pre><pre>Jag kan hålla med Kristina Svensson om att\r\nVärmland har goda förutsättningar. Vårt län ligger\r\nbra till. Vi har bra människor och kreativa krafter,\r\noch vi skall klara av svårigheterna, trots att det är\r\njobbigt just nu. Jag håller också med om att vi\r\nmåste arbeta vidare med utlokaliseringen av statlig\r\nverksamhet. Det är likadant med utvecklingen av\r\nhögskolan, som vi är överens om. Det finns inga\r\nsom helst meningsskiljaktigheter i den frågan.</pre><pre>Jag vill vidare beträffande vägprojekten säga att\r\nmånga av dem tyvärr inte är färdigprojekterade.\r\nRiksväg 61 förbi Kil är ett stort projekt, som inte\r\nblir färdigprojekterat förrän i början av nästa år.\r\nDärefter kan man börja bygga. På många ställen är\r\nprojekteringen inte färdig, och i de sammanhangen\r\nmåste vi driva på.</pre><pre>Anf. 62  KRISTINA SVENSSON (s) replik:</pre><pre>Herr talman! I mitt anförande tog jag upp\r\nutbyggnaden av den treåriga gymnasieskolan i\r\nVärmland som ett mycket positivt fullskaleförsök.\r\nDet är en av de positiva faktorer som gör att\r\nVärmland kommer att ha en mycket väl utbildad\r\narbetskraft.</pre><pre>När det gäller komvux, folkhögskolorna och\r\nfolkbildningen, dvs. vuxenutbildningen, är\r\nnedskärningar att vänta. Detta drabbar mycket\r\nhårt dem vilka som vuxna vill skaffa sig utbildning\r\noch som i förlängningen vill satsa på en ny\r\nyrkesverksamhet.</pre><pre>Jag vet att man i utskottet har försökt att förbättra\r\ndet ursprungliga förslaget, men fortfarande\r\nkvarstår stora brister. Egentligen har ni såvitt jag\r\nförstår bara flyttat om pengar.</pre><pre>Situationen inom den offentliga verksamheten är\r\nmycket allvarlig i Värmland. Det gäller inte bara i\r\nlandstinget, som står för det varsel i norra\r\nVärmland som jag har talat om, utan i de flesta\r\nkommuner. Det är kvinnor inom vård och omsorg\r\nsom drabbas av detta, och de har inte några\r\nalternativ. Jag förstår inte vilka privata alternativ\r\nsom kvinnorna i norra Värmland har. Det vore bra\r\natt få veta det här.</pre><pre>Det är intressant att ni inte nämner någonting om\r\nhur vi t.ex. skulle kunna få ned den stora\r\nbyggarbetslöshet som vi har i Värmland. Det finns\r\nmöjligheter att t.ex. sätta i gång skolprojekt. Det\r\nfinns skolor som verkligen har behov av\r\nrenovering, men det behövs statsbidrag för att\r\ndessa projekt skall komma i gång.</pre><pre>Anf. 63  KJELL ERICSSON (c) replik:</pre><pre>Herr talman! Det är bra att vi kan ha de treåriga\r\ngymnasieutbildningarna i Värmland. Det är nytt\r\nför oss och kan höja kompetensnivån på olika\r\nnivåer, både inom gymnasieskolan och inom\r\nhögskolan.</pre><pre>När det gäller komvux har utskottet föreslagit att\r\nmedel skall återföras till denna, så att i princip de\r\nstudier som tidigare bedrevs inom komvux och\r\nfolkhögskolor kan fortsätta. Med en viss\r\neffektivisering kan man i princip bibehålla\r\nutbildningen oförändrad. Det är bra att utskottet\r\nhar ändrat detta. Med det ursprungliga förslaget\r\nhade man kanske hamnat snett, men med den nu\r\nföreslagna ändringen kommer det att gå bra.</pre><pre>Byggarbetslösheten är ett bekymmer. Man skall\r\ninte bygga nya lägenheter i detta läge. Många\r\nsådana och många kontor står tomma i dag.\r\nDäremot är det mycket på gång när det gäller\r\nreparationer. Det finns många exempel i\r\nVärmlandskommunerna på att skolor och vårdhem\r\nskall byggas om, och landstinget skall göra\r\nlikadant. Därtill kommer en hel del ROT-projekt.\r\nMycket kommer alltså att sättas i gång under den\r\nnärmaste framtiden.</pre><pre>Anf. 64  KRISTINA SVENSSON (s) replik:</pre><pre>Herr talman! Det är utmärkt att Kjell Ericsson\r\nlovar att det kommer att sättas i gång en hel del\r\nprojekt i Värmland inom byggnadssektorn, både\r\nskolprojekt och ROT-projekt.</pre><pre>Jag har inte talat om att det skulle byggas nya\r\nbostäder, utan om att det finns ett behov av att\r\nrestaurera och renovera det befintliga beståndet.\r\nInom det befintliga beståndet finns det också\r\nmycket stora behov av att förnya t.ex. vatten- och\r\navloppsledningar, projekt som skulle kunna\r\nrealiseras om det fanns pengar för detta.</pre><pre>Anf. 65  JOHN ANDERSSON (v):</pre><pre>Herr talman! Det är vanligt, och det sker även i\r\ndag, att man i den regionalpolitiska debatten\r\navgränsar regionerna i län. Jag tänker frångå den\r\nvanan och säga några ord om en länsövergripande\r\nregion, den som brukar kallas norra inlandet.</pre><pre>Det är en region som under mycket lång tid har fått\r\nvidkännas en mycket stor befolkningsminskning.\r\nDetta har självfallet fått till resultat att det i vissa\r\nområden är långt kvar till regionalpolitikens mål,\r\nnämligen att ge människor tillgång till arbete,\r\nservice, bostad, kultur och god miljö oavsett var de\r\nbor i landet. I utskottets betänkande finns länsvisa\r\nredovisningar bl.a. av befolkning och arbetslöshet.\r\nEn redovisning av vad som skett inom norra\r\ninlandet, gärna över en lång period, skulle ha visat\r\npå de verkliga obalanserna i regionalpolitiken.</pre><pre>Nu kan det även räcka med att visa på de skillnader\r\nsom man kan finna om man delar upp mitt hemlän,\r\nVästerbotten, i kustland och inland. Länet som\r\nhelhet har haft en mycket bra befolkningsökning,\r\nhela 9 000 personer under en tioårsperiod. Men de\r\nåtta inlandskommunerna har under samma period\r\nhaft en befolkningsminskning med 2 200 personer,\r\ntrots att kommunerna under de senaste åren kunnat\r\nförbättra sina siffror genom att ta emot flyktingar.\r\nDet har varit skiftande takt i avflyttningen från\r\ndenna region, men det har pågått en ständig\r\navflyttning sedan 1950-talet.</pre><pre>Man brukar peka på olika åtgärder som sätts in för\r\natt hjälpa de regioner som har problem. Visst\r\nförekommer det sådana åtgärder, och vi har här\r\nstödområden med olika stödformer, men nog är det\r\nen berättigad fråga om det inte råder obalans\r\nmellan de åtgärder som vidtas inom\r\nregionalpolitikens ram och den förda politiken i\r\növrigt. Att både bygga och riva samtidigt har ju\r\naldrig medfört att huset blivit färdigt.</pre><pre>Något som förenar det länsöverskridande området\r\nnorra inlandet är att våra traditionella basnäringar\r\nhaft och fortfarande har en stor betydelse för\r\nregionen.</pre><pre>Riksdagens beslut förra veckan att den statliga\r\ngruvprospekteringen skulle upphöra var ett beslut\r\nsom på flera sätt står i motsättning till de\r\nregionalpolitiska målen och till det som man säger\r\nsig vilja uppnå med alla de åtgärder man sätter in.\r\nFör det första kan detta beslut vara början på slutet\r\nför en hundraårig näring. Det var inte enbart fråga\r\nom ett regionalt intresse, utan gruvnäringen har\r\nsjälvklart också ett nationellt intresse.</pre><pre>I det norra inlandet får beslutet omedelbara\r\nkonsekvenser för inlandskommunen Malå, där ett\r\nsextiotal personer mister sina jobb. Hur det blir när\r\nnuvarande gruvor nedläggs och inga nya öppnas,\r\nkan man bara sia om. Nog borde det väl ha varit i\r\növerensstämmelse med den regionala\r\nmålsättningen att man fortsatt med den statliga\r\nprospekteringen.</pre><pre>Förändrade villkor för skogsbruket kan också få\r\nsvåra följder för den här regionen. Vi är nu\r\ndessutom inne i en lågkonjunktur.\r\nSkogsavverkningarna kommer att upphöra först i\r\nde områden som ligger längst bort från industrin.\r\nDet är ett förhållande som vi kanske måste godta,\r\nför så fungerar marknaden. Men regeringen har ju\r\nockså föreslagit att man skall ta bort en del bidrag\r\nsom utgår till skogsbruket, bl.a. bidraget för\r\nbyggande av skogsvägar.</pre><pre>Det är ett förslag som jag tycker är felaktigt, ur\r\nflera synpunkter. I utskottsbetänkandet talas det\r\nmycket om att satsa på infrastruktur. Att bygga\r\nskogsvägar är just en sådan satsning. Satsningar\r\ninom skogsbruket skulle kunna bli en viktig\r\nbeståndsdel både när det gäller att uppnå de\r\nregionalpolitiska målen och för att i nuvarande läge\r\nlindra den höga arbetslösheten.</pre><pre>Tyvärr ser vi här liksom inom andra sektorer att\r\nbesluten går emot varandra. Det finns ytterligare\r\npropåer om ändrade villkor för skogsbruket. Bl.a.\r\ntalas det om att virket skall betalas fritt industrin.\r\nSkulle det bli verklighet, att skogsbruket i inlandet\r\nskulle betala frakten av virket, då kommer den\r\ndefinitiva dödsstöten att utdelas mot denna näring\r\ni inlandet.</pre><pre>Skogsnäringen svarar i dag för ett årligt exportnetto\r\npå över 50 miljarder kronor. Nog borde det få till\r\nresultat att åtgärder på detta område fick större\r\nutrymme inom regionalpolitiken än vad som i dag\r\när fallet.</pre><pre>De statliga företagen, som för norra inlandet har\r\nbetytt och fortfarande betyder mycket för\r\nsysselsättning och överlevnad, skall nu säljas ut och\r\nprivatiseras. Här har man åter fattat ett beslut utan\r\natt fundera över vad det innebär regionalpolitiskt.\r\nMan borde ju ha funderat åt det andra hållet,\r\nnämligen hur man skulle kunna i ännu högre grad\r\nanvända dessa statliga företag för att göra regionala\r\ninsatser. Från vattenkraftens vinster skulle man ha\r\nkunnat ge återbäring till kommunerna, för att t.ex.\r\nutveckla näringslivet. Domänverket skulle kunna\r\nges en aktivare roll på ett flertal områden, göra\r\ninsatser på regionalpolitikens område.</pre><pre>Herr talman! En dag varje år diskuterar riksdagen\r\nregionalpolitik och de insatser som görs -- ja, även\r\nde åtgärder som lyser med sin frånvaro. Hur skulle\r\ndet vara, om regionalpolitikens målformulering\r\nfick utgöra en ledstjärna för de beslut som fattas\r\nunder riksmötets övriga dagar? Förvisso skulle\r\ndetta innebära helt förändrade förutsättningar för\r\nnorra inlandet, kanske för hela vårt land.</pre><pre>Anf. 66  BERTIL PERSSON (m):</pre><pre>Herr talman! Sverige är ett land i Europa, inte ett\r\nisolat för sig. De stora städerna har genom\r\nvärldshistorien alltid varit centra för den utveckling\r\noch den kultur vi har fått. Atén, Rom, Florens, Paris\r\noch New York är exempel på detta. Men även på\r\nnationell nivå kan man se precis samma bild.</pre><pre>Sverige behöver få i gång tillväxten igen, och där\r\nbehövs förvisso också de starka regionerna. Det\r\nkommande EU, den europeiska unionen, innebär\r\nför Europas del slutet på nationalstatsepoken. Det\r\när storstadsregionerna som kommer att bli centra,\r\noberoende av nationsgränserna, och de behövs.</pre><pre>Vad är det som skapar tillväxt och styrka i en\r\nregion? Det är framför allt universiteten för\r\nforskning och utveckling, det är infrastruktur för\r\nmänniskors möten och då främst flyg, och det är\r\nkreativitetsskapande kulturliv. Det är detta som\r\nblir nyckelfrågorna under nästa sekel.</pre><pre>Storstadsutvecklingen är en kärnfråga, och man får\r\ninte urholka storstadsregionerna, om vi skall\r\ngarantera en tillväxt i det här landet. De är nu i kris\r\nmed stor arbetslöshet och rader av konkurser. De\r\nkan inte urholkas mer. De måste få möjligheter att\r\nutvecklas igen.</pre><pre>Vi har en enda stark storstadsregion i vårt land, och\r\ndet är Stockholm--Arlanda--Uppsala-axeln. Den\r\nhar varit nyckeln till Sveriges framgångar, men den\r\när ingen outsinlig mjölkkossa. Det finns en\r\nframsynt moderat Stockholmsmotion i år som hade\r\nvarit värd ett bättre öde än den avsågning som den\r\nhar fått i utskottet.</pre><pre>Skåne i förening med Sjælland kan med\r\nÖresundsbrons tillkomst bli Europas femte K-\r\nregion, om den får möjligheter till den\r\nutvecklingen. Göteborgsregionen har också goda\r\nutvecklingsmöjligheter.</pre><pre>Att ge de här resurscentra en möjlighet till att bli\r\nkreativitetspooler och utvecklingscentra måste vara\r\ndet viktigaste inslaget i en politik för starka\r\nregioner i det kommande Europa, och det skapar i\r\nsin tur resurser för hela landet. Det ger möjligheter\r\natt skapa välfärd och utveckling i alla delar av vårt\r\nland.</pre><pre>Nya produkter skapas och utvecklas i kreativa\r\nmiljöer, i storstadsregioner, men tillverkningen kan\r\nsedan spridas över hela landet.</pre><pre>Den vänliga men till intet förpliktigande skrivning\r\nsom min motion har fått i utskottet är jag väldigt\r\ntacksam för, men den löser inte problemet med att\r\nskapa regioner som kan konkurrera ute i Europa.\r\nStorstadsregionerna måste åter få\r\nutvecklingsmöjligheter -- för hela landets skull. Det\r\när inga märkvärdigheter som behövs, och de är inte\r\nsärskilt resurskrävande heller.</pre><pre>Forskningsresurserna måste koncentreras till\r\nuniversiteten och de stora högskolorna, om de skall\r\nskapa tillräcklig kreativ massa och ge grund för\r\ngoda och kraftfulla forskarbyar. Öresundsbron,\r\nsom är självbärande, måste också fram för\r\nSkåneregionens utveckling, och flyget måste\r\nsläppas fritt och befrias från monopolet. En\r\nregional översyn som ger oss naturliga och större\r\nregioner med bättre planeringsmöjligheter måste\r\ntill.</pre><pre>En ny regional indelning för nästa sekels behov,\r\ninte för 1600-talets, är nödvändig för att optimera\r\nden här utvecklingen. Den behövs för att inte de\r\nnuvarande statliga decentraliseringsåtgärderna\r\nskall bli okoordinerade och förfelade. Men den\r\nbehövs framför allt för att ge möjlighet till en\r\nsamordnad planering för framtiden av\r\nkreativitetspooler, tillverkningscentra och\r\nrekreationsområden inom regionerna.</pre><pre>Glesbygdsstödet behövs, men det får inte kväva de\r\nregioner som skall stå för den tillväxt vi så väl\r\nbehöver i landet. Det är de som ger oss råd även till\r\nden konventionella regionalpolitiken.</pre><pre>En regionalpolitik som ger tillväxtmöjligheter i\r\nstorstadsregionerna är faktiskt i dag den viktigaste\r\nform av regionalpolitik som vi kan bedriva. Hela\r\nSverige skall leva, även storstäderna, i den framtida\r\neuropeiska gemenskapen, precis som Anders G\r\nHögmark sade.</pre><pre>Anf. 67  KARL HAGSTRÖM (s):</pre><pre>Fru talman! I detta betänkande behandlas\r\nregionalpolitiken i de delar som bl.a. är så viktiga\r\nför Gävleborgs län.</pre><pre>I Gävleborgs län har vi de stora tunga basindustrier\r\nsom Sverige har haft så stor nytta av i vårt\r\nsamhällsbygge. I ett län som har den typen av\r\nnäringsliv är det inte okänt, att om man skall vara\r\nkonkurrenskraftig måste man\r\nstrukturrationalisera. Det är ett av leden i\r\nåtgärderna för att stärka den internationella\r\nkonkurrensen.</pre><pre>Men för framtiden behövs även andra insatser av\r\nmer nationell karaktär. Då tänker jag på\r\ninfrastrukturåtgärder såsom järnvägar, vägar,\r\nutbildning och en rättvis fördelning av\r\nutlokaliseringar av olika slag för att motverka de i\r\nvissa fall negativa effekter som uppstår i industrilän\r\ndär strukturförändringar är nödvändiga men slår\r\nhårt mot sysselsättningen.</pre><pre>Herr talman! Utlokalisering är en metod i\r\nregionalpolitiken. Även den här gången kan\r\nGävleborgs län åse hur utlokalisering, som är det\r\nkomplement som behövs, går oss förbi till förmån\r\nför storstadsintressen. Ett exempel på detta är\r\nplaceringen av folkhälsoinstitutet.</pre><pre>Även denna gång kan Gävleborgs län åse hur\r\nhögskolans lokalbehov schakras bort i samband\r\nmed den planerade nedläggningen av I 14. Det är\r\nförödande för ett industrilän som behöver en bra\r\noch än bättre utbildning av olika orsaker.</pre><pre>Som industrilän har vi fört statistik som bl.a. visar\r\natt vår utbildningsnivå är bland de lägsta i hela\r\nlandet. Det finns färdiga planer på en ny- och\r\nutbyggnad av högskolan i Gävle/Sandviken. Nu får\r\nman kanske vänta till år 1994 och 1995 innan det\r\nmycket sämre alternativet för kasernsplacering kan\r\ngenomföras. Vi är förtvivlade, herr talman.</pre><pre>När det gäller de av både den förra och den\r\nnuvarande regeringen anvisade medlen för\r\ninfrastruktursatsningar på järnväg med snabbtåg\r\nmellan Stockholm och Sundsvall och\r\nvägförförbättringar av E 4:an på sträckan\r\nSöderhamn--Hudiksvall är det fråga om bra\r\nprojekt. De är redan beslutade. Men vi är inte\r\nnöjda med den låga penningnivån, inte minst för\r\nsysselsättningens skull. Dessa omfattande projekt\r\när av stort värde för vårt län.</pre><pre>Herr talman! Den stora nedgången inom\r\nbyggsektorn är också mycket oroande för vårt län.\r\nGävleborgs län har nu så stor åderlåtning att det\r\nfinns stor risk för att de åtaganden som behövs för\r\nsamhällsbygget av infrastrukturell karaktär inte\r\nkan genomföras av egen kraft, utan krafter måste\r\nkomma utifrån. En sådan åtgärd är inte någon bra\r\nlösning ur någon synpunkt för ett bra industrilän.</pre><pre>Herr talman! Jag kan inte låta bli att än en gång\r\nbetona behovet av infrastrukturinvesteringar i\r\nGävleborgs län. Som alltid när en lågkonjunktur\r\ndrabbar vårt land visar sig Gävleborgs län mycket\r\nsårbart. Länet har i dag landets högsta arbetslöshet.\r\nVärst är det för byggnadsarbetarna där\r\narbetslösheten ligger på omkring 30 %. De är tätt\r\nföljda av ungdomsgrupperna.</pre><pre>Den höga arbetslösheten är dock inte enbart ett\r\nresultat av lågkonjunkturen. Den kan till\r\nbetydande del hänföras till de långsiktiga\r\nstrukturella problem som vi har i Gävleborgs län.</pre><pre>Länets storföretag genomför stora\r\nomstruktureringar av verksamheten. Det senaste\r\nexemplet är Stora Cell AB, som i början av januari\r\ni år varslade 500 anställda i Skutskär och\r\nNorrsundet om uppsägning. Massafabriken i\r\nVallvik läggs ned. Televerkets, vägverkets och\r\npostverkets regionkontor i länet har lagts ner och\r\nflyttats från länet. Inom loppet av senaste året har\r\n480 arbetstillfällen försvunnit.</pre><pre>Totalt har under det senaste året nära 5 000\r\npersoner i Gävleborgs län förlorat sina arbeten.\r\nUnder innevarande vinter och vår beräknas\r\nytterligare 2 000 tillkomma. En arbetslöshet på 7 %\r\neller därutöver är tyvärr en dyster realitet senare i\r\nvår om inte kraftfulla motåtgärder nu sätts in.</pre><pre>Hela Sverige skall leva! Den formuleringen är ett\r\ncitat från förra höstens regeringsförklaring, och den\r\nhar använts flitigt här i kammaren. Dessutom har\r\nriksdagen vid flera tillfällen slagit fast allas rätt till\r\narbete var man än bor i landet. Det är långtgående\r\noch riktiga regionalpolitiska mål som förpliktar.\r\nSamhällets -- statens -- ansvar är stort för att detta\r\npolitiskt övergripande mål skall kunna uppfyllas i\r\nalla delar av Sverige.</pre><pre>Anf. 68  REYNOLDH FURUSTRAND (s):</pre><pre>Herr talman! Dagligen kan jag och andra\r\nsörmlänningar läsa i våra tidningar och höra på\r\nlokalradiosändningar. Vi får rapporter om ett ökat\r\nantal företagsnedläggelser, arbetslöshet och\r\nungdomar som flyr länet på grund av dåliga\r\nutbildningsmöjligheter.</pre><pre>Arbetskraften flyr staden, skriver tidningen Folket\r\ni Eskilstuna och konstaterar att det framför allt är\r\nungdomar mellan 18 och 24 år som söker sig från\r\nkommunen i hopp om att få utbildning eller arbete\r\npå annat håll. Situationen är ungefär likadan i alla\r\nde andra kommunerna.</pre><pre>Från länsarbetsnämnden får vi uppgifter som talar\r\nom för oss att arbetslösheten kostar länet 7 milj.kr.\r\nom dagen. Vi upplevde ungefär samma\r\nförhållanden under slutet av 70-talet. Så här kan det\r\ninte få fortsätta. Människors oro ökar. Risken för\r\npassivisering och håglöshet är mycket påtaglig.</pre><pre>Herr talman! Jag talade för någon tid sedan med en\r\narbetslös byggnadsarbetare. Han är en av 881\r\narbetslösa, eller 23.8 %, inom byggbranschen. Han\r\nberättade att hans fru kommer att bli arbetslös om\r\nnågon månad och att den 23-årige sonen, som också\r\nhan är byggnadsarbetare, blir arbetslös efter\r\nsommaren. Den 19-åriga dottern som går ut ur\r\ngymnasiet kommer också hon att mötas av\r\narbetslöshet.</pre><pre>I december förra året saknade 7 000 sörmlänningar\r\narbete och 3 500 var föremål för olika former av\r\narbetsmarknadsåtgärder. Till detta, herr talman,\r\nskall läggas att 3 000 jobb helt har försvunnit under\r\nde senaste åren. Det handlar då om arbeten som\r\naldrig mer återkommer.</pre><pre>Vad är det då som orsakar denna mycket svåra och\r\nallvarliga situation? Det är framför allt två faktorer,\r\ndels en mycket kraftig strukturomvandling, dels ett\r\nallt sämre konjunkturläge.</pre><pre>Herr talman! Fortfarande förestår stora\r\nomställningar inom länets näringsliv och på\r\narbetsmarknaden. Vårt läns näringsliv präglas\r\nmycket starkt av en basindustri med tyngdpunkten\r\nlagd inom järn- och stålområdet. De mindre\r\nföretagen i länet är i huvudsak underleverantörer\r\ntill de större tillverkningsindustrierna inom bl.a.\r\nbil- och försvarsmatrielindustrin. Det är industrier\r\nsom mycket väl vet vad kriser vill säga. Denna\r\nensidiga struktur ger mycket begränsade\r\nexpansions- och utvecklingsmöjligheter.</pre><pre>Vad som behövs är en utveckling mot en mer\r\nsammansatt näringslivsstruktur som kommer att bli\r\nhelt avgörande för länets framtid.</pre><pre>Herr talman! Det är utifrån det här perspektivet\r\nsom regionalpolitiska insatser blir helt avgörande.\r\nDet krävs helt enkelt en strategi för att bryta den\r\nnedgång som vi nu är inne i. Det bör vara en\r\nstrategi som gör att omställningar kan ske i socialt\r\nacceptabla former och att den långsiktiga\r\nkonkurrensförmågan stärks.</pre><pre>Vi har i vår motion A417 pekat på åtgärder som vi\r\nsocialdemokrater menar behövs för att utveckla\r\noch inte avveckla vårt län. Det handlar om\r\nutbildning. Fler utbildningsvägar måste bli\r\ntillgängliga. Det gäller områden som ökad\r\nlärarutbildning, fler ingenjörsutbildningar med\r\ninriktning mot el, kemi, miljö och ekologi samt\r\nutbildningar inriktade mot socialt arbete.</pre><pre>Vi behöver ta ett helhetsgrepp när det gäller\r\nverksamheten vid Studsvik Energiteknik för att ta\r\ntill vara de forskningsresurser som finns för att\r\nutveckla en bred verksamhet med inriktning på\r\nmiljö/teknik och energi/miljö. Vi behöver se till att\r\nkortare högskolekurser kan erbjudas på flera orter\r\ni vårt län.</pre><pre>Herr talman! En bra regionalpolitik kräver också\r\nbra kommunikationer. Kommunikationerna är en\r\nnyckelfråga för Sörmlands utveckling. Det berör\r\nalla de stora transportområdena väg, järnväg, flyg\r\noch sjöfart. Vi kan konstatera att det föreligger\r\nmycket stora investeringsbehov framför allt inom\r\nväg- och järnvägsnäten. De två stora\r\nEuropavägarna E 3 och E 4 samt övriga\r\nriksvägnätet sammantaget är fortfarande det\r\nsämsta i hela vårt land.</pre><pre>Herr talman! Om vi vill låta fler orter som\r\nKatrineholm, Flen och Vingåker få leva och\r\nutvecklas behövs det satsningar på vägar och\r\nförbifarter som gör att man i dessa kommuner inte\r\nbegränsas i sitt utvecklingshänseende, utan får\r\nmöjligheter att leva vidare och bli bättre. Vi\r\nbehöver se till att Svealandsbanans förverkligande\r\nges högsta prioritet för att Eskilstuna skall kunna\r\növerleva och utvecklas som en viktig ort i\r\nMälardalen.</pre><pre>Herr talman! Jag tvingas tyvärr konstatera att\r\nknappast något av det som vi fört fram i vår motion\r\nhar hörsammats. Nu handlar det mer om att\r\nprivatisera och sälja ut viktiga gemensamma\r\nresurser. Men den politiken, herr talman, löser inte\r\nde problem som vårt län står inför.</pre><pre>Jag sade i min inledning att arbetslösheten i\r\nSörmland kostar 7 milj.kr. om dagen. Om jag\r\nräknar om detta innebär det att det har tickat ut\r\n30 000 kr. mer för arbetslösheten under den tid som\r\njag har talat. Låt mig ge ett gott råd till regeringen.\r\nSe till att man pratar litet mindre och handlar litet\r\nmer. Det skulle faktiskt ge bättre resultat.</pre><pre>Jag har med det här inlägget velat peka på några av\r\nde mycket allvarliga problem som föreligger i mitt\r\nhemlän. Jag har velat peka på de åtgärder av\r\nregional politisk karaktär som vi socialdemokrater\r\nmenar behövs för att vända pessimism till\r\noptimism. Det är åtgärder som ger både arbete, bra\r\nutbildning och bra kommunikationer. Det är\r\nåtgärder som utvecklar våra kommuner och gör det\r\nmöjligt att leva, bo, verka och utbilda sig i\r\nSörmland.</pre><pre>Herr talman! Jag ber att få instämma i de\r\nsocialdemokratiska reservationerna som lämnats\r\ntill detta betänkande.</pre><pre>I detta anförande instämde Alf Egnerfors (s).</pre><pre>Anf. 69  OLLE SCHMIDT (fp):</pre><pre>Herr talman! Jag ber att få inleda med att instämma\r\ni Bertil Perssons anförande när det gäller vikten av\r\natt satsa på storstadsregionerna och skapa\r\nmöjligheter för dem att växa.</pre><pre>I det här betänkandet behandlas motion A434 som\r\nhandlar om Skåne och Skånes förutsättningar. Alla\r\nde fyra liberala riksdagsledamöterna från Skåne\r\nstår bakom motionen. Jag vet att det kanske inte är\r\nså vanligt att gå upp och tala om en motion av det\r\nhär slaget, men jag dristar mig ändå att göra det.\r\nJag tycker nämligen,herr talman, att motionen med\r\nalla sina olika förslag har behandlats lättvindigt i\r\nutskottet.</pre><pre>Motionen och förslaget spänner över ett vitt fält,\r\ndvs. självklart över arbetsmarknads- och\r\nregionalpolitik, men också över utbildning,\r\nforskning, turism, kultur, miljö och\r\nkommunikationer. Motionen innehåller 32 olika\r\nyrkanden, varav 30 nu behandlas av\r\narbetsmarknadsutskottet. Jag tycker att det här\r\nförfarandet är märkligt och har svårt att förstå\r\nhandlingssättet, även om jag är ny i riksdagen. Jag\r\ntycker inte att riksdagen har behandlat våra förslag\r\npå ett belysande sätt. Det känns något lättvindigt.</pre><pre>Herr talman! När detta är sagt skulle jag vilja\r\nkommentera motionen något. En kungstanke i\r\nregeringens regionalpolitik som flera varit inne på\r\när att hela Sverige skall leva. Det betyder att\r\nbesluten i regering och riksdag skall ge möjlighet\r\nför alla delar av vårt avlånga land att utvecklas.\r\nIngen landsända skall missgynnas och ingen\r\nlandsända skall favoriseras. Det handlar i hög grad\r\nom att ta till vara de regionala möjligheter som\r\nfinns. Man brukar kalla det en regional\r\nmobilisering. Det är bra.</pre><pre>Jag har i flera sammanhang poängterat hur viktigt\r\ndet är att Sverige då också får ett nytt regionalt\r\nstyre med färre regler och mindre centralmakt. Vi\r\nmåste få mer regional demokrati. Allt kan inte och\r\nskall inte styras från Stockholm. Därför föreslår vi i\r\nden här motionen att Skåne skall bli ett frilandskap\r\neller en friregion.</pre><pre>Det finns självfallet frågor av nationell betydelse\r\nsom skall lösas i den här församlingen. När så sker\r\när det viktigt att devisen Hela Sverige skall leva\r\nockså ges ett innehåll. Jag tycker att det har varit si\r\noch så med det hittills. En landsända som på senare\r\når har fått lida på grund av tidigare goda tider är\r\njust Skåne. Alltför ofta har vi skåningar bemötts\r\nlätt överseende när vi krävt en rättvisare fördelning\r\nav statens totala kaka.</pre><pre>Skånskt näringsliv har genomgått en hårdför\r\nstrukturomvandling. I dag är närmare 18 000\r\npersoner öppet arbetslösa och drygt 20 000\r\npersoner är sysselsatta i olika AMS-åtgärder.\r\nArbetslösheten i Malmö och Helsingborg är\r\nfaktiskt högre än i flera av skogslänen.</pre><pre>Herr talman! Det är därför som vi i Skåne nu också\r\nvill ha vår rimliga del av de satsningar som regering\r\noch riksdag är beredda att göra. Det handlar om att\r\nbygga ut infrastrukturen med vägar och järnvägar,\r\nsatsa på forskning och utbildning och sprida\r\nkulturen över hela vårt land. Nu behövs verkligen\r\nstora insatser för att ge Sverige och Skåne en ny\r\nstart. Tyvärr måste jag då konstatera att Skåne inte\r\nfick en enda krona av regeringens senaste\r\ninfrastrukturpaket. Det kritiserade jag\r\nkommunikationsministern för i förra veckan.</pre><pre>Öresundsbron verkar nu äntligen komma, även om\r\nvissa statsråd tydligen fortfarande försöker sätta\r\nkäppar i hjulen för den. Väg- och järnvägsnätet i\r\nSkåne måste rustas upp, inte minst som en\r\nförberedelse inför bron. Några exempel på projekt\r\nsom kan komma i gång mycket snabbt är\r\nelektrifieringen av järnvägen Malmö--Ystad--\r\nSimrishamn, en motorväg Lund--Gårdsstånga på E\r\n66, fr.o.m. i dag tror jag att den heter något annat,\r\nförbättringar av det nuvarande motorvägsnätet, en\r\nny ringled kring Ystad, satsningar på flera mindre\r\nvägar och förbättringar på Sturups flygplats. Det är\r\nalltså saker som kan komma i gång på en gång.</pre><pre>Herr talman! Staten har det övergripande ansvaret\r\nför högre utbildning och forskning. En av nycklarna\r\ntill framgång för vårt land och en möjlighet att öka\r\nproduktiviteten är förkovran. Det gäller också\r\nförkovran på den högre nivån. Här har universitets-\r\noch högskoleutbildningarna i Lund, Malmö och\r\nKristianstad och den härtill kopplade forskningen\r\nen mycket stor betydelse. En fortsatt positiv\r\nutveckling av Lunds universitet är betydelsefullt för\r\nhela Sydsveriges utveckling, i synnerhet nu när\r\nkonkurrensen hårdnar i det nya Europa.</pre><pre>Herr talman! Tillåt mig slutligen ta upp\r\nfördelningen av det statliga kulturanslaget. Min\r\nmotion handlar nämligen om det också. Operan\r\noch Dramaten får i årets budgetförslag nästan 400\r\nmilj.kr. vilket är drygt 30 milj.kr. mer än de\r\nsammanlagda bidragen till landets regionala och\r\nlokala teater-, dans- och musikinstitutioner. Som\r\nskånsk jämförelse kan nämnas att Malmö\r\nstadsteater får ca 45 milj.kr. i statligt bidrag nästa\r\når och Dramaten får ca 145 milj.kr. Helsingborgs\r\nsymfoniorkester får i dag ungefär 7 milj.kr.\r\nStockholms konserthusstiftelse får 23,5 milj.kr.</pre><pre>Detta är skillnader som i mitt tycke är orimligt\r\nstora. Vi behöver ett levande kulturliv över hela\r\nlandet. De statliga kulturpengarna behöver därför\r\nfördelas mer rättvist. Ett konkret sätt att få ett mer\r\njämlikt utbud av teater och musikteater är att\r\nnationalscener skall kunna inrättas också utanför\r\nhuvudstaden.</pre><pre>Herr talman! I det nya Europa formas slagkraftiga\r\nregioner och nationsgränser rivs. I detta perspektiv\r\nter det sig än viktigare att Sveriges skilda regioner\r\nfår ökat självstyre. Men det räcker inte bara med\r\neget ansvar och möjlighet att bestämma själv. Skall\r\ndet bli någon verklighet av uttrycket Hela Sverige\r\nskall leva, måste också de statliga medlen fördelas\r\npå ett rättvisare och rimligare sätt.</pre><pre>Skåne har länge hamnat i strykklass. Nu vill vi ha\r\nvår beskärda del. Det är inte bara i Norrbotten som\r\nmissnöjet gror. Också skåningar är på krigsstigen\r\nmot centrala beslutsinstanser.</pre><pre>Herr talman! Jag tror att riksdagen har all\r\nanledning att ta de regionala ropen på allvar.</pre><pre>Anf. 70  ANDERS G HÖGMARK (m) replik:</pre><pre>Herr talman! Jag har i sak ingenting att invända\r\nmot Olle Schmidts beskrivning av behovet att\r\nutveckla södra Sverige. Inom parentes sagt tror jag\r\natt Sydsverige har en utomordentligt viktig roll att\r\nspela framöver i regionernas Europa. Det var\r\nframför allt Olle Schmidts inledning som jag tänkte\r\nberöra. Han tyckte att motionen med de 32\r\nyrkandena hade fått en något lättvindig behandling\r\ni utskottet.</pre><pre>Vi har i år haft den modellen att vi har fått samtliga\r\nyrkanden till arbetsmarknadsutskottet, oavsett\r\nvilket fackutskott de egentligen berör. Det har\r\nkanske varit en mindre lyckosam princip. Det har\r\nskapat problem av detta slag för vårt utskott, när\r\nmotioner har inrymt en lång rad yrkanden som\r\nkanske skulle ha kommit till kulturutskottet eller\r\nandra utskott. Det är skälet. Sedan kan man alltid\r\ndiskutera vilken modell som är den bästa. Vi har i\r\når funnit att detta är en mindre bra modell. Det kan\r\nfinnas anledning för dem som hanterar\r\nfördelningsfrågorna att ta fasta på detta. Det är inte\r\nfråga om någon nonchalans, utan det har blivit en\r\nföljd av en teknik som har varit mindre\r\nframgångsrik.</pre><pre>Anf. 71  OLLE SCHMIDT (fp) replik:</pre><pre>Herr talman! Jag ber att få tacka Anders G\r\nHögmark för denna förklaring. Det känns bra att\r\nockså utskottet har uppmärksammat dessa\r\nproblem. Jag har inte så många månader i\r\nriksdagen bakom mig. Men innan jag tog mig an att\r\nskriva denna motion, hade jag bibringats\r\nuppfattningen att yrkandena delades mellan\r\nutskotten och behandlades separat. Så har nu inte\r\nskett. Det är klart att jag, när jag tittar igenom\r\nyrkandena med olika förslag, känner det som att de\r\nbehandlas i några meningar och avfärdas av\r\nutskottet. Jag inser arbetsmarknadsutskottets\r\nbekymmer, men jag tycker inte att det känns riktigt\r\nbra.</pre><pre>Jag får ta det som en lärdom till nästa år och se till\r\natt väcka, om inte 32 olika motioner, så i varje fall\r\nett mycket högre antal motioner. Jag tror dock att\r\ndet för läsvärdet och måhända även för sättet att\r\nbehandla motionerna på i riksdagen, inte i alla\r\nsammanhang är nödvändigt att skriva så många\r\nmotioner. Det kan vara bra att sammanställa\r\nproblem i en motion. Vi får överväga från vår sida\r\noch följa de riktlinjer och regler riksdagen har i\r\ndetta sammanhang.</pre><pre>Anf. 72  BENGT HURTIG (v):</pre><pre>Herr talman! Jag skall något kommentera den\r\ndiskussion som har förts tidigare i dag när det gäller\r\nEuropeiska gemenskapen eller Europeiska\r\nunionen. Där lever i dag ungefär 45 miljoner\r\nmänniskor i fattigdom, enligt EG:s eget sätt att\r\nmäta. Vissa forskare hävdar att andelen fattiga i\r\ndetta område ökar.</pre><pre>Arbetslösheten har stigit i princip under hela 80-\r\ntalet och håller sig nu omkring 10 %.\r\nArbetslösheten slår inte minst hårt mot tidigare\r\nstarka industriregioner i mellersta England, i\r\nBremenområdet i Västtyskland, i södra Belgien, i\r\nBaskien i norra Spanien osv.</pre><pre>Borttagandet av handelshinder och tullar gynnar\r\nfrihandel och ekonomisk tillväxt, som vi nu mäter\r\ntillväxt. Men den ekonomiska integrationen för\r\nockså med sig ökade regionala klyftor och klyftor\r\nmellan människor.</pre><pre>Den tidigare regionalpolitiken inom EG har inte\r\nförmått påverka denna utveckling. För att inte de\r\nökade klyftorna inom området skulle leda till\r\noöverbryggbara motsättningar, har\r\nregionalpolitiken efter Enhetsakten skärpts sedan\r\n1987. Trots denna skärpning tycks, enligt tillgänglig\r\nstatistik, klyftorna ha fortsatt att öka, mätt i\r\ngenomsnittlig köpkraft per invånare. Det tar\r\nförmodligen en viss tid innan även dessa insatser\r\nger resultat.</pre><pre>Inkomstskillnaderna mellan olika regioner är med\r\nvåra mått mätt ofantliga. I de två rikaste regionerna\r\när den genomsnittliga inkomsten fyra fem gånger\r\nstörre än i de två fattigaste regionerna. Där kan\r\nman tala om inkomstklyftor. I de tio sämsta\r\nregionerna var arbetslösheten 1989 i snitt 23 %,\r\nmedan den var bara 3 % i de tio bästa regionerna.</pre><pre>Den marknadsorientering och de skärpta\r\nkonkurrenskrav på samhällelig verksamhet som nu\r\nprioriteras av regeringen kommer med stor\r\nsannolikhet att leda till ökade regionala klyftor, om\r\ninga motåtgärder vidtas. När statlig verksamhet\r\ninom domänverket, Vattenfall, televerket,\r\npostverket, SJ och flygtrafiken avregleras, kommer\r\nmöjligheten att föra över vinster från lönsamma\r\ndelar av verksamheten till mindre lönsamma att\r\nkraftigt begränsas. Sådana delar ligger ofta inom\r\nstödområdet och andra utsatta regioner. Det har\r\nockså flera talare i dag berört, bl.a. Bertil Måbrink.</pre><pre>Dessutom vidtar regeringen en rad åtgärder som\r\nökar osäkerheten om framtiden i stora delar av\r\nlandet. Utförsäljningen av de statliga\r\nbasindustrierna är en sådan åtgärd. En annan\r\nåtgärd är slopandet av den statliga\r\nmineralprospekteringen som leder till att\r\nsulfidmalmsgruvorna inom några år tynar bort.\r\nSärskilt Norrbottens och Västerbottens län drabbas\r\nav denna utveckling. De ständiga kraven på\r\nnedskärning av offentlig verksamhet inom\r\nkommuner och landsting skapar osäkerhet inte\r\nbara bland offentliganställda utan också bland en\r\nmängd privata entreprenörer, som är beroende av\r\nden offentliga verksamheten. Manipulerandet med\r\nriskkapitalförsörjning har också förvirrat\r\nsmåföretagarna och försvagat regionalpolitiken.</pre><pre>Det vi sett hittills av den konkreta EG-\r\nanpassningen i Sverige har inneburit nedskärningar\r\noch försvagningar på en rad områden.</pre><pre>Senfärdigheten när det gäller att få i gång\r\ninfrastruktursatsningar av regionalpolitisk\r\nbetydelse bidrar också till svårigheterna. Enligt\r\nVänsterpartiets krav borde under det kommande\r\nbudgetåret några hundra miljoner ytterligare\r\nkunna satsas inom infrastrukturområdet i den\r\nnordliga regionen.</pre><pre>I Norrbottens län är det få som kan försvara den\r\nnuvarande stödområdesindelningen, där Älvsbyns\r\nkommun, Markbygdens kyrkobokföringsdistrikt\r\nsamt Edefors och Gunnarsbyns församlingar i\r\nBodens kommun tillförts stödområde 2 utan\r\nnärmare motivering. Likaså hamnade dessa\r\nområden utanför den särskilda utvidgningen av\r\nområdet för nedsättning av socialavgifter, trots att\r\nde har stora likheter med andra, mer lyckosamma\r\nområden i andra län. Jag vill på denna punkt yrka\r\nbifall till Karl-Erik Perssons meningsyttring\r\navseende moment 13, som gäller Älvsbyns\r\nkommun, vilket innebär ett bifall till Leif\r\nMarklunds, Per-Ola Erikssons och min motion i\r\ndetta ärende.</pre><pre>Särskild uppmärksamhet borde ägnas situationen i\r\nkommuner som Kalix och Arjeplog. På den senare\r\norten diskuteras flera projekt, däribland etablering\r\nav ett center för rehabilitering av arbetsskadade.\r\nJag hoppas att den särskilda Arjeplogsgruppen som\r\ntillsatts ägnar särskild omsorg åt den frågan.\r\nMålsättningen för Arjeplogsgruppen borde vara att\r\nåterskapa minst lika många arbetstillfällen som de\r\nsom nu försvinner på grund av att gruvbrytningen\r\nupphör.</pre><pre>Moment 60 i betänkandet, där\r\nNorrbottensfrågorna behandlas, är så konstruerat\r\natt yrkanden som egentligen inte är motsatta i\r\ntexten ställs mot varandra. I flera fall kommer\r\nemellertid mina yrkanden att behandlas i annan\r\nordning, när vi behandlar televerket, SJ osv. Jag\r\navstår därför från yrkande i detta sammanhang.\r\nSjälvfallet stöder hela mitt parti de yrkanden\r\nrörande Norrbottens län som avses i detta moment.</pre><pre>Anf. 73  EWA HEDKVIST PETERSEN (s):</pre><pre>Herr talman! För mig som norrbottning är det\r\nangeläget att gå upp i denna regionalpolitiska\r\ndebatt. Det är viktigt att än en gång peka på att vi i\r\nden regionalpolitiska debatten måste ha en helhet.\r\nMan måste se på regionerna och länen som\r\nhelheter, där man skall skapa livsvillkor för\r\nmänniskorna, så att de kan arbeta och bo och känna\r\natt de trivs och kan bo kvar. Debatten i dag har visat\r\natt många pekar på denna helhetssyn på\r\nregionalpolitiken.</pre><pre>Man kan inte låta hela landet leva enbart genom\r\nsärskilda medel över regionalpolitiska anslag. Det\r\nkrävs att man också lägger stor vikt vid att det finns\r\nservice, arbete, kommunikationer och utbildning.\r\nDet handlar här om beslut under många olika\r\nanslag i statsbudgeten. Man måste alltså\r\nmålmedvetet se till att alla delar av landet har dessa\r\nmöjligheter.</pre><pre>Det jag nu säger har sagts många gånger i dag. Det\r\nsägs också mycket fint i den socialdemokratiska\r\nreservationen. Även borgerliga företrädare har\r\nsagt detta. Vi ser ändå att de regionala klyftorna i\r\nSverige nu kan öka betydligt. Det beror på att den\r\nborgerliga regeringen på många olika sätt föreslår\r\nåtgärder som vi vet inte främjar en regional balans\r\noch inte heller främjar möjligheterna att arbeta och\r\nbo i alla delar av landet.</pre><pre>Den borgerliga regeringen vill dra in pengar från\r\nkommunerna. Det innebär att möjligheterna för\r\nkvinnor att få arbete i alla kommuner, i\r\ninlandskommuner, beskärs. Som norrbottning vet\r\njag hur viktigt det är att det finns offentlig service.\r\nJag vet hur viktigt det är för speciellt kvinnorna. Jag\r\när därför mycket oroad över den framtid som\r\nmånga kommuner går till mötes, om de borgerliga\r\npartiernas förslag får slå igenom.</pre><pre>Socialdemokraterna på Norrbottensbänken har\r\nskrivit en motion där vi har försökt ha denna\r\nhelhetssyn på länet och den regionala utvecklingen.\r\nVi har tagit upp många förslag som jag tycker är väl\r\nvärda att beakta. Jag återkommer till det.\r\nDessförinnan vill jag peka på vad som händer just\r\nnu i Norrbotten.</pre><pre>Arbetslösheten ökar. Det har kommit prognoser\r\nför landet där det sägs att arbetslösheten kan öka\r\ntill uppåt 6--7 %. Arbetsmarknadsministern säger\r\natt det inte skall få ske. Men i Norrbotten har vi nu\r\nen arbetslöshet på uppåt 5 %. Det skulle ha varit\r\nintressant att få höra vad arbetsmarknadsministern\r\nsäger om det. Vi är snart uppe i 6 %. Han säger att\r\ndet inte skall få ske, att vi kommer upp till de\r\nsiffrorna.</pre><pre>Byggarbetslösheten är betydligt högre än 5 % i\r\nNorrbotten. Väldigt många byggnadsarbetare är\r\narbetslösa. De besparingar som nu skall ske inom\r\nkomvux och folkbildning kommer att innebära att\r\nmöjligheterna till vuxenutbildning, att minska\r\nklyftorna mellan unga och vuxna i utbildning,\r\nbeskärs. Detta sker samtidigt som man pratar om\r\nen helhetssyn.</pre><pre>Vi har industrikriser. De flesta känner till Ovako\r\noch andra industrikriser som, om de får blomma ut,\r\nkommer att innebära mycket stora svårigheter för\r\nNorrbotten.</pre><pre>I förra veckan beslutade den borgerliga majoriteten\r\nhär i riksdagen att lägga ner\r\nprospekteringsverksamheten. Det innebär att ett\r\ntjugofemtal anställda vid SGAB i Luleå kommer\r\natt sägas upp. I detta sammanhang vill jag säga att\r\ndet är viktigt att den kompetens som finns vid\r\nSGAB i Luleå tas till vara, när man nu skall bygga\r\nupp det mineralkontor som blev den kompromiss\r\nsom skulle slita den borgerliga interna striden om\r\nprospekteringen. Här finns en kompetens hos\r\nSGAB som det är mycket viktigt att ta vara på nu.</pre><pre></pre><pre>I den socialdemokratiska Norrbottensmotionen har\r\nvi pekat på just basindustriernas betydelse. Vi\r\nmotsätter oss också en utförsäljning av\r\nnaturtillgångarna i Norrbotten, som betyder väldigt\r\nmycket för vårt län.</pre><pre>Vi har pekat på högskolans betydelse. Vi behöver\r\nbredda högskolans verksamhet. Vi behöver få en\r\nlärarutbildning för årskurserna 4 till 9.</pre><pre>Vi har pekat på hur viktigt det är att se till att\r\nungdomar får arbete även i Norrbotten. Här pågår\r\nett mycket intressant samarbete mellan\r\nlänsarbetsnämnden och de lokala facken, där man\r\nanvänder otraditionella åtgärder. Det har gett goda\r\nresultat. Men om arbetslösheten går i höjden\r\nriskerar ungdomarna att drabbas speciellt hårt. Här\r\nmåste ges möjligheter till åtgärder.</pre><pre>Till slut vill jag ta upp frågan om utlokalisering. Vi\r\ntycker att det är viktigt att utlokaliseringen\r\nfortsätter när det skapas nya myndigheter.\r\nRiksdagen har inte rivit upp beslutet att nya\r\nmyndigheter skall utlokaliseras. Den verksamheten\r\nmåste fortsätta.</pre><pre>Sedan vill jag göra en kommentar till Olle Schmidt.\r\nHan säger att i Norrbotten gror missnöjet. Jo,\r\nmissnöjet gror, men inte alltid. Det beror på vilken\r\ncentralmakt man har. När vi hade en\r\nsocialdemokratisk regering hade vi visserligen\r\nåtskilligt att säga, men vi kände i alla fall stöd från\r\nden centralmakten. Det är faktiskt, tyvärr, en\r\nannan situation nu.</pre><pre>Anf. 74  PER STENMARCK (m):</pre><pre>Herr talman! Nästan alla riksdagens\r\nregionalpolitiska debatter handlar om problem,\r\nmen en ny politik kan öppna för nya möjligheter.\r\nDet är främst i det perspektivet som framtiden skall\r\nses.</pre><pre>Regionalpolitik kostar alltid pengar. Det brukar det\r\ngöra när man skall ta fram krispaket för att lösa\r\nproblemen. Möjligheter kräver investeringar, och\r\ninvesteringar kräver också pengar, men rätt\r\nutnyttjade kan de ge en god avkastning.</pre><pre>Skåne är en region som också har problem och\r\nsvårigheter. Många strukturkriser har\r\nkännetecknat utvecklingen under de senaste\r\ndecennierna. Det har gällt den nu till stora delar\r\nnedlagda varvsindustrin och gummiindustrin. Textil\r\noch konfektion blomstrade för inte alltför länge\r\nsedan. Varje år drabbas jordbruksnäringen av nya\r\nnedläggningar. Totalt sett är detta en utveckling\r\nsom påverkat hundratusentals människor.</pre><pre>Men det viktiga i dagsläget är att blicka framåt och\r\nse till de utvecklingsmöjligheter som finns.</pre><pre>Det finns ett antal saker som kan komma att\r\npåverka utvecklingen i Skåne under de närmaste\r\ndecennierna.</pre><pre>Det första och viktigaste är det beslut som\r\nriksdagen och det danska folketinget fattade i juni\r\n1991 om att bygga en bro mellan Malmö och\r\nKöpenhamn.</pre><pre>För Skånes del kommer Danmark och framför allt\r\nSjällandsområdet att utgöra det viktigaste\r\nnärområdet. Denna närhet har varken vi eller\r\ndanskarna utnyttjat i tillräcklig utsträckning.</pre><pre>Att bron inte redan står klar beror enbart på\r\nsenfärdighet på båda sidor om Öresund. Med den\r\nprocess som nu är i gång bör en kombinerad väg-\r\noch järnvägsförbindelse över Öresund kunna stå\r\nklar i slutet av 1990-talet. En sådan\r\ndirektförbindelse till kontinenten kommer i och för\r\nsig att få stor betydelse för Skånes framtida\r\nutveckling som en framgångsrik region. Detta har\r\nockså arbetsmarknadsutskottet påpekat i sitt\r\nbetänkande.</pre><pre>Med färjetrafikens utveckling över Östersjön och\r\nmed en bro över Öresund blir det också nödvändigt\r\nmed ett utbyggt järnvägssystem i Sydsverige.</pre><pre>Det är glädjande att en utbyggnad av\r\nvästkustbanan nu pågår. Så småningom kommer\r\ndenna att ha dubbelspår hela sträckningen mellan\r\nGöteborg och Malmö. Detta är ett klart framsteg.</pre><pre>Det hade varit ännu bättre om regeringens satsning\r\npå utbyggd väg- och järnvägstrafik dessutom hade\r\ninneburit en nödvändig satsning på elektrifiering av\r\njärnvägen mellan Malmö och Ystad. På sikt\r\nkommer detta att bli nödvändigt. Det kommer att\r\nunderlätta för den godstrafik som så småningom i\r\nallt större utsträckning kommer att söka vägar\r\ngenom det gamla Östeuropa.</pre><pre>Tidigare i debatten har påtalats det\r\nanmärkningsvärda i, att i den stora satsning på\r\ninfrastruktur i form av vägar och järnvägar som\r\npresenterades för någon vecka sedan gick inte en\r\nkrona till Skåne.</pre><pre>Avregleringen av flyget, som förhoppningsvis nu\r\nligger väldigt nära i tiden, är ett tredje område som\r\nkan komma att få stor betydelse för Skånes\r\nframtida utveckling. Därmed skapas möjlighet till\r\nkonkurrens på inrikesflyget och till mer av\r\ndirektflyg på utlandet. Det kortar avstånden både\r\ninom och utom Sverige.</pre><pre>Det är vidare också hög tid att vi börjar se Skåne\r\nsom den region den är. Inom Skåne finns tre\r\nlandsting, två länsstyrelser och ett stort antal\r\nkommuner, men det finns ingen som representerar\r\nregionen som helhet. Detta är ett allt större\r\nproblem, som kan komma att isolera oss i det\r\nsnabbt framväxande nya Europa.</pre><pre>I detta nya Europa handlar det inte primärt om att\r\ncentralisera besluten, utan om att decentralisera\r\ndem. Efter EG:s toppmöte i Maastricht har den s.k.\r\nsubsidiaritetsprincipen skrivits in i EG:s egen\r\nfördragstext. Den skapar möjligheter för enskilda\r\nregioner att påverka sin egen situation och att\r\nsamarbeta med regioner i andra länder.</pre><pre>Detta har vi en alltför liten beredskap för i Sverige.\r\nExakt hur detta skall lösas vet förmodligen ingen i\r\ndag. Men det som borde kunna vara en framkomlig\r\nväg är att låta exempelvis Skåne, och för den delen\r\nkanske ytterligare någon del av vårt land, bli\r\nfriregion. Inom denna ram borde regionen själv få\r\nmöjlighet att dels besluta i frågor som rör rent\r\nregionala funktioner, dels besluta i delar av frågor\r\nsom i dag beslutas av statliga organ.</pre><pre>Herr talman! På båda sidor om Öresund finns\r\navancerad vetenskaplig forskning. I olika\r\nsammanhang har påvisats att om denna verksamhet\r\nintegreras till en sammanhängande kunskapsregion\r\nkan denna få en sammanlagd tyngd som motsvarar\r\nde allra mest framstående forskningsregionerna i\r\nEuropa.</pre><pre>För Skåne och för Sverige som helhet är detta\r\nutomordentligt viktigt. Skånes demografiska\r\ntyngdpunkt är inte Stockholm, utan Malmö--\r\nKöpenhamn. Framtidsregionen är\r\nÖresundsregionen och inte en korridor mellan\r\nStockholm och Uppsala.</pre><pre>Det bör vara möjligt att uppnå en positiv utveckling\r\ninom ett område som innehåller\r\nuniversitetsstäderna Lund, Malmö, Köpenhamn\r\noch Roskilde, fyra stora sjukhus med avancerad\r\nmedicinsk forskning, två moderna flygplatser som\r\nkan utgöra varandras komplement och en bro för\r\nväg- och järnvägstrafik som binder samman allt\r\ndetta.</pre><pre>Att vi hittills inte nått dessa resultat beror enbart\r\npå att vi inte varit beredda att göra de nödvändiga\r\nsatsningarna. Framtiden får utvisa om vi under\r\n1990-talet kommer att ta till vara de möjligheter\r\nsom står till buds. I annat fall kommer även\r\nframtida regionalpolitiska debatter att handla mer\r\nom problem än om möjligheter.</pre><pre>Anf. 75  BENGT HURTIG (v) replik:</pre><pre>Herr talman! Per Stenmarck pratar om\r\nsubsidiaritetsprincipen och om att regionerna inom\r\nEuropa skall få klara sin utveckling genom ökat\r\nsjälvstyre. Men regionerna i Europa, liksom\r\nregionerna i vårt land, har väldigt olika\r\nförutsättningar. Somliga regioner har stora\r\nbefolkningskoncentrationer och en högteknologisk\r\nindustri, och andra regioner har industriområden\r\nsom slås ut. Det här mönstret känner vi väl igen\r\nfrån hela OECD-världen.</pre><pre>Är det inte en avsevärd risk, Per Stenmarck, om det\r\ninte finns en övergripande, styrande hand över de\r\nregioner som skall sköta sig själva, för att vissa\r\nregioner får en mycket hög tillväxt medan andra\r\nhamnar i bakvattnet?</pre><pre>Anf. 76  PER STENMARCK (m) replik:</pre><pre>Herr talman! Låt mig först och främst säga att det\r\ninte är tal om att avveckla någon nationalstat. Jag\r\nutgår från att Sverige kommer att finnas kvar även\r\ni fortsättningen och ha ett övergripande ansvar för\r\nmycket som kommer att inträffa i vårt land i\r\nframtiden.</pre><pre>Det är bara att konstatera, som Bengt Hurtig säger,\r\natt det är mycket olika förutsättningar i olika delar\r\nav landet. Men låt oss då dra nytta av de olika\r\nförutsättningarna! Låt oss skapa en möjlighet för\r\nalla dessa olika regioner att utvecklas var och en för\r\nsig! Jag är övertygad om att vi kommer att kunna\r\ndra nytta av att de får utvecklas fritt, och kanske\r\ninte på det sätt som hittills har skett i vårt land.</pre><pre>Anf. 77  BENGT HURTIG (v) replik:</pre><pre>Herr talman! Det vi hittills har sett i vårt land när\r\ndet gäller påverkan av den övergripande\r\nregionalpolitiken är att EG-politiken har använts\r\nsom argument för att halvera stödområdets storlek,\r\nför att minska de maximala nivåerna när det gäller\r\nlokaliseringsbidrag och även för att minska\r\ntransportstödet. Det minskar naturligtvis\r\nmöjligheten att stärka förutsättningarna centralt i\r\nvåra regioner, som hotas av att bli eftersatta.</pre><pre>Det går inte att lämna över ansvaret till enskilda\r\nregioner som av olika skäl är på tillbakagång. Man\r\nmåste, som EG också ursprungligen har tänkt sig,\r\ngå in med centrala fonder och central styrning för\r\natt balansera de här regionerna mot varandra, så att\r\nutvecklingen inte blir så olika. Hittills har det blivit\r\nvåldsamt stora klyftor inom EG.</pre><pre>Anf. 78  PER STENMARCK (m) replik:</pre><pre>Herr talman! Det som vi hittills har sett, Bengt\r\nHurtig, är en centralstyrning från\r\nStockholmsregionen, inte en styrning från EG, inte\r\nen regional utveckling. Det är den regionala\r\nutvecklingen som jag tycker att vi nu skall öppna\r\nför, och det var därför som jag i mitt anförande\r\ntalade om att vi kanske borde skapa möjligheter för\r\nnågra av dessa regioner att utvecklas som s.k.\r\nfriregioner, för att pröva hur utvecklingen blir där\r\noch se om vi kan omsätta det i större skala därefter.\r\nJag är övertygad om att vi alla skulle vara betjänta\r\nav det och att det skulle kunna skapa en god\r\nutvecklingsmöjlighet inför framtiden.</pre><pre>Tredje vice talmannen anmälde att Bengt Hurtig\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 79  JAN JENNEHAG (v):</pre><pre>Herr talman! Jag tänkte uppehålla mig vid ett\r\nförhållande som gäller omstruktureringen av det\r\nmilitära försvaret och försvarsindustrin.\r\nVänsterpartiet anser att vi bör minska det militära\r\nförsvaret. Förbandsnedläggningar och minskade\r\nbeställningar till krigsindustrin är i sig önskvärda,\r\nmen det medför naturligtvis problem. En hel del\r\nkommuner är extremt beroende av försvarets\r\nverksamhet, både vad gäller själva förbanden och\r\nvad gäller industriernas verksamhet.</pre><pre>I betänkandet säger majoriteten att det finns en\r\nhandlingsberedskap inbyggd i arbetsmarknads- och\r\nregionalpolitiken. Det är självklart -- fattas bara\r\nannat. Frågan är om den handlingsberedskapen\r\nräcker till för de åtgärder som dels är genomförda,\r\ndels kommer att genomföras. De räcker alltså inte.\r\nDet är inte handlingsberedskapen i sig utan hur\r\nkvalificerad den är och vilka effekter den kan få\r\nsom är avgörande.</pre><pre>Svensk industri behöver kvalificerade\r\nsamhällsbeställningar. Ett exempel på det är JAS-\r\nprojektet. Vi menar att den största betydelsen\r\nnaturligtvis inte är försvarspolitisk; Sverige\r\nbehöver inte ett så kvalificerat vapensystem för att\r\nkunna hävda vårt territorium och vår\r\nsjälvständighet. Däremot behöver svensk industri\r\nobjekt för att utveckla teknik. JAS-projektet är\r\nperfekt ur den synpunkten.</pre><pre>Viktiga delar av teknikutveckling, liksom i övriga\r\ndelar av industrivärlden, sker genom\r\nförsvarsindustrin. När vi minskar på\r\nförsvarsindustribeställningar behövs ett planerat\r\noch långsiktigt arbete, där försvarsindustrins\r\nkapacitet överförs till civila områden. Marknaden\r\nkommer inte att göra det, inte heller den\r\ntraditionella arbetsmarknadspolitiken och\r\nregionalpolitiken. Det här gäller den långsiktiga\r\nutvecklingen.</pre><pre>Vad kan vi då säga om den handlingsberedskap som\r\nfinns inbyggd och dess förmåga att lösa kortsiktiga\r\nproblem? Ja, även där kan vi se att effekten är\r\notillräcklig. Karl-Erik Persson nämnde t.ex. de\r\neffekter som nedläggningen av I 3 i Örebro har fått\r\nför bygden. Självfallet skulle den här\r\nhandlingsberedskapen då ha kommit till uttryck,\r\nmen icke -- inte ens den självklara möjligheten att\r\nlokalisera SCB:s totala verksamhet vill\r\nutskottsmajoriteten diskutera.</pre><pre>Det är alltså så att den handlingsberedskap som\r\nfinns inbyggd i arbetsmarknads- och\r\nregionalpolitiken inte räcker, varken till den\r\nlångsiktiga eller till den kortsiktiga utvecklingen,\r\noch när det gäller omstruktureringen av svensk\r\nförsvarsindustri krävs åtgärder av ett helt annat slag\r\ni fråga om långsiktighet och planering från\r\nsamhällets sida.</pre><pre>Anf. 80  LEIF MARKLUND (s):</pre><pre>Herr talman! Ewa Hedkvist Petersen har i sitt\r\ninlägg utvecklat regionalpolitikens betydelse för ett\r\nlän som Norrbotten och även utvecklat den motion\r\nsom vi på Norrbottensbänken har skrivit\r\ntillsammans. Jag kommer därför i mitt inlägg att\r\nbegränsa mig till motion A403.</pre><pre>Den behandling som Älvsbyns kommun i\r\nNorrbottens län har fått av författaren till\r\npropositionen om regionalpolitik är förvånande,\r\nför att inte säga mycket märklig, avseende\r\nförändringen av stödområdesindelningen och\r\nnedsättningen av arbetsgivaravgifterna. Det\r\nframgår också av propositionen att länsstyrelsen\r\nytterligare bör uppstrama möjligheterna att få\r\nglesbygdsstöd, vilket kommer att strypa Älvsbyns\r\nmöjlighet att överleva i framtiden. En sådan\r\ntillämpning kommer att slå mycket hårt mot\r\nkommunen.</pre><pre>Den föreslagna utformningen innebär bl.a. att\r\nnedsättningen av arbetsgivaravgiften skall utvidgas\r\natt omfatta huvuddelen av stödområde 2, dock inte\r\nÄlvsbyn. Det förvånar mig stort. Med denna\r\nutformning av förslaget blir Älvsbyn den enda\r\nkommunen i de fyra nordligaste länen som är kvar i\r\nstödområde 2. Därmed blir inte Älvsbyns kommun\r\nberättigad till en ytterligare sänkning av\r\narbetsgivaravgiften till 10 %.</pre><pre>Frågan om inplacering i stödområde 1 har tidigare\r\nvarit föremål för behandling i kammaren, bl.a. då\r\nregionalpolitiken var föremål för en proposition\r\n1990. Vid detta tillfälle skrev utskottet att Älvsbyn\r\nborde behandlas generöst när det gällde\r\nlokaliseringsbidrag.</pre><pre>Under våren 1991 var frågan åter föremål för en\r\nutskottsbehandling. Då avslogs min motion med\r\nmotivet att för kort tid hade gått och att det var\r\nsvårt att göra en bedömning av hur det hade slagit\r\nför Älvsbyn.</pre><pre>Då nu frågan om inplaceringen i stödområde för\r\nÄlvsbyn åter är föremål för kammarens\r\nbehandling, avstyrks motionen med en ännu\r\nsvagare motivering än tidigare. Nu är motiveringen\r\natt regeringen förutom att tillfälligt placera en\r\nkommun i stödområde även kan lämna högre\r\nlokaliseringsbidrag. Det är i princip samma sätt\r\nsom tidigare, men med en utspridning och\r\nutvidgning av stödområdesindelningen som gör mig\r\nmycket förvånad över motiveringen.</pre><pre>Då man tittar på listan över kommuner som\r\nkommer att omfattas av en nedsättning av\r\narbetsgivaravgiften med 10 %, är det för mig helt\r\nobegripligt att inte Älvsbyn finns med. I dag råder\r\nen situation i Älvsbyn som minst sagt inte är ljus. I\r\ndagarna kommer 80 anställda att varslas i den\r\nstörsta industrin, nämligen Älvsbyhus. Den av\r\nregeringen tillskapade osäkerheten kring\r\nbostadsfinansieringen har gjort att efterfrågan\r\nminskar, om den inte helt upphör.</pre><pre>Herr talman! Förhoppningen att det var ett misstag\r\natt Älvsbyn inte var med på listan är borta.\r\nFöreträdare från Älvsbyn har framfört en\r\nhemställan till utskottet för att uppmärksamma\r\nutskottet på att Älvsbyn kanske har glömts bort i\r\nskrivningen -- men utan resultat. Dessutom har min\r\nmotion avstyrkts. Det är påfallande klart att\r\nÄlvsbyn har ställts utanför.</pre><pre>Herr talman! Jag yrkar bifall till motion A403, som\r\ndärmed sammanfaller med Bengt Hurtigs yrkande\r\ni tidigare inlägg.</pre><pre>Anf. 81  EVA ZETTERBERG (v):</pre><pre>Herr talman! Jag undrar vad det är för ödets nyck\r\nsom gör att det är just den 1 april som ett ärende tas\r\nupp som handlar om arbetsmarknad och\r\nregionalpolitik, och som sträcker sig över så vida\r\nfält och stora områden att det nästan är omöjligt att\r\nföra en sådan debatt.</pre><pre>Det jag vill diskutera rör min region, Stockholm,\r\nsom jag tycker är mycket eftersatt i en rad olika\r\navseenden. Men man kan fundera över hur\r\ndebatten läggs upp. Här går var och en upp i\r\ntalarstolen och talar för sitt län eller område eller\r\nutifrån en viss aspekt. Jag kan inte se var den röda\r\ntråden finns i dag eller hur debatten skulle kunna\r\nföras på annat sätt. Men det kan anstå till ett annat\r\når och en annan första april att ha en annan dagens\r\nordning.</pre><pre>Herr talman! Jag tror att vi stockholmare i gemen\r\när oerhört stolta över att leva i\r\nStockholmsregionen. Vi tycker att vi har en bra\r\nhembygd. Ofta talar man här i riksdagen om sina\r\nhemlän, men då är det andra delar av Sverige som\r\nnämns. Stockholm lyfts sällan fram. Det finns\r\nmycket positivt att ta fasta på i\r\nStockholmsregionen. Vänsterpartiet vill på olika\r\nsätt medverka till att lyfta fram\r\nStockholmsregionen.</pre><pre>Men jag hoppas att ingen inbillar sig att\r\nStockholmsregionen skulle vara särskilt gynnad i en\r\nrad avseenden. Vi vet att arbetslösheten i\r\nStockholms län i dag påminner om situationen i\r\nNorrland. Stockholm står inte långt efter. Kanske\r\när arbetslösheten procentmässigt lägre. Men i dag\r\när omkring 40 000 personer arbetslösa i Stockholms\r\nlän. Vi vet också att det är just ungdomar i vårt län\r\nsom drabbas. I dag rör det sig om närmare 10 000\r\nungdomar. I prognoser framkommer det att det\r\ninom en snar framtid kan röra sig om att 11 000\r\nungdomar i Stockholms län står utan arbete. Jag\r\nbehöver inte gå in på vilka katastrofala följder det\r\nhär kan få på sikt. Det vet ni alla om.</pre><pre>Vi kan gå vidare och titta på socialbidragen.\r\nStockholms kommun och kranskommunerna i\r\nStockholms län hör till de kommuner i landet vilkas\r\nkostnader för socialbidragen ökar kraftigt. När\r\nman jämför 1991 med 1990 rör det sig om en ökning\r\npå omkring 20 %. Vi vet även där att ungdomarna\r\nstår för den största ökningen -- särskilt i Stockholms\r\nstad.</pre><pre>Det finns undersökningar som har sett över\r\nmyterna om stockholmarna, t.ex. att\r\nstockholmarna skulle ha det särskilt bra\r\nekonomiskt. Det har visat sig att\r\nlevnadsomkostnaderna för stockholmarna är\r\navsevärt mycket högre än vad de är för människor\r\nmed samma inkomster och boendemiljö i andra\r\ndelar av vårt land.</pre><pre>Vi vet också att Stockholm får betala en hel del\r\nextra för den sociala utslagning som råder i stora\r\ndelar av länet.</pre><pre>Som stockholmare är jag naturligtvis oerhört oroad\r\növer den kommunalekonomiska utredningen. Nu\r\nfinns det de som säger att de redovisade effekterna\r\ninte kommer att bli så kraftiga som det aviserades\r\nfrån början. Men även 1 % nedskärning i\r\nkommunernas ekonomi är tillräckligt allvarligt.</pre><pre>För Stockholms stad har det för budgeten 1993\r\ndiskuterats en nedskärning på 700 milj.kr. Var och\r\nen förstår vad det kommer att innebära när det\r\ngäller nedskärningar på den sociala servicen.</pre><pre>I söderkommunerna i Stockholms län, Huddinge\r\noch Haninge, diskuteras i dag katastrofala\r\nnedskärningar. Barnstugor, bibliotek och annan\r\nkommunal service kan komma att läggas ner. Det\r\när just den typ av service som skulle behöva\r\nförstärkas för dem som mest behöver den.</pre><pre>I den kommunalekonomiska kommittén har det\r\nvarit en diskussion om att slopa den inomregionala\r\nskatteutjämningen. Där skulle de söderkommuner\r\nsom har dålig ekonomi belastas ytterligare. Jag\r\ntycker att det är att frånta landstinget möjligheten\r\natt stärka fattiga kommuner gentemot svaga.</pre><pre>Vänsterpartiet har väckt en motion. Jag yrkar inte\r\nbifall till den, men jag vill hävda att den inte har\r\nblivit särskilt väl beaktad. Regeringen måste nu\r\nsatsa på ROT-program och att bygga ut\r\nkollektivtrafiken -- alltså inte vänta på att\r\nDennisöverenskommelsen med tyngdpunkt på\r\nmotorvägar och motorleder i väster- och österled i\r\nförsta hand skall tillgodoses. Den kollektiva\r\ntrafiken bör stärkas.</pre><pre>Flera talare har varit inne på kvinnoperspektivet\r\nnär det gäller budget, glesbygd och att leva i olika\r\ndelar av vårt län. Jag tycker att kollektivtrafiken i\r\nStockholms län i allra högsta grad kommer in i den\r\ndiskussionen. Det är framför allt kvinnor som åker\r\nkollektivt och skulle vara betjänta av att få en\r\nbättre kollektivtrafik.</pre><pre>Vi i Vänsterpartiet har också lyft fram\r\nskärgårdsfrågor i motionen. Stockholm är inte\r\nensamt om att ha en vacker skärgård. Det finns en\r\nhel rad förslag i vår Stockholmsmotion som skulle\r\nförbättra skärgårdsmiljön. Men det krävs också att\r\nde avarter av skärgårdstrafik som finns i dag\r\nåtgärdas och att man rustar upp bryggor m.m.</pre><pre>Jag slutar mitt anförande här, och jag vill hänvisa\r\ntill vår motion. Där finns en rad yrkanden. Jag\r\ntycker inte att motionen inte i tillräcklig grad har\r\nblivit beaktad. Jag hoppas att frågorna återkommer\r\ni andra utskott och att de kan få en mer reell\r\nbehandling.</pre><pre>Jag vill gärna hänvisa till en socialdemokratisk\r\nmotion av Anita Johansson m.fl. som också pekar\r\npå viktiga insatser för just kvinnor i Stockholms län.</pre><pre>Anf. 82  ELVY SÖDERSTRÖM (s):</pre><pre>Herr talman! I utskottets övervägande kan vi läsa\r\natt arbetslösheten i Västernorrlands län i februari\r\n1992 var 4,8 %, vilket innebär en ökning med två\r\nprocentenheter i förhållande till samma tid förra\r\nåret.</pre><pre>I stället för att arbetslösheten har ökat med två\r\nprocentenheter, kan vi konstatera att\r\narbetslösheten i det närmaste har fördubblats i vårt\r\nlän. Räknar vi in de som är föremål för någon form\r\nav åtgärder kommer vi upp i 14 000 personer som\r\nsaknar fast arbete i vårt län. Vidare framgår det av\r\nbetänkandet att Västernorrland har haft en negativ\r\nbefolkningsutveckling under perioden 1980--1991.\r\nMinskningen ligger på 2,5 %.</pre><pre>Ja, så inleder utskottet sina motiv för att avstyrka\r\nmotionerna A420 och A428. Man måste medge att\r\ndet är något besynnerligt. Insikten om situationen i\r\nvårt län finns, men insikten om vilka åtgärder som\r\nmåste vidtas saknas.</pre><pre>Den tidigare socialdemokratiska regeringen\r\nprioriterade regionalpolitiska insatser i\r\nVästernorrland. Som exempel kan jag nämna\r\nomlokaliseringen av Linjeflygs bokningskontor till\r\nÖrnsköldsvik, Folksams etablering i Kramfors,\r\netableringen av SJ:s biljettcentral i Ånge,\r\netableringen av statens institut för handikappfrågor\r\ni skolan i Härnösand och byggandet av Deltavägen.</pre><pre>Vi i Västernorrland utgick från att den nuvarande\r\nborgerliga regeringen skulle fullfölja den\r\nambitionen. Men vi har ännu inte kunnat se några\r\nexempel på detta.</pre><pre>Herr talman! Det mycket svåra\r\narbetsmarknadsläget i Västernorrland kräver\r\nsnabba åtgärder för att pressa tillbaka\r\narbetslösheten.</pre><pre>Västernorrland har en betydande exportindustri,\r\nen industri som bidrar med en betydande del av\r\nlandets exportnetto. För att denna industri i\r\nframtiden skall ha liknande konkurrensvillkor som\r\nindustrin i övriga delar av landet krävs att\r\ninfrastrukturen byggs ut.</pre><pre>Herr talman! Västernorrlands infrastruktur har\r\nbrister som utgör ett hinder för ytterligare\r\nutveckling i vårt län. De områden som det rör sig\r\nom är en förstärkning och utbyggnad av\r\njärnvägsnätet, ett förbättrat vägnät, förbättrade\r\ntelekommunikationer samt en utbyggnad av\r\nhögskoleutbildningen.</pre><pre>Avgörande för näringslivets utveckling i\r\nVästernorrland är att kommunikationerna\r\nförstärks och byggs ut i vårt län. Detta är inte minst\r\nviktigt för utvecklingskraften i de mindre,\r\nbefintliga företagen och för nystartade företag.</pre><pre>Herr talman! När kommunikationsminister Mats\r\nOdell presenterade regeringens infrastrukturpaket\r\ntvingades vi i Västernorrland inse att regeringen\r\nendast satsar 50 miljoner av 4 miljarder på vårt län.\r\nI torsdags sade kommunikationsministern i en\r\ndebatt här i kammaren: ''När det gäller\r\nVästernorrlands län har för väg E 4 endast två\r\nstartklara objekt redovisats. Det ena är Vedabron.\r\nDet projektet låg så sent i december att - - - det var\r\nbättre att nu använda de pengarna till projekt som\r\nkan komma i gång. Dessa pengar har hamnat\r\nhuvudsakligen i Gävleborgs län, till en utbyggnad\r\nav E 4.'' -- ''Vedabron återkommer vi till'', tillade\r\nkommunikationsministern i slutet av sitt\r\nanförande. Det andra projektet när det gällde E 4 i\r\nVästernorrland nämnde kommunikationsministern\r\ninte alls.</pre><pre>Jag ställer mig frågan: När och hur skall regeringen\r\nkomma tillbaka? Vi vet att regeringen tänker\r\nfinansiera kommande infrastruktursatsningar med\r\natt sälja ut statliga företag. Med tanke på den\r\nkonjunktur som råder lär det dröja innan\r\nregeringen får loss dessa pengar.</pre><pre>Alla de arbetslösa människor som finns i\r\nVästernorrland har inte tid att vänta på dessa\r\npengar. Inte heller har näringslivet tid att vänta på\r\ndessa investeringar. Det är nu som de måste till.</pre><pre>Herr talman! I debatten tidigare i dag sade\r\narbetsmarknadsminister Börje Hörnlund att\r\ninlandsvägarna måste rustas upp. Det instämmer\r\njag och socialdemokraterna i. Men\r\nkommunikationsminister Mats Odell sade i\r\ndebatten i torsdags att han var förhindrad att\r\nanvända K1-anslaget till upprustning av\r\ninlandsvägarna. Om det blir pengar över på K1-\r\nanslaget kanske han skulle kunna använda delar av\r\ndet anslaget, men det var bara ''om''. Därför bör\r\nBörje Hörnlund tala med Mats Odell och se till att\r\nregeringen satsar på upprustning av\r\ninlandsvägarna.</pre><pre>Herr talman! Hägglunds i Örnsköldsvik och Sunds\r\nDefibrator i Sundsvall har ansökt om\r\nexportkrediter för export till Ryssland m.fl.\r\nöststater. Dessa ansökningar har lagts på hög, och\r\ningenting händer. Med generösare syn på\r\nexportkrediter till öststatsexport skulle länet få ett\r\nvärdefullt tillskott av arbetstillfällen. Företagen\r\nskulle kunna sätta i gång produktionen i full skala\r\nredan i morgon. Det skulle också ge arbetstillfällen\r\noch hjälp till självhjälp i Ryssland och övriga\r\nöststater. Detta är också ett måste för en utveckling\r\nav demokratin i dessa länder.</pre><pre>Herr talman! Vi i Västernorrland vill nu att\r\nregeringen presenterar åtgärder som visar att\r\nVästernorrland får fortsatt prioritet i\r\nregionalpolitiken. Satsa på utbyggnad av\r\ninfrastrukturen i vårt län! Det är en klok och bra\r\ninvestering, inte bara för Västernorrland utan för\r\nhela Sverige.</pre><pre>Anf. 83  HANS STENBERG (s):</pre><pre>Herr talman! Precis som Elvy Söderström nyss sade\r\nökar arbetslösheten i Västernorrland dramatiskt.\r\nVi har nu snart 5 % av arbetskraften i öppen\r\narbetslöshet. I dag går var fjärde byggnadsarbetare\r\ni Västernorrland arbetslös. Vi har också en mycket\r\nsnabb ökning av arbetslösheten. Det värsta är att\r\nlänsarbetsnämnden förutskickar att den ökningen\r\nkommer att fortsätta, så att vi hösten 1993 kommer\r\natt ha nära 8 % arbetslöshet i vårt län.</pre><pre>Det här är som alla förstår helt oacceptabla siffror.\r\nJag tycker också att man skall komma ihåg att det\r\nbakom dessa procentsatser döljer sig människor,\r\nmänniskor som kanske kommer att ha svårt att\r\nbehålla sin bostad, som tvingas sälja villor, tvingas\r\nsälja bostadsrätter och flytta till mindre lägenheter,\r\nfamiljer som inte kommer att kunna ta med sina\r\nbarn på en vanlig semester, därför att de inte har\r\nråd, vanliga människor som kommer att få sitt\r\nsjälvförtroende förstört därför att de känner att de\r\ninte längre behövs på arbetsmarknaden; vi vet vilka\r\nsociala problem en sådan situation kan föra med\r\nsig. -- Jag tycker att man skall hålla detta i minnet\r\nnär man pratar om arbetslöshet.</pre><pre>I det här läget är det nödvändigt att det snabbt\r\nvidtas åtgärder för att komma till rätta med\r\nsituationen. Därför såg vi från Västernorrlands sida\r\nfram mot det mycket omtalade infrastrukturpaket\r\nsom regeringen skulle komma med. Men när Mats\r\nOdell äntligen presenterade det blev vi verkligen\r\ndjupt besvikna.</pre><pre>Trots att vi i Västernorrland har landets sämsta\r\nvägnät fick vi inte en krona till våra vägar. Trots att\r\nvi har ett järnvägsnät som är i stort behov av\r\nupprustning fick vi mycket små resurser till det\r\nockså.</pre><pre>Vägverket i Västernorrland har tagit fram en lista\r\npå både stora och små projekt som kan startas med\r\nkort varsel -- några om bara någon månad men alla\r\npå listan inom ett år. Det är helt enkelt inte sant när\r\nregeringen säger att anledningen till att\r\nVästernorrland inte fick några infrastrukturpengar\r\när att det inte fanns några färdiga projekt. Det finns\r\ndet.</pre><pre>Förutom de investeringar som behövs i\r\ninfrastrukturen finns det i länet ett stort behov av\r\nupprustning av skolor och äldreboende,\r\ninvesteringar som kommunerna skulle göra om de\r\nhade ekonomiska möjligheter till det. Men när\r\nregeringen i det här pressade läget går ut och lägger\r\nsparkrav på kommunerna och aviserar nya\r\nsparkrav skapar det naturligtvis en sådan osäkerhet\r\natt de investeringarna inte kommer till stånd.</pre><pre>Vi har också ett stort behov av upprustning av\r\nbostäder -- i vårt län som i alla län i princip. Också\r\ndär skapar den osäkerhet som råder om den\r\nframtida bostadspolitiken en situation som gör att\r\nbostadsföretagen inte vågar satsa och göra de\r\ninvesteringar som är nödvändiga när det gäller\r\nboendet.</pre><pre>Herr talman! Jag vill avsluta med att ta upp en för\r\nVästernorrland mycket viktig fråga när det gäller\r\nden långsiktiga utvecklingen, och det är frågan om\r\nutvecklingen av högskolan. Vi har under senare år\r\nhaft en mycket positiv utveckling för högskolan i\r\nSundsvall/Härnösand. Denna positiva utveckling\r\nbröts tvärt i samband med regeringsskiftet.</pre><pre>Om vi skall kunna utveckla Mellannorrland till en\r\nlivskraftig region är det nödvändigt att vi får en\r\nstark högskola. Det är nödvändigt att vi på sikt kan\r\nutveckla högskolan i Sundsvall/Härnösand till ett\r\nuniversitet med fasta forskningsresurser, gärna i\r\nsamarbete med högskolan i Östersund.</pre><pre>Herr talman! Det är nödvändigt att det blir\r\npraktiska resultat av regeringens vackra tal om\r\nsatsning på vägar och järnvägar även för\r\nVästernorrlands del. Det är nödvändigt att\r\nkommunerna får praktiska möjligheter att\r\ngenomföra de upprustningar av skolor och\r\näldreboende som det finns så stort behov av. Det är\r\nnödvändigt att vi får klara besked om\r\nbostadspolitiken och att vi får en bostadspolitik\r\nsom gör det möjligt för oss att rusta upp våra\r\nbostäder.</pre><pre>Sist men inte minst behöver vi en omläggning av\r\nutbildningspolitiken så att det åter satsas på de små\r\noch medelstora högskolorna. Det är viktigt att vi\r\nkan utveckla högskolan i Sundsvall/Härnösand till\r\nett universitet med fasta forskningresurser.</pre><pre>Anf. 84  LAILA STRID-JANSSON (nyd):</pre><pre>Herr talman! Efter att under dagen noga ha\r\növervägt, ber jag att få yrka bifall till motion A452,\r\nden s.k. Gävleborgsmotionen.</pre><pre>Anf. 85  BIRGITTA WISTRAND (m):</pre><pre>Herr talman! Det är många som har talat om\r\nSverige i dag. Jag vill tala om Stockholm.\r\nStockholm är en stad med många möjligheter, och\r\ndet är Sveriges huvudstad. Men det är inte bara ett\r\ncentrum -- centrum för utbildning och mycket\r\nannat. Det är också min hembygd. Det är här jag\r\nhar gått i skola. Det är här jag har levt. Det är här\r\njag hör hemma och har mina rötter. Jag tycker att\r\ndet är viktigt att se på Stockholm som en stad för\r\nvanliga människor att leva och bo i.</pre><pre>Den fientlighet som finns mot Stockholm har\r\nförvånat mig mycket i kammaren. Det är som om vi\r\nskulle ha fått för mycket av allting. Jag håller med\r\nom att Stockholm är en stad präglad av både\r\ndynamik och många möjligheter. Men det är också\r\nviktigt att Stockholm fungerar på det här sättet. Det\r\när särskilt viktigt att Stockholm är\r\nkonkurrenskraftigt gentemot andra storstäder i\r\nEuropa. Det har inte bara regionalt och lokalt\r\nintresse. Det är ett riksintresse.</pre><pre>Stockholm är i många avseenden faktiskt en motor\r\ni hela utvecklingen i många andra delar av Sverige.\r\nDärför betyder en positiv utveckling för\r\nStockholmsregionen inte ett hot mot andra delar av\r\nlandet, utan det är bra för hela Sverige. Det som är\r\nbra för Stockholm är också bra för Sverige.</pre><pre>Trots detta har statsmakterna ofta behandlat\r\nStockholm mycket fientligt under 80-talet.\r\nRiksintresset av olika investeringar har förnekats.\r\nVi har fått särskilda straffskatter som riktar sig mot\r\nStockholm. Man har sagt att storstäderna inte har\r\nnågra särskilda problem, trots att de verkligen har\r\ndet. På detta sätt har vår region, och den stora\r\ntjänstesektorn vi har här påverkats negativt.</pre><pre>Det är därför mycket bra att den nya regeringen har\r\nlagt om politiken för tillväxt, sänkta skatter, ökad\r\nvalfrihet och med krafttag mot brottsligheten. Det\r\när till stor glädje för oss stockholmare. Det är\r\nemellertid viktigt att denna kursomläggning även\r\ngäller den alllmänna attityden till storstäder så att\r\nalla känner att Stockholm behövs.</pre><pre>Jag vill verkligen hålla med om att vi är gynnade på\r\nmånga sätt i Stockholm. Vi har en relativt hög\r\nskattekraft. Vi har tillgång till en stor och varierad\r\narbetsmarknad och ett rikligt utbud av service och\r\nkultur. Vi har många utbildningstillfällen.</pre><pre>Däremot är det mycket sällan någon från\r\nstatsmakternas sida tar upp våra speciella problem\r\noch de höga sociala kostnader och miljökostnader\r\nsom vi har här i Stockholm. Vi har större andel\r\narbetsresor, högre boendekostnader än övriga\r\nlandet, och vi tvingas köa till vård och omsorg. Vi\r\nbetalar driften för en rad stora institutioner av\r\nriksintresse. Vi löper större risk att utsättas för\r\nbrott. Det är därför viktigt att en sådan här\r\nstorstadsfaktor beaktas i regeringspolitiken, t.ex.\r\nvid utformning av statsbidrag.</pre><pre>Därför är det nu också betydelsefullt att se på\r\nStockholmsregionen inför ett framtida EG. Som\r\njag sade i min inledning -- det som är viktigt för\r\nStockholm är också viktigt för Sverige. I ett\r\nintegrerat Europa kommer Stockholmsregionen att\r\nspela en stor roll. Det vet vi. Vi vet att Mälardalen\r\nhar ett strategiskt läge.</pre><pre>Av produktivitetsdelegationens rapport framgår att\r\nStockholmsregionen, Mälardalen enkannerligen,\r\nkommer på tionde plats när det gäller\r\nregioninkomst per invånare. Det är betydelsefullt\r\natt vi kan behålla den särställningen och fortsätta\r\natt utveckla Stockholm.</pre><pre>Jag läser därför med viss besvikelse att man avslår\r\nmotion A455, som handlar om att man skall göra\r\nett uttalande om Stockholmsregionens betydelse\r\nför tillväxten i hela landet.</pre><pre>Jag vill bara tala om att det är klart att vi kommer\r\natt fortsätta att arbeta för att få hela riksdagen att\r\nse att Stockholmsregionen faktiskt har en stor\r\nbetydelse för hela landet.</pre><pre>Anf. 86  BENGT HURTIG (v) replik:</pre><pre>Herr talman! Jag har inte hört någon uttrycka\r\nfientlighet mot Stockholmsområdet i den här\r\ndebatten i kammaren. Det är självklart att vi måste\r\nha en huvudstad och att en hel del funktioner måste\r\nvara samlade där.</pre><pre>I utkantsregionerna i landet har vi lyckats lösa en\r\nhel del av problemen inom den offentliga sektorn\r\ngenom att ta ut den skattesats som folk gärna vill ha\r\nför att upprätthålla en offentlig service. Denna\r\nskatt är både tre och fyra kronor högre än skatten i\r\nStockholm. Invånarna i Stockholm har således\r\nfortfarande en marginal för att kunna förbättra sin\r\noffentliga service.</pre><pre>När det gäller produktivitetsdelegationen vill jag\r\nminnas att en av ledamöterna häromkvällen\r\nuttalade sig i TV och tyckte att det bästa kanske\r\nhade varit om det här inte hade skrivits, eftersom\r\nden inte hade gett ett rättvisande resultat av de\r\nverkliga förhållandena.</pre><pre>Anf. 87  BIRGITTA WISTRAND (m) replik:</pre><pre>Herr talman! Jag tycker inte att det är ett mål för\r\nSverige att öka skatterna. Vad jag talar om är att\r\nStockholm behövs som tillväxtregion och att vi som\r\nbor och verkar i Stockholm skall ha möjlighet att\r\nutvecklas här i landet. Stockholm har betydelse för\r\nhela Sverige. Det är därför betydelsefullt att vi får\r\nfortsätta att utveckla Stockholm till något ännu\r\nbättre än vad det är, t.ex. till kulturhuvudstad år\r\n2000.</pre><pre>Anf. 88  BENGT HURTIG (v) replik:</pre><pre>Herr talman! Det finns inget vetenskapligt bevis för\r\natt låga skatter ger bättre tillväxt. Det kan t.o.m.\r\nvara så att man i de delar av landet där man har\r\nhögre inkomst per capita och bättre produktivitet\r\nän Stockholm, har kostat på en bättre infrastruktur\r\noch kommunal service och därför fått en bättre\r\ntillväxt. Det är också något att fundera över.</pre><pre>Jag vill också minnas att när det gäller den\r\nregionalpolitiska utredningen som gjordes inför\r\nden stora propositionen 90, tog man hänsyn till de\r\ntotala statliga insatserna i olika regioner.\r\nStockholm låg i en av topparna, eftersom en hel del\r\nstatliga myndigheter och institutioner finns i\r\nStockholm.</pre><pre>Anf. 89  BRUNO POROMAA (s):</pre><pre>Herr talman! Jag har i en motion under den\r\nallmänna motionstiden uppmärksammat den\r\nsituation som råder på arbetsmarknaden inom en\r\nviss, speciell region, nämligen den nordligaste\r\nregionen i vårt avlånga land -- Karesuando\r\nförsamling och de norra delarna av Pajala kommun,\r\nsom jag i motionen kallar nordöstra Norrbotten.\r\nDet här området tillhör faktiskt också vårt land.</pre><pre>På drygt tre rader avfärdar utskottet min motion\r\nmed motiveringen att det här området tillhör\r\nstödområde 1. Därmed tillhör området den region\r\nsom är högst prioriterad när det gäller\r\nregionalpolitiska insatser, anser utskottet, och\r\nsåledes behövs enligt utskottet inga ytterligare\r\nåtgärder. Den sammanfattningen kan man göra av\r\nutskottets skrivning.</pre><pre>Den här regionen uppvisar i dag den i särklass\r\nhögsta arbetslösheten i landet -- i stort sett var\r\ntredje arbetsför människa står utanför den\r\nordinarie arbetsmarknaden. Då är icke placeringen\r\nav regionen i stödområde 1 till fyllest. Det är\r\nsåledes 30 % -- ni hörde rätt, det var inte 3 % utan\r\n30 % -- som står utanför den ordinarie\r\narbetsmarknaden. Sysselsättningen i den här\r\nregionen, den lilla sysselsättning som finns,\r\nupprätthålls i stor utsträckning genom Samhall,\r\nsom är den största industrin i regionen, genom olika\r\narbetsmarknadspolitiska åtgärder och givetvis\r\ngenom en krympande offentlig sektor.</pre><pre>Som den nordligaste rösten i den här församlingen\r\nanser jag det vara synnerligen angeläget att den här\r\nregionen ej får utarmas, och det gör den om man\r\ninte vidtar några extraordinära åtgärder.</pre><pre>Ragnar Lassinantti, en känd profil tidigare i den här\r\nförsamlingen och sedermera landshövding, gjorde\r\npå sin tid många gånger från riksdagens talarstol\r\ngällande att Sveriges riksdag har ett speciellt ansvar\r\nför den här regionen alltsedan drottning Kristinas\r\ntid. Det var nämligen hon som såg till att den här\r\nsista svenska utposten i norr hade en bofast\r\nbefolkning. Om inte åtgärder vidtas för den här\r\nbygden så att människorna på orten kan finna sitt\r\nlevebröd, finns det i längden inga förutsättningar\r\nför den här regionen att överleva.</pre><pre>Jag har icke för avsikt att yrka bifall till min motion,\r\ndå det inte finns förutsättningar för några\r\nframgångar gentemot ett enigt utskott, utan jag får\r\nväl på nytt aktualisera de här problemen på annat\r\nsätt. Jag har exempelvis varje gång vi fått en ny\r\narbetsmarknadsminister genom en enkel fråga\r\naktualiserat problemen i regionen, och varje gång\r\nhar jag i stort sett fått samma svar från det berörda\r\nstatsrådet. Det är således med stort intresse jag ser\r\npå svaret på min kommande fråga från den nye\r\narbetsmarknadsministern.</pre><pre>Anf. 90  ANDERS G HÖGMARK (m):</pre><pre>Herr talman! Den debatt vi nu och under många år\r\nhar fört, har av många, ofta med litet nedlåtande\r\nton, benämnts som hembygdens dag. Det blir en\r\nblandning av att utskottsföreträdarna talar för\r\nhelheten, avvägningen mellan argumenten i olika\r\nmotioner, och att enskilda motionärer med all kraft\r\nargumenterar just för sin sak, och ibland känner\r\nmotionärerna kanske en viss vanmakt över att\r\nutskottet har så svårt att lyssna och framför allt att\r\nta fasta på deras argument och omsätta dem i\r\nhandling.</pre><pre>Det ligger emellertid i systemets natur i ett\r\ncentraliserat samhälle, där väldigt mycket är statligt\r\nreglerat och där centralmakten fattar ganska många\r\nav besluten, att denna spänning mellan regioner\r\noch centralmakt uppstår. Nu börjar, herr talman,\r\nnya vindar blåsa, vilket flera talare redan har\r\nuppmärksammat. Detta speglar debatter och\r\nutveckling i det framtida Europa. På något sätt får\r\nregionerna, regionernas företrädare och deras\r\nargument en ökad legitimitet även i parlamentet,\r\noch det tror jag är utomordentligt värdefullt.</pre><pre>Jag tror att det var Per Stenmarck som tidigare i\r\ndebatten sade att regionalpolitiken har varit väl\r\nmycket fixerad vid problemen och fördelningen av\r\ngivna resurser. I stället borde regionalpolitiken ta\r\nfasta på de möjligheter som finns ute i olika\r\nregioner och på det sättet utveckla mångfalden och\r\nse det som en tillväxtfaktor. Även Bertil Persson\r\noch Birgitta Wistrand har varit inne på just de nya\r\nregionbegreppen, där regionerna Stockholm och\r\nSydsverige utvecklas. Detta gäller givetvis också\r\nför Västsverige, vilket Kent Olsson talade om. Jag\r\ntror att den här debatten kommer mer och mer och\r\natt just dagens debatt bildar någon form av\r\nvattendelare mellan det gamla och det nya, och jag\r\noch -- tror jag -- många med mig välkomnar detta.</pre><pre>Om vi ökar avregleringen och minskar den statliga\r\nregleringen behöver vi dessutom, herr talman, inte\r\ntala så mycket om regionernas utveckling i\r\nframtiden. Då får nämligen regionerna automatiskt\r\nen legitimitet och en behörighet att fatta beslut om\r\nsin egen framtid. Det ligger i linje med det vi kallar\r\nregionernas Europa, och i den utvecklingen har alla\r\nregioner med sina förutsättningar en möjlighet att\r\nspela en aktiv roll. Den utvecklingen hälsar jag med\r\nstor tillfredsställelse.</pre><pre>Överläggningen var härmed avslutad.</pre><pre>Beslut</pre><pre>Mom. 1 (regionalpolitikens allmänna inriktning)</pre><pre>I kontrapropositionsvoteringen biträddes\r\nreservation 1 av Ingela Thalén m.fl. med 120 röster\r\nmot 13 för meningsyttringen av Karl-Erik Persson i\r\nmotsvarande del.</pre><pre>På grund av ett tekniskt fel på\r\nvoteringsanläggningen beslöt kammaren på förslag\r\nav tredje vice talmannen att voteringen om\r\narbetsmarknadsutskottets betänkande AU13\r\nskulle fortsättas i samband med den votering som\r\nskulle äga rum efter behandlingen av de ärenden\r\nsom upptogs i följande beslut om samlad votering.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, lagutskottets betänkanden\r\nLU24, LU25, LU26 och LU34,\r\nkonstitutionsutskottets betänkande KU31 samt\r\njustitieutskottets betänkande JuU17, beslöt\r\nkammaren på förslag av tredje vice talmannen att\r\nde fick företas till avgörande i ett sammanhang\r\nsedan debatten i dessa ärenden avslutats.</pre><pre></pre><pre>7 §  Konsumentpolitiska frågor m.m.</pre><pre>Föredrogs</pre><pre>lagutskottets betänkande</pre><pre>1991/92:LU24 Konsumentpolitiska frågor m.m.\r\n(prop. 1991/92:100 delvis).</pre><pre>Anf. 91  BENGT KRONBLAD (s):</pre><pre>Herr talman! Konsumentpolitikens inriktning lades\r\nfast av riksdagen redan under våren 1986. Denna\r\ninriktning gäller fortfarande och har nära\r\nanknytning till årets budgetproposition samt\r\nlagutskottets betänkande 1991/92:24 som vi nu\r\ndiskuterar.</pre><pre>Vi socialdemokrater prioriterar en tydlig inriktning\r\npå hushållsekonomiska frågor. Särskilt svaga\r\ngrupper skall stödjas. Fler skall engageras i\r\nkonsumentfrågorna. Där skall folkrörelsernas roll\r\nbetonas. Inte minst viktiga är de prispressargrupper\r\nsom LO-distrikt och PRO bildat och som aktivt\r\narbetar mot prishöjningar såväl i grossist- som i\r\nhandelsleden eller i samband med höjningar av\r\navgifter i banker. Så sent som för några veckor\r\nsedan försökte ju olika led höja priserna på\r\nkonsumentens bekostnad. Det är därför viktigt att\r\nden lokala verksamheten utökas och utvecklas.</pre><pre>Målet för konsumentpolitiken skall vara att stödja\r\nhushållen att effektivt utnyttja sina resurser samt\r\natt stärka konsumenternas ställning på marknaden.\r\nFör att det målet skall uppnås krävs det en\r\nsamverkan mellan olika parter.</pre><pre>I Sverige finns det ett bra skydd för\r\nkonsumenterna. I den svenska modellen löses\r\nmånga konsumentproblem genom förebyggande\r\nverksamhet, som bl.a. har formen av förhandlingar\r\nmed näringslivet både centralt och lokalt.</pre><pre>Givetvis kan vi inte klara av allt genom\r\nförebyggande åtgärder. Det behövs också en väl\r\nutbyggd lagstiftning. Målet för den\r\nsocialdemokratiska konsumentpolitiken skall alltså\r\nvara att stödja hushållen i deras strävan att effektivt\r\nutnyttja sina resurser samt att stärka\r\nkonsumenternas ställning på marknaden.\r\nKonsumentpolitiken skall sålunda tydligare inriktas\r\npå hushållsekonomiska frågor, särskilt på frågor om\r\nhushållens baskonsumtion.</pre><pre>Herr talman! Jag skall så något kommentera\r\nskrivningen i betänkandet och de reservationer som\r\nfogats till detta betänkande om konsumentpolitiska\r\nfrågor.</pre><pre>I en motion från moderate ledamoten Stig\r\nRindborg framförs kritik mot utvecklingen av den\r\nsvenska konsumentpolitiken, vilken bygger på att\r\nkonsumenten skall ha en stark ställning enligt en\r\nsolidarisk socialdemokratisk politik. Enligt\r\nmotionären är det angeläget att ge regeringen hans\r\navsikt till känna, dvs. att främja\r\nmarknadsekonomin, där en fungerande pris- och\r\nprestationskonkurrens utgör konsumentskyddets\r\nviktigaste garant.</pre><pre>Det uttalande som görs i föreliggande\r\nbudgetproposition om vikten av konkurrens för en\r\nväl fungerande marknad till gagn för\r\nkonsumenterna tyder på att regeringen anser att\r\nden framtida konsumentpolitiken skall grundas på\r\nett marknadsekonomiskt synsätt.</pre><pre>Herr talman! Detta synsätt vänder vi\r\nsocialdemokrater oss emot på det bestämdaste.</pre><pre>Några kommentarer när det gäller de\r\nsocialdemokratiska reservationerna. Först något\r\nom översynen av konsumentpolitiken.</pre><pre>Vi socialdemokrater delar motionärernas\r\nuppfattning, vilken kommer till uttryck i motion\r\n1991/92:L712, när det gäller betydelsen av EFTA:s\r\nministerdeklaration på konsumentområdet. Enligt\r\nvår mening bör regeringen vid utformningen av\r\ndirektiven till den aviserade utredningen särskilt\r\nbeakta vad som däri framförs.</pre><pre>Också när det gäller yrkande 2 i nämnda motion\r\ndelar vi motionärernas uppfattning om\r\nnödvändigheten av att konsumentverket ges\r\nmöjligheter att omedelbart börja arbeta med de\r\ninför EG-anpassningen strategiska frågorna.</pre><pre>Behovet av resurser för att konsumentverket skall\r\nkunna ta vara på svenska konsumenters intressen\r\ninom ramen för ett EES-avtal bör, tycker vi\r\nsocialdemokrater, särskilt uppmärksammas av\r\nregeringen.</pre><pre>Sedan något om den reservation som handlar om en\r\nutvärdering av miljömärkningen. Vi\r\nsocialdemokrater ser allvarligt på det faktum att det\r\ni budgetpropositionen inte finns någon närmare\r\nutvärdering av det arbete som hittills bedrivits i\r\nfråga om miljömärkningen. I linje med vad som\r\nanförs i en av motionerna anser vi socialdemokrater\r\natt det vore värdefullt om en sådan utvärdering\r\nkom till stånd -- särskilt mot bakgrund av den kritik\r\nsom bl.a. i massmedia framförts mot\r\nverksamheten.</pre><pre>Enligt vår mening bör regeringen omgående ta\r\ninitiativ i det här sammanhanget och därefter\r\nredovisa sina bedömningar och eventuella förslag\r\ntill riksdagen. Den omständigheten att EG:s\r\nmiljöministrar kommit överens om en förordning\r\nom miljömärkning inom EG utgör inte skäl för att\r\nen utvärdering i enlighet med motionen inte skall\r\nkomma till stånd.</pre><pre>Beträffande den obligatoriska\r\nmiljöfarlighetsmärkningen vill jag framhålla att vi\r\nsocialdemokrater anser det vara ytterst positivt om\r\nprodukter i större omfattning än som för\r\nnärvarande är fallet kan märkas med avseende på\r\nvilka miljöfarliga ämnen de innehåller. Enligt vår\r\nmening är tiden nu mogen att överväga sådana\r\nföreskrifter.</pre><pre>Vi socialdemokrater anser att det ingalunda är\r\nsjälvklart att sådana föreskrifter skulle uppfattas\r\nsom tekniska handelshinder. Inom EG har\r\nmiljöintressen godtagits som grund för\r\nsärbestämmelser.</pre><pre>Mot bakgrund av det som här anförts anser vi att\r\nden här frågan kräver ytterligare övervägande. Det\r\nbör ankomma på regeringen att föranstalta om en\r\nutredning, som får i uppdrag att närmare belysa\r\nfrågan och att avlämna erforderliga förslag till\r\nriksdagen.</pre><pre>Beträffande reservationen om extrapriser vill jag\r\nsäga att det enligt vår mening är mycket angeläget\r\natt konkurrenskommitténs förslag till åtgärder mot\r\nextrapriser snarast leder till lagstiftning.</pre><pre>Som framhålls i motionen, och det framgår också\r\nav konkurrenskommitténs betänkande, används\r\nsystemet med extrapriser i en omfattning och på ett\r\nsådant sätt som är helt oacceptabelt från\r\nkonsumentsynpunkt.</pre><pre>Sålunda saluförs vissa varor alltid till extrapris.\r\nPrisinformationen blir därför helt missvisande. I\r\nlikhet med motionärerna anser vi att tiden nu är\r\nmogen för en genomgripande sanering när det\r\ngäller extrapriserna och liknande prissättningar.</pre><pre>Regeringen bör snarast återkomma till riksdagen\r\nmed förslag om de åtgärder som behöver vidtas för\r\natt det skall vara möjligt att åstadkomma den\r\nsanering som är nödvändig när det gäller\r\nextrapriserna.</pre><pre>Angående konsumenternas avbetalningsrätt har vi,\r\nefter att ha prövat en mängd olika skäl, ställt oss\r\nbakom förslaget om att konsumenterna bör ha en i\r\nprincip ovillkorlig rätt att avbeställa ett köp.\r\nRiksdagen erinrade emellertid samtidigt om att det\r\nsjälvfallet är angeläget att regelsystemet utformas\r\nså, att näringsidkarna inte drabbas av några\r\nförluster på grund av avbeställningar.</pre><pre>Vidare är det viktigt, framhöll riksdagen, att\r\nreglerna inte uppmuntrar konsumenterna till\r\noöverlagda köp. Näringsidkarna borde därför ha\r\nrätt till ersättning när avbeställning sker. I enlighet\r\nmed riksdagsbeslutet ansågs förslaget i\r\npropositionen vad gäller ersättningsrättens\r\ngenerella omfattning innebära en fullt godtagbar\r\navvägning mellan de olika intressen som det\r\nhandlade om i den här frågan.</pre><pre>Enligt vår mening har inte några nya\r\nomständigheter tillkommit som bör föranleda att\r\nriksdagen nu frångår sina tidigare\r\nställningstaganden beträffande\r\navbeställningsrätten enligt den nu gällande\r\nkonsumentköplagen.</pre><pre>Herr talman! Vi socialdemokrater understryker\r\nvikten av vad som framförs i alla de fem\r\nreservationer som är fogade till betänkandet. Med\r\ntanke på riksdagens arbete yrkar jag härmed bifall\r\ntill reservationerna 2, 3 och 4 samt avslag på\r\nutskottets hemställan i motsvarande moment. I\r\növrigt yrkar jag bifall till utskottets hemställan i\r\nbetänkandet.</pre><pre>Ajournering</pre><pre>Då kammarens tekniska anläggning fortfarande\r\ninte fungerade tillfredsställande beslöt kammaren\r\nkl. 15.20 på förslag av förste vice talmannen att\r\najournera förhandlingarna under fem minuter.</pre><pre>Återupptagna förhandlingar</pre><pre>Förhandlingarna återupptogs kl. 15.25.</pre><pre>Anf. 92  ANNIKA ÅHNBERG (v):</pre><pre>Herr talman! Vänsterpartiets representant i\r\nlagutskottet var inte närvarande när det här\r\nbetänkandet justerades. Därför kan man av\r\nbetänkandet inte utläsa hur vänsterpartiet ser på de\r\nhär frågorna. Jag vill därför inledningsvis säga att vi\r\nyrkar bifall till samtliga reservationer till\r\nbetänkandet. Vi står också bakom de yrkanden\r\nfrån vänsterpartiet som finns med i motioner som\r\nbehandlas i betänkandet. Men jag tänker endast\r\nyrka bifall till yrkande 8 i vår partimotion Jo646,\r\nsom handlar om miljömärkningsstyrelsens\r\nsammansättning.</pre><pre>Elisabeth Persson skall senare tala om en del av de\r\nsaker som är berörda i detta betänkande. Jag\r\ntänker tala om framför allt två aspekter, dels den\r\nsom har med miljömärkningen att göra, dels den\r\nsom har att göra med ett utökat ekonomiskt stöd till\r\nkonsumentorganisationer, med utgångspunkt i det\r\nbeslut som fattades i samband med att riksdagen\r\nbeslutade om en ny livsmedelspolitik.</pre><pre>Jag skulle först gärna vilja säga att vi i\r\nVänsterpartiet menar att konsumentpolitiken är ett\r\nmycket viktigt område. Det kommer att bli ännu\r\nviktigare i framtiden, därför att vi, egentligen\r\noavsett om Sverige blir medlem i EG eller inte, står\r\ninför en period med ökad internationalisering på\r\nmånga olika områden. Detta kommer att ställa\r\nkrav på konsumenterna, att de är medvetna och har\r\nett bra underlag för att göra medvetna val när det\r\ngäller olika produkter, att de har tillgång till god\r\ninformation. Detta förutsätter att vi från samhällets\r\nsida kan avsätta resurser för samhällets\r\nmyndigheters arbete på detta område. Det gäller\r\nt.ex. konsumentverket.</pre><pre>Men vi ser också med oro på att man i många\r\nkommuner, hårt trängda av det svåra ekonomiska\r\nläget, känner sig nödda och tvungna att dra ned just\r\npå de lokala konsumentrådgivarnas verksamhet. Vi\r\ntycker att det är mycket oroande, för det är en\r\nverksamhet som det finns ett mycket stort och\r\nökande behov av inför framtiden.</pre><pre>Men det behövs också i den här tiden av\r\ninternationalisering resurser för de ideella\r\nkonsumentorganisationerna, särskilt i ett\r\nuppbyggnadsskede. Det är så, måste vi konstatera,\r\natt konsumentrörelsen i Sverige befinner sig på ett\r\nuppbyggnadsstadium. Det finns några väl\r\netablerade konsumentorganisationer. Men det\r\nfinns också många nya, som bedriver ett viktigt\r\narbete, men som har svårt att avsätta resurser t.ex.\r\nför internationella kontakter med motsvarande\r\norganisationer. Det internationella samarbetet är\r\nav allra största betydelse om\r\nkonsumentorganisationerna skall kunna fungera\r\nsom effektiva lobbyister för sina intressen, både när\r\ndet gäller EFTA och när det gäller EG samt i andra\r\ninternationella sammanhang.</pre><pre>När riksdagen beslutade om en ny\r\nlivsmedelspolitik, anslog man också pengar -- det\r\nvar efter en motion från vänsterpartiet -- för just\r\nkonsumentpolitiskt arbete i ideella organisationer\r\npå livsmedelspolitikens område. Vi har från\r\nVänsterpartiets sida föreslagit att man nu skulle\r\nutöka de resurserna, att man skulle gå upp från 2\r\nmilj.kr. till 5 milj.kr. Vi tycker att det är ett i\r\nsammanhanget marginellt belopp, men av allra\r\nstörsta betydelse, både för det internationella\r\nsamarbetet och för möjigheterna att anordna\r\nkurser, konferenser och olika typer av\r\nverksamheter här i landet. Vi tycker att det är\r\nbeklagansvärt att vi inte har fått gehör för det\r\nkravet.</pre><pre>Sedan skulle jag vilja säga några ord om\r\nmiljömärkningen. Det finns motioner både från\r\nVänsterpartiet och från Socialdemokraterna. Vi\r\nkräver att man skall se över det svenska\r\nmiljömärkningsarbetet och fundera på om man inte\r\nskall förändra miljömärkningsstyrelsens\r\nsammansättning. Den är nu partssammansatt. Där\r\nfinns många olika intressen; Industriförbundet,\r\nkonsumentintressen, m.fl. Man har försökt att\r\njämka ihop alla. Erfarenheterna efter två år är inte\r\nså goda. Man borde se över om man kanske skulle\r\nha någon annan typ av sammansätting. Styrelsen\r\nskulle kanske inte vara partssammansatt.\r\nKonsekvensen av denna partssammansättning är\r\nbromsande.</pre><pre>Socialdemokraterna begär en översyn. I\r\nbetänkandet sägs det att det inte är aktuellt att göra\r\nnågon översyn nu, med hänsyn till att man inom\r\nEG håller på att diskutera fram ett frivilligt\r\nmiljömärkningssystem. Jag tycker att det visar en\r\nbeklagansvärd passivitet inför det arbete som\r\nbedrivs i EG. Det är just under denna period som\r\nman har möjligheter att komma med svenska\r\nförslag på området, utvärdera vårt eget arbete, se\r\nvad som är bra och vad som behöver förbättras, för\r\natt sedan föra de kraven vidare i de internationella\r\nsammanhangen. Detta är ytterligare ett utslag av\r\npassivitet, att man bara vill vänta och se. Dessutom\r\när EG:s system frivilligt och står alltså på inget sätt\r\ni motsättning till de nationella system som växer\r\nfram. Jag tycker att det är beklagligt att utskottet\r\ninte har valt ett mer aktivt förhållningssätt till detta.</pre><pre>Vi har också från Vänsterpartiets sida velat att man\r\nskulle anvisa resurser till miljömärkningsstyrelsen.\r\nTanken är att verksamheten skall finansieras med\r\navgifter på de produkter som blir miljömärkta.\r\nMen eftersom arbetet går så sakta och man inte har\r\nlyckats åstadkomma så många konkreta resultat,\r\nfår man heller inte in några resurser för att\r\nfinansiera verksamheten. Vi menar att samhället\r\ndärför under ytterligare en tid måste stötta detta\r\narbete, så att det kan intensifieras och inte drar ut\r\nytterligare på tiden. Ur konsumentperspektiv är\r\ndet mycket angeläget att man har en bra\r\nmiljömärkning.</pre><pre>Herr talman! Jag nöjer mig med detta och yrkar\r\nsom sagt bifall till motion Jo646 yrkande 8. Även i\r\növrigt står vi bakom Vänsterpartiet förslag och jag\r\nyrkar bifall till reservationerna till betänkandet.</pre><pre>Anf. 93  MARGARETA GARD (m):</pre><pre>Herr talman! Konsumentpolitiken är ett av de\r\nområden som genom EES-avtalet med\r\nnödvändighet kommer att samordnas med EG:s\r\nregelsystem. Konsumentpolitik handlar om varor\r\noch tjänster, som genom närmandet till EG\r\nkommer att röra sig fritt över gränserna.\r\nKonsumenterna kommer att få tillgång till större\r\nutbud av varor och tjänster, och konkurrensen\r\nmellan olika företag kommer att öka. Det gynnar\r\nkonsumenterna genom lägre priser och bättre\r\nkvalitet.</pre><pre>Marknadsekonomin kommer att få större\r\ngenomslag när marknaden blir större. På flera för\r\nkonsumenten viktiga områden är konkurrensen\r\nalltför begränsad i dag. Sveriges anslutning till EG\r\nkommer att gynna svenska konsumenter.</pre><pre>Vid det besök som utskottet gjorde härförleden hos\r\nkonsumentverket framgick att verket ligger väl\r\nframme i förberedelserna av en EG-anpassning av\r\nkonsumentpolitiken. Verket har under senare år\r\nintensivt och framgångsrikt deltagit i det\r\ninternationella arbetet.</pre><pre>Regeringen förutskickar i budgetpropositionen att\r\nen kommitté kommer att tillsättas för att se över\r\nkonsumentfrågorna, dels med tanke på EES-\r\navtalet, som förpliktar EFTA-länderna att i sin\r\nnationella lagstiftning införa de EG-regler som\r\nomfattas av avtalet, dels med tanke på en skärpt\r\nkonkurrenslagstiftning och avreglering.</pre><pre>Jag skulle sedan, herr talman, vilja ta upp de fem\r\nsocialdemokratiska reservationer som har fogats till\r\nbetänkandet.</pre><pre>Sammanfattningsvis kan sägas om de tre första att\r\nregeringen följer de frågor som tas upp i\r\nreservationerna, och att det därför inte behövs\r\nnågot uttalande från riksdagen. Kravet på\r\nobligatorisk miljömärkning skulle i vissa fall kunna\r\nuppfattas som ett tekniskt handelshinder, och då\r\nvet vi att det kommer motåtgärder från EG-\r\nländerna, vilket kan skada svensk export. Det är\r\nverkligen inte någon önskvärd situation i nuläget.</pre><pre>I reservation nr 4 vill socialdemokraterna lagstifta\r\nmot extrapriser.</pre><pre>Att lagreglera prissättning leder till prisstelhet, som\r\npå sikt missgynnar konsumenterna. Det förvånar\r\nmig att Socialdemokraterna driver den här frågan.\r\nDet finns nämligen ingen bättre prisreglering än en\r\nväl fungerande marknadsekonomi.</pre><pre>I reservation nr 5 motsätter sig Socialdemokraterna\r\nen eventuell översyn av avbeställningsrätten för\r\nvaror och tjänster, som majoriteten begär att\r\nregeringen skall ta ställning till. Jag vill påminna\r\nBengt Kronblad om att avbeställningsrätten kan\r\nleda till att man ingår oöverlagda köpeavtal, att\r\nrespekten för ingångna avtal luckras upp och, inte\r\nminst, att oönskade effekter kan på grund av att\r\nhögre handpenning kommer att krävas vid köp av\r\nbeställningsvaror.</pre><pre>Herr talman! Jag yrkar avslag på reservationerna\r\noch bifall till utskottets hemställan.</pre><pre>Till slut vill jag säga några ord till Annika Åhnberg,\r\nsom kräver mer pengar till\r\nkonsumentorganisationerna. För några veckor\r\nsedan aviserade Arla prishöjningar på vissa\r\nprodukter som inte var utsatta för konkurrens. Det\r\nledde till stora protester hos befolkningen, med hot\r\nom bojkott av produkterna. Arla nödgades dra\r\ntillbaka prishöjningen. Detta stärker min\r\ninställning till att den bästa konsumentpolitiken är\r\nmarknadsekonomin, där konsumenternas egna val\r\navgör sortiment, pris och kvalitet. Jag tycker att det\r\när ett väldigt gott exempel på att konsumenterna\r\nkan klara detta själva. Vi politiker behöver inte\r\norganisera allt, inte dela ut pengar till allt, utan det\r\nfinns ett inbyggt intresse hos konsumenterna att se\r\nvad man får för sina pengar och välja varor därefter.\r\nVi hoppas detta förhållande kommer att utvecklas\r\nännu mer när vi kommer in på EG-marknaden.</pre><pre>Anf. 94  BENGT KRONBLAD (s) replik:</pre><pre>Herr talman! Margareta Gard säger att det är bra\r\nmed konkurrens. Det är givetvis utmärkt med\r\nkonkurrens, men det måste också vara på det sättet\r\natt konsumenten kan tillgodogöra sig\r\nkonkurrensen. Det kan man genom bl.a. en\r\nprismärkning som visar vad varorna kostar. Vid\r\nflera tillfällen har Margareta Gard och hennes parti\r\nvarit motståndare till en sådan typ av märkning.</pre><pre>Margareta Gard säger också att regeringen följer\r\nde frågor som tagits upp i de första reservationerna.\r\nDet är bra. Vi vill även att man kommer till\r\nkonkreta lösningar för konsumentens bästa. Det är\r\nför dessa grupper som vi Socialdemokrater arbetar.</pre><pre>Extrapriser kan inte vara till nackdel för\r\nkonsumenten sägs det. Det kanske de inte är, om\r\nman verkligen ser att priserna är lägre. Som det är\r\ni dag får emellertid konsumenten betala väsentligt\r\nmycket mera på grund av all den administration\r\nsom ligger bakom extrapriser. Vissa utredningar\r\nvisar att kostnaderna för extrapriser, reklam och\r\nmarknadsföring kring detta är mellan 12 och 15\r\nmiljarder kronor för konsumenterna. Vi menar att\r\nen rak låg prissättning i slutledet leder till en bättre\r\nprisbild, till förmån för konsumenten.</pre><pre>Anf. 95  MARGARETA GARD (m) replik:</pre><pre>Herr talman! Först skulle jag vilja påpeka att Bengt\r\nKronblad i sitt anförande sade att\r\nSocialdemokraterna bestämt vänder sig mot\r\nmarknadsekonomi. Vad jag kan förstå måste det\r\ninnebära att Socialdemokraterna fortfarande\r\nförordar planekonomi. Det vore bra om Bengt\r\nKronblad ville utveckla detta.</pre><pre>Om det är planekonomi som man skall fortsätta\r\nmed, tycker jag faktiskt att det i dessa dagar är\r\nanmärkningsvärt, när vi ser hur de länder som har\r\nhaft planekonomi kämpar för att kunna gå över till\r\nett marknadsekonomiskt system. I dessa länder\r\ntycker man nu att marknadsekonomi är den enda\r\nvägen till ett samhälle som kan försörja dem med\r\nvaror och tjänster.</pre><pre>Bengt Kronblad säger även att vi moderater har\r\ngått emot prismärkning. Ja, artikelprismärkning\r\ntycker vi inte är särskilt bra. Det finns så många\r\nandra sätt att märka varor på. Det är också så, att\r\nnär man kräver att varje artikel skall vara prismärkt\r\nhämmas den utveckling som redan är på gång i\r\nbutikerna. Det finns många olika system för att\r\nklara kontroll av priserna, system som leder till\r\nfortsatt utveckling. Vi vill inte hämma den\r\nutvecklingen. I slutänden leder ju detta till målet,\r\nnämligen så låga priser som möjligt.</pre><pre>Anf. 96  BENGT KRONBLAD (s) replik:</pre><pre>Herr talman! I mitt anförande pekade jag på den\r\nuppfattning som Stig Rindborg från Moderaterna\r\nframförde. Han säger med kraft att man bör ha ett\r\nmarknadsekonomiskt synsätt rakt ut på\r\nkonsumenternas bekostnad. Och nu undrar\r\nMargareta Gard om jag därmed står för\r\nplanekonomi. Självfallet har aldrig\r\nsocialdemokratin stått för någon planekonomi,\r\ndäremot en balanserad marknadsekonomi, där\r\nockså konsumenterna har ett inflytande. Det är där\r\nskiljelinjen mellan Margareta Gard och mig,\r\nmellan Moderater och Socialdemokrater, går.</pre><pre>Anf. 97  MARGARETA GARD (m) replik:</pre><pre>Herr talman! Det framställdes inte som en\r\nbalanserad marknadsekonomi, utan Bengt\r\nKronblad tog med kraft avstånd från\r\nmarknadsekonomi. Det var detta som jag tyckte\r\nvar mycket märkligt.</pre><pre>Vi kan väl ändå vara överens om, Bengt Kronblad,\r\natt det är med hjälp av marknadsekonomi som vi\r\nkan få billiga varor och bättre kvalitet.\r\nKonsumenten väljer själv varan och väljer på så sätt\r\nbort det som är dåligt. Det är ju vad vi egentligen\r\nvill åstadkomma. Det valet, emellertid, skall\r\nkonsumenten göra. Vi skall inte sitta här i\r\nriksdagen och styra konsumenterna till något, utan\r\ndet skall vara upp till var och en att avgöra.\r\nBehoven hos oss är ju så olika. Mångfalden är\r\nviktig även när det gäller konsumentpolitik.</pre><pre>Förste vice talmannen anmälde att Bengt Kronblad\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 98  ANNIKA ÅHNBERG (v) replik:</pre><pre>Herr talman! Jag vet inte om Margareta Gard och\r\njag definierar marknadsekonomi på samma sätt.\r\nNär ett monopolistiskt företag som Arla går ut och\r\nföreslår prishöjningar och det motas av en väldigt\r\nstark konsumentopinion, är det inte precis ett\r\nuttryck för att marknadsekonomin fungerar väl.\r\nDet är ett uttryck för någonting annat. I och för sig\r\ntycker jag att det är mycket bra att det blev en\r\nproteststorm, och att Arla drog tillbaka de\r\ntilltänkta prishöjningarna.</pre><pre>Det är också mycket bra att vi har kommit fram till\r\natt livsmedelsområdet skall avregleras. Jag har\r\ntidigare i den här kammaren haft anledning att\r\nkonstatera att det inte precis har varit de varma\r\nmarknadsanhängarna som har drivit den processen,\r\nutan Socialdemokraterna och Vänsterpartiet,\r\nmedan t.ex. Moderaterna och Centerpartiet --\r\nFolkpartiet faktiskt undantaget -- var nog så\r\nangelägna om att få behålla ett mycket invecklat\r\noch komplicerat regleringsförfarande, som\r\nnogsamt skyddade producenterna från alla\r\nkontakter med konsumenterna och deras krav.</pre><pre>Nog talat om det. Rent ut sagt tycker jag att det är\r\noförskämt att säga till konsumenterna i det här\r\nlandet: Det är så här som det skall gå till. Ni får\r\nprotestera, och sedan kommer man att ändra sig.\r\nJag tycker faktiskt att man som konsument har rätt\r\natt kräva stöd från samhället. Vid ett studium av\r\nmarknaden, är det då konsumenten eller\r\nkonsumentens motpart som är den svagare parten?\r\nUtan tvivel är det konsumenten, som inte har\r\ntillgång till alla de resurser som handel, grossister\r\noch producenter har, dvs. att göra reklam, att\r\nmarknadsföra, osv.</pre><pre>Det är inte orimligt att begära att några miljoner\r\nkronor avsätts för att konsumentorganisationer\r\nskall kunna få råd att arrangera konferenser och\r\nseminarier samt att skaffa sig underlag för ett aktivt\r\nkonsumentarbete. Det är ett aktivt\r\nkonsumentarbete som skall vara den huvudsakliga\r\ndrivkraften framöver när det gäller att hävda\r\nkraven på bra kvalitet och bra produkter. Det håller\r\njag med om. Man kan, som sagt, inte frånhända sig\r\nansvaret från samhällets sida med att lugnt säga att\r\ndet kommer att ordna sig och att konsumenterna\r\nkommer att protestera när det föreslås olämpliga\r\nprishöjningar.</pre><pre>Tänk efter! Under vilka omständigheter lever\r\nmänniskor? Man har inte så stor del av sin tid över\r\ntill aktivt konsumentarbete. Det är\r\nyrkesverksamhet, familj och en lång rad andra\r\nengagemang som upptar ens tid. Enligt min\r\nuppfattning kan inte samhället frånhända sig\r\nansvaret för att stödja konsumenterna.</pre><pre>Anf. 99  MARGARETA GARD (m) replik:</pre><pre>Herr talman! Jag håller med Annika Åhnberg när\r\ndet gäller monopolställningen för vissa livsmedel.\r\nDet vore bra om den kommer bort, därför att vi då\r\nkan få litet konkurrens även här.</pre><pre>Jag vill emellertid återkomma till att det faktiskt är\r\nså, att konsumenterna i andra länder organiserar\r\nsig själva och på så sätt bygger upp den organisation\r\nsom de vill ha. Det är ett mycket bra sätt, eftersom\r\ndet inte sker en styrning uppifrån utan kommer från\r\nkonsumenterna själva. Det är något som vi skall\r\nstimulera.</pre><pre>Om nu Annika Åhnberg inte accepterar exemplet\r\nmed mjölken och Arla, kan jag nämna ett annat\r\nfall, som vi hade för något år sedan. Det upptäcktes\r\natt vissa blöjsorter inte var särskilt miljövänliga,\r\nvilket ledde till att inga mammor köpte dessa\r\nblöjor. Man blev tvungen att ta bort blöjorna ur\r\nsortimentet. Företaget blev tvunget att tillverka\r\nmer miljövänliga blöjor. Det här är ett bra exempel\r\npå vad konsumenter kan åstadkomma med sitt val\r\nav vara. Låt oss se till att det kan växa upp frivilliga\r\norganisationer, och som kan organisera sig på sitt\r\neget sätt. Då tror jag att vi kan få en både stark och\r\nbra konsumentrörelse.</pre><pre>Anf. 100  ANNIKA ÅHNBERG (v) replik:</pre><pre>Herr talman! Det är verkligen en sanning med\r\nmodifikation att det i andra länder byggs upp\r\nkonsumentorganisationer utan något samhälleligt\r\nstöd. Inom EG avsätts resurser just för\r\nkonsumentpolitiskt samarbete. Det förs visserligen\r\nnu en diskussion, eftersom\r\nkonsumentorganisationerna där tycker att man\r\ndrar ned på stödet i allför drastisk omfattning.</pre><pre>Det är inte så att man har lämnat\r\nkonsumentorganisationerna utan stöd och\r\nmöjligheter att bedriva sitt samarbete. Jag tycker\r\nnog att vi också i Sverige måste bidra till att det\r\nideella konsumentarbetet ges goda möjligheter att\r\nfungera. Jag tycker att det är bra med\r\naktivistarbete. De exempel som Margareta Gard\r\ngav på aktioner där konsumenterna har lyckats\r\nhävda sina intressen är bra, men de speglar inte den\r\nverklighet som man som konsument möter varje\r\ndag. Jag tror att man ofta -- jag känner det själv och\r\nkänner många som upplever det likadant -- som\r\nkonsument känner sig maktlös inför många av de\r\nsituationer som man möter dagligen och där man\r\ninte kan uppamma ett väldigt starkt tryck och få\r\ntusentals andra att engagera sig. Man är som\r\nkonsument den svagare parten. Man behöver stöd\r\nfrån samhället för att kunna bygga upp de starka\r\nkonsumentrörelser som vi tydligen är överens om\r\nbehövs och som det också finns stort intresse för.</pre><pre>Det är naturligtvis inte så att samhället kan\r\nkommendera fram dessa rörelser. De finns, men de\r\nbehöver åtminstone initialt resurser för att kunna\r\ngå vidare och stärka sig. Jag tror att vi alla,\r\nkonsumenterna givetvis men också deras motpart\r\nsamt samhället, tjänar på att ha en effektiv och\r\nskicklig konsumentrörelse med goda resurser som\r\nkan företräda sina intressen och tvinga fram\r\nförbättringar från motparten när sådana behövs.</pre><pre>Jag tycker fortfarande inte att argumentationen\r\nmot det utökade anslaget är särskilt övertygande.\r\nTvärtom tror jag att dessa pengar skulle kunna\r\nbetyda väldigt mycket just nu när vi går mot en\r\nökad internationalisering och när vi vet att vi har\r\nsådana regler på livsmedelsområdet att\r\nkonsumenten inte ens har rätt till en god\r\nursprungsmärkning av varorna. Importerade\r\nlivsmedel märks med Sverige som ursprungsland i\r\nstället för det korrekta ursprungslandet. Då är man\r\nsom konsument i underläge, när man inte ens har\r\nlagar och regelverk på sin sida. Så dessa resurser\r\nfinns det stort behov av.</pre><pre>Anf. 101  MARGARETA GARD (m) replik:</pre><pre>Herr talman! Jag skulle först vilja säga till Annika\r\nÅhnberg att man i England och USA har frivilliga\r\nkonsumentorganisationer, och de är starka.</pre><pre>Beträffande samhällets stöd får faktiskt\r\nkonsumentverket i budgeten 2 miljoner till\r\nkonsumentorganisationer. Det gäller att fördela\r\nmedlen rätt och riktigt så att alla organisationer\r\nsom behöver stöd får det. Men jag tror inte att det\r\när en mängd pengar från riksdag och regering som\r\nlöser konsumentproblemen. Jag tror faktiskt att de\r\nlöser sig genom att konsumenterna själva tar itu\r\nmed dem. Konsumentverket har en ganska bra\r\nupplysningscentral. Så det är inte så att\r\nkonsumenterna inte är upplysta i olika frågor.</pre><pre>Jag kan hålla med Annika Åhnberg om det hon\r\nsade om livsmedelspolitiken. Men det förekommer\r\nju redan varumärkning och deklarationer, och de\r\nkanske kan utökas på något sätt. Vi får se när vi\r\nkommer in i EG hur det blir. Där finns\r\ngemensamma EG-regler. Konsumentverket håller\r\nnu på att se över dem för att se vad vi kan göra i\r\nSverige för att ta till oss det som är bra. Det tycker\r\njag att vi skall ge konsumentverket en eloge för.\r\nVerket ligger väl framme när det gäller att följa den\r\ninternationella verksamheten på området.</pre><pre>Anf. 102  ELISABETH PERSSON (v):</pre><pre>Herr talman! I avsnittet om prisinformation i det\r\nhär betänkandet skrivs:</pre><pre>''Motioner med yrkanden om förbud mot\r\nextrapriser eller åtgärder i syfte att begränsa\r\nanvändningen av sådan prissättning har behandlats\r\nav riksdagen flera gånger tidigare.''</pre><pre>Herr talman! Det är verkligen sant. Extrapriset\r\ntenderar att bli något av en långkörare här i\r\nriksdagen, för vi är många som sedan flera år\r\ntillbaka med i det närmaste avsmak åsett hur\r\nhandeln i sin kamp om kunderna utnyttjat\r\nextrapriser som lockbete. Det lockbetet har blivit\r\nförfärligt dyrt och något som egentligen ingen vill\r\nha, vare sig detaljister eller konsumenter. Det är ett\r\nlockbete som för med sig en förfärlig mängd\r\ndirektreklam och omöjliggör sund priskonkurrens\r\noch prisjämförelse.</pre><pre>Vänsterpartiet har år efter år återkommit med\r\nmotioner med förslag om sanering av\r\nextraprissystemet. Jag är verkligen glad att kunna\r\nkonstatera att hela den socialdemokratiska\r\ngruppen i riksdagen nu sällat sig till ledet av kritiker\r\nav extraprismarknaden.</pre><pre>Vi luras att tro att vi handlar billigt när vi i själva\r\nverket får betala mycket dyrt för rabattkuponger,\r\nvaror med extrapris och all den reklam som detta\r\nför med sig. Det här systemet, som är omkring 30 år\r\ngammalt, har med tiden tappat all förnuft. De flesta\r\nkonsumenter och seriösa detaljister önskar bort\r\ndet. Då kan man fråga sig: Varför fortsätter vi? Det\r\nhandlar om något slags ond cirkel. Alla måste vara\r\növerens om att slopa extrapriserna samtidigt,\r\nannars skulle det inte gå, anses det. Uppenbarligen\r\när det så att konkurrensen mellan de olika\r\nlivsmedelskedjorna är så stark och intensiv, att det\r\nhar varit omöjligt att träffa en sådan\r\nbranschöverenskommelse. Därför, herr talman,\r\nkrävs det faktiskt riktlinjer som riksdagen utformar\r\nför att vi alla skall kunna bli av med det här\r\nsystemet.</pre><pre>Reglerna för vad som får kallas extrapris går i\r\nkorthet ut på att en varas pris får kallas extrapris\r\nom det ligger minst 10 % under det ordinarie priset\r\noch om varan säljs till det priset tillfälligtvis och\r\nunder en kortare tid. Ett extrapris förutsätter alltså\r\nett ordinarie pris som är känt, kontrollerbart och\r\njämförbart.</pre><pre>Men precis som Bengt Kronblad tidigare\r\npoängterade är det inte alldeles ovanligt med\r\nextrapriser som är högre än ordinarie priser. Vissa\r\nvaror säljs nästan ständigt med röda prislappar på.\r\nToppen, eller kanske botten beroende på hur man\r\nser det, av det här orimliga prissättningssystemet\r\nfick jag se i Norrköping strax före jul. En butik där\r\nskyltade med stora banderoller där det stolt\r\ndeklarerades: Allt till extrapris. Den skylten satt\r\nuppe under hela julhandeln, alltså närmast en och\r\nen halv månad. Det visar om något hur\r\nmissbrukade de ursprungliga reglerna och\r\növerenskommelserna är. Över 80 % av allt kaffe\r\noch fryst kyckling säljs till extrapris. Närmare 75 %\r\nav all falukorv -- en inte så ovanlig rätt på de\r\nsvenska borden -- säljs till extrapris. Vi har alltså\r\nför länge sedan tappat begreppet ordinarie och\r\njämförbart pris.</pre><pre>Herr talman! Det finns en mycket bred opinion som\r\nönskar bort detta, som är irriterad, som vet och\r\ninser hur kostnadskrävande det är. Man kan nämna\r\nolika siffror och undersökningar. Konsument-Ekot\r\nförfärade åtminstone halva Sverige för något halvår\r\nsedan när man påstod att extraprismärkningen\r\nkostar konsumenterna ungefär 10 miljoner om\r\nåret. Jag kan inte gå i god för det beloppet, och det\r\nspelar egentligen inte så stor roll. Men att\r\nprismärkningen och allt som därtill hör fördyrar för\r\noss konsumenter och att det är konsumenten som\r\nfår betala är alldeles uppenbart.</pre><pre>Jag vill sluta med att säga att jag är litet betänksam\r\növer vad utskottet skriver i betänkandet, nämligen\r\natt bruket av extrapriser inom dagligvaruhandeln\r\nnumera tycks vara i avtagande. Att man inte är\r\nintresserad av att göra någonting åt det försvaras\r\ndärmed.</pre><pre>Herr talman! Jag undrar om lagutskottets\r\nvärderade medlemmar och utskottsmajoriteten\r\növer huvud taget rör sig ute i detaljhandeln. Jag\r\ntycker inte att det finns någonting som tyder på att\r\nmissbruket tenderar att minska eller vara i\r\navtagande -- tvärtom, dess värre.</pre><pre>Jag yrkar bifall till reservation 4, där det sägs att\r\nregeringen bör ta sitt ansvar och snarast komma\r\nmed förslag till åtgärder som behövs för att\r\nåstadkomma en nödvändig sanering. Så vill jag säga\r\natt vi i Vänsterpartiet ställer oss bakom reservation\r\n5 om konsumentens avbetalningsrätt, men jag har\r\ninte för avsikt att yrka bifall till den.</pre><pre>Anf. 103  MAX MONTALVO (nyd):</pre><pre>Herr talman! Jag har i motion L720 velat belysa\r\nofoget att bensinbolagen inte ger bilisterna tydlig\r\ninformation om aktuellt bensinpris. Det måste vara\r\nen rättighet för konsumenten att få tydlig\r\nprisinformation innan köp sker. Bensinbolagen är i\r\nfull gång med att byta ut baspriset på blyfri bensin\r\npå skyltstolpen mot information om vilka\r\nkontokort som accepteras eller vilka tider\r\nbensinstationen har öppet.</pre><pre>Utskottet har avfärdat problemet med att säga att\r\nprisinformationslagen, som träder i kraft i dag,\r\nkommer att undanröja detta problem. Men med\r\ntanke på motororganisationers och bilisternas\r\nkamp i den här frågan och att ingenting händer\r\nanser jag att riksdagen i bilisternas intresse bör ge\r\nbensinbolagen en knäpp på näsan eller ett\r\nförtydligande, eftersom de inte känner till den nya\r\nlagen.</pre><pre>Herr talman! Jag yrkar bifall till motionen.</pre><pre>Anf. 104  BENGT KRONBLAD (s):</pre><pre>Herr talman! När det gäller prisinformation vill jag\r\ntill riksdagens protokoll få säga att det som framförs\r\ni motionen är mycket viktigt och att det enligt\r\nprisinformationslagen föreligger en skyldighet att\r\nge sådan information. Det är därför bra för\r\nkonsumenten att vi fick majoritet i riksdagen för\r\nnågra månader sedan för att slå vakt om\r\nkonsumentens rätt att bli informerad om priset i\r\nhandeln.</pre><pre></pre><pre>Anf. 105  MAX MONTALVO (nyd):</pre><pre>Herr talman! Det tråkiga är att den verkar vara\r\nluddigt formulerad, eftersom man så sent som i går\r\nhar fortsatt med att ta ned skyltar. Det är\r\nbeklämmande, och jag menar att man måste\r\nreagera på den här punkten.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>8 §  Livsmedelskontroll m.m.</pre><pre>Föredrogs</pre><pre>lagutskottets betänkande</pre><pre>1991/92:LU25 Livsmedelskontroll m.m.</pre><pre>Anf. 106  CLAUS ZAAR (nyd):</pre><pre>Herr talman! Jag har i min motion yrkat på att\r\nförändringar skall göras i livsmedelskontrollen. De\r\nerfarenheter som jag har fått genom att bl.a. följa\r\närendet om dispens för försäljning av opastöriserad\r\nmjölk har gjort mig ännu mer övertygad om att det\r\när en nödvändig utveckling.</pre><pre>På den ena sidan står den lille, i detta fall Sven och\r\nInga Pettersson i Dörröd i Skåne, och på den andra\r\nsidan storebror, myndigheten livsmedelsverket och\r\ndess chef Arne Kardell.</pre><pre>Sven och Inga har under lång tid enträget kämpat\r\nför att få sälja opastöriserad mjölk på samma sätt\r\nsom bönder i Tyskland har möjlighet att göra. Det\r\nhar resulterat i att storebrors företrädare blivit\r\nmycket uppretade. Nivån i den debatt som uppstått\r\npåminner om de metoder som nomenklaturan på\r\nandra sidan Östersjön en gång använde.</pre><pre>Kontentan är att tolkningen av livsmedelslagens\r\nbestämmelser skall följas av laglydiga medborgare.\r\nDen bonde som ifrågasätter tolkningar och söker\r\ndispens skall straffas. I det aktuella fallet finns\r\nvitesförelägganden om totalt 240 000 kr.</pre><pre>Så sent som för några veckor sedan fanns\r\nfortfarande denna enkelspåriga inställning hos\r\nlivsmedelsverket. Det är skrämmande att verket på\r\nalla sätt vill skydda mejerinäringens särintressen\r\noch monopol. I stället behöver vårt jordbruk och\r\nvår livsmedelsindustri medarbetare som ser\r\nmöjligheter i en utveckling av nya produktionssätt\r\noch distributionsmetoder.</pre><pre>Det föråldrade synsättet att storebror alltid har rätt\r\nifrågasätts nu av många medborgare. Jag anser att\r\nden som motsätter sig en anpassning av en\r\nsmåskalig produktion arbetar med alltför snäva\r\nramar. Mejeriföretagens makt behöver balanseras.\r\nDet kan ske genom att nya metoder får möjlighet\r\natt prövas.</pre><pre>Det har kommit till min kännedom att\r\nopastöriserad mjölk t.o.m. används av\r\nkonsumenter som naturläkemedel. Ett\r\nbakteriehämmande enzym som finns i färsk mjölk\r\nkan vara förklaringen till de lyckade försök som har\r\ngenomförts. Vi bör ta till vara sådana upptäckter\r\noch ge konsumenterna tillgång till ett fritt val när\r\ndet gäller opastöriserad mjölk.</pre><pre>Herr talman! Låt oss ge konsumenterna möjlighet\r\natt välja vilken mjölk de vill konsumera och var de\r\nskall köpa den. Jag yrkar med detta bifall till min\r\nmotion L716.</pre><pre>Anf. 107  JOHN ANDERSSON (v):</pre><pre>Herr talman! I detta betänkande från lagutskottet\r\nbehandlas dels vissa avsnitt i budgetpropositionens\r\nbil. 10, dels några motioner väckta under allmänna\r\nmotionstiden vilka behandlar olika\r\nlivsmedelsfrågor. Det är motionerna om\r\nlivsmedelskontrollen som jag avser att säga några\r\nord om.</pre><pre>Jag anser att vi i vårt land har en rigorös\r\nlivsmedelskontroll, och jag tycker att vi har en bra\r\nlagstiftning när det gäller djurhållning. Vi har\r\nbestämmelser som jag tror går längre än i något\r\nannat land. Det här innebär att vi har en\r\nproduktion och hantering av våra livsmedel som\r\nkostar mer än vad som är fallet i andra länder.\r\nDetta är en merkostnad som vi har varit villiga att\r\nta, och enigheten har varit stor när det gällt att\r\nstrama upp lagstiftningen på detta område.</pre><pre>Mot denna bakgrund framstår det som helt orimligt\r\natt man skall få importera livsmedel som det inte\r\nställts samma krav på och som inte utsätts för\r\nsamma kontroll som livsmedlen i Sverige. Inför en\r\nsådan situation känner sig konsumenten vilsen och\r\nfrågande. Även de som står för produktionen,\r\njordbrukarna, ställer sig undrande.</pre><pre>Frågan om kontroll av och bestämmelser för de\r\nimporterade livsmedlen har också sedan lång tid\r\nvarit föremål för många riksdagsmotioner. Det har\r\nalltså inte varit svårt för utskottsmajoriteten att\r\nhänvisa till tidigare avslagsyrkanden och till skäl\r\nsom anförts för dessa. Det som gör det omöjligt att\r\nställa samma krav på importerade livsmedel som vi\r\nhar på de svenska är att detta definieras som\r\nensidiga handelspolitiska åtgärder eller som olika\r\ntyper av handelshinder från Sveriges sida.</pre><pre>Jag trodde i likhet med några centerpartister som\r\nmotionerat i frågan att det är av omtanke om\r\nmänniskorna som vi har denna rigorösa kontroll.\r\nJag trodde också att det var av omtanke om djuren\r\nsom vi stramat upp lagstiftningen kring\r\ndjurhållningen. Nu får vi veta att detta är\r\nhandelshinder. De argument som här redovisats\r\nkan väl inte tolkas på annat sätt.</pre><pre>Den naturliga följdfrågan blir: Är våra stränga\r\nbestämmelser helt onödiga? Det måste ju vara så\r\nnär inte samma krav ställs på de importerade\r\nlivsmedlen.</pre><pre>Utöver vårt parti har några centerpartister med\r\nLennart Brunander i spetsen motionerat om de här\r\nfrågorna. Den centerpartistiska motionen är\r\nmycket välskriven och saklig, och den utmynnar i\r\ngamla centerkrav, men den har inte ens fått stöd\r\nhos den centerpartistiske utskottsledamoten.</pre><pre>Jag förvånas många gånger över hur centern nu i\r\nregeringsställning gång på gång överger den politik\r\nsom partiet stått för. Från min tid i\r\njordbruksutskottet var Lennart Brunander och jag\r\növerens i många frågor, vilket även resulterade i\r\nreservationer. Jag har vid tidigare tillfällen i år fått\r\nanledning att påpeka detta, och nu har vi åter en\r\nfråga där centern har övergett en ståndpunkt. Att\r\ndet så många gånger handlar om frågor på\r\njordbrukets och livsmedelspolitikens område\r\nförvånar mig ännu mer.</pre><pre>Jag hade åtminstone trott att någon av Lennart\r\nBrunander, Lennart Daléus, Karin Starrin eller\r\nStina Gustavsson nu skulle ha varit här och\r\nförsvarat sina motioner.</pre><pre>Herr talman! Eftersom jag inte hade möjlighet att\r\nnärvara när detta betänkande justerades, finns\r\ningen meningsyttring redovisad från min sida.\r\nDetta vill jag nu rätta till genom att yrka bifall till\r\nvår motion, och inte bara till den, utan även till de\r\ntvå centerpartimotioner som likaledes avstyrkts\r\nunder mom. 3 i betänkandet.</pre><pre>Anf. 108  PER STENMARCK (m):</pre><pre>Herr talman! Det betänkande som vi nu behandlar\r\nstår ett enigt lagutskott bakom. Jag skall därför\r\nfatta mig tämligen kort.</pre><pre>I detta betänkande behandlas de i\r\nbudgetpropositionen föreslagna anslagen till\r\nstatens livsmedelsverk och täckande av vissa\r\nkostnader för köttbesiktning. Låt mig få beröra de\r\nmotioner som tagits upp av tidigare talare här.</pre><pre>Några av dessa motioner behandlar frågan om\r\nimporterade livsmedel, och det yrkas att samma\r\nhöga kvalitetskrav skall ställas på dessa som på\r\nlivsmedel producerade inom Sverige.</pre><pre>Jordbruksutskottet har tidigare behandlat liknande\r\nkrav och avstyrkte då liknande yrkanden, bl.a.\r\ndärför att ensidiga handelspolitiska åtgärder inte\r\nansågs vara någon framkomlig väg för Sverige i det\r\ninternationella samarbetet på\r\nlivsmedelskontrollens område. Dessutom framhöll\r\njordbruksutskottet att motionskraven stred mot\r\nSveriges åtaganden inom ramen för GATT-\r\nsamarbetet.</pre><pre>Lagutskottet har i sin bedömning anslutit sig till vad\r\njordbruksutskottet tidigare kommit fram till.\r\nDessutom följs dessa frågor nu av\r\nkonsumentberedningen, som har till uppgift att\r\nfölja och utvärdera 1990 års livsmedelspolitiska\r\nbeslut. Beredningen framhåller bl.a. att skälen till\r\nvåra handelspolitiska åtaganden är att vi själva skall\r\nkunna exportera utan att andra länder sätter upp\r\nhinder för oss.</pre><pre>Jag tror att man skall ha klart för sig att det är en\r\nkonkurrensfördel som vi har när vi ställer större\r\nkrav än vad som kanske ofta är fallet i andra länder.\r\nDenna fördel finns det anledning att utnyttja både\r\ninom vårt land och när vi exporterar. Detta har vi\r\nförmodligen större nytta av än att sätta upp\r\nytterligare särregler för oss själva.</pre><pre>I en motion av Claus Zaar från Ny demokrati tas\r\nfrågan upp om den opastöriserade mjölken. Detta\r\när onekligen ett ärende som har haft många turer\r\nunder en följd av år. Jordbruksutskottet\r\nbehandlade frågan för inte särskilt länge sedan och\r\nframhöll då att det är viktigt att vi ställer stora\r\nlivsmedelshygieniska krav. Det utgår jag ifrån att vi\r\nalla är överens om. Men samtidigt framhöll\r\nutskottet också att det är viktigt att ta till vara de\r\npositiva effekterna av småskalig\r\nlivsmedelsproduktion.</pre><pre>I någon mån föreligger det en målkonflikt mellan\r\ndessa båda krav som jordbruksutskottet menade\r\nborde närmare undersökas. Utskottet förordade\r\ndärför en förutsättningslös översyn av\r\nbestämmelserna om bl.a. pastörisering av mjölk.\r\nEtt skäl till detta var, menade man, att det som kan\r\nbli resultatet av en sådan översyn kan få stor\r\nbetydelse för den småskaliga\r\nlivsmedelsproduktionen och teknikutvecklingen på\r\nområdet.</pre><pre>Regeringen har som en följd av detta nu tillsatt den\r\nhär utredningen, som bl.a. skall se över\r\npastöriseringen av mjölk. Målsättningen är att\r\nfrämja den småskalighet som Claus Zaar tar upp i\r\nsin motion. Eftersom utredningen är avsedd att\r\nvara klar redan den 1 november i år, finns det\r\nknappast någon anledning att föregripa vad den\r\nkommer fram till.</pre><pre>Jag ber med detta herr talman, att få yrka bifall till\r\nlagutskottets hemställan i dess helhet.</pre><pre>Anf. 109  JOHN ANDERSSON (v) replik:</pre><pre>Herr talman! Per Stenmarck åberopar skälen för att\r\nvi skall ha mycket strängare regler och\r\nbestämmelser för livsmedelsproduktionen i Sverige\r\nän vad vi kräver av de importerade livsmedlen.\r\nArgumenten blir inte starkare för att man upprepar\r\ndem flera gånger.</pre><pre>Per Stenmarck säger att det är en konkurrensfördel\r\natt vi har strängare bestämmelser och att vi inte\r\nbehöver ytterligare särregler. Nu var det ju inte tal\r\nom några ytterligare särregler. Det har inte skrivits\r\nnågra motioner där det yrkats på detta, utan vad\r\ndet handlar om är att ställa samma krav på de\r\nimporterade livsmedlen som vi har på de svenska.</pre><pre>Här handlar det ju också om\r\nproduktionskostnader. För vissa livsmedel kan det\r\nvara betydande skillnader i produktionskostnader,\r\nberoende på vilka bekämpningsmedel man får\r\nanvända, vilken djurhållning man får tillämpa, osv\r\nosv.</pre><pre>Jag är inte så säker på att våra bestämmelser\r\nkommer att vara en konkurrensfördel. Om\r\nmänniskorna lever under knapphetens kalla\r\nstjärna, tror jag inte att kvaliteten är vad de ser till\r\ni första hand. Det är troligen inte det förhållandet\r\natt livsmedlen är producerade i Sverige som blir\r\navgörande, när man står vid köttdisken eller i\r\nnågon annan avdelning i affären, utan det torde nog\r\nbli priset som avgör vilken vara man köper.</pre><pre>Jag tror att Per Stenmarck fäster alldeles för stora\r\nförhoppningar vid att Sverige skall kunna använda\r\nvår strängare kvalitetskontroll som en fördel i\r\nkonkurrensen, om vi mot all förmodan skulle\r\nkomma med i EG.</pre><pre>Anf. 110  PER STENMARCK (m) replik):</pre><pre>Herr talman! Det måste, som jag ser det, vara\r\nbetydligt bättre att söka påverka de internationella\r\nregelsystem som finns inom ramen för GATT eller\r\nEG och på många andra sätt.</pre><pre>John Andersson ställde en fråga inledningsvis, där\r\nhan undrade: Är våra stränga bestämmelser helt\r\nonödiga? Nej, tvärtom. De är en fördel. De är till\r\nfördel för oss själva, och i det sammanhanget tror\r\njag att det är väldigt viktigt att vi använder\r\nbestämmelserna som en konkurrensfördel för oss\r\nsjälva.</pre><pre>Om vi ställer höga kvalitetskrav på svenska\r\nprodukter -- av miljöskäl, av djurskyddshänsyn,\r\nsom ett konsumentintresse eller vad det nu kan\r\nvara -- är faktiskt detta ett försäljningsargument\r\nsom kan vara en konkurrensfördel för vår inhemska\r\nproduktion när vi exporterar den. Precis som det är\r\nhos oss, finns det en stor andel konsumenter även i\r\nandra länder som är beredda att betala för att få hög\r\nkvalitet. Hög kvalitet har vi ju därmed på de\r\nsvenska varor som vi försöker sälja till utlandet.</pre><pre>Anf. 111  JOHN ANDERSSON (v) replik:</pre><pre>Herr talman! Jag återkommer till frågan om\r\nkonkurrensfördelar. Utöver de funderingar jag\r\nhade i min förra replik vill jag säga att det kanske\r\ninte är så lätt för konsumenten att välja en\r\nsvenskproducerad vara, när man inte vet från vilket\r\nland varan kommer. Köttfärsen kanske är gjord på\r\nimporterat kött som har malts i Sverige. En rad\r\nsådana omständigheter gör att det kan bli\r\nproblematiskt.</pre><pre>Sedan vidhåller jag att det måste finnas skäl till att\r\nvi har mycket hårdare krav än andra länder. Jag\r\nfinner då inga skäl att acceptera att vi skall\r\nimportera livsmedel utan att ställa samma krav på\r\ndessa.</pre><pre>Vi skall nu gå in i EG och påverka förhållandena, är\r\ndet tänkt, t.ex. då det gäller livsmedelsproduktion,\r\ndjurhållning osv. Våra 8 miljoner människor mot\r\nEG:s nuvarande 350 miljoner blir väl ungefär som\r\nom det är 30 minusgrader ute och jag öppnar\r\nfönstret för att utjämna utetemperaturen. Det är\r\nnog ungefär vad det kommer att handla om.</pre><pre>Anf. 112  ANNIKA ÅHNBERG (v):</pre><pre>Herr talman! Jag begärde ordet med anledning av\r\nClaus Zaars anförande.</pre><pre>Ny demokrati är ju ett parti som tycker om att göra\r\ndet enkelt för sig. Men jag tror uppriktigt sagt att\r\ndet i längden inte är ett hållbart sätt att bedriva\r\npolitik. Frågan om den opastöriserade mjölken är\r\nett typexempel på en fråga där Ny demokrati\r\nförsöker att göra det enkelt för sig och förenkla\r\ndiskussionen i en ganska komplicerad fråga.</pre><pre>Frågan om den opastöriserade mjölken\r\nsönderfaller i två delar. Det handlar om en\r\nmyndighets sätt att sätta sig på folk. Jag tror att vi\r\när många som delar uppfattningen att\r\nlivsmedelsverket är en sådan samhällskoloss som\r\nganska ofta beter sig fel och som med hjälp av lagar\r\noch regelverk försöker hindra och hämma\r\nutvecklingsprocesser i stället för att stimulera och\r\nbefrämja dem.</pre><pre>Ni i Ny demokrati är varken ensamma eller först\r\nom att konstatera detta eller försöka göra\r\nnågonting åt det. Jag tror också att om\r\nlivsmedelsverket i det här fallet agerat med litet\r\nmera klokskap hade det inte behövt bli så många\r\nproblem för enskilda människor och så mycket\r\nväsen och ståhej kring denna fråga. Det är det ena.</pre><pre>Riksdagen har sagt att man skall se över regelverket\r\nför småskalig livsmedelsproduktion. Det handlar\r\nalltså inte bara om att pastörisera eller inte\r\npastörisera mjölk. Det finns en lång rad andra saker\r\nnär det gäller samhällets regelverk, avgifter för\r\nkontroll osv., hur stora lokaler skall vara, hur de\r\nskall vara utrustade och det ena med det andra, den\r\nmonopoliserade strukturen osv. Det finns många\r\norsaker till att det är svårt för ny småskalig\r\nlivsmedelsproduktion att hävda sig. Riksdagen har\r\nbeslutat att man skall göra en översyn. Jag tycker\r\natt det är litet slöseri både med egna och andras\r\nresurser i riksdagen att då på nytt väcka en fråga\r\nsom riksdagen bara för någon månad sedan har\r\nfattat ett beslut om.</pre><pre>Det andra är själva metoden att inte pastörisera\r\nmjölk. Det är verkligen inte som Claus Zaar säger\r\natt detta är en ny metod. Det var så man gjorde\r\ninnan man hade kommit på att om mjölken\r\npastöriserades hämmade man tillväxten av en lång\r\nrad sjukdomsframkallande bakterier. Det är alltså\r\ningen nyhet.</pre><pre>Ur konsumentperspektiv är det ytterst tveksamt att\r\ndet är odelat positivt att man går från att pastörisera\r\nmjölk tillbaka till att inte göra det. Det är inte heller\r\nså att det är just pastöriseringsprocessen som\r\nförhindrar en småskalig produktion. Det finns\r\nganska små och ekonomiskt rimliga pastörer som\r\nav någon outgrundlig anledning inte tidigare har\r\nmarknadsförts i Sverige -- det kanske fanns de som\r\ninte var så intresserade av det -- men som däremot\r\nhar marknadsförts i andra länder fast de tillverkas\r\nav svenska företag.</pre><pre>Visst skall människor ha rätt att välja den\r\nopastöriserade mjölken. Men då skall det verkligen\r\nvara ett medvetet val. Då skall den produceras och\r\ntillhandahållas på ett sådant sätt att det inte sker\r\nnågon sjukdomsalstring. Mjölken har inte lika lång\r\nhållbarhetstid och den tål inte lika långa transporter\r\nsom den mjölk gör som blir pastöriserad.</pre><pre>Det kan heller inte vara rimligt att man t.ex.\r\nanvänder den i skolbespisningar eller den typ av\r\nstorhushåll där inte alla som konsumerar den är\r\nmedvetna om vad det är för val de faktiskt gör när\r\nde dricker mjölken. Nog kan det finnas anledning\r\natt se över regelverket. Men jag tycker att det är\r\nrätt olyckligt att just detta med pastörisering av\r\nmjölk har fått bli en symbolfråga när det gäller den\r\nsmåskaliga livsmedelsproduktionen. Det finns\r\nmånga andra problem som är viktigare att\r\nfokusera.</pre><pre>Jag tror vi alla kommer att tjäna på en fortsatt god\r\nhygien vid produktionen av mjölk. Utskottet har\r\nfattat ett klokt beslut när man inte på nytt har tagit\r\nupp den här frågan där riksdagen nyligen har fattat\r\nett beslut.</pre><pre>Anf. 113  CLAUS ZAAR (nyd) replik:</pre><pre>Herr talman! Detta är ett mycket aktuellt ärende.\r\nJag har refererat till ett fall med en lantbrukare, och\r\ndär har jag försökt att ta reda på saker och ting. En\r\nutredning har gjorts för att pröva en dispens, och\r\närendet kommer att avgöras av regeringen antingen\r\nnu på torsdag eller nästa vecka. Det har tagit en\r\noerhört lång tid. Detta är ett sätt att sätta press på\r\nregeringen så att någonting händer.</pre><pre>När det gäller själva pastöriseringen av mjölk och\r\nbehandlingen av mjölk skall man inte tro att allt\r\nsom tidigare är sagt är allena saliggörande. Det\r\nfinns enzymer i mjölk. De kan sägas ha en\r\nbakteriehämmande effekt. Det innebär att man\r\nhåller kvaliteten på mjölken med hjälp av dessa\r\nenzym under en begränsad period om den inte är\r\npastöriserad. Däremot finns det metoder för att få\r\nen längre hållbarhet så att man kan få fram en\r\nsmåskalig produktion.</pre><pre>Vi vänder oss i vårt parti mot dessa stora jättar vilka\r\nhar diskuterats tidigare i dag. Arla är en utav dem.\r\nDe går ut ensidigt och skall höja priserna för\r\nkonsumenterna. Vi vill ge konsumenterna\r\nalternativ. Ett av de alternativen är just att få\r\ntillgång till opastöriserad mjölk, något som nu\r\nt.o.m. har visat sig ha läkande effekter. Jag tycker\r\ninte att det är något dåligt alternativ att ta fram i\r\ndebatten.</pre><pre>Anf. 114  ANNIKA ÅHNBERG (v) replik:</pre><pre>Herr talman! Det beslut som regeringen inom den\r\nnärmaste framtiden skall fatta i den här frågan\r\nberörs nog inte av att det på nytt har väckts en\r\nmotion i riksdagen som man sedan skall hantera\r\noch fatta beslut om. Det är två olika processer. Jag\r\ntror inte att man tjänar den eventuellt goda saken\r\ngenom att hantera frågan på det här sättet. Det tror\r\njag däremot att man gör genom att noga sätta sig\r\nin i sakfrågorna. Av Claus Zaars utläggningar om\r\nmjölken och dess enzymer förstår jag att det ännu\r\nåterstår en hel del att göra på det området för Ny\r\ndemokrati.</pre><pre>Jag delar uppfattningen att det är viktigt både att\r\nförändra det den monopolistiska strukturen, vilket\r\ninte riktigt hör till det ärende vi här diskuterar, och\r\natt se till att undanröja hinder för småskalig\r\nlivsmedelsproduktion över huvud taget. Till den\r\ndelen är vi ense.</pre><pre>Jag tycker att det är synd att pastörisering av mjölk\r\nfår bli symbolfrågan och att den hanteras på ett så\r\nförenklat och ytligt sätt. Det är ur\r\nkonsumentperspektiv viktigt att befrämja den\r\nsmåskaliga livsmedelsproduktionen men också att\r\nbehålla höga krav på livsmedelshygien.</pre><pre>Såvitt jag kan bedöma är pastörisering av mjölk ett\r\nstort framsteg. Det skulle vara beklagligt om man\r\ngick tillbaka i utvecklingen och trodde att man vann\r\nnågonting när det gäller att vara naturnära eller\r\nmiljövänlig genom att sluta att pastörisera mjölken.\r\nDet är beklagligt om den uppfattningen skulle få\r\nnågon stor förankring. Visst skall möjligheten\r\nfinnas för dem som väldigt gärna vill ha\r\nopastöriserad mjölk, men större än så tycker jag\r\ninte att diskussionen skall behöva bli.</pre><pre>Anf. 115  CLAUS ZAAR (nyd) replik:</pre><pre>Herr talman! Jag tackar Annika Åhnberg för det\r\nhon sade i den sista meningen i sitt inlägg. Det skall\r\nfinnas möjligheter. Det är det vi är ute efter. Man\r\nskall inte trycka ner nya alternativ. Det är ett viktigt\r\nställningstagande att våra nyföretagare inom\r\njordbruket skall känna att de har stöd för att pröva\r\nnya alternativ utan att bli nedtryckta av\r\nmyndighetspersoner som till slut tror att de har\r\nmakt utöver all annan. Vi måste få en balans när\r\ndet gäller deras utövande av storebrorsfasoner.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>9 §  Upphovsrättsliga frågor</pre><pre>Föredrogs</pre><pre>lagutskottets betänkande</pre><pre>1991/92:LU26 Upphovsrättsliga frågor.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 12 §.)</pre><pre>10 §  Länskronofogdemyndigheternas\r\nstyrelser</pre><pre>Föredrogs</pre><pre>lagutskottets betänkande</pre><pre>1991/92:LU34 Länskronofogdemyndigheternas\r\nstyrelser.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 12 §.)</pre><pre>11 §  Riksdagen och dess myndigheter m.m.</pre><pre>Föredrogs</pre><pre>konstitutionsutskottets betänkande</pre><pre>1991/92:KU31 Riksdagen och dess myndigheter\r\nm.m. (prop. 1991/92:100 delvis).</pre><pre>Anf. 116  HARRIET COLLIANDER (nyd):</pre><pre>Herr talman! Rubriken på mitt anförande lyder:\r\nÄven riksdagen måste spara i svångremstider.</pre><pre>Det är lågkonjunktur och strukturell kris i Sverige.\r\nAlla myndigheter, kommuner och privata företag\r\nmåste spara, rationalisera och effektivisera\r\nverksamheten -- men riksdagen anser sig inte\r\nbehöva göra det. Det är anmärkningsvärt att\r\npolitikerna i styrelsen för Sverige inte har infört ett\r\nsparbeting för sig själva när de kräver det av alla\r\nandra.</pre><pre>Bil. 16 till budgetpropositionen 1992 upptar\r\nanslagen A1 till A9 för riksdagen samt anslagen B1\r\ntill B4 för riksdagens myndigheter.</pre><pre>Vi i Ny demokrati har i vår reservation till\r\nbudgetförslaget yrkat på 5 % nedskärning av\r\ndriftsbudgeten motsvarande ca 30 milj.kr.\r\nBesparingarna har föreslagits på anslaget A3 --\r\nBidrag till studieresor, A4 -- Bidrag till IPU och\r\nRIFO m.m., A5 -- Bidrag till partigrupper, A6 --\r\nFörvaltningskostnader, A8 -- Riksdagens\r\nbyggnader, och A9 -- Riksdagstrycket. Vi har också\r\nföreslagit en nedskärning med 5 % av anslagen till\r\nriksdagens myndigheter.</pre><pre>Detta är vad konstitutionsutskottets majoritet, dvs.\r\nalla utom jag, tillät mig att ta upp i reservationen.\r\nJag hade nämligen inte motionerat med anledning\r\nav budgetförslaget.</pre><pre>När budgeten skulle behandlas i utskottet kom\r\nförvaltningskontoret och redogjorde för förslaget\r\noch svarade på utskottets frågor. Informationen\r\nföranledde mig att tränga närmare in i\r\nunderlagsmaterialet och problematiken. Jag blev\r\nmedveten om förhållanden som föranledde mig att\r\nföreslå konstitutionsutskottet att ta initiativ till\r\nriksdagen. Men jag körde då huvudet i en enig\r\nutskottsvägg -- Nej, inga utskottsinitiativ.</pre><pre>Eftersom jag inte fått föra fram mina förslag till\r\nutskottsinitiativ någon annanstans tänker jag göra\r\ndet här i talarstolen.</pre><pre>Förvaltningskontoret har ett budgetsystem som\r\nkallas nollbas. I detta finns posterna upptagna i s.k.\r\npaket som har olika prioritet. Om\r\nförvaltningsstyrelsen skulle bestämma sig för att\r\nspara 5 &gt; e% skulle man lätt se vad olika\r\nneddragningar skulle få för effekt på\r\nverksamheten.</pre><pre>Jag har i min reservation mer schablonmässigt lagt\r\nut nedskärningar på 5 %. Men jag vet att dessa\r\nnedskärningar kan göras mer grannlaga utifrån\r\nnollbassystemet. Jag ville därför att riksdagen\r\nskulle uppdra åt förvaltningskontoret att\r\nåterkomma med en sparplan.</pre><pre>Detta förslag vann inte utskottets gehör eftersom\r\nutskottet anser att det inte finns utrymme för\r\nbesparingar. Men det finns ytterligare en\r\nanledning, fast den är av annan karaktär, som gör\r\ndet problematiskt att gå till riksdagen och begära en\r\nsparplan. Man är nämligen inte beredd att kritisera\r\nförvaltningsstyrelsen. Det är en ståndpunkt som jag\r\ninte kan dela. Jag återkommer senare till den\r\nfrågan.</pre><pre>Själva budgetunderlaget är svårt för en\r\nutomstående att tränga in i eftersom\r\ndriftkostnaderna, i strid mot god praxis, är\r\nsammanlagda med investeringar i maskiner och\r\nfastigheter. Jag föreslog därför att riksdagens\r\nredovisningssystem skall ändras så att drift och\r\ninvesteringar hålls isär. Detta är ett föga\r\nkontroversiellt förslag som jag tycker att utskottet\r\nkunde ställt sig positiv till. Förvaltningskontoret\r\nhar nämligen samma uppfattning som jag om\r\nredovisningssystemets brister.</pre><pre>Riksdagen har under de senaste åren investerat 50\r\nmilj.kr i datautrustning, och för 1992/93 äskas\r\nytterligare 20 milj.kr. Skall investeringarna\r\nfortsätta i samma takt?, frågar sig vän av ordning.\r\nFör att få svar på frågan föreslog jag därför en\r\ntreårsplan för datainvesteringar liksom för\r\ninvesteringar i riksdagens säkerhetssystem, som\r\nman nu äskar ytterligare 12 milj.kr. till. Till saken\r\nhör att riksdagen för en tid sedan till budgeten\r\n1991/92 beviljade 5,7 milj.kr. i tiläggsanslag för\r\nsäkerhetsanläggningen.</pre><pre>En treårig investeringsplan är enligt min mening\r\ninget ohemult förslag. Men det tyckte\r\nuppenbarligen utskottet. Det är snarare märkligt\r\natt man inte har en flerårsplan. Med\r\nframförhållning i planeringen slipper man\r\ntilläggsäskanden av det här slaget.</pre><pre>Beträffande riksdagens totala budget ville jag också\r\natt riksdagen skulle uppdra åt förvaltningskontoret\r\natt vid framläggandet av nästa budget presentera en\r\ntreårsbudget.</pre><pre>Förvaltningskontoret har en besvärlig\r\nmellanställning när det gäller att jämka mellan en\r\nförvaltningstyrelse som består av ledamöter som\r\ninte alltid sätter ekonomisk sparsamhet i\r\nförgrunden och övriga ledamöter som inte alla\r\nalltid är så noga med att jaga kostnader på den egna\r\narbetsplatsen. Riksdagen beviljar själv sina anslag.\r\nEftersom det inte finns någon som håller tummen i\r\nögat på riksdagen, ville jag att man skulle anlita en\r\nutomstående kompetens med erfarenhet av\r\nföretagsrationalisering. En sådan person skulle\r\nkunna bistå i arbetet med att ta fram en realistisk\r\nsparplan samt över huvud taget se över\r\nverksamheten inom förvaltningen.</pre><pre>Men inte heller detta förslag vann gehör. I det här\r\nsammanhanget vill jag fråga Moderaterna,\r\nFolkpartiet, Kristdemokraterna,\r\nSocialdemokraterna och Vänsterpartiet varför de\r\nmotsätter sig att spara i den egna verksamheten när\r\nalla andra är tvungna till det.</pre><pre>Utifrån min horisont i riksdagen vet jag att det går\r\natt spara. Som exempel kan nämnas att 54\r\nlokalvårdare städar för mycket. Ledamöterna kan\r\nbädda sina egna sängar. Man kan åka taxi mellan\r\nArlanda och riksdagen för 200 kr. i stället för\r\navtalade 375 kr. Riksdagstrycket kan delas mer\r\nsparsamt. Nu får alla allt, och det mesta går tillbaka\r\ni retur. Kostnaden på 5 milj.kr. för tidningen Från\r\nRiksdag och Departement är inte rimlig.</pre><pre>I bilagan till budgetförslaget redovisas vilka\r\npersonalbehov som finns. Samtidigt säger man att\r\nen successiv omfördelning av de samlade\r\npersonalresurserna på sikt skall kunna tillgodose de\r\nredovisade behoven. Trots detta söker riksdagen nu\r\nen biträdande säkerhetschef på långtidsvikariat\r\nmed möjligheter till fast anställning. Jag är\r\növertygad om att uppgifterna skulle kunna\r\ndelegeras ut på den 17 man starka fast anställda\r\nsäkerhetsstyrkan.</pre><pre>Eftersom förvaltningsstyrelsen består av\r\nriksdagsledamöter med talmannen som ordförande\r\nriktar övriga ledamöter inte gärna någon kritik mot\r\nförvaltningsstyrelsens beslut. Att kritisera\r\ntalmannen tillhör inte heller god ton. För att på ett\r\nenkelt sätt lösa detta problem anser vi att\r\ntalmannen bör upphöra att vara ordförande i\r\nförvaltningsstyrelsen. Talmannen är rikets andra\r\nperson och skall som sådan ges en sådan integritet\r\natt han eller hon står över personalärenden och\r\naffärstransaktioner. En utomstående\r\nstyrelseordförande med tidigare erfarenhet från\r\nriksdagsarbetet kan vara ett lämpligt alternativ. Jag\r\nföreslog därför en ändring i riksdagsordningen som\r\nsäger att talmannen inte längre skall vara\r\nsjälvskriven ledamot i förvaltningsstyrelsen. Inte\r\nheller detta förslag mötte något bifall i utskottet.</pre><pre>Som sammanfattning vill jag säga att riksdagen\r\nmåste föregå med gott exempel. Om vi inte här kan\r\nvisa nationen att vi kan rationalisera och förbilliga,\r\nhur skall vi då kunna uppfattas som trovärdiga när\r\nvi kräver besparingar, och kraftiga sådana, inom\r\nkommuner, statliga myndigheter och departement.</pre><pre>Jag återkommer nu avslutningsvis till min\r\nreservation som innebär nedskärningar på\r\nsammanlagt 30 milj.kr.</pre><pre>Herr talman! Jag yrkar härmed bifall till min\r\nreservation.</pre><pre>Anf. 117  FÖRSTE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 118  BIRGER HAGÅRD (m):</pre><pre>Herr talman! Demokrati kostar pengar. För att\r\nkunna genomföra beslutsprocessen på ett vettigt\r\nsätt och för att kunna ge vettiga arbetsvillkor till\r\nriksdagens ledamöter är det klart att det behövs\r\nservice bakom. Då kan man ställa frågan om vi\r\nvältrar oss i lyx och överflöd. Är vår sekreterarhjälp\r\noch våra politiska assistenter talrika som\r\nsandkornen i öknen? Riktigt så förhåller det sig\r\nkanske inte, som var och en vet som har blivit vald\r\ntill denna ädla församling.</pre><pre>Vi har i själva verket brist på det mesta. Lokalerna\r\när alltjämt för trånga. Riksdagen utvidgar nu\r\nsuccessivt. För närvarande går det tre\r\nriksdagsledamöter på en sekreterare. Jag tror inte\r\natt Harriet Colliander menar att vi skall skära ner\r\nytterligare på det. Det är snarare så att vi behöver\r\nhjälp av inte minst politiska assistenter, något som\r\nförts fram gång efter annan, för att göra det möjligt\r\nför riksdagsledamöterna att verka på ett effektivare\r\noch bättre sätt.</pre><pre>Om man granskar förslagen till nedskärningar från\r\nNy demokrati finner man snart att det är ett rätt\r\npopulistiskt förslag som inte har särskilt mycket\r\nsubstans. Här talas det t.ex. om att skära ned på\r\nstudieresor. Är detta någonting som man verkligen\r\nvill göra allvar av, i en tid när vi går mot en alltmer\r\nökande internationalisering? De belopp som står\r\ntill förfogande här svarar tvärtom inte alls mot det\r\nfaktiska behov som finns.</pre><pre>Skall vi upphöra med språkutbildning av\r\nledamöterna? Det är något som också är angeläget\r\nur internationaliseringssynpunkt. Nej, jag tror inte\r\natt man kan säga att vi har en alltför god service.\r\nDet är snarare så att servicen behöver förbättras\r\nhela tiden.</pre><pre>Om vi ser på det rent tekniska området är det väl\r\nalldeles uppenbart att datoriseringen inte är något\r\nsom vi skulle vilja avbryta. Vilka ledamöter skall\r\ninte utrustas med persondatorer, telefaxer och\r\nmobiltelefoner? I stället skall man väl använda de\r\ntekniska hjälpmedlen för att förbättra för\r\nledamöterna så mycket som möjligt.</pre><pre>Ett annat område där Harriet Colliander och Ny\r\ndemokrati vill dra ner gäller IPU och RIFO. Nu är\r\ndet så att Sverige har åtagit sig värdskapet för den\r\ninternationella parlamentariska unionen i\r\nseptember. Detta är inte någonting som man kan\r\nhoppa av utan vidare. RIFO, samverkan mellan\r\nriksdagsledamöter och forskare, är inte heller ett\r\nområde som vi vill inskränka på i en situation där\r\nman i stället ropar på större och bättre samverkan\r\nmellan just politiska beslutsfattare och dem som\r\nägnar sig åt forskningsverksamhet.</pre><pre>För övrigt kan man när det gäller fastigheter och\r\nlokaler konstatera att Ny demokratis inträde i den\r\nsvenska riksdagen alldeles självklart har kostat en\r\ndel slantar. Det skall det också göra enligt mitt\r\nförmenande. Ny demokrati skall naturligtvis ha\r\nsamma fullgoda service som vi andra.</pre><pre>Om vi jämför med andra länders parlament kan vi\r\ninte säga att vi är särskilt väl tillgodosedda. Det är\r\ntvärtom. Om vi ser på Bundestag kan vi konstatera\r\natt det finns mycket som återstår att göra här i\r\nSverige. Vi kan naturligtvis göra som mitt parti har\r\nföreslagit och skära ner antalet ledamöter, men det\r\när inte en fråga som står på dagordningen i dag.\r\nDärför vill jag inte heller fortsätta att diskutera\r\nden.</pre><pre>Det är däremot alldeles uppenbart att det finns ett\r\nområde där vi kanske skulle kunna spara på ett\r\nganska enkelt sätt. Det gäller riksdagstrycket. Ju\r\nmindre vi talar desto mindre riksdagstryck går det\r\nåt som kostar pengar.</pre><pre>Herr talman! Därför skall jag nu sluta mitt\r\nanförande med att yrka bifall till utskottets\r\nhemställan.</pre><pre>Anf. 119  BIRGITTA WISTRAND (m):</pre><pre>Herr talman! I måndags stod jag här i kammaren\r\noch diskuterade andelen kvinnor och män inom\r\nhögskolan med bl.a. Per Unckel och Barbro\r\nWesterholm. Då sade utbildningsministern att det\r\nvar viktigt med kvinnor och män i forskningen. Det\r\nvar viktigt med kvinnor och män över huvud taget.\r\nHan skulle göra allt som stod i hans makt för att få\r\nin fler kvinnor.</pre><pre>Nu när vi skall fatta beslut om riksdagen och dess\r\nmyndigheter roade det mig att titta litet grand på\r\nhur det står till med andelen kvinnor och män inom\r\nriksdagsförvaltningen och de olika parlamentariska\r\nkommittéer och grupper som finns inom riksdagen.\r\nDå kunde jag se att det inte stod så mycket om\r\njämställdhetsarbetet. Det stod litet grand i\r\nförvaltningens verksamhetsberättelse i höstas. Där\r\nstår också att det finns en jämställdhetskommitté,\r\ningenting annat.</pre><pre>Jag har tagit fram en del uppgifter och jag skulle\r\ngärna vilja att de kommer till kännedom här i\r\nkammaren. Jämställdheten i den inre\r\nriksdagsförvaltningen är faktiskt inte särskilt bra.</pre><pre>Ledningen består i dag bara av män. Vi har en\r\nkammarsekreterare och tre biträdande. Samtliga är\r\nmän. Av utskottens sexton kanslichefer är två\r\nkvinnor. Förvaltningskontoret leds av en manlig\r\ndirektör. Det finns tretton enhetschefer, varav två\r\när kvinnor. Vid de senaste tillsättningarna som jag\r\nhar sett har man valt män. Det finns alltså inte\r\nnågon seriös ansträngning att få ändring på den här\r\nobalansen, vad jag förstår.</pre><pre>Sedan gick jag vidare och tittade på de\r\nparlamentariska kommittéerna och\r\narbetsgrupperna. I den s.k. riksdagsutredningen\r\nfinns det tre kvinnor av tio ledamöter. Där är\r\ntalmannen ordförande, och där har vi alltså en\r\nkvinna. Det finns en kvinnlig expert där, resten är\r\nmän. Lokalkommittén består av sex män och två\r\nkvinnor. Tre män är experter. Arbetsgruppen för\r\nledamöternas bostäder har fem manliga ledamöter\r\noch två kvinnliga. Det är fyra män som är experter.\r\nBiografikommittén består enbart av män. Det är\r\nfem ledamöter och fem tjänstemän.</pre><pre>Om man tittar på löneskillnaderna kan man se att\r\n90 % av dem som finns på chefslöneplanet är män\r\noch 10 % kvinnor.</pre><pre>Jag vill inte säga att detta borde ha stått i\r\nbetänkandet eller att detta skulle ha tagits upp, men\r\njag tycker att det är en intressant information i\r\nkammaren. Jag hoppas att det är lika viktigt med\r\njämställdhet och kvinnor i riksdagförvaltningen\r\nsom vi tycker att det är i den högre utbildningen.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>12 §  Terroristlagstiftningen</pre><pre>Föredrogs</pre><pre>justitieutskottets betänkande</pre><pre>1991/92:JuU17 Terroristlagstiftningen (skr.\r\n1991/92:79).</pre><pre>Anf. 120  BERITH ERIKSSON (v):</pre><pre>Herr talman! Västerpartiet har inte skrivit någon\r\nmotion med anledning av årets redogörelse av hur\r\nterroristlagen har använts. Jag beklagar. Det beror\r\npå tidsbrist från min sida.</pre><pre>Vi har varit, och är fortfarande, starkt emot den här\r\nlagen. Vi anser inte att man skall ha en\r\nsärlagstiftning som bara kan användas på\r\nmänniskor som inte har svenskt medborgarskap.\r\nResultatet av det blir bl.a. att man ger signaler om\r\natt människor som inte är svenska medborgare är\r\nså farliga att man behöver en särskild lagstiftning\r\njust för dem. Dessutom anser vi att brottsbalkens\r\nlagar och utlänningslagen är tillräckliga för att\r\nlagföra eller avvisa personer. Vi anser även att det\r\nleder till rena absurditeter i tillämpningen.</pre><pre>Jag tänker uppta kammarens tid med att gå in på\r\ndet sistnämnda. I regeringens skrivelse och i\r\nutskottets betänkande står en enda mening om hur\r\nlagen har använts. Det står att ''Regeringen har\r\nunder perioden med stöd av terroristlagen utvisat\r\nfyra personer med palestinskt ursprung tillhörande\r\npalestinska organisationer eller verkande för\r\nsådana''.</pre><pre>Bakom den meningen döljer sig en familjetragedi\r\nsom vi politiker från Uppsala och även vår\r\närkebiskop som finns i Uppsala med flera har\r\nengagerat oss i. En av de fyra som nämns utvisades\r\ni juli 1990 därför att han var bror till en man som\r\nbegått terroristdåd. Men hans bror var svensk\r\nmedborgare och kunde därför inte utvisas, utan\r\navtjänar nu livstidsstraff här i Sverige.</pre><pre>Den utvisade mannen är gift med en svenska. De\r\nhar även en son, som han ännu inte har fått träffa.\r\nMannen studerade i Sandviken när han greps. Han\r\ntilläts inte ta kontakt med sin fru för att meddela att\r\nhan gripits. Frun anmälde efter någon dag mannen\r\nsom försvunnen. När hon kontaktade polisen i\r\nUppsala, fick hon svaret att de inte visste något och\r\natt hon skulle gå hem och vakta telefonen. Efter\r\nytterligare efterforskning fick hustrun veta var han\r\nfanns och varför. Sedan följde en tid på häktet i\r\nUppsala, närmare bestämt en och en halv månad.\r\nDet rådde inga besöksförbud, vare sig för hustrun\r\neller andra bekanta. Redan då agerade polisen som\r\nom det inte fanns någon terroristrisk. Två av de\r\nandra som avses i skrivelsen var mannens föräldrar,\r\ntvå gamla och sjuka människor som inte heller kan\r\nbeskrivas som terrorister.</pre><pre>Mannen utvisades till Syrien, där han fängslades.\r\nHan blev till slut fri genom mutor. Hans hustru och\r\nmånga andra har vädjat att han skall ges möjlighet\r\natt återförenas med sin familj. Vid samtal med säpo\r\nhar uttalats att man nog inte anser att mannen själv\r\nskulle utgöra en risk som framtida terrorist. Man\r\nanger som skäl att man befarar att han kan utnyttjas\r\nav de grupper där hans bror är medlem. Det tycker\r\njag inte är ett fullgott skäl för att splittra en familj.\r\nHan har erbjudit sig att underkasta sig vilka\r\nrestriktioner som helst för att få leva med sin familj.\r\nI november ansökte han om ett treveckorsvisum till\r\nSverige, för att få se sin lille son. Också då ställde\r\närkebiskopen upp. Möjligheten för säpo att ha\r\nkontakt och att kontrollera den eventuella\r\nriskfaktorn är ganska given, med all den\r\nuppmärksamhet som fallet har fått.</pre><pre>Jag har, som sagt, inte varit i personlig kontakt med\r\nalla de som utvisats eller på annat sätt blivit föremål\r\nför denna lags användning. Men de fall som jag har\r\nfått insyn i är tillräckliga för att jag än en gång vill\r\nuttala att den typ av lagstiftning som det här är fråga\r\nom, inte är värdig en rättsstat. De fallen gäller\r\ndenna man, hans gamla föräldrar och även de\r\nkurder som drabbades av lagens bestämmelser.\r\nMånga av dem blev psykiskt knäckta och är\r\nförstörda för livet.</pre><pre>Jag uppmanar den nya regeringen att avskaffa\r\nlagen. Jag uppmanar utskottet att mera noggrant\r\nundersöka hur lagen har använts. Jag vill också att\r\nen domstol får bedöma trovärdigheten i\r\nmisstankarna mot mannen i det enskilda fallet som\r\njag kort redogjort för. Misstankarna går ut på att\r\nhan skulle förbereda sig mentalt för att begå\r\nframtida terroristbrott eller att det finns risk för att\r\nhan kan utnyttjas i sådant syfte. Som det nu är,\r\nhamnar varje ansökan som görs på samma ställe\r\nhos säpo, och det finns uppenbara risker för att\r\nprestigeskäl får styra.</pre><pre>Anf. 121  LARS SUNDIN (fp):</pre><pre>Herr talman! Jag yrkar bifall till utskottets\r\nhemställan, att denna regeringens skrivelse till\r\nriksdagen om tillämpningen av den s.k.\r\nterroristlagen från den 1 juli 1990 t.o.m. den 30 juni\r\n1991, läggs till handlingarna.</pre><pre>Det är ett enigt utskott som står bakom denna\r\nhemställan, vilket Berith Eriksson påpekade. Det\r\nfinns inte heller någon meningsyttring av suppleant\r\nbifogad. Inte heller Berith Eriksson hade något\r\nannat yrkande än bifall till utskottets hemställan,\r\näven om hon framförde kritiska synpunkter, en del\r\nmycket kritiska, på tillämpningen av lagen.</pre><pre>Herr talman! Tyvärr är inte världen sådan den\r\nborde vara. Den är sådan den är. Det är därför vi i\r\nSverige liksom i andra länder har en lagstiftning om\r\nhur vi skall förebygga våldsdåd med internationell\r\nbakgrund.</pre><pre>Regeringen brukar varje år lämna en redogörelse\r\növer hur gällande bestämmelser tillämpas. Det är\r\nen sådan traditionell redogörelse som utskottets\r\nbetänkande handlar om. Av den framgår bl.a. att\r\nfyra personer har utvisats, att ingen hemlig\r\nteleavlyssning ägt rum och att antalet\r\ninternationella terroristdåd har sjunkit. Det kan\r\nbero på den förhöjda beredskapen, på ett\r\nomfattande internationellt samarbete i dessa frågor\r\noch på demokratiseringen i Sovjetunionen och i\r\nÖsteuropa. Vår slutsats är dock att vi tyvärr måste\r\nha de särskilda regler som terroristlagstiftningen\r\ninnebär, trots att det internationella läget ljusnat ur\r\ndenna synvinkel. Vi behöver terroristlagstiftningen\r\nalltjämt.</pre><pre>Jag yrkar än en gång bifall till utskottets\r\nhemställan.</pre><pre>Anf. 122  BERITH ERIKSSON (v):</pre><pre>Herr talman! Vi måste ha en terroristlag liksom\r\nandra länder, säger Lars Sundin. Det är det vi inte\r\nhar. Jag kommer inte på rak arm ihåg vilka länder\r\nvi måste gå till för att hitta en liknande lag, men det\r\nvar bland de f.d. öststaterna.</pre><pre>Polis, militär och säkerhetspolis vill naturligtvis ha\r\nså vittgående befogenheter och utrymme för sitt\r\nagerande som möjligt. Men i en rättstat är det\r\nsedan det folkvalda parlamentet som skall dra\r\ngränserna.</pre><pre>Här nöjer sig utskottet och parlamentet med några\r\nkorta meningar från säpo om att lagen behövs och\r\nen mening om hur den har använts.</pre><pre>Det borde finnas en instans som kunde pröva\r\närenden av det slag som det jag redogjorde för.\r\nHållbarheten i säpos agerande borde kunna prövas.\r\nDenna lag sätter alla andra lagar ur spel, både vår\r\nsvenska grundlag och de internationella\r\nkonventioner om mänskliga rättigheter som vi har\r\nundertecknat. Det leder till rättsvidriga beslut,\r\nvilket jag redogjorde för i mitt första inlägg, beslut\r\nsom inte hör hemma i en rättsstat. Jag kan inte\r\nriktigt se vad upplösningen av det gamla\r\nSovjetunionen har att göra med utvisningen av de\r\nfyra personer som skrivelsen avsåg.</pre><pre>Anf. 123  LARS SUNDIN ( &gt; fp):</pre><pre>Herr talman! Nu har den terroristlag som Berith\r\nEriksson kritiserar ersatts av en ny lag, en lag om\r\nsärskild utlänningskontroll. Det är den lagen som\r\nden nya regeringen arbetar efter. Nästa år får vi ta\r\nställning till hur den nya lagen har tillämpats.</pre><pre>På en punkt kan jag möjligen gå Berith Eriksson till\r\nmötes. Det står i utskottets betänkande på s. 5 att\r\nutskottet anser att framgent bör dessa redogörelser\r\nhållas på minst samma nivå vad gäller både\r\nredovisning av konkreta enstaka händelser och\r\nanalys av den internationella utvecklingen. Däri\r\nligger en viss kritik. Det får inte bli knapphändigare\r\nän det är. Det bör tvärtom bli en fylligare\r\nredovisning.</pre><pre></pre><pre>Anf. 124  Berith Eriksson (v):</pre><pre>Herr talman! Det kan väl knappast bli en sämre\r\nredovisning än i dag. Det gör ingen skillnad att man\r\nhar bytt namn på lagen, som man gjorde i fjol. Det\r\när fortfarande en särlagstiftning som är helt\r\növerflödig och helt absurd.</pre><pre>Överläggningen var härmed avslutad.</pre><pre>FÖRSTE VICE TALMANNEN:</pre><pre>Jag får meddela att felet på voteringsapparaten\r\nberodde på att vi testar en ny programvara i\r\nvoteringsdatorn.</pre><pre>Vi återgår nu emellertid till att votera med den\r\ngamla programvaran.</pre><pre>Beslut</pre><pre>Företogs till avgörande arbetsmarknadsutskottets\r\nbetänkande 1991/92:AU13 (forts från 6 §),\r\nlagutskottets betänkanden 1991/92:LU24, LU25,\r\nLU26 och LU34, konstitutionsutskottets\r\nbetänkande 1991/92:KU31 samt justitieutskottets\r\nbetänkande 1991/92:JuU17.</pre><pre>Arbetsmarknadsutskottets betänkande AU13\r\n(forts.)</pre><pre>Mom. 1 (regionalpolitikens allmänna inriktning)</pre><pre>I huvudvoteringen bifölls utskottets hemställan\r\nmed 166 röster mot 128 för reservationen av Ingela\r\nThalén m.fl.</pre><pre>Mom. 2 (omlokalisering av SCB)</pre><pre>Utskottets hemställan bifölls med 271 röster mot 16\r\nför meningsyttringen av Karl-Erik Persson i\r\nmotsvarande del. 4 ledamöter avstod från att rösta.</pre><pre>Mom. 13 (inplacering i stödområde 1 av Älvsbyns\r\nkommun)</pre><pre>Utskottets hemställan bifölls med 274 röster mot 18\r\nför meningsyttringen av Karl-Erik Persson i\r\nmotsvarande del. 1 ledamot avstod från att rösta.</pre><pre>Mom. 16 (inplacering i stödområde 1 av Bräcke och\r\nÅre kommuner)</pre><pre>Utskottets hemställan bifölls med 266 röster mot 26\r\nför reservation 3 av Laila Strid-Jansson. 2\r\nledamöter avstod från att rösta.</pre><pre>Mom. 19 (inplacering i stödområde 2 av Karlskoga\r\noch Degerfors kommuner)</pre><pre>Utskottets hemställan -- som ställdes mot\r\nmeningsyttringen av Karl-Erik Persson i\r\nmotsvarande del -- bifölls med acklamation.</pre><pre>Mom. 20 (inplacering i stödområde 1 av\r\nLjusnarsbergs och Hällefors kommuner)</pre><pre>Utskottets hemställan -- som ställdes mot\r\nmeningsyttringen av Karl-Erik Persson i\r\nmotsvarande del -- bifölls med acklamation.</pre><pre>Mom. 38 (anslag till Lokaliseringsbidrag)</pre><pre>Utskottets hemställan bifölls med 165 röster mot\r\n130 för reservation 4 av Ingela Thalén m.fl.</pre><pre>Mom. 39 (anslag till Regionala utvecklingsinsatser)</pre><pre>Utskottets hemställan bifölls med 165 röster mot\r\n130 för reservation 5 av Ingela Thalén m.fl.</pre><pre>Mom. 48 (anslag till infrastrukturåtgärder)</pre><pre>Utskottets hemställan bifölls med 262 röster mot 15\r\nför meningsyttringen av Karl-Erik Persson i\r\nmotsvarande del. 16 ledamöter avstod från att\r\nrösta.</pre><pre>Mom. 55 (åtgärder i sydöstra Sverige)</pre><pre>Utskottets hemställan -- som ställdes mot\r\nmeningsyttringen av Karl-Erik Persson i\r\nmotsvarande del -- bifölls med acklamation.</pre><pre>Mom. 58 (åtgärder i Bergslagslänen)</pre><pre>Utskottets hemställan bifölls med 242 röster mot 45\r\nför utskottets hemställan med den ändring däri som\r\nföranleddes av bifall till motion A452 av Bertil\r\nMåbrink m.fl. 8 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU24</pre><pre>Mom. 11 (miljömärkningsstyrelsen)</pre><pre>Utskottets hemställan bifölls med 281 röster mot 13\r\nför utskottets hemställan med den ändring däri som\r\nföranleddes av bifall till motion Jo646 av Lars\r\nWerner m.fl. i motsvarande del.</pre><pre>Mom. 12 (utvärdering av miljömärkningen)</pre><pre>Utskottets hemställan bifölls med 168 röster mot\r\n126 för reservation 2 av Maj-Lis Lööw m.fl.</pre><pre>Mom. 13 (obligatorisk miljöfarlighetsmärkning)</pre><pre>Utskottets hemställan bifölls med 164 röster mot\r\n129 för reservation 3 av Maj-Lis Lööw m.fl.</pre><pre>Mom. 15 (information om bensinpriser)</pre><pre>Utskottets hemställan bifölls med 271 röster mot 21\r\nför motion L720 av Max Montalvo.</pre><pre>Mom. 16 (extrapriser)</pre><pre>Utskottets hemställan bifölls med 164 röster mot\r\n129 för reservation 4 av Maj-Lis Lööw. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU25</pre><pre>Mom. 3 (importförbud för vissa livsmedel m.m.)</pre><pre>Utskottets hemställan bifölls med 268 röster mot 25\r\nför motionerna L717 av Lennart Brunander m.fl.,\r\nJo226 av Lars Werner m.fl. samt A805 av Karin\r\nStarrin och Ingbritt Irhammar alla i motsvarande\r\ndelar.</pre><pre>Mom. 5 (opastöriserad mjölk)</pre><pre>Utskottets hemställan bifölls med 269 röster mot 21\r\nför motion L716 av Claus Zaar m.fl.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU26</pre><pre>Utskottets hemställan bifölls.</pre><pre>Lagutskottets betänkande LU34</pre><pre>Utskottets hemställan bifölls.</pre><pre>Konstitutionsutskottets betänkande KU31</pre><pre>Mom. 3--6, 8 och 9 (bidrag till studieresor, m.m.)</pre><pre>Utskottets hemställan bifölls med 271 röster mot 21\r\nför reservationen av Harriet Colliander. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU17</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande vid morgondagens\r\narbetsplenum.</pre><pre>13 §  Anslag till brottsskadenämnden m.m.</pre><pre>Föredrogs</pre><pre>justitieutskottets betänkande</pre><pre>1991/92:JuU18 Anslag till brottsskadenämnden\r\nm.m. (prop. 1991/92:100 delvis).</pre><pre>Anf. 125  BERITH ERIKSSON (v):</pre><pre>Fru talman! I det här betänkandet, Anslag till\r\nbrottsskadenämnden m.m., har vänsterpartiet en\r\nmotion där vi anser att brottsofferjourerna bör få 2\r\nmiljoner mer än regeringen och utskottet föreslår.</pre><pre>I betänkandet avstyrks vår motion med\r\nmotiveringen att man anser att nivån är väl avvägd.\r\nJag vill då ställa frågan: Avvägd mot vad? Det är i\r\nalla fall inte en avvägning som är gjord gentemot\r\ndet behov som finns.</pre><pre>För närvarande finns det 50 brottsofferjourer i\r\nlandet, men målet som bl.a. Brottsofferjourernas\r\nriksförbund har satt upp är 118. Med ökat antal\r\njourer ökar också kostnaderna för nödvändig\r\nutbildning och vägledning. Även om det gäller ett\r\nfrivilligt och mänskligt engagemang behövs det\r\ninsikt och kompetens för att kunna möta människor\r\nsom befinner sig i chocktillstånd.</pre><pre>Att framställa och sammanställa material för\r\ninformation till olika institutioner som exempelvis\r\nförsäkringsbolag, skolor, etc. kostar också mycket\r\npengar. Bara att framställa en videofilm kostar\r\nminst 100 000 kr.</pre><pre>Tycker man verkligen -- och det gör ju utskottet --\r\natt brottsofferjourverksamheten är betydelsefull\r\nbör man nu också satsa på full utbyggnad så fort\r\nsom möjligt och inte segdra den här utvecklingen.\r\nDet var kanske skillnad när man just hade börjat\r\nbygga upp brottsofferjourer, men nu har\r\nRiksförbundet kompetens, och man har också\r\nmodeller för hur det skall gå till att starta nya\r\njourer.</pre><pre>Jag yrkar härmed bifall till vänsterpartiets motion\r\nJu516.</pre><pre>Anf. 126  INGBRITT IRHAMMAR (c):</pre><pre>Fru talman! Brottsskadenämnden prövar ärenden\r\nenligt brottsskadelagen om ersättning för skador på\r\ngrund av brott. Dessutom betalas bidrag till\r\nbrottsofferjourerna ur nämndens anslag.</pre><pre>Brottsskadenämndens verksamhet har vuxit\r\nkraftigt. De senaste åren har statens utgifter för\r\nersättning för skador på grund av brott i det\r\nnärmaste fördubblats. Årets anslag innebär också\r\nen ökning.</pre><pre>Vänsterpartiet vill att anslaget till\r\nbrottsofferjourerna ökas med 2 miljoner utöver\r\nden miljon regeringen föreslagit. Låt mig då först\r\nsäga att brottsofferjourerna har fått de medel de\r\näskat och vad de själva bedömt som nödvändigt för\r\natt fortsätta utvecklingsarbetet vid\r\nbrottsofferjourerna och utbyggnaden av dem.\r\nMålet -- minst en brottsofferjour i varje\r\npolisdistrikt -- närmar sig därmed. Det är viktigt att\r\nge statligt bidrag till brottsofferjourerna, men vi får\r\ninte glömma att brottsofferjourernas styrka mycket\r\nligger i ett ideellt och frivilligt mänskligt\r\nengagemang. Med detta yrkar jag avslag på motion\r\nJu516.</pre><pre>I betänkandet framhålls också hur viktigt det är att\r\nde rättsvårdande myndigheternas arbete har en\r\ninriktning som syftar till att förebygga brott och till\r\natt ge hjälp och stöd till personer som blivit\r\nbrottsoffer. Polisens brottsförebyggande roll\r\nbetonas samt åtgärder för att stärka familjens\r\nställning i syfte att motverka brottslighet, missbruk\r\noch andra former av sociala problem. I\r\njustitiedepartementet har också en arbetsgrupp\r\ntillsatts vars uppgift bl.a. är att samordna och\r\nfrämja utvecklingsarbetet på det\r\nbrottsförebyggande området.</pre><pre>Enskilda människor som utsätts för brott bör sättas\r\ni centrum för polisens och övriga samhällets\r\nomsorg. Brottsoffrens utsatta situation måste\r\nbättre uppmärksammas. I det sammanhanget vill\r\njag påtala att en översyn av lagen om\r\nmålsägandebiträde pågår.</pre><pre>I två motioner, från centerpartiet och\r\nsocialdemokraterna, framhålls att framför allt\r\nsexuella övergrepp på barn kan få förödande\r\nkonsekvenser för barnens utveckling och bidra till\r\natt de själva blir socialt störda och ofta i sin tur\r\nmisshandlare eller misshandlade. Därför måste\r\nterapiinsatser sättas in så fort som möjligt.\r\nIncestoffren bör få sina terapikostnader betalda,\r\nanser motionärerna.</pre><pre>Möjligheterna att få kostnader för psykoterapi\r\nbetalade ur den allmänna sjukförsäkringen är\r\nbegränsade. Flertalet patienter med behov av\r\npsykoterapi är därför hänvisade till den privata\r\nvården, som inte omfattas av det offentliga\r\nförsäkringssystemet. Dock finns vissa möjligheter\r\nför brottsoffer att få ekonomiskt bidrag till\r\npsykoterapi, bl.a. enligt brottsskadelagen. Det\r\nförekommer regelbundet att brottskadenämnden\r\nersätter kostnader för psykoterapi, där\r\nterapibehovet uppstått på grund av sexualbrott.</pre><pre>Tilläggsdirektiv har också lämnats till kommittén\r\nom ideell skada. I den kommittén övervägs en\r\nförändring av ersättningsnivån och regelverket vid\r\nskadestånd till våldtäktsoffer och offer för andra\r\nvåldsbrott, som inte bara ger utrymme för\r\nkompensation för lidande utan också hjälp till en\r\nförändring av livssituationen. Det är viktigt att\r\nbrottsoffren får information om dessa möjligheter\r\ntill terapihjälp.</pre><pre>I motioner från Moderaterna, Folkpartiet och\r\nCentern väcks frågan om en central brottsofferfond\r\nenligt förslagsvis belgisk modell. Där betalar de\r\nmedborgare som begår brottsliga handlingar och\r\ndöms enligt brottsbalken eller specialstraffrätten\r\n500 kr. till en central brottsofferfond. Medel ur\r\nfonden används sedan till hjälp- och stödinsatser\r\nför brottsoffren eller till behandlingsinsatser för att\r\nförhindra återfall bland gärningsmännen.\r\nRegeringen bör utreda frågan om inrättande av en\r\ncentral brottsofferfond, anser motionärerna.</pre><pre>Av flera skäl verkar det rimligt att de som döms för\r\nbrott får bidra till att reparera skador på grund av\r\nbrott. De bör också bidra till åtgärder som syftar till\r\natt förebygga brottslighet. Det ligger bl.a. en\r\npedagogisk poäng i att bötesmedel skall kunna\r\nanvändas för brottsskadestånd, uttalade utskottet.\r\nFrågan om en brottsofferfond är värd att överväga\r\nnärmare, säger utskottet vidare. I betänkandet\r\nförutsätts att detta kommer att ske inom ramen för\r\ndet arbete som redan pågår inom\r\njustitiedepartementet i arbetsgruppen om\r\nbrottsförebyggande åtgärder.</pre><pre>Med detta vill jag yrka bifall till utskottets\r\nhemställan i betänkandet.</pre><pre>Anf. 127  BERITH ERIKSSON (v) replik:</pre><pre>Fru talman! Jag har också talat med folk på\r\nbrottskadenämnden. Äskandet har gjorts i enlighet\r\nmed vad de förutsatte kunde vara troligt mot\r\nbakgrund av tidigare medelstilldelning. Riksdagen\r\nkan emellertid ge dem en möjlighet att snabbare\r\nbygga ut verksamheten. Nu har man 50 jourer, och\r\ndet har tagit fyra år. Med den ökningstakten skulle\r\ndet ta ytterligare fyra år innan man har nått det\r\nuppställda målet.</pre><pre>Brottsofferjourerna är erkänt värdefulla.\r\nRiksdagen borde därför vid det här laget se till att\r\ndet finns lika tillgång och lika möjligheter över hela\r\nlandet.</pre><pre>Anf. 128  INGBRITT IRHAMMAR (c) replik:</pre><pre>Fru talman! Berith Eriksson och jag är överens om\r\natt brottsofferjourerna utför ett mycket viktigt och\r\nfint arbete. Brottsofferjourernas riksorganisation,\r\nBOJ, är mycket bra på att bistå jourernas\r\nverksamhet och uppbyggnaden av dem och gör ett\r\nfantastiskt arbete.</pre><pre>Det är emellertid ett faktum att man har äskat just\r\nden summan man har fått. Att man i efterhand\r\nsäger att om man hade kunnat få mer hade väl det\r\nockså varit bra, vill jag inte bestrida. Jag är säker\r\npå att man skulle säga så på väldigt många\r\nmyndigheter. Vi har tillmötesgått de önskemål som\r\nhar framställts från riksorganisationen. Vi hoppas\r\nnu att man skall arbeta vidare och bygga upp\r\nverksamheten. Vilken hastighet man skall ha för att\r\nuppnå målet med minst en brottsofferjour i varje\r\npolisdistrikt är en senare fråga.</pre><pre>Nu gäller det att man skall använda de medel man\r\nhar fått. Det är just den summa som vi i fjol ansåg\r\nvara den som de skulle få. Den förra regeringen\r\nhade föreslagit 500 000 till uppbyggnad, varpå vi\r\nutökade med ytterligare 500 000 vid behandlingen i\r\nriksdagen. De fick den miljon som de då önskade.\r\nNu fortsätter vi på den linjen.</pre><pre>Anf. 129  BERITH ERIKSSON (v) replik:</pre><pre>Fru talman! Som Ingbritt Irhammar känner till var\r\nvi med på att göra det möjligt att fördubbla\r\nsumman i fjol. Redan då prutade man en halv\r\nmiljon för att vi skulle bli eniga. Vi hade även då\r\näskat ytterligare två miljoner i enlighet med de\r\nsignaler som vi hade fått av dem.</pre><pre>Utbyggnadstakten beror på medelstilldelningen.\r\nÄven kvaliteten beror på medelstilldelningen. Jag\r\nkvarstår naturligtvis med mitt yrkande.</pre><pre>Anf. 130  INGBRITT IRHAMMAR (c) replik:</pre><pre>Fru talman! Jag har respekt för att Vänsterpartiet\r\nyrkar som det gör. Samtidigt krävs en förklaring på\r\nvarifrån ni tar pengarna. Så som jag har förstått det\r\nsker det en omfördelning inom\r\nbrottskadenämndens totala anslag. Detta framgår\r\nåtminstone av motionen och betänkandet. Det är\r\ndå intressant att få veta vad ni drar ned på i stället.</pre><pre>Talmannen anmälde att Berith Eriksson anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 131  KENT CARLSSON (s):</pre><pre>Fru talman! Alla politiska partier i denna riksdag är\r\növerens om att den som utsätts för brott och lider\r\nskada skall kunna få viss ersättning för detta.</pre><pre>Vi är också överens om att brottsoffrens situation\r\npå ett bättre sätt måste uppmärksammas och att\r\nsamhällets stöd till brottsoffren på olika sätt måste\r\nförbättras.</pre><pre>Genom ökade anslag till brottsskadenämndens\r\nverksamhet och stöd till uppbyggandet av\r\nbrottsofferjourer runt om i landet har riksdagen\r\nvelat visa hur viktiga dessa frågor är. Under den\r\nsocialdemokratiska regeringstiden fördubblades\r\nanslagen mellan år 1988 och 1991.</pre><pre>Enligt uppgifter pågår nu ett utredningsarbete i\r\nregeringskansliet som syftar till att ytterligare\r\nstärka brottsoffrens ställning och möjligheter att\r\nstötta dessa personer vid rättsliga processer. Den\r\nutredning som den socialdemokratiska regeringen\r\ntillsatte 1991 kommer enligt uppgift att föreslå ett\r\nbättre stöd till svenskar som utsätts för brott\r\nutomlands, bl.a. kvinnor som utsatts för våldtäkt.</pre><pre>Detta är bra och ligger väl i linje med den politik\r\nsom vi Socialdemokrater förespråkar.</pre><pre>Socialdemokraterna har inte lämnat någon\r\nreservation till det här betänkandet, eftersom vi i\r\nhuvudsak delar de uppfattningar som utskottet\r\nföreträder.</pre><pre>I en fråga har vi dock avgivit ett särskilt yttrande.\r\nDet gäller frågan om inrättande av en\r\nbrottsofferfond. Vi motsätter oss inte att man\r\nutreder frågan om en brottsofferfond, men vi har\r\nstarka betänkligheter kring bl.a. hur finansieringen\r\nskulle kunna ske.</pre><pre>Man kan i och för sig fråga sig vad nyttan med en\r\nbrottsofferfond skulle vara. I dag har vi en\r\nbrottskadenämnd som har till uppgift att besluta\r\nom ersättningar till dem som lidit skada till följd av\r\nbrott. Jag har svårt att se på vilket sätt en fond\r\nskulle tillföra något nytt som inte\r\nbrottskadenämnden redan i dag kan fullgöra. Men\r\ndet är möjligt att jag inte har fått tillräckliga\r\nuppgifter i ärendet för att se det nya i en sådan\r\nfond.</pre><pre>Men vår tveksamhet rör finansieringen av en fond.\r\nVår utgångspunkt är att stödet till brottsoffer inte\r\nskall vara beroende av brottsutvecklingen i landet\r\noch de eventuella medel som kan flyta in genom\r\nspeciella avgifter eller böter. Vi menar att vi på\r\npolitisk väg skall bestämma hur mycket vi är\r\nberedda att anslå till brottskadeinsatser.</pre><pre>De motioner som finns i ärendet och som\r\nförespråkar inrättandet av en brottsofferfond\r\nmenar att något slags extraböter om 500 kr. skall tas\r\nut av dem som döms. Man skulle, som en liten\r\nutvikning, kunna säga att det är en ny form av\r\npunktskatt som skulle införas. Jag är litet nyfiken\r\npå att höra vad majoriteten säger om det.\r\nRegeringens allmänna skattepolitik är ju negativ\r\ntill införandet av nya punktskatter och till att höja\r\nskattetrycket. Men detta kanske är ett sidospår.</pre><pre>De förslag och de funderingar som finns i\r\nmotionerna gör att man måste ställa sig en del\r\nfrågor. Skall alla typer av brott kunna betinga\r\nsamma summa? Skall mord eller dråp jämställas\r\nmed exempelvis stöld? Hur skall man lösa\r\nindrivningen av extraböterna? Det finns ju redan i\r\ndag vissa problem med att få in de vanliga böterna.</pre><pre>Med en sådan konstruktion blir risken i längden\r\nstor att brottskadeersättningar och\r\nbrottsofferverksamheten blir beroende av\r\nbrottsfrekvensen, antalet dömda och förmågan att\r\ndriva in de penningsummor som det är fråga om.</pre><pre>Socialdemokraternas principiella inställning är att\r\ndenna viktiga verksamhet till stöd för brottsoffren\r\nskall finansieras över statsbudgeten. Med en sådan\r\nfinansieringsordning blir det också tydligt för\r\nmedborgarna hur de olika politiska partierna här i\r\nSveriges riksdag prioriterar stödet till brottsoffren.\r\nMan kan då också utkräva ett politiskt ansvar,\r\nvilket är svårare att göra med en brottsofferfond.</pre><pre>Fru talman! Socialdemokraterna motsätter sig inte\r\nen utredning av förslaget om en brottsofferfond,\r\nmen vi vill, som vi påpekat i vårt särskilda yttrande,\r\nredan nu markera vår tveksamhet inför de tankar\r\nsom finns om finansieringen av en sådan.</pre><pre>Anf. 132  INGBRITT IRHAMMAR (c):</pre><pre>Fru talman! Till Kent Carlsson och dem som tvivlar\r\npå en brottsofferfond vill jag säga att det står helt\r\nklart att regeringen anser att stöd till brottsoffer\r\nskall finansieras över statsbudgeten och att det skall\r\nvara det grundläggande. Låt oss se förslaget som\r\nnågot intressant att titta på. Det är inte i första hand\r\ntänkt som ytterligare en skatt, utan låt oss i stället\r\nkalla det en pedagogisk avgift, eller låt oss t.o.m.\r\nkalla det en miljöavgift, om vi nu skall leka med\r\nord.</pre><pre>Det här systemet finns nu i Belgien, och man\r\nfunderar också på att införa det i Holland.\r\nErfarenheterna från Belgien är att många bland\r\ngärningsmännen har uttalat att det kändes bra att\r\ndelvis få göra rätt för sig och få vara med om att\r\nbygga upp en brottsofferfond, som dels kan ge\r\nbidrag till ytterligare insatser utöver det som är\r\nstatsfinansierat, dels kan gå till gärningsmännen\r\nsjälva och ge en förbättrad rehabilitering, vilket vi\r\nju i dag vet är den stora bristen på det här området\r\ni Sverige.</pre><pre>Det är ett faktum att det är en opposition, den\r\noppositon som i dag är i regeringsställning, som när\r\ndet har gällt att genomföra förbättringar av\r\nbrottsoffrens villkor under senare år har drivit den\r\nförra regeringen, den regering som Kent Carlsson\r\ntidigare representerade, framför sig. Vi har tidigare\r\ni opposition drivit Socialdemokraterna framför oss\r\noch åstadkommit ständiga förbättringar för\r\nbrottsoffren. Jag tänker då på sådant som förbättrat\r\nmålsägandebiträde och förbättrat skydd för\r\nkvinnor genom besöksförbudslagen och\r\ntrygghetslarm -- ja, det finns mängder av förslag,\r\nt.ex. det vi talade om senast, nämligen ett ökat stöd\r\ntill brottsofferjourerna. Det var oppositionen som\r\ndrev igenom och förbättrade stödet till brottsoffren\r\nockså på det området. Låt oss hoppas att den\r\ncentrala brottsofferfonden skall kunna gå i samma\r\nriktning. Det får utredningen visa.</pre><pre>Anf. 133  KENT CARLSSON (s):</pre><pre>Fru talman! Jag får påminna Ingbritt Irhammar om\r\natt vi nu har en annan regering som företräds av\r\nIngbritt Irhammar och att det är de förslag som den\r\nregeringen har lagt fram som vi nu debatterar. Att\r\nden socialdemokratiska regeringen lade fram en\r\nmängd mycket bra förslag och satte i gång en\r\nmängd utredningar som den borgerliga regeringen\r\nnu tyvärr kan skörda frukterna av, får man faktiskt\r\ninte glömma bort, Ingbritt Irhammar.</pre><pre>Kanske kan man kalla en sådan här avgift på 500\r\nkr. för en pedagogisk avgift. Det finns trots allt en\r\nmängd frågetecken. Är det t.ex. rimligt att den som\r\nbegår ett smärre brott skall betala samma avgift\r\nsom den som begår ett grövre brott? Jag tror att det\r\nfinns andra sätt för brottslingar att göra rätt för sig,\r\nsom är betydligt viktigare ur pedagogisk synpunkt.\r\nDet kan exempelvis vara att brottslingen får möta\r\nbrottsoffret eller att man får göra rätt för sig på\r\nbrottsplatsen.</pre><pre>Med den finansieringsmodell som förespråkas i en\r\ndel av de här motionerna finns en risk att vi\r\npolitiker på litet sikt kan smita ifrån det ansvar vi\r\nändå har att se till att det finns tillräckligt med\r\npengar för brottsskadeersättnigar, för betalning av\r\nuppbyggande av brottsofferjourer och för annan\r\nverksamhet. Jag menar att en risk med ett sådant\r\nhär finansieringsförslag är att vi politiker på litet\r\nsikt kryper undan vårt ansvar att ur statsbudgeten\r\nta fram de pengar som behövs för att driva en bra\r\nverksamhet.</pre><pre>Anf. 134  INGBRITT IRHAMMAR (c):</pre><pre>Fru talman! Vi i regeringspartierna ämnar inte\r\nsmita ifrån något ansvar för nuvarande och\r\nkommande stöd till brottsoffer. Tvärtom tar vi nu\r\ndetta ansvar, precis som vi gjorde när vi var i\r\nopposition. Jag tog upp vad som hänt tidigare, att vi\r\näven i opposition förbättrade stödet till brottsoffren\r\nutöver vad den socialdemokratiska regeringen\r\ngjorde, för att visa att vi även tidigare lyckades med\r\ndetta. Vi tänker nu fortsätta samma väg.</pre><pre>Jag blev litet förvånad över att Kent Carlsson sade\r\natt vi nu ''tyvärr'' driver igenom förslag som innebär\r\nförbättringar för brottsoffren. Det är väl ändå litet\r\ncyniskt. Det är väl bra att ni lade fram vissa förslag,\r\noch det är väl bra att vi dessutom har förbättrat\r\nvissa förslag. Det är väl också bra att vi\r\ngenomdriver era tidigare förslag om vi gör det i\r\nsyfte att förbättra brottsoffrens situation.</pre><pre>Anf. 135  KENT CARLSSON (s):</pre><pre>Fru talman! Jag skall kommentera den utredning\r\nsom tillsattes under den socialdemokratiska\r\nregeringen. Självfallet hade jag önskat att vi efter\r\nvalet förra året hade haft en socialdemokratisk\r\nregering, som hade kunnat få ta del av utredningens\r\nförslag och genomföra dem. Jag har nämligen,\r\nframför allt via massmedia, hört talas om bra\r\nförslag. Av dessa är den i mitt tycke viktigaste\r\nfrågan stödet till svenska brottsoffer utomlands.\r\nVad jag sade var alltså inte någon invändning mot\r\nsakförslaget, men jag hade önskat att vi här hade\r\nhaft en socialdemokratisk majoritet som hade\r\nkunnat driva igenom förslagen.</pre><pre>Återigen något om frågan om brottsofferfonden.\r\nMan kan se det som att vi på det här viset får litet\r\nextra pengar och kan göra litet mer insatser. Det går\r\nfaktiskt om man har politisk vilja att göra\r\nprioriteringar och att på annat sätt ta in pengar för\r\natt klara av nödvändiga satsningar på\r\nbrottsskadeersättningsverksamheten och\r\nutbyggnaden av olika frivilliginsatser. Det finns\r\nalltid en risk med att införa den sorts punktskatter\r\nsom det här ändå är fråga om, nämligen att vi här i\r\nriksdagen då smiter ifrån en del av det ansvar som vi\r\nhar att visa hur vi prioriterar den här typen av viktig\r\nverksamhet i förhållande till annan. Det är av den\r\nanledningen vi har markerat att vi är tveksamma till\r\nden finansieringsform som nämns i motionerna\r\nmen att vi givetvis är beredda att se på frågan när\r\nden kommer tillbaka efter att ha utretts. Vi vill\r\nredan nu markera den tveksamheten.</pre><pre>Anf. 136  INGBRITT IRHAMMAR (c):</pre><pre>Fru talman! Jag kan då påminna Kent Carlsson om\r\natt utskottet i förra årets betänkande var enigt om\r\natt det kunde vara av stor pedagogisk betydelse för\r\nden som var dömd för ett brott att kunna betala en\r\nviss avgift. Socialdemokraterna stod då bakom\r\ndetta, och det gör ni även nu, medan ni är litet\r\ntveksamma beträffande finansieringen. Det har jag\r\nrespekt för.</pre><pre>Kent Carlsson är stolt över Socialdemokraternas\r\nförslag att vi skall ge rättshjälp och stöd åt\r\nbrottsoffer utomlands. Då får jag återgå till\r\nhistorieskrivningen. Det kan inte vara så lätt för\r\nKent Carlsson att känna till hur detta började, men\r\ndet var faktiskt med en centermotion för två år\r\nsedan, som följdes upp av Folkpartiet för ett år\r\nsedan. Eftersom ingenting hände hos den\r\nsocialdemokratiska regeringen blev det två år i rad\r\nett tillkännagivande om att stödet till brottsoffer\r\nutomlands skulle förbättras. Det är det förslaget\r\nsom nu har resulterat i ett förslag från den\r\nborgerliga regeringen. Vi har alltså drivit frågan i\r\ntvå år i opposition, och nu kommer förslaget, det\r\nförslag ni inte lyckades genomföra.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 17.59 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>14 §  Anslag till rättshjälp m.m.</pre><pre>Föredrogs</pre><pre>justitieutskottets betänkande</pre><pre>1991/92:JuU19 Anslag till rättshjälp m.m. (prop.\r\n1991/92:100 delvis).</pre><pre>Anf. 137   SIGRID BOLKÉUS (s):</pre><pre>Herr talman! Utskottet har behandlat många\r\nmotioner som tar upp ersättning till nämndemän.\r\nDet råder stor enighet om att dagens ersättning är\r\nalldeles för låg och att nämndemännens\r\nekonomiska villkor utgör ett stort hinder när det\r\ngäller nämndemannakårens allsidiga\r\nsammansättning.</pre><pre>Den 15 maj 1991 gav riksdagen regeringen till\r\nkänna att regeringen borde ta initiativ till en\r\nutredning om ersättningsnormerna för\r\nnämndemän. Utgångspunkt för den utredningen\r\nskulle enligt utskottet vara den nya\r\nkommunallagen, enligt vilken förtroendevalda\r\nskall ha rätt till skälig ersättning för den\r\narbetsinkomst samt de pensions- och\r\nsemesterförmåner som de förlorar när de fullgör\r\nsina uppdrag.</pre><pre>Domstolsverket har fått utredningsuppdraget, och\r\ndirektiven tar sikte på de önskemål som ställdes i\r\nriksdagsbeslutet. Uppdraget skall vara slutfört\r\nsenast den 1 juni i år.</pre><pre>Herr talman! Nämndemännens Riksförbund har\r\nfått sig tilldelat 350 000 kr. av domstolsverket för\r\ninnevarande budgetår. Anslaget är avsett för att\r\ngöra det möjligt för tidningen Nämndemannen att\r\nkomma ut. Från dessa medel skall också tas bidrag\r\nför nämndemännens studiebesök. Om hela\r\nanslaget skulle gå till studiebesök blir det mellan 40\r\noch 50 kr. per nämndeman. Vi har ca 7 500\r\nnämndemän i landet.</pre><pre>Domstolsverket har hemställt om att 5 milj.kr. skall\r\nanvisas i budgeten 1992/93 för information till\r\nnämndemän. Nya nämndemän måste få\r\ngrundläggande kunskaper om sin roll i\r\nrättskipningen, och samtliga nämndemän behöver\r\nfortbildning.</pre><pre>Enligt domstolsverket krävs en särskild\r\ninformationsdag för de nämndemän som berörs av\r\nden nya organisationen för handläggning av\r\nsocialförsäkringsmål. De extrapengar som\r\nriksdagen anvisade efter valet 1988 och som skulle\r\nanvändas till information är slut, och de har använts\r\nväl. Även borgerliga riksdagsmän anser att nya\r\npengar måste anslås till utbildning av nämndemän.</pre><pre>Jag skall läsa några rader ur Birgit Henrikssons\r\nmotion: ''Information och utbildning är mycket\r\nviktig. Med tanke på den omfattande nya\r\nlagstiftningen gällande psykiskt sjuka behövs även\r\ntillfällen för diskussioner och utbildning.'' Hon\r\nanser att 5 nya miljoner behövs redan i vår.</pre><pre>Åke Carnerö, kds, har liksom Birgit Henriksson\r\nerfarenhet av nämndemannauppdraget och föreslår\r\natt medel skall avsättas för utbildning.</pre><pre>Filip Fridolfsson, Moderaterna, skriver att det är\r\notillfredsställande att medel inte anslagits då det\r\ngenom höstens val tillkommit ett ovanligt stort\r\nantal nya nämndemän.</pre><pre>Folkpartisterna Ulla Orring, Erling Bager och\r\nHans Lindblad anser att ökade ekonomiska medel\r\ntill informationsinsatser måste avsättas genom\r\nomfördelning inom domstolsverkets budget.</pre><pre>Centerpartisterna Birgitta Hambraeus och Stina\r\nEliasson säger i sin motion att det självfallet är\r\nnödvändigt att tillräckliga resurser ställs till\r\nförfogande så att nämndemännen skall få den\r\nkunskap som behövs för att bära det svåra ansvaret\r\natt medverka vid domstolens beslut.</pre><pre>Inte en krona har deras partikamrater i\r\njustitieutskottet velat anslå, trots att det tillkommit\r\nca 2 000 nya nämndemän.</pre><pre>Vi socialdemokrater föreslår att riksdagen anvisar\r\n1 milj.kr. budgetåret 1992/93 för information till\r\nnämndemän. Frågan om informations- och\r\nutbildningsinsatser måste, anser vi,\r\nuppmärksammas även framgent i det löpande\r\nbudgetarbetet. Förutom att informationsbehovet\r\när stort tror vi att det är lättare att främja en allsidig\r\nrekrytering och därmed få in fler unga människor,\r\nom utbildningsinsatserna är tillräckliga. Kunskap\r\nger trygghet i detta ansvarskrävande uppdrag.\r\nNämndemännen har en mycket stark ställning i den\r\ndömande verksamheten.</pre><pre>Företrädare för de borgerliga partierna, inte minst\r\nModeraterna, betonar i alla andra sammanhang\r\nrättstrygghet och rättssäkerhet. När det kommer\r\ntill kritan vill utskottsmajoriteten inte ens ge\r\n1 milj.kr. för en informationsinsats som bevisligen\r\nbehövs.</pre><pre>Herr talman! Jag yrkar bifall till reservationen.</pre><pre>Anf. 138  CHRISTEL ANDERBERG (m):</pre><pre>Herr talman! I det betänkande som vi nu behandlar\r\när utskottets ledamöter överens om det mesta.\r\nSocialdemokraterna avviker på en punkt ifrån\r\nutskottsmajoriteten, och det gäller ett anslag,\r\nutöver vad regeringen föreslagit, på 1 milj.kr. för\r\ninformation till nämndemän.</pre><pre>Jag misstänker att anledningen till det\r\nsocialdemokratiska yrkandet kan vara några\r\nspektakulära fall på senare tid, då nämndemän i\r\nnågra uppmärksammade mål fallit för det\r\nmassmediala trycket och gjort uttalanden som de\r\ninte borde ha gjort. Detta kan man emellertid inte\r\nta till intäkt för att en hel kår på inemot 8 000\r\npersoner skulle sakna kunskaper om sekretess och\r\ntystnadsplikt.</pre><pre>Till att börja med skall det slås fast att en\r\nnämndeman har ett lekmannauppdrag. Någon mer\r\norganiserad eller permanent verksamhet som syftar\r\ntill egentlig juridisk utbildning är därför varken\r\nnödvändig eller lämplig. Nämndemannen skall inte\r\nvara ett slags halvjurist.</pre><pre>För det andra ankommer det främst på den domstol\r\ndär nämndemannen tjänstgör att svara för det\r\ngrundläggande behovet av utbildning för nyvalda\r\nnämndemän. Så sker också i praktiken.\r\nDomstolsverket har bl.a. tagit fram\r\ninformationsmaterial som riktar sig till nämndemän\r\noch som tingsrätterna därvid använder.</pre><pre>För det tredje är Nämndemännens Riksförbund\r\nmycket aktivt när det gäller utbildningsinsatser för\r\nsina medlemmar. Förbundet tilldelas medel för\r\nändamålet över domstolsverkets anslag. För\r\ninnevarande budgetår uppgår detta anslag till\r\n350 000 kr. Även lokalt sker viss utbildning och en\r\nganska omfattande studiebesöksverksamhet i\r\nnämndemannaföreningarna.</pre><pre>Utskottets majoritet har därför -- med rätta --\r\nfunnit att de här redovisade utbildningsinsatserna\r\nfår anses tillräckliga. Utskottet har tidigare\r\nbehandlat liknande frågor, senast i betänkandet\r\n1989/90:JuU24. I detta av riksdagen godkända\r\nbetänkande gjorde utskottet samma bedömning.\r\nOppositionen har inte tagit fram något skäl som i\r\ndag borde föranleda en annan bedömning.</pre><pre>Jag tycker att det borde vara en viss tröst och källa\r\ntill tillfredsställelse för Sigrid Bolkéus att det inte\r\nbara är socialdemokratiska motioner som\r\nutskottsmajoriteten har avstyrkt, utan jämväl\r\nborgerliga sådana.</pre><pre>Herr talman! Jag yrkar bifall till utskottets\r\nhemställan och avslag på reservationen.</pre><pre>Anf.139  SIGRID BOLKÉUS (s):</pre><pre>Herr talman! Jag vill först upplysa Christel\r\nAnderberg om att vi inte sysslar med spektakulära\r\nåtgärder när det gäller rättsväsendet och inte heller\r\ni övrigt. Jag tycker att det var ett dåligt argument.</pre><pre>De 350 000 kr. som domstolsverket har avsatt är\r\navsedda för tidningen Nämndemannen och för\r\nstudiebesök. Därutöver finns det inga pengar i\r\ndetta sammanhang.</pre><pre>Christel Anderberg vidhåller att de\r\nutbildningsinsatser som görs är tillräckliga, att\r\nrättssäkerheten är tryggad och att inga ytterligare\r\npengar behövs. Det står vidare i betänkandet att\r\nutskottet i november 1989 konstaterade att\r\nnämndemännen vid praktiskt taget alla tingsrätter\r\ntack vare de 5 miljonerna fått utbildning, men detta\r\nskulle inte vara något att ta fasta på i dag. Men\r\nungefär 25 % av dem som fick denna utbildning har\r\nslutat, och vi har nu ca 2 000 nya nämndemän.</pre><pre>Vi socialdemokrater litar helt på att domstolsverket\r\noch Nämndemännens Riksförbund har gjort rätt\r\nbedömning när de anser att utbildningsbehovet är\r\nstort. Deras avsikt hade varit att, om pengar hade\r\nanslagits, anordna en särskild informationsdag. Det\r\nräcker inte att man på många platser har informerat\r\nnyvalda.</pre><pre>Christel Anderberg hänvisar till\r\ninformationsmaterial, filmer och annat som räknas\r\nupp i betänkandet. Visst har domstolsverket gett ut\r\nett aktuellt informationsmaterial för nämndemän,\r\nmen finns det något mer än de omarbetade\r\nbroschyrer som domstolsverket annonserar om?\r\nTryckt information kan aldrig ersätta muntlig\r\ninformation, som ger möjlighet till frågor och en\r\ndialog.</pre><pre>I samband med nämndemännens kongress i april\r\nskall vi ägna en dag åt uppföljning och information\r\ntill nämndemän. Men dit kommer bara ett\r\nhundratal av de ca 7 500 nämndemännen.</pre><pre>Det stämmer att Nämndemännens Riksförbund\r\noch nämndemannaföreningarna är mycket aktiva.\r\nDe bedriver utbildning, bl.a. studiecirklar, men de\r\nkan inte erbjuda dem kostnadsfritt. Problemet är\r\ndock -- och nu vill jag att Christel Anderberg skall\r\nlyssna -- att utbildningsmaterialet måste fräschas\r\nupp. Nämndemännens Riksförbund har inte\r\npengar till att bekosta detta.</pre><pre>De filmer som nämns i betänkandet och de\r\ninformationshäften som utdelas till varje\r\nnämndeman är bra och fyller ett behov inte bara\r\ninom domstolsväsendet, utan efterfrågas också på\r\nskolor och socialförvaltningar. Men under\r\nprojektets gång har det upptäckts att det behövs en\r\nlärobok i rättshistoria från 1100- och 1200-talen och\r\nframåt. Professor Kjell Åke Modéer har manuset\r\ntill denna klart, men pengar till tryckkostnaderna\r\nsaknas.</pre><pre>Också detta hör till paketet. Så nog behövs den\r\nmiljon som vi har föreslagit. Att tala om\r\nrättssäkerhet och utbildning går bra, men här blir\r\ndet inte så mycket mer än vackra ord från\r\nutskottsmajoriteten.</pre><pre>Anf. 140  CHRISTEL ANDERBERG (m):</pre><pre>Herr talman! Jag vill bara erinra om att med hjälp\r\nav de pengar som återstår av de 5 miljoner som\r\nriksdagen anslog hösten 1988, ca 500 000 kr., är\r\nframställningen av bl.a. filmer fortfarande i gång.\r\nMan får föreställa sig att det är ett fräscht material\r\nsom domstolsverket i samarbete med\r\nNämndemännens Riksförbund tar fram.</pre><pre>Enstaka övertramp från nämndemän i massmedialt\r\nintressanta mål ändrar inte min uppfattning att våra\r\nnämndemän är mycket kompetenta, kloka,\r\nkunniga och engagerade personer. Det är inte så att\r\nnämndemän har större utbildningsbehov än andra\r\npolitiskt valda uppdragstagare. Förhållandet är\r\nkanske snarare det omvända.</pre><pre>Anf. 141  SIGRID BOLKÉUS (s):</pre><pre>Herr talman! Det är alldeles riktigt att dessa filmer\r\när ett fräscht material, men de ersätter inte det\r\nbehov som finns av att få en utbildningsdag för att\r\nträffas och diskutera. De informationsinsatser som\r\nni stödjer er på är inte tillräckliga.</pre><pre>Det finns nyvalda nämndemän som utan muntlig\r\ninformation har satts att döma. Möjligen har de läst\r\nnågon broschyr. Detta framhålls i ledaren i det\r\nförsta numret 1992 av tidningen Nämndemannen.</pre><pre>Visst är nämndemännen kompetenta, men det skall\r\ninte få förekomma att någon som sätter sig ned för\r\natt döma i en domstol bara har läst en broschyr.</pre><pre>I artikeln ställs frågan: Kan detta vara bra för\r\nrättssäkerheten? Vi ställer oss samma fråga.</pre><pre>I samma artikel refereras också en intervju med\r\njustitieminister Gun Hellsvik i Jönköpings-Posten.\r\nHon säger där att ökad rättssäkerhet är regeringens\r\nfrämsta mål. Hon är också mycket nöjd över att\r\nhennes departement har behandlats allra bäst i\r\nbudgeten. Men i denna budget finns det trots talet\r\nom vikten av ökad rättssäkerhet inte ett öre för\r\ninformation till de många nya nämndemännen.</pre><pre>Jag vill att ni skall tänka efter. Det finns inte ens\r\npengar till att ta fram aktuellt studiematerial till\r\nstudiecirklarna för nämndemän. Cirklarna är\r\nväldigt välbesökta, och där behövs nytt material.</pre><pre>Det är beklagligt att det nog i praktiken är klart att\r\nden miljon som vi socialdemokrater föreslagit till\r\ninformation för nämndemän inte kommer att\r\nbeviljas av kammaren. Men jag skall inte förlänga\r\ndebatten utan bara säga att jag tycker att det här\r\när ett mycket bra exempel på när snålheten bedrar\r\nvisheten.</pre><pre>Anf. 142  CHRISTEL ANDERBERG (m):</pre><pre>Herr talman! Det är naturligtvis inte så, Sigrid\r\nBolkéus, att utskottets majoritet anser att den\r\nutbildning som nämndemännen får i dag är\r\ntillräcklig. Det finns nämligen ingenting som heter\r\ntillräckligt mycket utbildning. Alla yrkeskategorier\r\nefterfrågar alltid mer utbildning, och det kan vara\r\nmycket berättigade krav.</pre><pre>Men jag vidhåller min egen och\r\nutskottsmajoritetens uppfattning att\r\nnämndemännens utbildning får anses tillräcklig\r\nmed hänsyn till det samhällsekonomiska läge som\r\nvi nu befinner oss i. Det finns inte större utrymme\r\nför insatser på det området just nu. Ingen skulle\r\nvara gladare än jag, om det så småningom\r\nöppnades sådana ekonomiska möjligheter.</pre><pre>Överläggningen var härmed avslutad.</pre><pre>(Beslut skulle fattas den 2 april.)</pre><pre>15 §  Djurförsök</pre><pre>Föredrogs</pre><pre>jordbruksutskottets betänkande</pre><pre>1991/92:JoU 16 Djurförsök</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 april.)</pre><pre>16 §  Finansinspektionen m.m.</pre><pre>Föredrogs</pre><pre>näringsutskottets betänkande</pre><pre>1991/92:NU19 Finansinspektionen m.m. (prop.\r\n1991/92:100 delvis).</pre><pre>Anf. 143  LEIF MARKLUND (s):</pre><pre>Herr talman! Det betänkande vi nu har att\r\nbehandla gäller bl.a. regeringens förslag om anslag\r\ntill finansinspektionen. Finansinspektionen är den\r\nmyndighet som har att utöva kontroll över de\r\nfinansiella instituten och marknaderna. Den i\r\npropositionen föreslagna förändringen av\r\nanslagsformen samt belopp tillstyrks av utskottet.</pre><pre>I betänkandet behandlas också fyra motioner, tre\r\nsocialdemokratiska och en moderat. Alla\r\nmotionerna avstyrks av utskottet, men de är\r\navstyrkta med olika motiveringar.</pre><pre>När det gäller motionerna N201, N207 och N245,\r\nalla socialdemokratiska, är ett motiv att riksdagen\r\nnyligen gjort uttalanden i samma riktning som\r\nförslagen i motionerna. Ett annat motiv är att det\r\npågår arbete med frågan och att vissa delar bereds\r\ni finansdepartementet.</pre><pre>I motion N260, med moderat stämpel, föreslås att\r\nstatens och kommunernas rätt att utse\r\nrepresentanter i affärsbankernas styrelser samt\r\nstatens rätt att utse ordförande avskaffas. Ett enigt\r\nutskott har avstyrkt dessa krav också, men när det\r\ngäller motiveringen går meningarna isär.\r\nUtskottsmajoriteten åberopar principiella skäl, och\r\ndet övervägs ändringar av bestämmelserna i\r\ndepartementet. Då måste jag få fråga\r\nutskottsmajoritetens talesman: Vad är principiella\r\nskäl?</pre><pre>I den reservation som vi socialdemokrater har fogat\r\ntill betänkandet säger vi att det finns goda motiv för\r\nutseende av offentliga ledamöter och godkännande\r\nav styrelseordförande i bankerna. Vi anser det både\r\nvärdefullt och betydelsefullt att denna bestämmelse\r\nbibehålles i framtiden. Affärsbankerna har genom\r\nsin kreditgivning och i övrig verksamhet en central\r\nroll i det svenska samhället. Det är därför angeläget\r\natt det finns former för samhällets medverkan och\r\ninflytande i affärsbankerna. Av den anledningen är\r\ndet naturligtvis mycket värdefullt att bestämmelsen\r\nbibehålles.</pre><pre>Herr talman! Med det anförda tillstyrker jag\r\nutskottets hemställan och även dess motivering\r\nutom vad gäller mom. 4, där jag yrkar bifall till den\r\nsocialdemokratiska reservationen.</pre><pre>Anf. 144  ROLF L NILSON (v):</pre><pre>Herr talman! Jag tänkte säga några ord om en\r\nsocialdemokratisk motion av Jan Andersson och\r\nBengt Silfverstrand, N207, som behandlas i\r\nbetänkandet. Motionärerna begär en sådan ändring\r\nav finansbolagslagen att man där inför regler\r\nmotsvarande dem som gäller för banker. Det\r\ninnebär regler som föreskriver att bolagen får\r\nlämna krediter endast mot betryggande säkerhet,\r\noch vidare handlar det i huvudsak om begränsning\r\nav s.k. enhandsengagemang.</pre><pre>Finansbolagskrisen kom före krisen i\r\nfastighetsbolagsbranschen, som i sin tur kom före\r\nbankkrisen. Finansbolagskrisen kom så pass tidigt\r\natt man har hunnit utreda den och se var bristerna\r\nfinns. Utredaren, som har lämnat ifrån sig ett\r\nbetänkande, en departementsskrivelse,\r\nkonstaterar att skall marknaden på det här området\r\nfungera väl, ställs det krav på alla aktörer. Han\r\nkonstaterar i princip att alla har brustit, även\r\nlagstiftarna.</pre><pre>Lagstiftarna har brustit genom att lagstiftningen för\r\nfinansbolag har varit sådan att vidlyftiga affärer,\r\nkreditengagemang mot bristande säkerhet eller för\r\nstora satsningar på få kunder, har varit möjliga och\r\ni det klimat som fanns uppmuntrats. Därför är det\r\nväl motiverat att göra de förändringar som föreslås\r\ni motionen och som föreslås av utredaren.</pre><pre>Nu sägs det från utskottsmajoriteten att det arbetet\r\när på gång i regeringen och att man kan förvänta sig\r\nen proposition. Jag tycker inte att riksdagen skall\r\nnöja sig med detta. Det har varit en del\r\npropositioner på gång i regeringen som av olika\r\nskäl, kanske bl.a. att det är en koalitionsregering,\r\nhar stött på patrull och försenats. Jag tycker att det\r\när väl motiverat att riksdagen gör en markering i\r\nenlighet med motionen.</pre><pre>Jag tänker nöja mig med att säga det här och yrkar\r\nbifall till meningsyttringen vid mom. 3. I övrigt\r\ninstämmer jag i den socialdemokratiska\r\nreservationen och det yrkande som Leif Marklund\r\nframförde.</pre><pre>Anf. 145  OLLE LINDSTRÖM (m):</pre><pre>Herr talman! Detta betänkande från\r\nnäringsutskottet berör finansinspektionens\r\nverksamhet och ramanslag för budgetåret 1992/93.</pre><pre>Finansinspektionen bildades den 1 juli 1991 genom\r\nsammanslagning av bankinspektionen och\r\nförsäkringsinspektionen. Uppgiften är att utöva\r\ntillsyn över finansiella institutioner och marknader.\r\nTill dess att den nya organisationen utvärderats\r\nföreslås oförändrat ramanslag, vilket också\r\nutskottet har tillstyrkt.</pre><pre>Fyra motioner som berör inspektionens\r\nverksamhet har behandlats av utskottet, och jag\r\nskall kort kommentera dessa.</pre><pre>I motionerna N201 och N245 efterlyses åtgärder för\r\natt stärka småspararnas ställning på\r\nkapitalmarknaden. Motionärerna kräver också en\r\nbättre information och konsumentupplysning.</pre><pre>Finansinspektionen har bl.a. till uppgift att följa\r\nutvecklingen och främja allmän kännedom om pris-\r\noch konkurrensförhållanden inom bankväsendet.\r\nDärför har inspektionen utarbetat en särskild\r\nkonsumentpolicy. Där sägs det att de nya\r\nförutsättningar som råder på de finansiella\r\nmarknaderna kräver bättre information,\r\navtalsvillkor och prissättning. Samverkan sker med\r\nkonsumentverket och\r\nnäringsfrihetsombudsmannen i dessa frågor.</pre><pre>Inspektionen har vidare utgivit en\r\nmarknadsöversikt som presenterar olika former av\r\nbanksparande -- bankkonton, olika typer av\r\nfondsparande osv. -- där det också anges\r\nräntevillkor.</pre><pre>Utskottet vill ändå understryka betydelsen av en\r\nbred konkurrens på finansområdet, framför allt för\r\natt konsumenternas ställning på marknaden skall\r\ntillvaratas.</pre><pre>I motion 207 ställs krav på en skärpning av\r\nbankrörelse- och finansbolagslagstiftningen. När\r\ndet gäller bankerna finns redan föreskrifter i\r\nbankrörelselagen om hur kreditgivningen skall\r\nbedrivas. Det som hänt på senare tid med stora\r\nkreditförluser för bankerna beror inte på en\r\nbristfällig lag utan snarare på hanteringen av\r\nutlåning m.m.</pre><pre>Motsvarande regler för finansbolagen finns\r\ndäremot inte. Mot bakgrund av den kris som\r\ndrabbat vissa finansieringsbolag har en utredning\r\ngenomförts. Utredningsbetänkandet samt en\r\nbegäran från finansinspektionen om enhetliga\r\nsanktioner inom tillsynsområdet bereds för\r\nnärvarande i finansdepartementet. En proposition\r\nmed förslag till ny reglering av finansbolagens\r\nverksamhet väntas bli förelagd riksdagen under\r\n1992.</pre><pre>I motion 260 föreslås att statens och kommunernas\r\nrätt att utse representanter i bankernas styrelser\r\nsamt statens vetorätt vid val av ordförande i\r\nbankstyrelser skall avskaffas. Motioner med\r\nsamma inriktning och innebörd har behandlats\r\ntidigare i riksdagen. I en reservation från\r\nsocialdemokraterna i utskottet anges motsatt\r\nuppfattning. De anser att nuvarande bestämmelser\r\nbör bibehållas.</pre><pre>Enligt utskottets mening skall statens tillsyn av\r\nbankväsendet främst utövas av finansinspektionen\r\noch riksbanken. Det finns principiella skäl som\r\ntalar emot att regeringen skall godkänna\r\naffärsbankernas val av styrelseordförande. Leif\r\nMarklund berörde detta och ställde också en fråga.\r\nSom yttersta konsekvens skulle det t.o.m. kunna\r\nvara så att det inträffar lojalitetskollisioner vid\r\nsådana tillfällen. Av detta skäl bör staten ha en\r\nrenodlad roll, nämligen tillsyn över gällande\r\nbankrörelselag och dess föreskrifter.</pre><pre>Det har aviserats att det kommer en proposition\r\nunder 1992 med förslag till ändring av\r\nbanklagstiftningen, bl.a. som en anpassning till\r\nEG. I anslutning härtill överväger\r\nFinansdepartementet ändringar av just dessa\r\nbestämmelser, vilket innebär att det kan bli\r\nförändringar. Det får vi se längre fram under detta\r\når när förslaget kommer. Förslaget väntas bli\r\nförelagt riksdagen under senare delen av 1992.</pre><pre>Jag yrkar bifall till utskottets hemställan och avslag\r\npå den socialdemokratiska reservationen samt\r\nmeningsyttringen av Rolf L Nilson, vänsterpartiet.</pre><pre>Anf. 146  LEIF MARKLUND (s) replik:</pre><pre>Herr talman! Uttrycket ''dubbla lojaliteter för\r\nstaten'' tycker jag mig känna igen. Är det uttrycket\r\ndet enda motiv som finns? Moderaterna använde\r\ndet när det gällde utförsäljning av statliga företag.\r\nNu använder man det också när det gäller det\r\noffentligas ledamöter i bankernas styrelser. Det är\r\nett oerhört magert motiv som Olle Lindström\r\nförsöker göra sig till tolk för. Här nämns också\r\n''starka principiella skäl''.</pre><pre>Det finns säkert andra skäl, Olle Lindström. Han\r\nskulle nog må bra av att säga att de är rent\r\nideologiska. Här skall ingen insyn finnas i\r\nkapitalmarknaden.</pre><pre>När det gäller bankrörelselagens bakomliggande\r\nmotiv har bankerna via lag fått tillstånd att sköta\r\ninlåning från allmänheten samt utlåning i olika\r\nformer. Nog vore det mycket märkvärdigt om man\r\nskulle kunna avhända offentligheten möjlighet att\r\nha insyn över de medel som banken har tillåtelse att\r\nlåna in och sedan låna ut.</pre><pre>De diskussioner som förs i bankernas styrelser är\r\nofta ganska konstruktiva. De kan gälla etik. Jag\r\nutgår från att de i dag gäller räntegapet. Det är en\r\ndebatt som det offentligas ledamot kan föra i en\r\nbankstyrelse, eftersom de som har pengar i banken\r\nkan riskera att få betala kreditförlusterna.</pre><pre>Anf. 147  OLLE LINDSTRÖM (m)replik:</pre><pre>Herr talman! Det jag sade, Leif Marklund, var att\r\ndet som yttersta konsekvens kan uppstå\r\nlojalitetskollisioner. Vi har en finansinspektion och\r\nriksbanken som är till för att utöva tillsyn över\r\nbankerna. Därför behöver vi inte ha dubbla\r\nfunktioner. Det leder bara till att man litar på\r\nvarandra, och så kanske vi får de effekter vi inte vill\r\nha. Om staten påverkar tillsättande av bankledning\r\nfår den vidkännas ett större ansvar, och man tar\r\nifrån finansinspektionen ett visst ansvar i detta fall.\r\nDet är därför viktigt att inte fler instanser har\r\nansvaret.</pre><pre>Insynen skall finansinspektionen sköta. Det tror\r\njag också att man kan göra. Nu har inte ännu någon\r\nutvärdering gjorts eftersom finansinspektionen har\r\nfunnits under så kort tid. Men vi kanske får en\r\nsådan så småningom.</pre><pre>Anf. 148  LEIF MARKLUND (s) replik:</pre><pre>Herr talman! Motiven blir allt vagare och vagare.\r\nOm man ser sig runt omkring i det svenska\r\nsamhället är de offentligt utsedda ledamöterna\r\nallmänt accepterade inom affärsbankerna, men de\r\när däremot inte allmänt accepterade bland de\r\nmoderata ledamöterna i Sveriges riksdag.</pre><pre>Den här frågan har drivits i kammaren år efter år.\r\nDet märkliga är att de attacker som kommer, de\r\nkommer inifrån riksdagen och inte från allmänhet\r\neller affärsbanker.</pre><pre>Anf. 149  OLLE LINDSTRÖM (m)replik:</pre><pre>Herr talman! Det offentligas representanter i\r\nbankstyrelser accepteras säkert från alla håll. Det\r\när inte därför som vi vill ändra reglerna. Det finns\r\nännu inget förslag, men förmodligen kommer det\r\nnågot i den vägen. Framför allt skall man inte ta\r\nifrån finansinspektionen dess uppgift, utan den\r\nskall sköta kontrollen. Insyn kan man få på annat\r\nsätt.</pre><pre>Om man är vald som det offentligas representant i\r\nen bankstyrelse kan man ändå inte konkurrera med\r\nfinansinspektionens insyn eller snarare översyn.\r\nDet är därför viktigt att man renodlar rollen, och så\r\nvill vi ha det. Vi vet att socialdemokraterna har en\r\nannan uppfattning. Men i detta fall visar det sig\r\näven på kommunal nivå, särskilt i mindre\r\nkommuner och på mindre orter där det inte finns så\r\nmånga företag, att man kommer i lojalitetskonflikt.\r\nDet är inte bra, och det skall vi undvika.</pre><pre>Anf. 150  LEIF MARKLUND (s) replik:</pre><pre>Herr talman! Bankinspektionens\r\ntillsynsverksamhet och den offentligt utsedda\r\nledamotens roll i en bankstyrelse fyller två skilda\r\nfunktioner. Insynen är en sak, och tillsynen en\r\nannan.</pre><pre>Det vore på sin plats att man när det gäller\r\nformuleringen ''starka principiella skäl'' talar om\r\nvad moderaternas tanke är: Här skall den fria\r\nmarknaden och kapitalet gå fritt från allmänhetens\r\ninsyn. Det är kapitalet och marknaden som man vill\r\nskydda.</pre><pre>Anf. 151  OLLE LINDSTRÖM (m) replik:</pre><pre>Herr talman! Om det är som Leif Marklund påstår\r\nhar finansinspektionen misslyckats. Det hoppas väl\r\nändå inte någon att den skall göra.</pre><pre>Överläggningen var härmed avslutad.</pre><pre>(Beslut skulle fattas den 2 april.)</pre><pre>17 § Vissa utrikeshandelsfrågor</pre><pre>Föredrogs</pre><pre>näringsutskottets betänkande</pre><pre>1991/92:NU21 Vissa utrikeshandelsfrågor.</pre><pre>Anf. 152  GUDRUN NORBERG (fp):</pre><pre>Herr talman! I Sverige anser vi att\r\nalkoholmissbruket är ett av våra största sociala\r\nproblem. För att minska alkoholens\r\nskadeverkningar förs en relativt restriktiv\r\nalkoholpolitik. Begränsningar i tillgänglighet och\r\nmarknadsföring anses vara betydelsefulla delar för\r\natt hålla tillbaka alkoholkonsumtionen och därmed\r\nde skador som alkohol och tobak för med sig.</pre><pre>På tobaksområdet har det skett en radikal\r\nomsvängning i vårt land från ett mycket utbrett\r\ntobaksbruk till betydande minskningar.\r\nUppmärksammade rättsfall om passiv rökning har\r\nbl.a. lett till att offentliga miljöer i stor utsträckning\r\nblivit rökfria -- och allt fler offentliga platser blir\r\ndet.</pre><pre>Det finns alltså en stor medvetenhet hos svenska\r\nfolket och en betydande enighet här i kammaren\r\nom de skador som bruk och missbruk av alkohol\r\noch tobak medför. Det konstiga är att denna\r\nmedvetenhet är såsom bortblåst när det gäller vår\r\nexport av dessa produkter. Vi vill gärna att andra\r\nmänniskor skall använda svensk alkohol och tobak\r\ni så stor omfattning som möjligt.</pre><pre>Vi går så långt att vi med alla medel vill prångla ut\r\nvåra riskprodukter till mindre utvecklade länder\r\noch folk. Detta trots att vi mycket väl vet att dessa\r\nfolk är långt mindre upplysta om vilka skador de\r\nriskerar att få. Även i länder där dessa varor inte\r\ningår i landets egen kultur satsar svenska statsägda\r\nföretag, t.ex. AB Vin  &amp;  Sprit och Svenska Tobaks\r\nAB, mångmiljonbelopp på att marknadsföra sina\r\nprodukter.</pre><pre>Jag vet att de mera alkoholtillvända motståndarna\r\nhär i kammaren alltid försöker att försvara\r\nexportmetoderna med att det är upp till resp.\r\nmottagarland att avgöra vilken marknadföring som\r\när tillåten där. Det är inte Sveriges riksdags sak att\r\nbestämma marknadsföringslagarna i andra länder.</pre><pre>Jag tycker att det är ett dåligt försvar. Jag anser inte\r\nheller att vi skall lägga oss i andra länders lagar i\r\nalltför stor utsträckning. Men det gör vi redan,\r\ninom parentes sagt, i flera andra avseenden. Vi\r\ndeltar i ekonomiska sanktioner för att påverka\r\nländers regimer och lagar osv.</pre><pre>Det här handlar inte om att sätta sig över andras\r\nlagar. Det handlar endast om att Sverige skall avstå\r\nfrån att utnyttja alla möjligheter så långt det går.\r\nDet finns i dag etiska regler för hur marknadsföring\r\nfår ske internationellt när det gäller\r\nförsvarsmateriel, barnmat och läkemedel. I fallen\r\nbarnmat och läkemedel övervakas den reglerade\r\nmarknadsföringen av världshälsoorganisationen,\r\nWHO, som också har beslutat om den.</pre><pre>I reservationerna till det här betänkandet föreslår\r\nvi att regeringen bör göra en översyn av vilka\r\nriktlinjer som skall råda för vår egen\r\nmarknadsföring av alkohol och tobak utomlands.\r\nTill grund för dessa reservationer ligger motioner\r\nav Barbro Westerholm, Elver Jonsson, Hans\r\nLindblad och Roland Larsson. En måttligare\r\nmarknadsföring skulle öka förtroendet för Sveriges\r\npådrivande policy i internationella sammanhang\r\nnär det gäller att värna om människors liv och\r\nhälsa.</pre><pre>Herr talman! Med detta yrkar jag bifall till båda\r\nreservationerna och till övriga delar i betänkandet.</pre><pre>Anf. 153  ROLF L NILSON (v):</pre><pre>Herr talman! Det här betänkandet visar upp en\r\nkompakt enighet om att den svenska\r\nhandelspolitiken skall bygga på fri handel. Jag vill\r\nändå markera ett antal problemområden som är\r\nförknippade med den fria handeln.</pre><pre>Det gäller de problem man ställs inför när det finns\r\nolika typer av miljöregler, när länder befinner sig\r\npå olika utvecklingsstadier och när det finns en iver\r\natt nå välstånd. Vi vet mycket väl att snabb tillväxt\r\noch utnyttjande av naturresurser ofta leder till\r\nsvåra miljökonsekvenser.</pre><pre>När det gäller den fria handeln finns det på många\r\nhåll i världen en oro för att en allt friare handel\r\nockså kan leda till export och import av\r\nmiljöproblem. De rika länderna kan försöka\r\nexportera miljöfarliga varor och sina miljöproblem\r\ntill utvecklingsländer. U-länder kan frestas att nå\r\nvälstånd genom att inte ta hänsyn till globala\r\nmiljöaspekter på ett rimligt sätt i sin produktion och\r\ni sin export.</pre><pre>Det här har behandlats och lyfts fram på ett\r\nförtjänstfullt sätt av svenska representanter i\r\ninternationella handelssammanhang och i GATT-\r\nsammanhang. Vänsterpartiet är mycket angeläget\r\natt uppmärksamheten på miljöproblemen, förbud\r\nmot s.k. grön dumpning, dvs. export av miljöfarliga\r\nvaror förs in i internationella handelsavtal. Det\r\nmarkeras också i den meningsyttring som jag har till\r\ndet här betänkandet. Jag kommer dock inte att yrka\r\nbifall till meningsyttringen rörande det momentet.\r\nJag står givetvis bakom åsikterna, men jag kommer\r\ninte att yrka bifall till det för att förenkla och\r\nförkorta själva voteringsproceduren.</pre><pre>En annan fråga är det sätt på vilket varor\r\nproduceras. Det är också en gammal diskussion i\r\nhandels- och utvecklingssammanhang. Svensk\r\ntekoindustri har bl.a. uttryckt oro för att få\r\nkonkurrera på ett som man tycker orättvist sätt med\r\nländer där produktion av textilier och konfektion\r\nsker under oacceptabla sociala förhållanden. Det\r\nkan gälla barnarbete eller arbetstider och\r\narbetsmiljöer som inte skulle accepteras här.</pre><pre>Detta är också ett allvarligt problem. Det har\r\nobserverats och lyfts fram i internationella\r\nsammanhang, på senare tid främst av Sverige och\r\nUSA i GATT. Men där verkar det som om intresset\r\nför just de här frågorna har kommit i bakgrunden\r\nför det stigande miljöintresset. Det är olyckligt.\r\nDetta är frågor som måste drivas parallellt. Det är\r\nfrågor som måste understrykas. Jag tycker att det\r\när rimligt och meningsfullt att riksdagen här gör ett\r\ntillkännagivande till regeringen om vikten av att\r\ndriva de här sociala frågorna i de internationella\r\nhandelssammanhang där Sverige är representerat.</pre><pre>Den sista punkten som jag skall ta upp är frågan om\r\nNorden som hemmamarknad. Jag har i utskottet\r\nställt mig bakom ett yrkande i en folkpartistisk\r\nmotion från utrikesutskottet. Den vill lyfta fram\r\narbetet för att stärka den nordiska handeln. Detta\r\narbete har pågått under lång tid. Det har gjorts\r\nvälformulerade deklarationer om hur viktigt det är\r\natt underlätta handeln mellan de nordiska länderna\r\noch undanröja alla onödiga handelshinder. Men\r\nman kan konstatera att det arbetet inte har kommit\r\nspeciellt långt.</pre><pre>Ungefär hälften av de handelshinder som har\r\nfunnits tidigare finns kvar. Många av dem är\r\nonödiga. Det verkar som om de stora partierna har\r\nsatt sin tillit till den europeiska integrationen, ett\r\neventuellt svenskt medlemskap i EG och ett EES-\r\navtal, som om detta skulle lösa våra problem med\r\nhandelsrelationer till grannländerna. Jag tycker\r\ninte att man skall acceptera att handeln med våra\r\nnordiska grannländer underordnas det europeiska\r\nintegrationsarbetet. Satsningen på en ökad nordisk\r\nmarknad och en friare nordisk handel har ett värde\r\ni sig, och den måste intensifieras. Därför anser vi i\r\nVänsterpartiet att det också här är rimligt att göra\r\nett tillkännagivande till regeringen med en sådan\r\ninnebörd.</pre><pre>Herr talman! Med detta vill jag yrka bifall till\r\nmeningsyttringen som rör mom. 3 beträffande\r\nsocialklausul och mom. 6 beträffande Norden som\r\nhemmamarknad.</pre><pre>Anf. 154  JAN BACKMAN (m):</pre><pre>Herr talman! Det betänkande vi just nu diskuterar\r\nspänner över ett antal utrikeshandelspolitiska\r\nområden. Även om det behandlar många olika\r\nfrågor är det ändå inte heltäckande. Både frågor\r\nrörande handeln med tekovaror och frågan om\r\nstatens roll i den exportfrämjande verksamheten\r\nkommer att bli föremål för egna betänkanden\r\nlängre fram.</pre><pre>Utskottet är när det gäller huvudavsnittet om\r\nhandelspolitikens inriktning helt enigt. Vi har\r\nlyckats uppnå denna enighet med såväl\r\npropositionen som s- och v-motioner som underlag.\r\nDenna totala uppslutning kring den politik som\r\nSverige för närvarande för i såväl GATT som\r\nUNCTAD är i många hänseenden positiv. Även\r\nuttalandet att Sverige inom ramen för ett\r\nmedlemskap i EG kommer att fortsätta att driva en\r\npolitik för global frihandel och verka för ett med\r\nomvärlden vidgat samarbete i övrigt, har gjorts av\r\nett enigt utskott. Det innebär att den\r\nfrihandelsvänliga inställning som regeringen,\r\nföreträdd av utrikesministern, gav uttryck för vid\r\nden utrikespolitiska debatten i kammaren i\r\nfebruari, också delas av utskottet. Denna enighet är\r\nsäkert också en viktig anledning till att de svenska\r\nföreträdarna vid UNCTAD:s nyligen avslutade\r\nåttonde session har kunnat agera med stort\r\neftertryck och framgångsrikt hävdat de svenska\r\nståndpunkterna. Jag avstår därför nu från att\r\nkommentera detta avsnitt ytterligare.</pre><pre>Avsnitten om miljöklausul resp. socialklausul i\r\ninternationella handelsavtal har föranlett\r\nmeningsyttringar från Vänsterpartiet.\r\nMiljöfrågornas betydelse för handelsutbytet är just\r\nnu föremål för stor uppmärksamhet inom såväl\r\nGATT som OECD och UNCTAD. Inom EG har\r\nmiljöintresset skärpts under senare år. EG-\r\ndomstolen har redan slagit fast att miljöhänsyn kan\r\ninnebära avvikelser från principen om fri handel.\r\nDenna regel har bl.a. Danmark utnyttjat när det\r\ngäller förpackningar för läskedrycker. Det finns\r\nalltså anledning att tro att Sveriges ansträngningar\r\natt uppnå fullvärdigt medlemskap i EG är den bästa\r\ngarantin för att vi skall undvika att miljöproblemen\r\nvia handelsutbytet flyttar över gränserna.</pre><pre>Även utskottets i övrigt eniga uppfattning om\r\nNorden som hemmamarknad har Vänsterpartiet\r\nställt sig vid sidan av i sin meningsyttring. Inte ens\r\ndet faktum att målen för det nordiska samarbetet\r\ngenom ett EES-avtal kommer att uppnås i en vidare\r\neuropeisk ram, eller att två tredjedelar -- inte\r\nhälften, som Rolf L Nilson sade -- av de konkreta\r\nhandelshinder som konstaterades vid en\r\ninventering 1984 och 1985 har undanröjts har gjort\r\nintryck på Vänsterpartiets utskottssuppleant.\r\nSiffrorna är hämtade från utskottets eget\r\nbetänkande NU1, som har behandlats tidigare\r\nunder detta riksmöte.</pre><pre>Det ärende där enigheten har varit svårast att\r\nuppnå, av protokollen att döma inte bara vid detta\r\nriksmöte utan många år tidigare, har varit frågan\r\nom marknadsföring och export av alkoholdrycker\r\noch tobaksvaror. Reservationerna i dessa avsnitt\r\npräglas av en från 70- och 80-talen kvarvarande\r\nuppfattning av Sverige som världssamvete, som det\r\nenda land som verkligen har lösningen på\r\nvärldsproblemen.</pre><pre>Att inte ge svenska exportföretag, även de statligt\r\nägda, möjlighet att rätta sig efter de regler, de\r\ntraditioner och den kultur som finns på de olika\r\nexportmarknaderna förefaller lika absurt som att vi\r\ninte skulle kräva att de företag som vill exportera\r\nhit skall rätta sig efter våra regler och förhållanden.\r\nMan kan föreställa sig reaktionerna om\r\nimporterade cigarettmärken skulle undantas från\r\nkravet på varningstext på paketen, bara för att\r\nmotsvarande regler inte finns i tillverkningslandet.\r\nJag tror inte heller att en från utlandet direkt\r\nimporterad antirökkampanj eller kampanj för\r\nminskad alkoholkonsumtion skulle bli någon större\r\nframgång, om den oförändrad överfördes till\r\nSverige.</pre><pre>Skall reglerna på något sätt samordnas, måste detta\r\nske inom ramen för internationella organ och\r\ngenom internationella överenskommelser. Det har\r\nockså tidigare varit svensk politik. Vi bör fortsätta\r\natt delta både i det alkoholpolitiska\r\nåtgärdsprogram som utformas i internationellt\r\nsamarbete, bl.a. inom WHO, och i det\r\naktionsprogram mot cancer som har inletts inom\r\nEG, ett program i vilket Sverige deltar som\r\nfullvärdig medlem.</pre><pre>De enskilda företagen, vare sig de är statligt ägda\r\neller ej, skall även fortsättningsvis kunna verka\r\nutifrån förutsättningen att varje lands riksdag och\r\nregering är bäst skickade att utforma det landets\r\nmarknadsföringsförutsättningar och att de i sina\r\nexportansträngningar gör rätt som rättar sig efter\r\ndem. Väljer man dessutom, som Procordia United\r\nBrands AB har gjort när det gäller tobaken, att\r\nanta egna etiska riktlinjer som vägledning för\r\nmarknadsföringen, torde ytterligare åtgärder från\r\nriksdagen vara utomordentligt oönskade och\r\nonödiga.</pre><pre>Herr talman! Jag yrkar bifall till utskottets\r\nhemställan i betänkande NU21 och avslag på där\r\nförekommande reservationer och\r\nmeningsyttringar.</pre><pre>Anf. 155  ROLF L NILSON (v) replik:</pre><pre>Herr talman! Jag vill understryka vad jag sade i mitt\r\nanförande, att jag inte anser att det nordiska\r\nhandelssamarbetet skall vara underordnat eller en\r\nbieffekt av ett europeiskt samarbetet. Vad som\r\nhänder med EES-avtalet är oklart. Vad ett\r\neventuellt EG-medlemskap kommer att innebära\r\när också oklart. Jag vill understryka att det inte är\r\nsjälvklart att Island går med i EG. Det är inte\r\nsjälvklart att Norge går med i EG. Värdet av ett\r\nöppet, fritt och jämlikt samarbete med våra\r\nnordiska grannländer är oerhört stort. Det måste\r\nunderstrykas. Utskottet har konstaterat att det\r\nnordiska samarbetet har ställts åt sidan. Det har\r\nnedprioriterats i förhållande till de europeiska\r\nfrågorna.</pre><pre>Jag är inte heller övertygad om att Jan Backman\r\nhar rätt när han säger att den bästa garantin för att\r\nvärna miljöregler och en miljövänlig handel är ett\r\nsvenskt medlemskap i EG. Det är snarare så att\r\nman får kämpa mycket hårt för att få miljöhänsyn\r\nrespekterade i EG-sammanhang. Det är inte alls\r\nnågon självklarhet. Jag har snarast intrycket att\r\ntyngden i miljöargumenten är oerhört mycket\r\nstörre i Sverige och i den svenska debatten än inom\r\nEG.</pre><pre>Jag vill understryka för Jan Backman vad många\r\nhar konstaterat, nämligen att det finns mycket\r\nstarka protektionistiska inslag i EG. Man är mån\r\nom en fri och öppen marknad inom organisationen\r\nmen betydligt mindre engagerad och intresserad\r\nnär det gäller att bryta ner tullmurar mot\r\nomvärlden.</pre><pre>Anf. 156  JAN BACKMAN (m) replik:</pre><pre>Herr talman! När det gäller det nordiska\r\nsamarbetet vill jag bara citera vad utskottet skrev i\r\nsitt betänkande NU1: ''Ett program för det\r\nnordiska samarbetet efter år 1992 avses bli framlagt\r\nför Nordiska rådet ------. Det kan komma att\r\nkoncentreras till två aspekter, nämligen dels EES-\r\navtalets konsekvenser för de nordiska länderna,\r\ndels prioriteringarna och organisationen för det\r\nnordiska samarbetet.'' Man arbetar alltså med\r\ndessa frågor i Nordiska rådet. Jag är säker på att\r\näven Islands intressen kommer att finnas med i\r\nbilden.</pre><pre>Det är just synen på protektionism inom EG som\r\ngör att denna typ av klausuler -- miljöklausuler och\r\nsocialklausuler -- kommer att fungera som\r\nhandelshinder och ytterligare stödja de\r\nprotektionistiska inslagen snarare än verka för\r\nfrihandel. Det är kanske det som gör att man måste\r\niaktta en viss återhållsamhet.</pre><pre>Anf. 157  ROLF L NILSON (v) replik:</pre><pre>Herr talman! När det gäller det nordiska\r\nsamarbetet tycker jag att den svenska riksdagen\r\nkan ge Nordiska rådet en vänlig knuff framåt på\r\nden inslagna vägen. Det kunde vara motiverat.</pre><pre>När det gäller protektionismen inom EG sade Jan\r\nBackman i sitt anförande att utskottet är helt och\r\nhållet enigt om att Sverige skall verka för frihandel\r\ninom EG, även som medlem i EG. Det tyder på att\r\nsamtliga partier är uppmärksamma på problemet\r\natt det inte är en självklarhet med en utveckling\r\nmot fri handel utåt.</pre><pre>Det är inte oproblematiskt att göra begränsningar\r\nav handeln grundade på miljöhänsyn och sociala\r\nhänsyn. De kan användas som handelshinder.\r\nDärför måste dessa penetreras noga och\r\ngenomföras på ett sätt som alla inblandade parter\r\naccepterar i internationella sammanhang -- i\r\nGATT, UNCTAD och OECD. Här har Sverige\r\ngjort förtjänstfulla insatser och fått ganska stort\r\ngehör när det gäller miljöaspekterna. Sverige har\r\ngjort förtjänstfulla insatser när det gäller\r\nsocialklausulerna tillsammans med USA, men inte\r\nfått samma gehör. Därför behövs intensifierade\r\nansträngningar främst på det området.</pre><pre>Anf. 158  GUDRUN NORBERG (fp) replik:</pre><pre>Herr talman! Om tre partier här i riksdagen tycker\r\natt vi skall vara litet mer återhållsamma när det\r\ngäller marknadsföring av alkohol och tobak,\r\ninnebär det inte att vi vill vara ett världssamvete.\r\nDäremot måste vi ha ett samvete för vad vi själva\r\nåstadkommer och vilken sorts marknadsföring\r\nSverige bedriver utomlands.</pre><pre>Vi har inte lösningen på alla problem. Men de\r\nargument jag förde fram var att vi inte sätter oss\r\növer andras lagar, utan vi låter bli att utnyttja hela\r\ndet lagliga utrymmet. Man måste inte föra en så\r\nhänsynslös marknadsföring som sker i dag. Jag tror\r\ninte att detta är de mest angelägna varorna att\r\nintroducera i länder där de inte redan är en kultur.\r\nJag tror också att man skall vara återhållsam även i\r\nandra länder.</pre><pre>Jan Backman säger att vi skall samordna reglerna i\r\nWHO och på andra ställen. Det skall vi naturligtvis\r\ngöra. Sverige arbetar där aktivt på att få till stånd\r\netiska regler av olika slag. Vi har i Sveriges riksdag\r\nantagit en rekommendation från WHO att vi skall\r\nförsöka minska alkoholkonsumtionen med 25 %\r\nhär hemma. Såvitt jag vet har många eller kanske\r\nde flesta av EG-länderna gjort detsamma, och\r\nmånga andra länder också. WHO arbetar med det\r\nmålet. Sverige är med där. Vi driver ett arbete i\r\nWHO som innebär att vi skall minska\r\nkonsumtionen och värna hälsa och liv och ha\r\nmindre av vissa produkter -- det handlar om\r\nbarnmat och vissa läkemedel, som vi har fått regler\r\nför, och även de produkter vi har diskuterat. Skall\r\nvi samtidigt med det driva den mest utstuderade\r\nmarknadsföring som kan tänkas, för att få ut så\r\nmycket som möjligt av svensk alkohol till andra\r\nländer? Det är dubbelmoral och ingenting annat.</pre><pre>Jag är ledsen och besviken att Moderaterna är det\r\nparti som nu här i riksdagen hindrar att regeringen\r\nfår göra denna översyn av\r\nmarknadsföringsreglerna. Det hade varit bra om\r\nden kommit till stånd. Det är synd att Moderaterna\r\ngår emot.</pre><pre>Anf. 159  ROLAND LÉBEN (kds):</pre><pre>Herr talman! I stora drag vill jag instämma i\r\nutskottets bedömning av de frågor som vi nu\r\ndiskuterar. Jag vill också ta tillfället och tacka\r\nGudrun Norberg för det tidigare inlägget i denna\r\nfråga. Jag delar helt de åsikter hon har framfört.\r\nLåt mig bara fylla på med ytterligare några tankar.</pre><pre>Sverige är ett, i europeiskt perspektiv, stort land till\r\nytan men ett litet land ur befolkningsperspektiv.\r\nÄndå kan det inte anses betydelselöst att vi har en\r\negen linje i vissa frågor där vi åtminstone vill\r\nförsöka vara vägledande. Våra möjligheter att vara\r\ninflytelserika påverkas i hög grad av vår förmåga att\r\nstrategiskt välja frågor att driva med egen profil och\r\nså att säga ligga före i tiden.</pre><pre>Enligt min och kds uppfattning tillhör just\r\nalkoholoch tobaksfrågorna ett område där man i\r\nandra länder nu börjar diskutera på ett sätt som ger\r\noss anledning till viss uthållighet, och kanske t.o.m.\r\nfortsatt seriös profilering, i vår svenska linje.\r\nMånga svenska debattörer har, på ett ibland\r\nraljerande sätt, hyllat det förhållningssätt till\r\nalkohol som en del andra länder har.</pre><pre>Min värderade utskottskollega Jan Backman talar\r\nhär om 70- och 80-talsstil, med Sverige som\r\nvärldssamvete i fråga om alkohol och tobak. Det\r\nvore bra med ett klargörande, om Jan Backman har\r\nen liknande attityd i andra frågor där vi har enats\r\nom vissa restriktioner, av skäl som vi själva här i\r\nSveriges riksdag valt att definiera. Det gäller, som\r\nnämnts, barnmat, läkemedel och vapenexporten.</pre><pre>Nej, herr talman, detta är en illa vald tid för sådana\r\ntongångar. I många länder börjar man nu på allvar\r\natt diskutera vad alkoholen och tobaken kostar\r\nsamhället på olika sätt. Detta gäller även krassa\r\nfrågor om pengar och påfrestningar inom\r\nsjukvården. Dessutom kan man väga in de\r\nomätbara familjesociala konsekvenserna och\r\nmycket mera därtill.</pre><pre>I Sverige har vi äntligen kommit dithän att vi skall\r\nutreda en del av den här problematiken och skaffa\r\noss en bättre inblick i hur barnen har det i\r\nhundratusentalet svenska hem där alkoholen\r\nbehärskar föräldrarna i stället för det motsatta, att\r\nföräldrarna behärskar alkoholen.</pre><pre>Detta måste sägas i detta sammanhang! Just nu\r\nkonstaterar vi att det inte är endast Sverige som är\r\ninne i ett, för dessa frågor, viktigt skede. Då är det\r\nolyckligt att vi tillåter en nästintill ohämmad\r\nmarknadsföring av alkohol och tobak utomlands,\r\ninte minst våra egna statliga monopolföretags\r\nmarknadsföring. Samtidigt håller vi fast vid WHO:s\r\nmål om en minskad konsumtion av dessa varor fram\r\ntill år 2000.</pre><pre>Marknadsföringen i USA:s julrusch av en flytande\r\nprodukt, som av reklammakarna med förföriska\r\nbilder bedömdes som absolut och nödvändig för\r\njulgran, julpynt och glädje m.m., var i mina ögon\r\nstötande och i avsaknad av all god etik. Bakom\r\ndetta stod vår svenska, statligt kontrollerade\r\nmonopolverksamhet. Gratisbjudningar på Tokyos\r\ngator kan också nämnas som ett lågvattenmärke.\r\nExemplen kan staplas på behovet av att från\r\nriksdagens sida ha synpunkter på denna typ av\r\nprodukter även utanför Sveriges gränser.</pre><pre>Herr talman! Jag vill med detta yrka bifall till\r\nreservationerna 1 och 2 och därmed bifall till\r\nmotionerna N222 och N276 i berörda delar.</pre><pre>Anf. 160  JAN BACKMAN (m) replik:</pre><pre>Herr talman! Självfallet står både moderaterna och\r\njag bakom att Sverige och svenska företag följer\r\ninternationella överenskommelser. Det finns ingen\r\nanledning att misstänkliggöra oss på den punkten.\r\nAtt våra ledamöter i de utskott som handskas med\r\nsociala frågor är med och driver och påverkar de\r\nförhållanden som gäller i Sverige är också helt\r\nsjälvklart, men det är inte det den här frågan gäller.</pre><pre>Vin  &amp;  Sprit är inte ett monopolföretag utomlands,\r\noch man följer i alla länder där man verkar de regler\r\nsom har satts upp i resp. land. Både i USA och i\r\nJapan måste de berörda organen, regering och\r\nriksdag, själva få bedöma vilken omfattning och\r\ninriktning deras alkoholpolitik skall ha. Det enda vi\r\nkan göra är att rätta oss efter den i den situation\r\nsom just nu gäller där. Förändras den kommer\r\nsjälvfallet också den svenska\r\nexportmarknadsföringsinsatsen att förändras.</pre><pre>Anf. 161  ROLAND LÉBEN (kds):</pre><pre>Herr talman! Tack för klargörandet! Vi har ändå\r\nmöjlighet att påverka och villkora inom ramen för\r\nsvensk lagstiftning i en del avseenden, och så långt\r\nvi har den möjligheten i dessa frågor bör vi, enligt\r\nmin uppfattning, använda oss av den. Jag tror, som\r\nsagt var, att det här är frågor där vi vinner respekt i\r\nandra länder och där vi har anledning att vara litet\r\nextra varsamma just nu.</pre><pre>Överläggningen var härmed avslutad.</pre><pre>(Beslut skulle fattas den 2 april.)</pre><pre>18 §  Utlänningars rätt att idka näring i\r\nSverige</pre><pre>Föredrogs</pre><pre>näringsutskottets betänkande</pre><pre>1991/92:NU27 Utlänningars rätt att idka näring i\r\nSverige (prop. 1991/92:88).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 april.)</pre><pre>19 § Anmälan om fråga</pre><pre>Anmäldes att följande fråga framställts</pre><pre>den 31 mars</pre><pre>1991/92:617 av Bert Karlsson (nyd) till statsrådet\r\nReidunn Laurén om socialtjänsten och\r\nsekretesslagstiftningen:</pre><pre>För en tid sedan rymde en mördare från en\r\nfångvårdsanstalt. Mördaren uppsökte\r\nsocialtjänsten och fick socialbidrag. Socialtjänsten\r\nvisste om att mannen var en förrymd mördare men\r\nskyddade honom med hjälp av\r\nsekretesslagstiftningen.</pre><pre>Min fråga till statsrådet är vilka åtgärder som\r\nstatsrådet tänker vidta för att detta ej upprepas.</pre><pre>20 § Kammaren åtskildes kl. 20.05.</pre><pre>Förhandlingarna leddes</pre><pre>av talmannen från sammanträdets början t.o.m. 6 §\r\nanf. 21 (delvis), av andre vice talmannen därefter\r\nt.o.m. anf. 57 (delvis),</pre><pre>av tredje vice talmannen därefter t.o.m. 7 § anf. 91\r\n(delvis),</pre><pre>av förste vice talmannen därefter t.o.m. voteringen\r\nefter anf. 124,</pre><pre>av talmannen därefter t.o.m. ajourneringen kl.\r\n17.57</pre><pre>och av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}