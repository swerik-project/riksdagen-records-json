{"dokumentstatus":{"dokument":{"hangar_id":"2349379","dok_id":"GH09114","rm":"1993/94","beteckning":"114","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"114","slutnummer":"0","datum":"1994-05-31 00:00:00","systemdatum":"2005-10-27 13:43:26","publicerad":"1994-05-31 00:00:00","titel":"Riksdagens snabbprotokoll 1993/94:114 Tisdagen den 31 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{DF95EA62-FBE2-4D77-BEB3-3156498DD1F0}","dokument_url_text":"http://data.riksdagen.se/dokument/GH09114/text","dokument_url_html":"http://data.riksdagen.se/dokument/GH09114","dokumentstatus_url_xml":"http://data.riksdagen.se/dokumentstatus/GH09114","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:114</div>\r\n<div class=\"sidhuvud_datum\">Tisdagen den 31 maj</div>\r\n<div class=\"sidhuvud_klockslag\">Kl. 14.00 -- 19.46</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 25 maj.</pre><pre>2 §  Svar på fråga 1993/94:553 om villkor för\r\nbistånd från socialtjänsten</pre><pre>Anf. 1  Socialminister BENGT\r\nWESTERBERG (fp):</pre><pre>Herr talman! Göte Jonsson har frågat mig vilka\r\nåtgärder jag ämnar vidta för att öka möjligheten till\r\nvillkorat bistånd då detta av sociala skäl bedöms\r\nlämpligt.</pre><pre>Den enskilde har enligt socialtjänstlagen alltid i\r\nförsta hand ett eget ansvar för sitt liv och sina\r\nförhållanden i övrigt. I lagens förarbeten framhålls\r\nsärskilt att socialtjänsten inte får frånta den\r\nenskilde hans ansvar i detta avseende.</pre><pre>För att ha rätt till ekonomiskt bistånd skall den\r\nenskilde bidra till sin egen försörjning, t.ex. genom\r\narbete. Den som inte har arbete är skyldig att aktivt\r\nsöka och även godta lämpligt anvisat arbete. I\r\nskyldigheten att ta lämpligt arbete inbegrips också\r\ndeltagande i verksamheter som samhället i övrigt\r\nställer till förfogande inom ramen för\r\narbetsmarknadspolitiken, t.ex.\r\narbetsmarknadsutbildning, beredskapsarbete,\r\nALU-verksamhet, ungdomspraktik m.m.</pre><pre>Först när den som söker hjälp inte själv kan\r\ntillgodose sitt behov skall samhällets insatser ges\r\nmed stöd av socialtjänstlagen. Det finns således\r\ningen ovillkorlig rätt till socialbidrag.</pre><pre>Det har från olika håll ansetts att socialtjänsten\r\nborde får utökade möjligheter att kräva\r\nmotprestationer för att bevilja socialbidrag. Det\r\nhar framför allt gällt olika former av sysselsättning\r\nutanför den ordinarie arbetsmarknaden eller de\r\narbetsmarknadspolitiska åtgärderna, dvs.\r\nsysselsättningar som inte omfattas av den\r\narbetsrättsliga regleringen och inte heller ger de\r\nrättigheter som ett arbete normalt ger. Jag vill här\r\npeka på att kommunen har möjlighet att själv\r\ninrätta beredskapsarbeten och erbjuda sådana till\r\nden som söker socialbidrag på grund av att de\r\nsaknar inkomst.</pre><pre>Det går dock inte att blunda för att det i vissa fall\r\nkan vara en svår avvägning att bedöma i vilken\r\nform hjälpen bör ges. Det gäller framför allt\r\nmänniskor med missbruksproblem som inte är så\r\ngrava att det kan bli fråga om\r\ntvångsomhändertagande, men som samtidigt är så\r\nallvarliga att personen inte kan stå till\r\narbetsmarknadens förfogande.</pre><pre>Som Göte Jonsson känner till har frågan berörts i\r\nSocialtjänstkommitténs delbetänkande Rätten till\r\nbistånd inom socialtjänsten. Kommittén avser att\r\nåterkomma till frågan i sitt slutbetänkande som\r\nberäknas överlämnas till regeringen under hösten.\r\nRegeringen kommer först därefter att ta slutlig\r\nställning till hur socialtjänstlagen skall utformas.</pre><pre>Anf. 2  GÖTE JONSSON (m):</pre><pre>Herr talman! Tack för svaret på frågan,\r\nsocialministern.</pre><pre>Frågan om villkorat bistånd, eller möjligheten att\r\nställa krav på motprestation, har aktualiserats allt\r\nmer utifrån de erfarenheter som vi har av\r\nnuvarande socialtjänstlag. Den har gällt i drygt tio\r\når, sedan början av 1980-talet. Allt under det att\r\nlagen har utvärderats så har kommunerna, och\r\näven många som arbetar inom socialtjänsten,\r\nkommit fram till att en möjlighet fattas, nämligen\r\nmöjligheten att villkora bistånd om det av sociala\r\nskäl är motiverat.</pre><pre>Det är riktigt, som socialministern sade, att man är\r\nskyldig att stå till arbetsmarknadens förfogande.\r\nDen skyldigheten finns också inom ramen för\r\narbetsmarknadspolitiska åtgärder. Men precis som\r\nsocialministern sade finns det många som är i behov\r\nav socialbidrag men som enligt realistiska\r\nbedömningar inte har förutsättningar att stå till\r\narbetsmarknadens förfogande. Det kan gälla\r\nungdomar, och det kan gälla missbrukare.</pre><pre>Jag menar att det i de fallen skulle vara mycket\r\nangeläget att lyssna på bl.a. Kommunförbundet och\r\nse till att vi får en lagstadgad möjlighet att ställa\r\nkrav på motprestation. Samtidigt vill jag\r\nunderstryka att det skall vara klart socialt motiverat\r\nom man skall kunna ställa krav på motprestation.</pre><pre>Med utgångspunkt i det delbetänkande som har\r\nvarit ute på remiss, bl.a. i kommunerna, kan man\r\nmycket väl hitta sådana modeller och lösningar som\r\ngör att man kan få möjligheten att ställa krav utan\r\natt träda rättssäkerheten för när.</pre><pre>För närvarande är det faktiskt så, som\r\nsocialministern mycket väl vet, att man ute i\r\nkommunerna arbetar i en gråzon. Man vet inte\r\nriktigt vad den s.k. arbetslinjen innebär inom\r\nsocialtjänsten. Vi har det ganska berömda fallet\r\nmed Tyresö kommun, som fick ja i tingsrätten, nej\r\ni kammarrätten och som nu har begärt\r\növerprövning i Högsta domstolen.</pre><pre>Att få en tydligare lagstiftning på dessa områden är\r\nen rättssäkerhetsfråga. Det framgår klart av det\r\nsociala arbetet i kommunerna att behovet finns. Nu\r\nförsöker man tänja på begreppet arbetslinje och\r\nanvända det i olika sammanhang. Men det är fel,\r\nenligt min uppfattning. I stället bör vi få en\r\nlagändring till stånd som ger faktiska möjligheter.</pre><pre>Anf. 3  Socialminister BENGT\r\nWESTERBERG (fp):</pre><pre>Herr talman! I mycket delar jag Göte Jonssons\r\nutgångspunkter. Möjligen kan man säga att jag inte\r\ntror att man helt kommer ifrån\r\nrättssäkerhetsproblemen. Det skulle förutsätta att\r\nman kunde göra en kristallklar lagstiftning som gick\r\natt tillämpa i varje enskilt fall.</pre><pre>Jag tror inte att det är möjligt; vi kommer alltid att\r\nha denna typ av gråzonsfall där socialtjänsten har\r\nsvårt att bedöma vilka åtgärder som är riktiga. Det\r\när ju de åtgärderna som Göte Jonsson är ute efter --\r\nde som är motiverade i det enskilda fallet. Men det\r\när alltid svårt när man har ett konkret fall och skall\r\nbedöma vad som är rätt att göra.</pre><pre>Därför går det aldrig att skriva en lag som innebär\r\natt man, så fort man ser en människa, kan avgöra\r\nexakt vilka åtgärder som skall sättas in. Den\r\nprofessionella bedömningen kommer alltid in i\r\nbilden.</pre><pre>Men jag hoppas att Socialtjänstkommittén, där\r\nGöte Jonsson själv är ledamot, i sina fortsatta\r\nresonemang kan komma med sådana förslag till\r\nändringar i lagstiftningen att detta kan bli tydligare\r\nän det är i nuvarande lagstiftning. Jag hoppas också\r\natt man skall kunna föra ett konstruktivt\r\nresonemang om hur man skall hantera en del av de\r\ngråzonsproblem som finns i dag, även om jag inte\r\när så optimistisk att jag tror att kommittén kommer\r\natt lösa alla våra problem.</pre><pre>Anf. 4  GÖTE JONSSON (m):</pre><pre>Herr talman! Jag delar socialministerns uppfattning\r\natt vi aldrig kan komma ifrån gråzonsproblemen.\r\nMen i dag är de alldeles för stora. Ute i\r\nkommunerna märks behovet av möjligheten till\r\nflexibla åtgärder. De finns inte i dag på det sätt som\r\när nödvändigt.</pre><pre>Jag menar också att detta inte enbart gäller det\r\nekonomiska biståndet utan även annat bistånd.</pre><pre>Låt mig ta ett exempel. En ung flicka på 18 år flyttar\r\nhemifrån och får pengar för att utrusta sitt boende\r\nvia socialtjänsten. Hon bor där några månader,\r\nflyttar sedan hem till mamma och pappa igen och\r\nsäljer bohaget. Efter ytterligare några månader\r\nsäger hon att hon inte kan bo hemma hos pappa och\r\nmamma och begär nya pengar av socialtjänsten.\r\nSocialtjänsten säger nej och menar att hon redan\r\nhar fått pengar till bohag vid ett tillfälle. Då\r\növerklagar flickan och får rätt i den rättsliga\r\nprövningen, vilket innebär att socialtjänsten på nytt\r\nfår betala ut pengar till bohag för flickan.</pre><pre>Detta är att ge felaktiga signaler till ungdomen. I\r\nsådana fall skulle man kunna ställa vissa krav på\r\nmotprestation för att gå in med ytterligare en\r\nåtgärd.</pre><pre>Anf. 5  Socialminister BENGT\r\nWESTERBERG (fp):</pre><pre>Herr talman! Det är svårt att kommentera enskilda\r\nfall som jag inte har inblick i. Men låt mig ändå säga\r\natt flexibiliteten i gällande lagstiftning är betydligt\r\nstörre än vad man ofta tror ute i kommunerna. Det\r\nfinns också socialnämnder och socialförvaltningar\r\nsom har tillämpat den nuvarande lagen på ett\r\nmycket flexibelt sätt och visat att det kan fungera\r\nväl.</pre><pre>Men vi är som sagt var överens om att lagen kan bli\r\nbättre på denna punkt, och jag utgår ifrån att\r\nSocialtjänstkommittén kommer att ge oss ett sådant\r\nunderlag att vi kan stifta bättre lagar så småningom.</pre><pre>Anf. 6  GÖTE JONSSON (m):</pre><pre>Herr talman! Också jag hoppas att vi skall kunna\r\ngöra det. Vi arbetade fram ett delbetänkande där vi\r\ntog upp biståndsfrågorna men vi kom inte särskilt\r\nlångt. Men sedan dess har det hänt en hel del, bl.a.\r\ni anslutning till remissarbetet och framför allt från\r\nKommunförbundets sida.</pre><pre>Ett enigt Kommunförbund går nu till\r\nSocialtjänstkommittén och regeringen och vädjar\r\nom att få en utvidgad möjlighet till villkorat\r\nbistånd. Jag tycker att detta är en mycket klar\r\nsignal, som visar på nödvändigheten av en sådan\r\nåtgärd. Det är ju givetvis främst de som arbetar ute\r\ni kommunerna, i den aktiva socialtjänsten, som\r\nkänner till dessa behov.</pre><pre>Jag tackar socialministern för öppenheten när det\r\ngäller möjligheten att pröva. För min del skall jag\r\narbeta vidare med försöken att få en majoritet i\r\nSocialtjänstkommittén, så att vi kan ge\r\nkommunerna denna möjlighet att av sociala skäl gå\r\nin med andra åtgärder än vad som nu är möjligt i\r\nsocialtjänstlagen.</pre><pre>Överläggningen var härmed avslutad.</pre><pre>3 §  Svar på frågorna 1993/94:554 och 573 om\r\nökningen av asylsökande, m.m.</pre><pre>Anf. 7  Kulturminister BIRGIT FRIGGEBO\r\n(fp):</pre><pre>Herr talman! Lars Moquist har frågat mig om jag\r\nhar för avsikt att föreslå några åtgärder, t.ex.\r\nviseringskrav för kroater, för att komma till rätta\r\nmed inströmningen av kroater i Sverige. Gustaf von\r\nEssen har frågat mig vilka åtgärder regeringen\r\nplanerar med anledning av den omfattande\r\ninströmningen av asylsökande. Jag besvarar\r\nfrågorna i ett sammanhang.</pre><pre>Under de senaste veckorna har det skett en stor\r\ninströmning till Sverige av kroater, speciellt från\r\nområdet kring staden Virovitica, som har kommit\r\nhit för att söka arbete. Det har figurerat helt\r\ngrundlösa rykten i Kroatien om möjligheten att\r\nresa till Sverige och få arbete här på mycket goda\r\nvillkor. Vad gäller den här inströmningen har\r\nInvandrarverket tillsammans med den svenska\r\nambassaden redan inlett en informationskampanj i\r\nKroatien om vad som gäller för invandring till\r\nSverige. Liknande kampanjer har tidigare prövats\r\nmed gott resultat i andra länder.</pre><pre>Regeringen fattade förra torsdagen även beslut i ett\r\nantal asylärenden rörande personer från det forna\r\nJugoslavien, däribland också Kroatien, som\r\növerlämnats av Invandrarverket och\r\nUtlänningsnämnden. I ärendena berördes bl.a.\r\nfrågan om risken för kroatiska medborgare att\r\ntvingas delta i stridshandlingar. Regeringen\r\nuttalade att risken för kroatiska medborgare\r\ngenerellt sett att mot sin vilja tvingas delta i\r\nväpnade konflikter inte kan anses som påtaglig. De\r\nkroatiska medborgare som regeringen fattade\r\nbeslut om fick avslag och skall avvisas till Kroatien.</pre><pre>Regeringen berörde i sina beslut också frågan om\r\ndubbla medborgarskap, då ett antal asylsökande\r\nfrån olika delar av det forna Jugoslavien har\r\nmedborgarskap i mer än en av de nya stater som\r\nbildats. Regeringen slog fast att man i sådana fall, i\r\nenlighet med internationell praxis, skall pröva\r\nasylskälen gentemot alla länder i vilka den sökande\r\när medborgare. Asyl kan vägras om den sökande\r\nkan få skydd i något av dessa länder. Därför fattade\r\nregeringen beslut om att personer som är\r\nmedborgare i både Bosnien--Hercegovina och\r\nKroatien kan avvisas till Kroatien.</pre><pre>Informationskampanjen i Kroatien och de\r\npraxisbeslut som regeringen fattat, vilka medfört\r\natt myndigheterna nu kan börja fatta beslut i ett\r\nstort antal ärenden, kommer tillsammans att ge en\r\nstark signal om att det inte är meningsfullt att resa\r\ntill Sverige och försöka få uppehållstillstånd här om\r\nman inte har behov av skydd eller om man kan\r\nerhålla skydd i något land där man är medborgare.\r\nPersoner som kommit till Sverige för att söka\r\narbete avvisas nu med omedelbar verkställighet till\r\nKroatien.</pre><pre>Anf. 8  LARS MOQUIST (nyd):</pre><pre>Herr talman! Till en början ber jag att få tacka för\r\nsvaret på den här frågan. Jag vill också passa på att\r\nta upp ytterligare en fråga som jag ställde samtidigt\r\ntill statsrådet Friggebo. Den handlade om det\r\nomfattande bidragsfusket i Malmöområdet. Det är\r\nganska egendomligt att man hänvisar den frågan till\r\nBo Könberg och sedan anger att han tyvärr inte\r\nhinner besvara frågan.</pre><pre>Jag skall återgå till frågan som gäller viseringskrav\r\nför kroater. Jag uppmärksammande detta\r\nproblemet redan hösten 1993. Asylbyrå syd slog då\r\nlarm till regeringen om att människor från Sarajevo\r\nkom hit på kroatiska pass. Enligt Asylbyrå syd\r\nskulle regeringen fundera över vad man skulle göra\r\nför att komma till rätta med detta problem. Det har\r\ngått lång tid utan att vi egentligen har sett några\r\nmärkbara resultat.</pre><pre>Nu har en tidning nere i Kroatien, som heter\r\nArena, tagit upp frågan. Tidningen påstår bl.a. att\r\ndet är mycket lätt att söka sig till Sverige och att det\r\nfinns tomma områden i östra Sverige som kan\r\nbefolkas av kroater.</pre><pre>Det är mycket bra att man nu har inlett en kampanj\r\nför att bemöta dessa påståenden nere i Kroatien. I\r\nslutet av statsrådets svar talar statsrådet om\r\npersoner som söker arbete här. Det är viktigt att\r\nden här frågan inte bara reds ut för de personerna\r\nutan även för dem som inte kommer hit och söker\r\narbete.</pre><pre>Invandrarverket har en förteckning över s.k. säkra\r\nländer. Jag undrar om statsrådet Friggebo har för\r\navsikt att se till att Kroatien kommer med på den\r\nlistan.</pre><pre>Anf. 9  GUSTAF VON ESSEN (m):</pre><pre>Herr talman! Även jag vill framföra ett tack för\r\nsvaret. Regeringen har fattat beslut som innebär att\r\nströmmen av asylsökande borde kunna upphöra.</pre><pre>Den här reseverksamheten började, som Moquist\r\nsade, faktiskt redan i november förra året. Vi fick\r\nvissa indikationer på vad som höll på att hända. Jag\r\när helt säker på att även statsrådet fick sådana\r\nindikationer. Nu är vi snart framme i juni, och\r\nomfattningen av denna inreseverksamhet har ökat\r\ndramatiskt under senare tid. Om trenden fortsätter\r\nhandlar det snart om 15 000--20 000 personer om\r\nåret.</pre><pre>Även om regeringen följer praxis och fattar\r\navvisningsbeslut måste alla dessa ärenden avgöras\r\nett efter ett. Ärenden kommer att överklagas. Det\r\nkommer alltså att ta lång tid. Personligen tycker jag\r\natt det hade varit bättre om man på ett tidigare\r\nstadium hade infört ett visumtvång. Jag skulle\r\ngärna vilja höra statsrådets bedömning. Varför kan\r\nman inte införa visumtvång? Om man kan det,\r\nvarför har man inte gjort det tidigare?</pre><pre>Det är tragiskt att människor lockas hit på falska\r\npremisser och att detta sedan händer. I och med att\r\ndetta har förekommit under en ganska lång period\r\nborde man på något sätt ha kunnat stävja detta\r\ntidigare. Det finns alltid en risk när åtgärderna\r\nkommer sent; det blir jobbigare att besluta om\r\ndem. Det har gått litet för lång tid.</pre><pre>Anf. 10  Kulturminister BIRGIT FRIGGEBO\r\n(fp):</pre><pre>Herr talman! Först vill jag ta upp frågan om\r\nbidragsfusk när det gäller socialhjälpen. Det är inte\r\nen fråga som handläggs av mig. Jag hade inte någon\r\naning om att statsrådet Könberg inte var tillgänglig\r\ni dag.</pre><pre>När vi diskuterar kroaterna är det viktigt att\r\nkomma ihåg att det handlar om två helt olika\r\nfrågor. Den ena gäller de personer som luras hit av\r\nolika tidningsartiklar med löften t.ex. om att det\r\nfinns arbeten och bostäder och om att Sverige har\r\nbrist på arbetskraft. Den företeelsen har uppstått\r\nunder de senaste månaderna. Det är alltså en ny\r\nföreteelse. Det har vidtagits snabba åtgärder av\r\nInvandrarverket och ambassaden. Genom\r\nannonser talar man om för kroaterna att de blir\r\nlurade och att det inte är någon idé att de kommer\r\ntill Sverige eftersom det inte finns arbeten att tillgå\r\nosv.</pre><pre>Den andra frågan berör personer från Bosnien som\r\nhar hemska upplevelser bakom sig. Det handlar\r\nföreträdesvis om kroatbosnier. Enligt Kroatiens\r\nlagstiftning har dessa personer möjlighet att också\r\nbli medborgare i Kroatien. Många har blivit det.</pre><pre>Några ärenden har sänts till regeringen. Vi skulle\r\nförst och främst ta ställning till vilket land som\r\nskälen skulle prövas gentemot. Det har vi gett\r\nbesked om. Dessa personer åberopar\r\nkrigsvägrarskäl, dvs. att de riskerar att skickas\r\ntillbaka till den kroatiska armén i Bosnien. Det är\r\nen viktig fråga att ta ställning till och undersöka.\r\nRegeringen har också under våren gjort\r\nundersökningar, och nu har det träffats ett avtal om\r\nen federation. Det har även träffats ett avtal om\r\nvapenvila mellan krajinaserberna och kroaterna.\r\nDetta utgör grunden till att vi anser att det inte finns\r\nnågon generell risk för att dessa personer skall\r\ninkallas för att delta i stridshandlingar. Detta är\r\nbakgrunden till att regeringen har fattat sitt beslut\r\nbeträffande kroatbosnierna.</pre><pre>Anf. 11  LARS MOQUIST (nyd):</pre><pre>Herr talman! Något definitivt svar på om det blir\r\nvisering för kroater har vi inte fått. Men man kan\r\nväl uppfatta statsrådets svar så att man från\r\nregeringens sida inte har för avsikt att i dagsläget\r\ninföra något särskilt viseringskrav för kroater.\r\nDetta beklagar jag. Man skulle ju då kunna klara\r\nut denna problematik på ett mycket lättare sätt.</pre><pre>Det som nu tydligen är aktuellt är att man\r\nbibehåller denna ganska krångliga\r\nasylhanteringssituation just på grund av\r\nkrigsvägrarna. Det innebär att resurserna i Sverige\r\nutnyttjas på ett väldigt märkligt sätt. Det vore\r\nmycket bättre att se till att människorna hjälptes i\r\nnärområdet än att lägga ner en förfärlig massa\r\npengar i det svenska asylhanteringssystemet, just\r\nkanske för att hantera bara denna lilla grupp\r\nkrigsvägrare.</pre><pre>Jag fick inte heller veta om regeringen har för avsikt\r\natt se till att Kroatien blir ett säkert land i SIV:s\r\nlista.</pre><pre>Anf. 12  GUSTAF VON ESSEN (m):</pre><pre>Herr talman! Det är riktigt som statsrådet sade att\r\ndet är två olika grupper, och dem skall man skilja\r\npå rätt noggrant i diskussionen. De som nu kommer\r\nhit och tror att de kan få arbete och bostad här har\r\nnaturligtvis hört att Sverige har varit relativt\r\nfrikostigt med att bevilja uppehållstillstånd för f.d.\r\njugoslaver. Vi har redan beviljat uppehållstillstånd\r\nför 120 000--150 000 personer. Då kan de ju få det\r\nintrycket att det är möjligt att komma hit. Det\r\ngäller ju att göra informationsinsatser väldigt tidigt\r\nså att människor inte lockas hit genom falska\r\npremisser som vi själva i någon mån är orsak till.</pre><pre>Sedan finns det medborgare som reser med dubbla\r\npass. Ja, alla som har kommit hit är ju inte\r\nkrigsvägrare och har inte åberopat\r\nkrigsvägrarstatus. Det kom hit människor redan i\r\nnovember som inte åberopade krigsvägrarstatus\r\nmen begärde asyl och uppehållstillstånd. Man\r\nborde ha kunnat göra någonting tidigare för att\r\nmotverka att de människorna bibringades\r\nuppfattningen att de kunde komma hit.</pre><pre>Anf. 13  Kulturminister BIRGIT FRIGGEBO\r\n(fp):</pre><pre>Herr talman! De människor som har kommit hit för\r\natt söka arbete är människor som utnyttjas av\r\nprofitörer och som kommer från ett litet och\r\nmycket begränsat område. Det handlar alltså inte\r\nom den allmänna inställningen att man kan åka till\r\nSverige och få uppehållstillstånd här, utan det är\r\norganiserat av några personer. Detta har våra\r\nmyndigheter med kraft tagit itu med.</pre><pre>Det är det ena. Det andra är den lilla gruppen\r\nkrigsvägrare. Dessa har inte varit skäl nog för oss\r\natt avvakta att fatta beslut. I de praxisärenden där\r\nregeringen har fattat beslut har personerna just\r\nåberopat krigsvägrarskäl. I andra fall har\r\nbeslutsfattandet fortgått. Regeringen har tidigare\r\nfattat några beslut beträffande Kroatien, där det\r\ninte handlade om krigsvägrare. Även våra\r\nmyndigheter har fattat beslut beträffande kroater.</pre><pre>Det är inte regeringen som hanterar frågan om\r\nsäkra länder utan våra myndigheter. Visum är inte\r\naktuellt att införa.</pre><pre>Anf. 14  LARS MOQUIST (nyd):</pre><pre>Herr talman! Jag vill upprepa min fråga om\r\nkostnaderna. Anser inte regeringen och\r\nKulturdepartementet att svenska skattepengar\r\nskall användas på bästa möjliga sätt? Om vi har\r\nbestämt att pengar skall avsättas för\r\nflyktinghantering i Sverige, bör vi se till att dessa\r\npengar i stället används i närområdet. Det gäller ju\r\nmänniskor som inte kan anföra skäl enligt FN:s\r\nGenèvekonvention utan som av andra orsaker inte\r\nkan få skydd i sitt land. Vi skall se till att de ges\r\nmöjligheter genom UNHCR i närområdet. Varför\r\nvill inte regeringen hjälpa många fler människor\r\ngenom att se till att hjälpen ges i närområdet i\r\nstället för att dessa människor skall hamna i det\r\nsvenska asylsystemet?</pre><pre>Anf. 15  GUSTAF VON ESSEN (m):</pre><pre>Herr talman! Att vi på många håll är oroade över\r\nsituationen beror på att vi har upplevt liknande\r\nsituationer tidigare när det gäller kosovoalbaner,\r\nbosnier och andra grupper. Det har strömmat in\r\nmånga människor. Man har diskuterat, men till slut\r\nhar man inte orkat klara ut det hela utan har infört\r\nen generell möjlighet att på olika grunder låta dem\r\nstanna.</pre><pre>När man ser en tendens, skall man reagera fort och\r\nta ställning i den ena eller andra riktningen. Så tror\r\njag att svenska folket vill ha det. Man skall inte\r\nkomma för sent, när situationen har blivit en\r\növermäktig. Jag tror dock att det inte blir så i detta\r\nfall, för här tycks regeringen ha fattat bra beslut.\r\nMen risken upplevs ändå såsom stor, och det har\r\ngjort att jag har velat ställa denna fråga.</pre><pre>Anf. 16  Kulturminister BIRGIT FRIGGEBO\r\n(fp):</pre><pre>Herr talman! Lars Moquist återkommer till att vi\r\nskall hjälpa människor i närområdet. Ja, vi gör ju\r\ndet. Vi är ett av de länder som kraftfullt ställer upp\r\npå bred front med humanitär hjälp, skydd, militär\r\növervakning, räddningstjänst osv. Det hindrar dock\r\ninte att vi dessutom här i vårt land ger skydd åt\r\nmänniskor som är förföljda.</pre><pre>Jag behöver inte kommentera Gustaf von Essens\r\ninlägg. Den jämförelse som han gjorde med\r\nkosovoalbanerna håller inte alls, vilket han själv är\r\nmedveten om.</pre><pre>Anf. 17  LARS MOQUIST (nyd):</pre><pre>Herr talman! Jag skall inte förlänga debatten\r\nmycket. Jag hoppas bara att regeringen snabbt\r\ntänker om och fastställer viseringskrav för\r\nkroatiska medborgare. Det skulle medföra att\r\nsvenska skattepengar används på bästa sätt.</pre><pre>Överläggningen var härmed avslutad.</pre><pre>4 §  Svar på fråga 1993/94:564 om asylsökande\r\nfrån Rwanda</pre><pre>Anf. 18  Kulturminister BIRGIT FRIGGEBO\r\n(fp):</pre><pre>Herr talman! Sten Andersson i Malmö har frågat\r\nvilka åtgärder jag är beredd att vidta för att\r\nrwandiers asylansökningar skall behandlas enligt\r\nden praxis som har gällt för bosnier, somalier och\r\nkosovoalbaner under 1993 och 1994.</pre><pre>Inledningsvis vill jag tillrättalägga några uppgifter\r\nsom Sten Andersson har åberopat i sin fråga.</pre><pre>Utlänningsnämnden har sedan januari 1993 inte\r\nfattat några beslut i rwandiska ärenden på grund av\r\nosäkerheten om hur förhållandena i landet skall\r\nbedömas. I mars 1994 gjorde nämnden en resa i\r\nRwanda med målsättning att därefter kunna fatta\r\nbeslut. Däremot har man inte, som Sten Andersson\r\nhar uppgivit, ännu gjort detta.</pre><pre>När det sedan gäller den ''gruppasyl'' som Sten\r\nAndersson menar att regeringen har beviljat\r\nbosnier, somalier och kosovoalbaner vill jag hävda\r\natt det är fråga om en missuppfattning. Det är\r\nnämligen så att regeringen har fattat ett antal beslut\r\ni enskilda ärenden, som avlämnats till regeringen,\r\nvad avser bosniska och somaliska medborgare.\r\nBesluten får därefter praxisverkan på\r\nInvandrarverkets och Utlänningsnämndens\r\ntillämpning i liknande fall. Det är således inte fråga\r\nom något gruppbeslut, utan varje ärende bedöms\r\nindividuellt.</pre><pre>För kosovoalbanernas del har regeringen inte fattat\r\nnågot principbeslut. Däremot finns det många i\r\ndenna grupp som omfattas av den s.k.\r\ntidsförordningen, vilken innebär att barnfamiljer\r\nsom har sökt asyl före den 1 januari 1993 normalt\r\nfår stanna.</pre><pre>För närvarande har regeringen inget ärende\r\navseende asylsökande från Rwanda, varför något\r\npraxisbeslut inte heller är aktuellt. Däremot har jag\r\nfått uppgift om att Utlänningsnämndens rwandiska\r\närenden är under beredning och att beslut kommer\r\ninom kort. Dessa beslut får då praxisverkan för\r\nInvandrarverkets tillämpning.</pre><pre>Anf. 19  STEN ANDERSSON i Malmö (m):</pre><pre>Herr talman! Jag tackar för svaret. Jag skall först\r\nbe om ursäkt. Uppgiften om att tre rwandier fick\r\nasyl fanns i pressen i förra veckan på onsdag och\r\ntorsdag. Jag fann ingen dementi, utan jag utgick\r\nfrån att uppgiften var korrekt.</pre><pre>Är det ändå inte gruppasyl, fru statsråd, när det\r\ngäller 40 000 bosnier, 2 000 somalier samt 20 000\r\nkosovoalbaner? Den uppfattningen har väl spritts\r\nrunt om i landet. Vi kan givetvis diskutera ordet\r\ngruppasyl. Men alla de barnfamiljer bland\r\nkosovoalbanerna som sökte asyl före den 1 januari\r\n1993 får normalt stanna. Det skriver statsrådet själv\r\ni svaret. Detsamma gäller 40 000 bosnier plus\r\nanhöriga.</pre><pre>Min fråga baseras på det faktum att vi har visat en\r\nenorm frikostighet mot bosnier, kosovoalbaner och\r\nsomalier. I Rwanda pågår ett inbördeskrig, där\r\nmiljontals människor lever under betydligt sämre\r\nsociala förhållanden än de levde i som lämnade\r\nBosnien, Kroatien, Kosovo och Somalia.</pre><pre>Min fråga är följande: Kommer man att visa samma\r\ngenerositet vad gäller eventuella asylsökande från\r\ndessa länder? Kommer man att lägga ned lika\r\nmycket pengar som man har haft råd att lägga ned\r\npå de kategorier jag har nämnt tidigare, eller har\r\nman insett att man inte kan fortsätta med denna\r\nytterst frikostiga asylpolitik?</pre><pre>Anf. 20  Kulturminister BIRGIT FRIGGEBO\r\n(fp):</pre><pre>Herr talman! För det första finns det ytterst få\r\nrwandier i Sverige. För det andra har vi visumtvång\r\ngentemot Rwanda sedan länge. För det tredje\r\nförvånar det mig att Sten Andersson i Malmö vågar\r\nsig på att göra en jämförelse mellan kriget i Bosnien\r\noch kriget i Rwanda. Att jämföra ett helvete med\r\nett annat helvete tror jag svårligen låter sig göras.</pre><pre>Jag vill också rätta till en uppgift som finns i Sten\r\nAnderssons fråga. Han säger att det har beslutats\r\nom permanenta uppehållstillstånd för 100 000\r\nutlänningar på mindre än ett år. Sanningen är att\r\ndet sedan den 1 juli 1992 har fattats beslut om\r\nungefär 54 000 personer. Det kommer att bli\r\nytterligare några på grund av tidsförordningen.</pre><pre>Låt oss beskriva vad som faktiskt händer med fakta,\r\nså att vi har en gemensam utgångspunkt att\r\ndiskutera ifrån!</pre><pre>När regeringen fattar praxisbeslut sker det i\r\nenskilda ärenden. Sedan skall myndigheterna fatta\r\nbeslut -- också i enskilda ärenden. Det kan finnas\r\nolika villkor och bakgrunder för olika personer.</pre><pre>Det brukar ställas krav, inte minst från Sten\r\nAndersson och personer med hans inställning, på\r\natt vi åtminstone någorlunda skall kunna bedöma\r\nvilka effekterna torde kunna bli vid olika\r\npraxisbeslut. Då har vi i ärlighetens namn sagt att\r\nBosnienbeslutet torde beröra ca 40 000 personer.\r\nCa 2 000 somalier kommer att beröras.\r\nTidsförordningen berör ca 20 000 personer. Det\r\ngäller dock icke 20 000 kosovoalbaner, men\r\nmerparten av dem är kosovoalbaner.</pre><pre>Anf. 21  STEN ANDERSSON i Malmö (m):</pre><pre>Herr talman! Jag är väl medveten om att det finns\r\ngrader även i helvetet. Om man nu skall gradera\r\ntror jag ändå att dagens situation i Rwanda, med\r\nsnart en kvarts miljon döda, trots allt är betydligt\r\nvärre än den som rådde och kanske fortfarande\r\nråder i vissa delar av dåvarande Jugoslavien.</pre><pre>Statsrådet säger att beslutet kommer att beröra\r\n40 000 bosnier. Jag och många med mig har fått den\r\nbestämda uppfattningen att man är överens om\r\nsiffran 40 000. Däremot har man diskuterat hur\r\nmånga som är anhöriga. Därifrån kommer min\r\nuppgift om en slutsumma på 100 000. Det är samma\r\nsak som att Sveriges fjärde eller femte stad inte\r\nkommer att producera några pengar de närmaste\r\nåren.</pre><pre>Är vi överens om att det handlar om 40 000 bosnier,\r\n20 000 personer varav majoriteten kosovoalbaner\r\noch 2 000 somalier som i dag finns i Sverige och som\r\nkan ha rätt att ta hit sina anhöriga?</pre><pre>Anf. 22  Kulturminister BIRGIT FRIGGEBO\r\n(fp):</pre><pre>Herr talman! Jag är inte säker på att vi skall\r\nfördjupa oss alltför mycket i denna sifferexercis,\r\nmen när Sten Andersson i Malmö säger att det\r\nunder mindre än ett år har beslutats om\r\npermanenta uppehållstillstånd för nära 100 000\r\nutlänningar är det definitivt fel. Under den senaste\r\ntvåårsperioden har besluten omfattat ca 54 000\r\npersoner.</pre><pre>Det viktiga svaret på Sten Anderssons fråga är att\r\nvåra myndigheter självfallet skall pröva varje\r\närende och behandla de som söker asyl i Sverige på\r\nlikartat sätt oberoende av vilket land de kommer\r\nifrån.</pre><pre>Anf. 23  STEN ANDERSSON i Malmö (m):</pre><pre>Herr talman! Nu blandar statsrådet samman äpplen\r\noch päron. Nu säger hon att 54 000 har fått asyl\r\nunder de senaste två åren. Jag pratar om\r\ntotalsumman! Det finns i dag ett antal bosnier,\r\nkosovoalbaner och somalier som inte har fått asyl,\r\nmen som kommer att få asyl enligt de riktlinjer man\r\nhar ställt upp. Jag menar att man skall räkna in dem\r\ni totalsumman. Om ett år kommer de att finnas i\r\nSverige och ha fått asyl, baserat på det som har\r\nhänt. Man skall också bedöma deras släktingars\r\nskäl att få komma hit litet mer generöst än vad man\r\nhar gjort tidigare.</pre><pre>Herr talman! Min fråga är i alla fall följande:\r\nKommer vi att sända lika mycket pengar och lika\r\nmycket resurser till Rwanda som vi i dag har gjort\r\ntill länderna i dåvarande Jugoslavien?</pre><pre>Överläggningen var härmed avslutad.</pre><pre>5 §  Svar på fråga 1993/94:565 om\r\nfrivilligorganisationernas insatser för asylsökande\r\nm.m.</pre><pre>Anf. 24  Kulturminister BIRGIT FRIGGEBO\r\n(fp):</pre><pre>Herr talman! Berndt Ekholm har frågat mig om\r\nregeringen är beredd att vidta konkreta åtgärder\r\nför att förbättra dialogen med\r\nfrivilligorganisationerna och med dem som arbetar\r\nmed flyktingfrågorna. Enligt Berndt Ekholm\r\nupplever dessa organisationer, bl.a. kyrkorna, att\r\nregeringen och berörda myndigheter visar ett svalt\r\nintresse för deras insatser och kunskaper.</pre><pre>Regeringen sätter stort värde på de frivilliga\r\norganisationernas och kyrkornas arbete för\r\nflyktingar. Detta har omsatts i en rad åtgärder.</pre><pre>Regeringen har i propositionen Mottagande av\r\nasylsökande m.m. redovisat sin syn på den viktiga\r\nroll som ideella organisationer och religiösa\r\nsamfund bör kunna spela i mottagandet av\r\nasylsökande och flyktingar. Bl.a. öppnas nu\r\nmöjligheten för t.ex. ideella organisationer och\r\ntrossamfund att driva förläggningar på\r\nentreprenad. I Stockholms kommun svarar\r\nfrivilliga organisationer på uppdrag av kommunen\r\nför delar av flyktingarnas introduktion i det svenska\r\nsamhället.</pre><pre>Regeringen har även tillsatt en särskild beredning,\r\nden s.k. Ideella beredningen, som skall lämna\r\nförslag som syftar till att främja den ideella sektorn.\r\nI direktiven till den kommission mot\r\nfrämlingsfientlighet och rasism som nu skall\r\ntillsättas betonas att kommissionen i sitt arbete bör\r\nsamarbeta med kyrkor, samfund och\r\norganisationer. Organisationerna har en viktig roll\r\nför att motverka främlingsfientlighet i samhället.\r\nDet sker på olika sätt. Sveriges kristna råd har\r\nutvecklat ett utbildningsprogram för bl.a. lärare,\r\ndet s.k. MOD-projektet. Regeringen har beviljat\r\nSveriges kristna råd en miljon kronor i bidrag till\r\ndet projektet.</pre><pre>Såväl Kulturdepartementet som Statens\r\ninvandrarverk för en kontinuerlig dialog med\r\nideella organisationer och religiösa samfund i\r\nfrågor som gäller invandrare och flyktingar. Den\r\nhär dialogen, som sker på olika plan, är ett uttryck\r\nför regeringens ambition att på bästa möjliga sätt ta\r\ntill vara den kunskap och det engagemang som finns\r\ninom den ideella och religiösa sektorn.</pre><pre>Ett erfarenhetsutbyte i mer organiserad form sker\r\nett par gånger om året vid Flyktingpolitiska rådets\r\nmöten. Såväl ideella organisationer som religiösa\r\nsamfund är representerade i rådet. Till det stora\r\ninvandrarrådslag som äger rum i juni i Västerås har\r\nsåväl organisationer som religiösa samfund\r\ninbjudits. Som invandrarminister har jag också\r\nregelbundna möten med representanter för\r\nInvandrarnas trossamfund.</pre><pre>En annan form av dialog sker genom att jag själv\r\neller mina medarbetare deltar vid olika slags möten\r\noch seminarier som anordnas på\r\nfrivilligorganisationernas initiativ. Senast i maj\r\nmånad deltog representanter från fyra departement\r\nvid en hearing om FN:s barnkonvention som\r\nanordnats av Barnkonventionsgruppens nätverk av\r\nfrivilligorganisationer. Jag har också ställt mig\r\npositiv till Kulturdepartementets medverkan i en\r\nhearing om behandlingen av asylsökande som\r\nkommer att anordnas av Sveriges kristna råd och\r\nSveriges frikyrkoråd.</pre><pre>I mitten av mars i år inleddes på Invandrarverkets\r\ninitiativ en kampanj som saknar motstycke i svensk\r\nhistoria, det s.k. Kontaktnätet. Närmare 90\r\nriksorganisationer har gått samman i ett upprop\r\nsom manar medlemmar och allmänhet att bli\r\nflyktingarnas guider och visa dem vägen in i det\r\nsvenska samhällslivet. Under Kontaktnätets första\r\nmånad anmälde sig över 3 000 personer som\r\nflyktingguider. Det tycker jag är ett mycket\r\nglädjande gensvar och ett uttryck för att dialogen\r\nfungerar.</pre><pre>Anf. 25  BERNDT EKHOLM (s):</pre><pre>Herr talman! Jag vill tacka invandrarministern för\r\nsvaret. Det visar att det görs många olika insatser,\r\nmen också att det tas en hel del kontakter.\r\nUppenbart är att de här kontakterna trots allt inte\r\ngår på djupet. Jag skall försöka återkomma till vad\r\njag menar med det.</pre><pre>Den borgerliga regeringen har ju ansett det mycket\r\nangeläget att jobba med frivilligarbetet.\r\nPersonligen håller jag med om mycket av det\r\nregeringen säger. Det är viktigt att utnyttja\r\nfrivilligarbetarnas och frivilligorganisationernas\r\nkompetens. Det är också viktigt att se dem som ett\r\nkomplement till den offentliga sektorns verksamhet\r\noch inte som ett sätt att lösa ekonomiska problem.</pre><pre>Jag tror att det inte minst mot bakgrund av den\r\nfrämlingsrädsla och de stämningar som finns mot\r\nflyktingar är väldigt viktigt att man utnyttjar\r\nfrivilligorganisationerna.</pre><pre>Det som uppenbart brister är att de som arbetar ute\r\npå fältet upplever att varken regering eller\r\nmyndigheter är beredda till någon form av mer\r\nordnade kontakter eller till att lyssna till de\r\nsynpunkter man har på flyktingpolitiken.</pre><pre>Bl.a. säger Sveriges kristna råd att det inte\r\nförekommer några kontinuerliga överläggningar\r\nmed regeringen. Visserligen finns\r\nInvandrarpolitiska rådet, men där sitter inte\r\nSveriges kristna råd med. Dessutom sammanträder\r\nInvandrarpolitiska rådet relativt sällan.</pre><pre>Jag tror att det är oerhört angeläget med täta och\r\nregelbundna kontakter med\r\nfrivilligorganisationerna. Vi måste använda dem\r\nmycket mer i flyktingpolitiken framöver.\r\nExempelvis kyrkorna har väldigt fin sakkunskap\r\nnär det gäller krishantering, som man kan ta vara\r\npå. Jag undrar om den sakkunskapen finns i samma\r\nutsträckning inom våra institutioner. Därför skulle\r\njag återigen vilja fråga invandrarministern om man\r\ninte borde ha regelbundna överläggningar med\r\nfrivilligorganisationerna, inklusive kyrkorna, dels\r\nfrån regeringens sida, dels från Invandrarverkets\r\noch Utlänningsnämndens sida?</pre><pre>Anf. 26  Kulturminister BIRGIT FRIGGEBO\r\n(fp):</pre><pre>Herr talman! Jag har många regelbundna kontakter\r\nframför allt i Flyktingpolitiska rådet, där Amnesty,\r\nRädda barnen, representanter för kyrkorna osv.\r\nsitter med. Där är det fritt fram att ta upp vilka\r\nfrågor som helst.</pre><pre>Berndt Ekholm nämnde särskilt Sveriges kristna\r\nråd. Vi har haft mycket intensiva kontakter med\r\nSveriges kristna råd, inte minst nu under våren i\r\nsamband med förberedelser för en hearing om\r\nasylpolitiken. Den var avsedd att hållas i maj men\r\nhar nu skjutits upp till i november månad. Vi har\r\ndiskuterat hur även Kulturdepartementet skulle\r\nkunna medverka i denna hearing för att det skall\r\nkunna bli en bra dialog om själva asylpolitiken.</pre><pre>För ett tag sedan var jag i Uppsala och träffade\r\närkebiskopen. Det ledde fram till att vi på bredare\r\nbas diskuterade med ett antal biskopar. Jag själv\r\nvar närvarande och även Utlänningsnämndens och\r\nInvandrarverkets chefer. Vi hade en mycket\r\ngivande dialog både om asylpolitiken och om själva\r\nengagemanget för de personer som får stanna här i\r\nSverige.</pre><pre>Jag är medveten om att det alltid finns önskemål.\r\nMan skulle själv också önska att man kunde ha\r\nännu fler dialoger och träffa ännu fler människor på\r\nbasplanet, som Berndt Ekholm säger, de personer\r\nsom verkligen tar sig an asylsökande och flyktingar.\r\nDär kommer man alltid att brista. Förmågan och\r\ntiden räcker inte alltid till det man skulle vilja göra.\r\nJag tycker att dialogen är mycket viktig. Den sker\r\nockså.</pre><pre>Anf. 27  BERNDT EKHOLM (s):</pre><pre>Herr talman! Enligt de informationer jag har fått,\r\nbåde hemifrån och från Sveriges kristna råd, är det\r\nuppenbarligen inte fråga om någon regelbunden\r\ndialog. Att man kan samarbeta kring en hearing\r\noch ha kontakter strövis, det må vara hänt. Men\r\nden regelbundna kontakten, som verkligen sätter\r\nfrivilligorganisationerna i centrum finns\r\nuppenbarligen inte, eftersom kritik av detta slag\r\nnår ens öron. Jag har uppfattat att regeringen i\r\nnågon mån har varit intresserad av att sätta\r\nfrivilligorganisationerna i centrum.</pre><pre>Det är angeläget att ta vara på exempelvis\r\nkyrkornas kunskaper om krisbearbetning. Det är\r\nviktigt att man i handläggningen av enskilda\r\nflyktingfall lyssnar på den erfarenhet som dessa\r\nflyktingarbetare har. Så sker uppenbarligen inte,\r\neftersom vi nås av kritik av detta slag.</pre><pre>De som arbetar ute i frivilligorganisationerna\r\nkänner inte att man lyssnar på deras kunskap. Man\r\nsvarar inte på skrivelser så att de som skrivit dem\r\nförstår att man verkligen lyssnar på dem. Det tas\r\ninga muntliga kontakter. Detta leder mig fram till\r\nen fråga: Är det inte viktigt att i handläggningen av\r\nenskilda fall ta vara på de kunskaper som de som\r\narbetar i frivilligorganisationerna har? Det kan\r\nexempelvis gälla krishantering. Har man på\r\nInvandrarverket beteendevetenskaplig kunskap?</pre><pre>Anf. 28  Kulturminister BIRGIT FRIGGEBO\r\n(fp):</pre><pre>Herr talman! Jag tycker att det är mycket viktigt. I\r\nStockholms kommun är ett mycket bra projekt på\r\ngång. Kommunen har överlåtit åt en del\r\nfrivilligorganisationer att ta hand om\r\nintroduktionen av flyktingar. Till detta projekt har\r\nockså regeringen lämnat sitt bidrag. Där ingår bl.a.\r\nmycket av den sociala delen av mottagandet. Jag\r\ntycker att Stockholms kommun på ett mycket\r\nförtjänstfullt sätt har vågat göra i praktiken det som\r\nmånga talar om, nämligen koppla in\r\nfrivilligorganisationerna för att göra handfasta\r\nuppgifter.</pre><pre>T.ex. har också studieorganisationerna kopplats in\r\nför att sköta undervisningen i svenska för\r\ninvandrare. Vips försvann kön till svenska för\r\ninvandrare! Det visar att man har en annan\r\nflexibilitet i frivilligorganisationerna.</pre><pre>Anf. 29  BERNDT EKHOLM (s):</pre><pre>Herr talman! Det är bra att det görs speciella\r\nprojekt. Det är helt klart att så sker, och det är\r\nmycket positivt. Där är vi överens. Men det är\r\nuppenbart att det brister i den mer kontinuerliga\r\nprocessen.</pre><pre>Låt mig koncentrera mig på själva handläggningen\r\nav olika ärenden. Om de som arbetar ute på fältet\r\noch kommer i kontakt med enskilda ärenden\r\nupplever att de inte får svar, varken på skrivelser\r\neller vid muntliga kontakter, är det någonting som\r\när fel. De får inte svar utifrån den kunskap som de\r\nhar i exempelvis krishantering. Jag tycker att det\r\nvore naturligt att man lyssnar på de kunskaper som\r\nde människor har som kommer nära flyktingarna,\r\nmed den situation vi har i dag.</pre><pre>En annan sak är den länderkunskap som många\r\nkyrkor och andra frivilligorganisationer har. De\r\nsäger att det är likadant på det området. Man bryr\r\nsig inte om att lyssna på dem och deras kunskaper.\r\nMan vänder sig bara till de officiella kanalerna. Det\r\nmåste vara något fel när det ligger till så. Jag måste\r\nfråga invandrarministern: Är det ändå inte så att\r\ndet brister i hanteringen av enskilda ärenden när\r\ndet gäller frivilligorganisationernas möjlighet att\r\nvara med?</pre><pre>Anf. 30  Kulturminister BIRGIT FRIGGEBO\r\n(fp):</pre><pre>Herr talman! Jag tror alltid att man kommer att\r\nkänna att det brister i möjligheten att överlämna\r\ninformation och ha kontakter. Jag tror att det alltid\r\nkommer att finnas önskemål om att det skall bli\r\nbättre.</pre><pre>Jag har träffat representanter för\r\nfrivilligorganisationer och kyrkor. Jag har sagt till\r\ndem att de, i den mån de har uppgifter,\r\nländerkunskap och annat, skall lämna över dem.\r\nJag har bett dem att se till att våra myndigheter som\r\nbehandlar de enskilda ärendena får tillgång till\r\ndetta. Jag har talat med Utlänningsnämndens chef,\r\nsom ofta träffar representanter för olika\r\norganisationer och grupper för att lyssna på vad de\r\nhar att säga. Det är en viktig del i informationen.</pre><pre>Det finns andra frivilligorganisationer såsom\r\nAmnesty, som på ett mycket förtjänstfullt sätt har\r\ninternationell kunskap. Amnestys rapporter läses\r\nregelmässigt av de handläggare som skall ta hänsyn\r\ntill enskilda ärenden.</pre><pre>Herr talman! Ibland får asylsökande avslag på sina\r\nansökningar. Då vänds det i en besvikelse, om man\r\nhar engagerat sig mycket i fallet. Det kan också\r\nleda till att man tycker att det inte är någon som\r\nlyssnar på vad man säger.</pre><pre>Anf. 31  BERNDT EKHOLM (s):</pre><pre>Herr talman! Jag kan förstå det. Man måste alltid\r\nräkna med att det kan vara så. Men jag tycker att\r\ndet ligger någonting under ytan som visar att det\r\ninte riktigt fungerar på djupet i dessa kontakter,\r\nefter vad jag har hört. Det kan vara någon som har\r\nvarit i kontakt med en flykting och sedan skickat in\r\nett brev om flyktingens situation och fått ett svar\r\nsom visar att man inte tycks förstå, inte har\r\ntillräckligt med kunskap om flyktingens situation.\r\nJag tycker att det vore rimligt att man lyssnar på\r\nfrivilligarbetarna. Det kan vara muntliga\r\nkontakter, om tiden medger. Men det kan också\r\nvara djupare kontakter då enskilda ärenden avgörs.</pre><pre>Det brister även på regeringens plan. Jag har ett\r\nexempel, som jag hoppas är ett olycksfall i arbetet.\r\nEn av medarbetarna i en frivilligorganisation har\r\nskrivit till Kulturdepartementet och ministern själv\r\noch fått vänta ett halvår på svar. I detta fall berörde\r\nbrevet flyktingpolitiken allmänt och inte ett enskilt\r\närende. Det visar att det finns felaktigheter som\r\nmåste rättas till.</pre><pre>Överläggningen var härmed avslutad.</pre><pre>6 §  Svar på fråga 1993/94:567 om kontroll av\r\navvisades identitet</pre><pre>Anf. 32  Kulturminister BIRGIT FRIGGEBO\r\n(fp):</pre><pre>Herr talman! Berith Eriksson har frågat mig om\r\nregeringen har för avsikt att vidta några åtgärder\r\nför att förhindra att information om avvisade\r\nkosovoalbaners identitet överlämnas till serbiska\r\nmyndigheter.</pre><pre>Varje land har rätt att besluta vem man skall släppa\r\nin i sitt land. Alla länder har någon form av\r\ninresekontroll. Det finns en skyldighet att ta emot\r\nsina egna medborgare, men då måste landet ha\r\nmöjlighet att kontrollera om det rör sig om\r\nmedborgare eller andra personer som har rätt att\r\nresa in i landet. Det sker regelmässigt vid\r\navvisningar från Sverige att destinationslandets\r\nmyndigheter kontaktas t.ex. för att ordna\r\nnödvändiga inresehandlingar för den som avvisas.</pre><pre>Om det skulle komma fram uppgifter som tyder på\r\natt myndigheterna i den s.k. Förbundsrepubliken\r\nJugoslavien, där Serbien ingår, skulle trakassera\r\nåtervändande asylsökande, kan det vara skäl att\r\ninställa avvisningar. Bara det faktum att\r\nmyndigheterna där, liksom i de allra flesta länder,\r\nvill veta vem som reser in i landet är inte tillräckligt\r\nskäl att tro att de här personerna kommer att\r\ntrakasseras.</pre><pre>Anf. 33  BERITH ERIKSSON (v):</pre><pre>Herr talman! Först vill jag tacka kulturministern för\r\nsvaret.</pre><pre>Jag skall ge en mycket kort närhistorik. När\r\nproblem uppstod med att föra tillbaka\r\nkosovoalbaner genom Makedonien, valde man att\r\nåterföra merparten genom Bulgarien och\r\nRumänien. Då uppstod åter problem, nu med att\r\nserberna inte släppte in kosovoalbaner. Efter\r\nförhandlingar med restjugoslaviens\r\nambassadpersonal här i Sverige träffades en\r\növerenskommelse om att dessa personers pass\r\nskulle lämnas in i förväg för fastställande av\r\nidentitet.</pre><pre>Från Mänskliga-rättighets-kommisionen i Kosovo\r\nfick vi samtidigt uppgifter om arresteringsorder för\r\nca 700 vapenvägrare. Men hälften av dessa befann\r\nsig på flykt.</pre><pre>Mot denna bakgrund ställer jag frågan om vi inte\r\nunderlättar för serberna att jämföra namnen på den\r\narresteringslista som innehåller namn på de\r\npersoner som vi skulle sända tillbaka.</pre><pre>I gårdagens nyhetsrapportering kunde man\r\nkonstatera att UNHCR:s man i Pristina starkt\r\nfördömde just detta förfarande. Anser inte\r\nkulturministern att de personer som vi skickar\r\ntillbaka riskerar att utsättas för förnedrande och\r\nkränkande behandling genom att deras namn\r\nlämnas ut?</pre><pre>Med anledning av kulturministerns svar vill jag\r\nockså ställa frågan om förfarandet verkligen är\r\nriktigt, att man innan man sänder iväg en person ut\r\nur landet kontaktar hemlandets ambassad. Gäller\r\ndetta i så fall även för personer från exempelvis\r\nPeru och Turkiet?</pre><pre>Vidare fick vi genom nyhetsrapporteringen även\r\nkännedom om att UNHCR:s man nu hade papper\r\npå att en person hade bestraffning att vänta därför\r\natt han ansökt om asyl utomlands och därmed\r\nvanhedrat sitt land. Det handlade om en person\r\nsom vi i Sverige hade sänt tillbaka.</pre><pre>Anf. 34  Kulturminister BIRGIT FRIGGEBO\r\n(fp):</pre><pre>Herr talman! Om personer mer regelmässigt\r\nriskerar att trakasseras vid återvändandet är det,\r\nsom jag sade i mitt svar, skäl för våra myndigheter\r\natt ta hänsyn till detta vid asylprövningen.</pre><pre>Vid själva avvisningstillfället är det mycket riktigt\r\nså, som Berith Eriksson här säger, att den serbiska\r\nambassaden här i Stockholm ville ha samtliga pass\r\nför kontroll av identitet.</pre><pre>Jag har i dag sent på förmiddagen fått uppgift om\r\natt ambassaden inte längre kräver att alla pass skall\r\nlämnas in, eftersom man nu har fått förstått att det\r\när en omfattande uppgift. Det tar lång tid att hinna\r\nkontrollera om dessa personer verkligen är\r\nmedborgare i den s.k. Förbundsrepubliken\r\nJugoslavien. Därmed har man återgått till den\r\ngamla ordningen, nämligen att om de svenska\r\npolismyndigheterna bedömer att passen i fråga är i\r\nordning så behöver man inte göra denna\r\npassgranskning i Sverige utan i stället, som är\r\nbrukligt vid resor, vid gränsen.</pre><pre>Anf. 35  BERITH ERIKSSON (v):</pre><pre>Herr talman! Genom nyhetsrapporteringen i går,\r\nsom jag tidigare nämnde, kunde man konstatera att\r\nkulturministerns sekreterare Hallerby framhärdar i\r\nsin uppfattning att fängslanden och misshandel sker\r\ngodtyckligt och att man kunde fortsätta att\r\nåtersända kosovoalbaner. Men godtyckligheten när\r\ndet gällde bestraffning för personer som ansökt om\r\nasyl ligger i om myndigheterna får kännedom om\r\natt en person ansökt om asyl utomlands. Genom att\r\növerlämna passen i förväg underlättar vi ytterligare\r\nför de serbiska myndigheterna.</pre><pre>Den senaste uppgiften när det gäller\r\nåtersändandet, Birgit Friggebo, är att den serbiska\r\ngränskontrollen inte brydde sig om de handlingar\r\nsom var utfärdade vid den jugoslaviska\r\nambassaden, utan man vägrade åter att släppa in\r\npersoner som vi försöker föra in i Serbien.</pre><pre>Överläggningen var härmed avslutad.</pre><pre>7 §  Svar på fråga 1993/94:578 om praxisändring\r\ni asylärenden</pre><pre>Anf. 36  Kulturminister BIRGIT FRIGGEBO\r\n(fp):</pre><pre>Herr talman! Maud Björnemalm har frågat mig om\r\njag är beredd att, om ett ärende överlämnas till\r\nregeringen av Invandrarverket eller\r\nUtlänningsnämnden, medverka till att de som före\r\nden 1 januari 1993 kommit till Sverige och som en\r\ntid tillbaka lever tillsammans under\r\näktenskapsliknande former kan få\r\nuppehållstillstånd av humanitära skäl i det\r\nursprungliga asylärendet eller efter en ny ansökan.</pre><pre>Invandrarverket och Utlänningsnämnden är\r\nsjälvständiga myndigheter. Det vore fel av mig som\r\nstatsråd att uttala mig om ärenden där\r\nmyndigheterna själva har att besluta om skäl för\r\növerlämnande till regeringen föreligger eller inte.</pre><pre>Som Maud Björnemalm känner till är det olika\r\nkriterier som måste vara uppfyllda enligt lagen för\r\natt den här typen av ärenden skall kunna bifallas.\r\nFör dessa kriterier redogjorde jag här i kammaren\r\nunder en interpellationsdebatt förra veckan. Det är\r\nvarken möjligt eller klokt av mig att uttala mig om\r\nutgången i ärenden i vilka samtliga omständigheter\r\ninte är kända.</pre><pre>Anf. 37  MAUD BJÖRNEMALM (s):</pre><pre>Herr talman! Jag tackar Birgit Friggebo för svaret.\r\nJag kände inte till att en interpellationsdebatt ägde\r\nrum i fredags.</pre><pre>Min fråga, om statsrådet är beredd att medverka till\r\nen praxisändring, har sin grund i att vi i utskottet\r\nhar diskuterat frågan om anknytningsärenden. Vi\r\nhade, när vi behandlade regeringens skrivelse om\r\ninvandrar- och flyktingpolitiken, väckt en rad\r\nmotioner som berörde anhöriginvandring.\r\nDessutom har vi fått ett brev från en förening i\r\nStockholm som kallar sig Återföreningen. De har\r\nockså uppvaktat utskottet och berättat om sina\r\nproblem och hinder när det gäller möjligheten att\r\nleva tillsammans med sina män.</pre><pre>Flera av dessa kvinnor har träffat sina män under\r\nden tid de varit asylsökande. Eftersom\r\nasylbehandlingen har tagit väldigt lång tid har de\r\nhunnit bilda familj. De har inte haft riktigt klart för\r\nsig hur en asylansökan och en anknytningsansökan\r\nbehandlas. Många har trott att de måste vänta tills\r\nasylansökan är behandlad innan de kan ansöka på\r\ngrund av anknytning, så här finns tydligen\r\nuppenbara brister i informationen.</pre><pre>När de sedan, efter att ha fått avslag på sina\r\nasylansökningar, ansöker om anknytning blir de\r\ninte trodda av myndigheterna, trots att de kanske\r\nhar levt tillsammans sedan ett par år. Männen\r\nmåste då lämna Sverige för att göra ansökan från\r\nsitt hemland, om de nu törs åka dit, eller bege sig\r\ntill ett annat land i Europa.</pre><pre>Samtliga i utskottet tycker att detta är fullständigt\r\nabsurt, eftersom man med säkerhet kan säga att\r\ndessa män kommer att få återvända till Sverige på\r\ngrund av anknytning.</pre><pre>Anf. 38  Kulturminister BIRGIT FRIGGEBO\r\n(fp):</pre><pre>Herr talman! När det först gäller personer som\r\nännu inte har fått sitt slutliga beslut har regeringen\r\naviserat, vilket vi också gick igenom ingående vid\r\ninterpellationsdebatten i fredags, att vi avser att\r\nsnabbt lägga en proposition till riksdagen. Den\r\ninnebär att man, om det är uppenbart att det blir\r\nbifall, skall kunna ansöka av anknytningsskäl här i\r\nSverige. Man skall alltså inte behöva åka tillbaka\r\ntill sitt hemland för att göra ansökan för att sedan\r\nkomma tillbaka hit.</pre><pre>Denna fråga har vi tagit itu med snabbt. Vi har\r\nt.o.m., i stället för att skicka ut ärendet på en stor\r\nremissrunda, anordnat en hearing för att en\r\nproposition skall komma så snabbt som möjligt.</pre><pre>För de personer som har fått sin ansökan slutligt\r\nbehandlad är det fråga om en särskild åtgärd när\r\ndet gäller s.k. ny ansökan. När det gäller ny\r\nansökan har riksdagen ganska nyligen behandlat\r\nfrågan om vilka kriterier som skall gälla och hur\r\nlagstiftningen skall utformas.</pre><pre>Anf. 39  MAUD BJÖRNEMALM (s):</pre><pre>Fru talman! Jag tycker att det är mycket bra att\r\nregeringen handlar snabbt i den här frågan, men\r\nfaktum är ändå att lagen inte kan träda i kraft\r\nförrän den 1 januari 1995. Vad händer med de här\r\nfamiljerna under tiden? Vi vet att många av\r\nkvinnorna och barnen mår dåligt.</pre><pre>Min fråga var ju om invandrarministern, om ett\r\närende överlämnas till regeringen, skulle kunna\r\ntänka sig någon form av amnesti för de här männen,\r\nliknande den amnesti som beviljades för\r\nbarnfamiljer. Dessa män har fått avvisningsbeslut,\r\noch de som finns kvar i Sverige har gått under\r\njorden och lever i ständig skräck för att polisen skall\r\nhitta dem och avvisa dem från Sverige. Polisen gör\r\nnaturligtvis också det om man finner männen.\r\nMånga kan inte avvisas till sitt hemland, därför att\r\nde blir där fråntagna sina pass, och de kan inte\r\ndärifrån göra ansökan om anhöriganknytning till\r\nSverige. Kvinnorna mister sina män, och barnen\r\nmister sina fäder.</pre><pre>Vad vill Birgit Friggebo göra under tiden till dess att\r\nlagstiftningen träder i kraft?</pre><pre>Anf. 40  Kulturminister BIRGIT FRIGGEBO\r\n(fp):</pre><pre>Fru talman! Regeringen har inte några andra\r\nmöjligheter än vad Invandrarverket och\r\nUtlänningsnämnden har när det gäller att tillämpa\r\nde lagar som finns. Regeringens uppgift är ju att se\r\ntill att ändra lagstiftningen om det finns brister på\r\nnågot ställe. Det är det vi nu är i full färd med att\r\ngöra, och vi kommer ganska snart att lämna en\r\nproposition till riksdagen om att ändra de här\r\nförhållandena.</pre><pre>Anf. 41  MAUD BJÖRNEMALM (s):</pre><pre>Fru talman! Det var inte något svar på min fråga.\r\nFaktum är att Birgit Friggebo i massmedia tidigare\r\nhar sagt när det gäller bl.a. ryska judar, att om hon\r\nfick ett ärende överlämnat från Invandrarverket\r\neller Utlänningsnämnden skulle hon kunna tänka\r\nsig att ändra praxis. Då kan jag inte förstå varför\r\ndet skulle vara så svårt att ändra praxis i den här\r\nfrågan.</pre><pre>Anf. 42  Kulturminister BIRGIT FRIGGEBO\r\n(fp):</pre><pre>Fru talman! Jag har aldrig begärt att få in sådana\r\närenden, men det överlämnades ändå ett ärende,\r\nsom handlade om bedömningen av situationen i ett\r\nland. Det finns inte föreskrivet i förarbeten eller i\r\nlagar och förordningar hur en sådan bedömning\r\nskall ske.</pre><pre>När det gäller anknytningsärendet och kriterierna i\r\nasylärendet finns det en praxis fastlagd, som har sin\r\ngrund i förarbetena i lagstiftningen. Där sägs att\r\nman skall ha sammanbott i ett år, att man skall ha\r\ngemensamma barn eller att man skall vara gravid.\r\nDet är omständigheter som gör att man kan få\r\nstanna på grund av anhöriganknytning här i Sverige\r\nutan att åka hem.</pre><pre>Anf. 43  MAUD BJÖRNEMALM (s):</pre><pre>Fru talman! Vi har talat om det för dessa kvinnor,\r\noch de hävdar med stor bestämdhet att varken\r\nInvandrarverket eller Utlänningsnämnden tar\r\nnågon hänsyn till det. Vi har också fått bevis för att\r\nman inte tar hänsyn till det. Men vi får väl i\r\nutskottet göra som tidigare, dvs. fortsätta våra\r\ndiskussioner om hur vi skall kunna lösa den här\r\nfrågan.</pre><pre>Anf. 44  Kulturminister BIRGIT FRIGGEBO\r\n(fp):</pre><pre>Fru talman! Är det inte så att Maud Björnemalm\r\nsjälv är ledamot av Utlänningsnämnden? Det är ju\r\ndär som den yttersta praxisen fastställs. Det är en\r\nomväg att gå via riksdagen, om Maud Björnemalm\r\nanser att Utlänningsnämnden inte tar hänsyn till\r\nlagstiftningen och förarbetena i den.</pre><pre>Överläggningen var härmed avslutad.</pre><pre>8 §  Svar på fråga 1993/94:522 om massafabriken\r\ni Olshammar</pre><pre>Anf. 45  Miljöminister OLOF JOHANSSON\r\n(c):</pre><pre>Fru talman! Håkan Strömberg har frågat om och\r\nnär jag tänker vidta åtgärder för att ett\r\nmiljöskyddsärende från 1983 angående\r\nverksamheten vid Aspa Bruk i Olshammar snarast\r\nskall komma till ett avgörande.</pre><pre>Frågans formulering antyder att ett visst ärende\r\nskulle ha blivit liggande i väntan på prövning i elva\r\nårs tid. Så är alls inte fallet. Sedan 1983 har tvärtom\r\nsåväl Koncessionsnämnden som regeringen vid ett\r\nflertal tillfällen prövat frågor om tillstånd och\r\nvillkor för verksamheten vid bruket.</pre><pre>Det nu aktuella ärendet för Aspa Bruk har\r\növerklagats från Koncessionsnämnden för\r\nmiljöskydd till regeringen. Ärendet kom in till\r\nregeringskansliet i april 1994 och är för närvarande\r\nföremål för beredning. Som Håkan Strömberg väl\r\nvet är jag förhindrad att föregripa regeringens\r\nkommande prövning.</pre><pre>Anf. 46  HÅKAN STRÖMBERG (s):</pre><pre>Fru talman! Jag ber att få tacka miljöministern för\r\nsvaret på min fråga.</pre><pre>Jag har inte påstått att ärendet skulle ha legat i elva\r\når hos regeringen utan att ha blivit behandlat. Jag\r\nhar till miljöministern översänt en sammanställning\r\növer de 33 gånger som ärendet har varit föremål för\r\nbehandling. Det har varit uppe tre gånger på\r\nregeringssammanträde och fem gånger i\r\nKoncessionsnämnden. Mönstret är detsamma,\r\nnämligen att det begärs in nya handlingar, att det\r\nfattas beslut och att beslutet överklagas.</pre><pre>Företagets vd Bengt Unander-Scharin har sagt till\r\nmig att man inte har mera handlingar att sända in,\r\natt man har anlitat de främsta miljöexperterna, som\r\nhar gjort olika utredningar, men att det nu inte finns\r\nmer att göra.</pre><pre>Jag hade åtminstone trott att miljöministern skulle\r\ntycka att det har gått så lång tid att ett beslut nu\r\nmåste fattas. Jag begär inte att miljöministern skall\r\navgöra beslutet. Det är de handlingar som ligger till\r\ngrund för ärendet som skall vara avgörande.</pre><pre>Man kan tänka sig hur det är för en industri som\r\nmåste driva sin verksamhet på dispens i elva år och\r\ninte får ett besked. Vi skall då komma ihåg att\r\nMunksjö AB nog tillhör dem som har ålagts de\r\nstörsta miljökraven bland massaindustrier i världen\r\noch som också har uppfyllt kraven. Både de\r\nanställda och företagsledningen är väl medvetna\r\nom hur värdefullt det är att man skyddar Vättern\r\nsom rekreationsområde, inte bara för dem själva\r\nutan också för människor i framtiden.</pre><pre>Jag vill ändå fråga hur miljöministern anser att det\r\nhär ärendet skall handläggas. Skall man hålla på i\r\nelva år innan man är färdig och kan fatta beslut?</pre><pre>Anf. 47  Miljöminister OLOF JOHANSSON\r\n(c):</pre><pre>Fru talman! Jag tycker att det är en i högsta grad\r\nberättigad frågeställning. Jag vill dock ge litet av\r\nbakgrunden till varför systemet fungerar på det här\r\nsättet. Ärendet har behandlats under flera\r\nregeringar, så vi kan vara ganska avspända i vår\r\ndiskussion.</pre><pre>Koncessionsnämnden skall vid prövning av\r\nansökan tillämpa miljöskyddslagen. Lagen syftar\r\ntill att skydda miljön mot förorenande utsläpp och\r\nandra störningar. Utgångspunkten för lagen är att\r\nden som utövar miljöfarlig verksamhet skall vidta\r\nde åtgärder som är tekniskt och ekonomiskt\r\nmöjliga och dessutom är miljömässigt motiverade.\r\nDet är självklart att kraven ställs speciellt högt i\r\ndetta fall, eftersom det handlar om Vättern, som är\r\nen insjö och är särskilt känslig. Kraven fastställs\r\nindividuellt för varje anläggning, och det är\r\nomständigheterna i det enskilda fallet som är\r\navgörande för hur kravnivån bestäms.</pre><pre>Den bästa tillgängliga tekniken i Sverige eller\r\nutomlands skall användas. Det är väl därför man\r\nhar undersökt så mycket som möjligt, för att\r\nkomma fram till vad som är bästa tillgängliga teknik\r\nvid varje tidpunkt. Det här förändras ju över tiden.\r\nAvsikten är att teknikens landvinningar från tid till\r\nannan skall utnyttjas vid ändringar i villkoren för\r\nverksamheten. Lagen lägger ett stort\r\nutredningsansvar på bolaget.</pre><pre>Frågan är då om detta är fullföljt. Jag vill slutligen\r\nkonstatera att resultat har uppnåtts. Dynamiken är\r\nbetydande på ett sådant här område. Det visar sig\r\natt den bästa tillgängliga tekniken har förändrats\r\növer tiden, och de utredningskrav som har ställts\r\noch som är mer eller mindre preciserade har också\r\nvisat sig vara framgångsrika. Vättern är inte vilken\r\nrecipient som helst, utan en sjö som är särskilt\r\nkänslig.</pre><pre>Då kan vi titta på vad man har uppnått. Bara från\r\n1988 fram till 1994 har utsläppen av klorerade\r\nämnen minskat från 2,0 kilo till ca 0,5 kilo per ton\r\nmassa. Det är en av förutsättningarna och ett av\r\nsträvandena med lagen och hanteringen, och här\r\nhar vi uppnått resultat. Men någon gång måste\r\ndetta ärendes behandling avslutas.</pre><pre>Anf. 48  HÅKAN STRÖMBERG (s):</pre><pre>Fru talman! Någon gång måste detta ta slut, sade\r\nministern. Det tycker också jag. Jag anklagar även\r\nden socialdemokratiska regeringen. Man\r\nbehandlade detta ärende i sju år. Nu har det snart\r\ngått ytterligare fyra år -- det senaste\r\nriksdagsbeslutet fattades 1991. Och det har ännu\r\ninte hänt någonting under den här\r\nregeringsperioden, annat än att man har begärt in\r\nnya uppgifter. Det är klart att det då blir nya\r\növerklaganden. Så kan ett sådant här ärende pågå\r\npraktiskt taget hur länge som helst.</pre><pre>Visserligen kan man under tiden komma fram till\r\nandra lösningar, men man borde ändå tänka på de\r\nmänniskor som jobbar under dessa förhållanden\r\noch inte får något slutgiltigt besked.</pre><pre>Det är stora investeringar på gång i\r\nOlshammarsfabriken, men man vågar inte\r\ngenomföra dem, trots att det just nu är lämpligt att\r\nsätta i gång sysselsättningen, bygga ut, bygga om\r\noch effektivisera företaget. Det är detta som är det\r\nstora problemet.</pre><pre>Anf. 49  Miljöminister OLOF JOHANSSON\r\n(c):</pre><pre>Fru talman! Jag vill bara nämna att det senaste\r\nregeringsbeslutet i det här ärendet fattades av den\r\nförra regeringen dagarna efter det förra valet, den\r\n20 september 1991, enligt den förteckning som\r\nHåkan Strömberg har lämnat in. Det är alltså först\r\nnu, i april 1994, som vi i denna regering efter en del\r\nomgångar och utredningskrav har fått ta del av\r\närendet.</pre><pre>Jag vill inte utlova något exakt datum -- det kan\r\nman inte göra i den här typen ärenden -- men vi har\r\nsjälvfallet ingen anledning att förhala det. Vi tycker\r\natt bruksföretaget i fråga har uppnått väldigt viktiga\r\nresultat under den här perioden, som jag medger\r\nhar varit lång.</pre><pre>Anf. 50  HÅKAN STRÖMBERG (s):</pre><pre>Fru talman! Efter mina år i jordbruksutskottet kan\r\njag miljölagstiftningen ganska väl. Jag vet att man\r\nkan ge tillstånd med ett förbehåll om att man kan\r\ngå in och ändra tillståndet om det kommer fram ny\r\nteknik till rimliga kostnader. Det hade varit bättre\r\nän att bara använda sig av koncession.</pre><pre>Även om det var den förra regeringen som fattade\r\nbeslutet har det ändå inte hänt någonting. Så man\r\nkan ju inte säga att den här regeringen är särskilt\r\nhandlingskraftig när det gäller den här frågan. Men\r\njag hoppas att miljöministern nu tar itu med frågan\r\npå allvar och att vi får ett beslut.</pre><pre>Anf. 51  Miljöminister OLOF JOHANSSON\r\n(c):</pre><pre>Fru talman! Bara en liten notering: Vi har alltså\r\ninte haft ärendet uppe till behandling förrän nu\r\nunder den senaste månaden, det vill jag återigen\r\nunderstryka. Vi kan naturligtvis inte uppvisa någon\r\nhandlingskraft förrän vi har ett ärende att\r\nbehandla.</pre><pre>Som vi båda vet att om en miljöfarlig verksamhet\r\nbedöms vara tillåtlig, men det råder osäkerhet om\r\nde miljömässiga störningarna, kan frågan om\r\nvillkoren för ett eller flera utsläpp utfärdas på\r\nprövotid. Det innebär att frågan kan hanteras litet\r\nmera flexibelt.</pre><pre>Överläggningen var härmed avslutad.</pre><pre>9 §  Svar på fråga 1993/94:524 om\r\nmiljösituationen i Öresund</pre><pre>Anf. 52  Miljöminister OLOF JOHANSSON\r\n(c):</pre><pre>Fru talman! Bengt Silfverstrand har frågat mig vilka\r\ninitiativ jag nu är beredd att ta för att komma till\r\nrätta med de allvarliga problem som präglar\r\nmiljösituationen i Öresund.</pre><pre>Låt mig börja med att kommentera påståendena\r\nom att kontrollen av vattenmiljön i Öresund är\r\nsynnerligen bristfällig. Jag delar inte denna\r\nuppfattning. Öresund är föremål för ett omfattande\r\nmätprogram. Såväl Öresunds vattenvårdsförbund,\r\nNaturvårdsverket och SMHI som danska\r\nmyndigheter gör mätningar i Öresund av bl.a.\r\nsyrgas, salthalt, närsalter och plankton.</pre><pre>Vad gäller syrehalten i Öresund varierar den mellan\r\nolika år och under vissa perioder har låga syrehalter\r\nuppmätts i djupområdena i Öresund, vilket beror\r\nbåde på naturliga variationer under året och på\r\navrinning av närsalter från Danmark och Sverige\r\nsamt på inströmning av bottenvatten från Nordsjön\r\nmed högt närsaltinnehåll.</pre><pre>Det har vidtagits ett flertal åtgärder för att minska\r\nnärsalttillförseln till haven. Utsläppen har minskat\r\nkraftigt men effekterna av dessa åtgärder är möjliga\r\natt avläsa först om flera år. Jag kan som exempel på\r\nåtgärder nämna de internationella åtagandena för\r\nÖstersjön och Nordsjön som också gäller Danmark\r\ndär länderna utfäster sig att reducera\r\nnärsaltutsläppen med 50 %. Det finns också ett\r\ndirekt och nära samarbete mellan kommuner på\r\nbägge sidor av sundet samt mellan länsstyrelser och\r\ncentrala myndigheter vad gäller Öresunds miljö.</pre><pre>Jag tycker att det är viktigt att följa upp fastställda\r\nmål. Det är min avsikt att ge Naturvårdsverket i\r\nuppdrag att bedöma om ytterligare åtgärder behövs\r\nför att uppnå målen.</pre><pre>Anf. 53  BENGT SILFVERSTRAND (s):</pre><pre>Fru talman! Jag ber att få tacka miljöministern för\r\nsvaret på frågan.</pre><pre>Det enorma intresse som har fokuserats kring den\r\nföreslagna och omdiskuterade förbindelsen över\r\nÖresund och de många regeringsturerna kring\r\ndenna förbindelse har undanskymt de stora skador\r\nredan pågående verksamheter inom jordbruket och\r\nindustrin har åsamkat Öresunds vattenmiljö.</pre><pre>För detta bär naturligtvis den sittande regeringen\r\noch inte minst dess miljöminister ett stort ansvar.\r\nSärskilt stort blir ansvaret när problembilden är\r\ntydlig och när det tillgängliga beslutsunderlaget vad\r\ngäller miljöförbättrande åtgärder är synnerligen\r\nomfattande och konkret.</pre><pre>I Öresund breder ett ökenliknande landskap ut sig\r\npå sina ställen. Oacceptabelt höga halter av\r\ntungmetaller och organiska miljögifter har\r\nuppmätts i bottensedimenten. Varje år vräks över\r\n8 000 ton kväve och fosfor ut i Öresund.</pre><pre>Den specifika belastningen av näringsämnen är\r\nstörre i Öresundsområdet än i närliggande\r\nfarvatten. De förhöjda närsaltshalterna orsakas\r\ndärtill i mycket hög grad av lokala källor såsom\r\nvattendragstransporter från jordbruket och\r\nindustriutsläpp.</pre><pre>Vattenkontrollen utförs av förorenarna själva,\r\nvilket har lett till mycket stark kritik från bl.a.\r\nMalmös, Landskronas och Helsingborgs\r\nkommuner. De har helt underkänt det nyligen\r\nföreslagna kontrollprogrammet.</pre><pre>Eftersom det finns förslag till åtgärder framlagda av\r\nen mycket gedigen utredning, Miljödelegation\r\nVästra Skåne, är det av stort intresse att få veta\r\nvilka åtgärder miljöministern tänker vidta med\r\nanledning av de förslag som tar fasta på att det\r\nbehövs en annan organisation, bl.a. ett Skånes\r\nhavsvärn. Varför har ingenting gjorts åt dessa\r\nförslag? När tänker Olof Johansson ta itu med\r\ndessa problem?</pre><pre>Anf. 54  Miljöminister OLOF JOHANSSON\r\n(c):</pre><pre>Fru talman! Bengt Silfverstrand tangerar ett av de\r\nväsentligaste problemen för den här regionen. Han\r\nkonstaterar indirekt att marginalerna är mycket\r\nsmå i denna del av Öresund och i Öresund som\r\nhelhet. Det är ju det som är bakgrunden till att vi\r\nmed utomordentlig noggrannhet granskar\r\nbroprojektet. Det går inte att lyfta bort detta ur\r\nsammanhanget. Det handlar ju om hur mycket det\r\när möjligt att ytterligare belasta miljön med i denna\r\ndel av Sverige och av Danmark. Detta är vårt\r\ngemensamma ansvar.</pre><pre>Det är det som är bakgrunden till att varje\r\nnoggrann prövning av vattengenomströmning, av\r\nsalt- och syrehalter och av annat som har med\r\nsedimentspill och muddringar att göra självfallet\r\nmåste tas på största allvar. Därmed har jag svarat\r\npå den fråga som Bengt Silfverstrand avslutade\r\nmed. Om ytterligare åtgärder behövs för att uppnå\r\nmålen är jag beredd att ge Naturvårdsverket ett\r\nsådant uppdrag. Det är inte korrekt att säga att det\r\när förorenarna själva som genomför kontroller.\r\nNaturvårdsverket är inte någon förorenare utan det\r\när i hög grad den övervakande myndighet som\r\nstatsmakterna använder sig av för att det skall bli så\r\nkorrekta och oväldiga resultat som över huvud\r\ntaget är möjliga.</pre><pre>Därutöver har den svenska regeringen tagit initiativ\r\ntill två olika utredningar som skall göras\r\ntillsammans med Danmark. Den ena utredningen\r\nskall utarbeta ett gemensamt regionalt\r\nmiljöprogram. Tyvärr har danskarna gjort detta\r\navhängigt av att det blir ett ja till bron. Därför har\r\ndenna utredning inte kunnat sättas i gång.</pre><pre>Den andra utredningen gäller de bekanta\r\nkolverkens utsläpp i regionen och\r\nBarsebäcksverkets framtid.</pre><pre>Anf. 55  BENGT SILFVERSTRAND (s):</pre><pre>Fru talman! Vi behöver inte diskutera bron här,\r\neftersom vi har precis samma uppfattning. Jag har\r\nenergiskt försökt att förhindra bron och i stället\r\narbetat för en annan lösning. Nu handlar det om de\r\nproblem som finns.</pre><pre>Den tidigare socialdemokratiska regeringen\r\nutfärdade med stöd av miljöskyddslagen 8 § a\r\ngenerella föreskrifter till skydd för särskilt\r\nföroreningskänsliga vattenområden. Det gäller\r\nt.ex. Ringsjön och Laholmsbukten. Sedan\r\nutvidgades dessa bestämmelser till att omfatta inte\r\nbara vatten utan också luft.</pre><pre>I en proposition som den socialdemokratiska\r\nregeringen lade fram 1987/88 pekade man just på\r\nvästra Skåne med bl.a. Skälderviken och Öresund\r\nsom särskilt föroreningskänsliga. Det finns nu ett\r\nunderlag som har gått på remiss, i vilket det ingår\r\nkonkreta förslag om bl.a. marinreservat. Min fråga\r\ntill Olof Johansson är då: Varför har ingenting\r\ngjorts under tre år för att genomföra åtministone\r\nnågot av dessa förslag?</pre><pre>Det måste ändå vara en relevant fråga, och jag ber\r\nOlof Johansson att besvara den.</pre><pre>Anf. 56  Miljöminister OLOF JOHANSSON\r\n(c):</pre><pre>Fru talman! Det handlar om att se helheten.\r\nÅtgärder är vidtagna, även om de inte alltid är\r\nbaserade på just den utredning som Bengt\r\nSilfverstrand nämner. Det vidtas ständigt\r\nmiljöåtgärder inom den här aktuella regionen.</pre><pre>Jag avslutade mitt svar genom att säga att om det\r\nbehövs ytterligare åtgärder för att nå de mål som är\r\nuppsatta, kommer åtgärder att vidtas. Jag har också\r\nsagt att Naturvårdsverket i så fall kommer att få det\r\nuppdraget.</pre><pre>Anf. 57  BENGT SILFVERSTRAND (s):</pre><pre>Fru talman! Det var inget svar på frågan varför\r\ningenting har gjorts åt Miljödelegation Västra\r\nSkånes mycket konkreta förslag. I Danmark har\r\nman ett kontrollprogram som är fem gånger så\r\nomfattande som dessa nätprogram.</pre><pre>Olof Johansson påstår att det görs mycket och att\r\nförhållandena är relativt tillfredsställande. Jag kan\r\nbara peka på de färska remissvar som tre\r\nkommuner har avgivit med anledning av de\r\nkontrollprogram som Öresunds\r\nvattenvårdsförbund genomför. ''Det\r\nkontrollprogam som ÖVF föreslagit är helt\r\notillräckligt för att spegla miljöförändringar i vårt\r\ndynamiska Öresund'', säger Miljönämnden i\r\nHelsingborg. ''Det samordnade programmet har\r\nsnarast utgjort ett hinder för nödvändig kontroll av\r\nverksamheten än hjälp'', säger Miljönämnden i\r\nLandskrona. ''Länsstyrelsen bör inte fatta beslut\r\nom att genomföra programmet. I stället bör ett\r\nsamråds- och utredningsarbete påbörjas för att\r\nuppnå en helhetslösning på all marin\r\nkontrollverksamhet i Öresund'', säger man.</pre><pre>Detta bör Olof Johansson känna till. Vad\r\nföranleder det för åtgärder att de tunga\r\nundersökningsorgan som finns inte klarar av sina\r\nuppgifter?</pre><pre>Anf. 58  Miljöminister OLOF JOHANSSON\r\n(c):</pre><pre>Fru talman! Jag har redan svarat på frågan. Jag\r\nkonstaterar att frågan skall ses i sitt sammanhang\r\nmed Danmark. Vi har två stora arbeten i gång\r\nparallellt med Danmark som gäller hela det\r\nregionala miljöprogrammet för Öresundsregionen.\r\nDet handlar om utsläppen till luft från de koleldade\r\nkraftverken på den danska sidan.</pre><pre>I båda de här fallen har regeringen tagit initiativ.\r\nDet är grundläggande saker. Det är inte fråga om\r\natt mäta mera eller inte. Det handlar om att angripa\r\nproblemen vid källan och att göra det gemensamt\r\nnordiska grannar emellan. Den uppgiften är stor,\r\noch den har vi tagit itu med.</pre><pre>Det andra är att de mål som satts upp tidigare --\r\nsom jag utgår från att också Bengt Silfverstrand är\r\nmedveten om -- skall naturligtvis kontrolleras.\r\nDetta är jag beredd att göra. Naturvårdsverket är\r\ndet organ om skall göra det.</pre><pre>Anf. 59  BENGT SILFVERSTRAND (s):</pre><pre>Fru talman! Olof Johansson säger att det inte är\r\nfråga om att mäta mera. Han har alltså en\r\ndiametralt annan uppfattning är de experter som nu\r\nhar reagerat mot bristerna. De säger nämligen att\r\nett av problemen är att det är för få mätstationer i\r\nområdet och att de inte är relevanta. De ligger inte\r\nutanför de stora utsläppspunkterna vid de stora och\r\nförorenande industrianläggningarna, bl.a. Supra i\r\nLandskrona. Det är ett märkligt påstående av\r\nmiljöministern.</pre><pre>Naturvårdsverket svarar på ett brev från 1991 av\r\nfrivilligorganisationerna och Öresundsfonden först\r\n1994. Man säger: Fr.o.m. budgetåret 1995/96\r\nkommer länen att finansiera regional\r\nmiljöförvaltning via statsbudgeten.</pre><pre>Då är min fråga till Olof Johansson: Kommer man\r\natt avsätta ökade resurser för att klara denna\r\ngrannlaga uppgift? Tänker Olof Johansson, om han\r\nfår fortsatt förtroende, ta itu med det omfattande\r\noch seriösa material som Miljödelegation Västra\r\nSkåne lade fram och som kom lagom till den\r\nborgerliga regeringens tillträde och hamnade på\r\nmiljöminister Johanssons bord?</pre><pre>Anf. 60  Miljöminister OLOF JOHANSSON\r\n(c):</pre><pre>Fru talman! Jag kommer att göra allt som står i min\r\nmakt för att förbättra och skydda miljön i det här\r\nområdet. Det är detta som hela prövningen av\r\nbroförbindelsen och koncentrationen av människor\r\ni en regionen handlar om. Jag trodde att vi var\r\növerens om att ha en kritisk attityd. Det är synd att\r\ndet parti som Bengt Silfverstrand representerar inte\r\nhar agerat därefter.</pre><pre>Det räcker inte med att mäta. Det är åtgärderna\r\nsom räknas. Jag har redan i svaret anmält att om\r\nmålen inte uppfylls, får Naturvårdsverket i uppdrag\r\natt komma med ett förslag om ytterligare åtgärder\r\nför att målen skall uppnås.</pre><pre>Självklart spelar det mindre roll vad man hittar på\r\ni regionen om man samtidigt förstör miljön genom\r\nstora anläggningar med oöverskådliga\r\nkonsekvenser. Det är därför vi tar litet tid på oss för\r\natt, tillsammans med danskarna, granska\r\nmiljöpåverkan i regionen. Också utsläppen från\r\ndanska energianläggningar granskar vi\r\ntillsammans.</pre><pre>Överläggningen var härmed avslutad.</pre><pre>10 §  Svar på frågorna 1993/94:530 och 562 om\r\nförvaring av kärnbränsleavfall</pre><pre>Anf. 61  Miljöminister OLOF JOHANSSON\r\n(c):</pre><pre>Fru talman! Bengt Hurtig har frågat mig om\r\nregeringen fattat något beslut till stöd för att valet\r\nav ort för förvaring av kärnbränsleavfall skall styras\r\nav hänsyn till behovet av sysselsättning.</pre><pre>Svaret på frågan är nej. Den frågeställningen har\r\nmig veterligen aldrig behandlats vare sig av\r\nriksdagen eller av någon regering.</pre><pre>Av regeringens beslut den 12 december 1993 med\r\nanledning av Svensk Kärnbränslehantering AB:s\r\n(SKB) program för forskning och utveckling\r\nangående kärnkraftavfallets behandling och\r\nslutförvaring kan man i stället utläsa att det enbart\r\när säkerhets- och strålskyddsfrågor som skall vara\r\navgörande när beslut om ett slutförvar för använt\r\nkärnbränsle och kärnavfall skall fattas.</pre><pre>Anf. 62  BENGT HURTIG (v):</pre><pre>Fru talman! Jag får tacka för svaret. Det var ett\r\nklart och bra besked.</pre><pre>En del fattiga kommuner med hög arbetslöshet tar\r\nnu initiativ på det här området. Malå och\r\nStorumans kommuner har beslutat att hos SKB\r\nansöka om att genomföra en s.k. förstudie i\r\nrespektive kommun. SKB säger att förstudierna är\r\nen del av den första etappen i\r\nlokaliseringsprocessen. Man har skrivit ett avtal\r\nmed SKB. I avtalet står det bl.a. att kommunen\r\nskall utse ordförande i styrgruppen och i\r\nreferensgruppen. Det ger intryck av ett blandat\r\nbeslutsfattande i dessa frågor. Då är det tämligen\r\nsannolikt att närings- och sysselsättningsaspekter\r\nkommer in i sammanhanget.</pre><pre>Då är min fråga: I den här situationen måste det väl\r\nvara SKB som ytterst bestämmer, om det skulle\r\nuppstå oenighet med kommunen?</pre><pre>Anf. 63  Miljöminister OLOF JOHANSSON\r\n(c):</pre><pre>Fru talman! Jag vill inte kommentera det enskilda\r\navtalet. Men det förefaller av Bengt Hurtigs\r\nbeskrivning och den bild som jag själv också har att\r\nman från SKB:s sida avser att aktivt involvera\r\nkommunen i ansvaret och beslutsfattandet.</pre><pre>SKB har friheten att själv välja metoder för hur\r\nman vill ta sitt producentansvar. Det här är faktiskt\r\nbörjan på det producentansvar som vi i dag\r\ndiskuterar i kretsloppssammanhang, så som det\r\nformuleras en gång på 70-talet. Jag var själv med då\r\noch kan konstatera angående friheten att själv söka\r\nsig fram när det gäller tekniska metoder och att\r\ngöra förundersökningar, dvs. att undersöka olika\r\ntänkbara lokaliseringar av slutförvar, att SKB har\r\nansvaret. Det är det ansvaret man nu försöker\r\nfullfölja i det här fallet.</pre><pre>Det här visar dock också en annan sak, som jag vet\r\natt Bengt Hurtig är medveten om, nämligen att det\r\när viktigt man håller på rollerna, att kommunen har\r\nmöjlighet att värja sig om kommunen inte är\r\nberedd att ställa upp. Jag är anhängare av ett\r\nfortsatt kommunalt veto av bl.a. det här skälet. Det\r\när svårt att stå emot påtryckningar av olika slag.\r\nDet är samma problematik vi har när det gäller\r\nmiljöfarligt avfall och hur det skall hanteras mellan\r\nOECD-länder och icke OECD-länder. Den som\r\ninte har någonting vill ibland ha pengar för att ta på\r\nsig obehaget av att ta emot miljöfarligt avfall.</pre><pre>Men det är inte detta som är grunden. I forsknings-\r\noch utvecklingsprogrammet har vi klart lagt fast att\r\nhanterings- och förvaringsmetod skall handla om\r\nsäkerhet och strålskyddsfrågor. Det skall redovisas\r\noch vara avgörande -- ingenting annat. Om man\r\nskulle välja lokalisering av förvar efter något slags\r\nfattigdomskriterium, skulle man hamna helt snett.</pre><pre>Anf. 64  BENGT HURTIG (v):</pre><pre>Fru talman! Det är bl.a. detta som\r\nKommunförbundets jurister har varit inne på. De\r\nsäger att avtalet faktiskt är civilrättsligt bindande.\r\nDet innebär att kommunen inte kan ensidigt dra sig\r\nur avtalet. Om kommunen häver avtalet kan\r\nkommunen drabbas av skadeståndsskyldighet,\r\nsäger Kommunförbundets jurister. Det är inte\r\nmöjligt att uttömmande ange vilka\r\nersättningsposter som kan bli aktuella.</pre><pre>Här får man intrycket av att SKB redan utövar en\r\npåtryckning på kommunen. Man kan tänka sig att\r\ni nästa valperiod kan andra majoritetsförhållanden\r\noch därmed andra uppfattningar uppstå i\r\nkommunen när det är väl känt under vilka\r\nförhållanden som slutförvaret skall ske. I ett sådant\r\nfall har den nuvarande kommunledningen dragit på\r\nsig ett avtal.</pre><pre>Jag kan förstå att det kan vara svårt att\r\nkommentera den situationen. Men man får\r\nonekligen intrycket att här håller SKB en styrande\r\nhand gentemot kommunen.</pre><pre>Anf. 65  Miljöminister OLOF JOHANSSON\r\n(c):</pre><pre>Fru talman! När vi begär att SKB skall komplettera\r\nsitt forsknings- och utvecklingsprogram från 1992,\r\nskall de redovisa de kriterier och metoder som kan\r\nbilda underlag för val av lämpliga platser för\r\nslutförvar. Det är regeringsbeslutet. Beslutet\r\nfattades i slutet av förra året.</pre><pre>Rapporten skall komma in till SKI senast den 1 juli\r\ni år. Då får vi en diskussion kring valet av kriterier.\r\nDet är viktigt. En diskussion bryter upp\r\nmeningsfullheten i varje civilrättsligt bindande\r\navtal -- om avtalet inte stämmer med de\r\nförhållanden som finns i den kommun som avtalet\r\nhar slutits med.</pre><pre>Anf. 66  BENGT HURTIG (v):</pre><pre>Fru talman! Det är naturligtvis med stort intresse vi\r\nser fram emot vad rapporten kommer att innehålla.\r\nDet kanske också bör påpekas att avtalet har\r\nträffats utan att grannkommunerna har varit\r\ninblandade. Eftersom kommunen ligger i inlandet\r\nmåste transporten av avfallet gå genom\r\ngrannkommunerna. Det måste vidare ske\r\nomlastningar i hamnar som ligger i andra\r\nkommuner. Detta faktum pekar på att det borde\r\nfinnas ett centralt ansvar för hur undersökningen\r\noch förstudierna fördelas och går till. Alla parter\r\nskall kunna komma in med synpunkter innan en\r\nlösning drivs igenom som kanske visar sig vara i\r\nstrid med folkopinionen och där andra hänsyn än\r\nsäkerhet kan ha spelat in.</pre><pre>Anf. 67  Miljöminister OLOF JOHANSSON\r\n(c):</pre><pre>Fru talman! Det råder inget tvivel om att ansvaret\r\nför de slutliga besluten är placerat centralt. Det är\r\nStatens kärnkraftsinspektion, Strålskyddsinstitutet\r\noch i sista hand regeringen som har beslutanderätt\r\ni sådana sammanhang. Även riksdagen kan\r\nnaturligtvis komma in i bilden i fråga om hur\r\nregeringen skall hantera frågan. Det råder inget\r\ntvivel om var, till sist, beslutskapaciteten finns i ett\r\nsådant avgörande. Däremot är SKB skyldigt att\r\nbereda ärendet på vägen fram.</pre><pre>Överläggningen var härmed avslutad.</pre><pre>11 §  Svar på fråga 1993/94:542 om ekonomiska\r\nstyrmedel i miljöpolitiken</pre><pre>Anf. 68  Miljöminister OLOF JOHANSSON\r\n(c):</pre><pre>Fru talman! Berndt Ekholm har frågat mig om den\r\nnuvarande regeringen kommer att lägga fram\r\nnågon proposition med konkreta förslag till ökad\r\nanvändning av ekonomiska styrmedel som\r\nmiljöskatter/avgifter.</pre><pre>Berndt Ekholm påstår att regeringen inte har varit\r\nsärskilt aktiv för att utveckla och öka användningen\r\nav ekonomiska styrmedel.</pre><pre>I kompletteringspropositionen våren 1992 lades i\r\nen särskild bilaga fram ''En samlad strategi för ökad\r\nanvändning av ekonomiska styrmedel i\r\nmiljöpolitiken''.</pre><pre>I senaste budgetpropositionen skrevs åter en\r\nseparat bilaga, Uthållig utveckling, om vikten av en\r\nhållbar ekologisk utveckling ur ett ekonomiskt\r\nperspektiv.</pre><pre>Till de ekonomisk--politiska målen har lagts att\r\nmiljöskulden inte får öka.</pre><pre>Genom sitt arbete med analys av hur miljöhänsyn\r\nkan och bör integreras i den ekonomiska politiken\r\nhar regeringen lagt grunden för ett nytt tänkande i\r\nmiljöpolitiken och den ekonomiska politiken. I\r\ndetta syfte har Statistiska centralbyrån och\r\nKonjunkturinstitutet fått i uppdrag att utveckla ett\r\nsystem för gröna räkenskaper.</pre><pre>Jag vill också nämna det beslut om direktiv till en\r\nkommitté som skall utreda förutsättningarna för att\r\nlägga förslag till en ökad miljörelatering av\r\nskattesystemet. Dessutom pågår flera utredningar\r\nsom skall ge förslag till införande av nya eller\r\nförbättring av befintliga ekonomiska styrmedel.\r\nExempel på detta är avfallsskatt samt\r\nmiljöklassning av fordon och drivmedel.</pre><pre>Regeringen har därutöver i ett flertal fall beslutat\r\nom införande av nya avgifter och skatter samt\r\nhöjning av nivåerna på befintliga skatter och\r\navgifter. Här kan nämnas höjningen av CO2-\r\nskatten för hushåll och trafik, avgift på kadmium i\r\nhandelsgödsel, ökad bensinskatt och olika\r\nskattedifferentieringar.</pre><pre>Särskilt effektiv har differentieringen varit mellan\r\nblyad och oblyad bensin, som lett till att blyad\r\nbensin i stort sett försvunnit från marknaden, samt\r\nmiljöklassningen av dieselolja, där användningen\r\nav den sämre dieseloljekvaliteten kraftigt minskat.</pre><pre>På riksdagens bord ligger dessutom för närvarande\r\nförslag om att bredda NOx-avgiften till att omfatta\r\näven mindre energiproduktionsanläggningar.</pre><pre>Anf. 69  BERNDT EKHOLM (s):</pre><pre>Fru talman! Jag tackar miljöministern för svaret.</pre><pre>Det var som vanligt många utredningar men få\r\nkonkreta miljöavgifter som miljöministern kunde\r\npeka på. Jag tycker faktiskt att det är\r\nanmärkningsvärt att den borgerliga regeringen har\r\nhaft en så låg profil angående ekonomiska\r\nstyrmedel. Detta är speciellt mot bakgrund av den\r\nideologi som regeringen företräder med\r\nmarknadsstyrning och inte minst av den kritik som\r\nde borgerliga ägnade sig åt mot s-regeringen för\r\nnågra år sedan.</pre><pre>Mot bakgrund av att s-regeringen införde många\r\nstyrmedel hade man kunnat förvänta sig att det\r\nskulle hända litet grand under den borgerliga tiden.\r\nMen saker och ting har uteblivit. Jag kan gå så långt\r\nsom att säga att de borgerliga har svikit sina\r\nvallöften.</pre><pre>Varje år har regeringen tagit upp dessa frågor i\r\nregeringsförklaringen. Senaste gången nämnde\r\nregeringen en ökad användning av ekonomiska\r\nstyrmedel.</pre><pre>S-regeringen satsade naturligtvis mycket på\r\nadministrativa styrmedel. Under inte minst 80-talet\r\ngenomfördes en hel del satsningar på ekonomiska\r\nstyrmedel. När jag skulle förbereda mig här kom\r\njag fram till att åtminstone ett femtontal åtgärder\r\ninfördes under 80-talet -- kanske någon under 70-\r\ntalet. Det är förvånansvärt att regeringen -- om jag\r\nhar räknat rätt -- endast har lyckats införa en avgift.\r\nDet är en kadmiumavgift på handelsgödsel. I övrigt\r\när det fråga om några små korrigeringar på bl.a.\r\nbensinskatten.</pre><pre>Jag tycker att det är konstigt att regeringen inte har\r\ntagit chansen, när regeringen nu företräder denna\r\nsyn på marknaden, att införa fler miljöavgifter. Jag\r\nvill fråga miljöminister Olof Johansson följande.\r\nBorde inte regeringen, mot bakgrund av vad man\r\nföreträder, ha åstadkommit mer under dessa tre år\r\nän en serie utredningar?</pre><pre>Anf. 70  Miljöminister OLOF JOHANSSON\r\n(c):</pre><pre>Fru talman! Berndt Ekholm har valt den vanliga\r\npartipolitiska polemiska tonen. Jag skall inte falla\r\nin i samma stil. Men låt mig säga att det tog nio år\r\nför den socialdemokratiska regeringen innan MIA\r\ntillsattes, dvs. Miljöavgiftsutredningen. Vi hade\r\ntjatat hela decenniet om att det var nödvändigt att\r\nfölja upp det största beslut som hade fattats i\r\nSverige, nämligen att avgiftsbelägga\r\nkärnkraftsavfallet. Det skedde under den tidigare\r\nicke-socialistiska regeringen i slutet av 1970-talet.\r\nDet finns ingen anledning för oss att stå tillbaka för\r\nden socialdemokratiska fördröjningspolitiken.</pre><pre>Låt mig för fullständighetens skull räkna upp en rad\r\nav de åtgärder som jag inte hann med i mitt\r\nfrågesvar.</pre><pre>Miljöklassningen av personbilar har införts fr.o.m.\r\n1993-års modeller och för bussar och lastbilar\r\nfr.o.m. 1994-års modeller. Bilskrotningspremien\r\nhar höjts till 1 500 kr. Miljöavgiften för nickel--\r\nkadmium-batterier har utvidgats. Miljöavgiften för\r\nblybatterier har höjts. Skillnaden i bensinskatt\r\nmellan blyad och oblyad bensin har ökats, vilket jag\r\nnämnde tidigare. En miljöavgift för kadmium i\r\nhandelsgödsel har införts. Kväveoxidavgifterna har\r\nbreddats och omfattar nu även mindre\r\nanläggningar. Det utarbetas nu ett förslag inom\r\nregeringskansliet till miljöklassning av bensin och\r\nkommer att presenteras inom kort. En utredning\r\nhar tillsatts för att vidareutveckla miljöklassning av\r\nfordon som använder dieselbränsle. En utredning\r\nhar tillsatts för att utreda sätt att gynna\r\nkällsortering, dvs. avfallsskatt. Vi har dessutom en\r\navgiftsmöjlighet inom ramen för kretsloppsarbetet.\r\nEn parlamentarisk utredning om skatteväxling skall\r\ntillsättas.</pre><pre>Vad gäller koldioxidskatten och energiskatterna\r\ninnebar omläggningen att energiskatterna höjdes\r\nmed 600 miljoner kronor per år, att\r\nkoldioxidskatten höjdes från 25 till 32 öre per kilo\r\nkoldioxidutsläpp och att industriföretag på grund\r\nav krisen fick en skattesänkning från 25 öre till 8 öre\r\nper kilo koldioxidutsläpp.</pre><pre>Eftersom taket för koldioxidskatten samtidigt togs\r\nbort, innebär detta en höjning för vissa företag och\r\nen sänkning för andra. Att taket togs bort gjorde\r\nockså att styrningen blev mera effektiv, eftersom\r\nföretagen tidigare inte behövde betala någon\r\nkoldioxidskatt alls när taket väl var passerat.</pre><pre>Detta är en rad av exempel. Jag kan ge fler, men\r\ndet kan räcka med dessa.</pre><pre>Anf. 71  BERNDT EKHOLM (s):</pre><pre>Fru talman! Flertalet av de exempel som\r\nmiljöministern räknar upp är miljöskatter som har\r\ninförts under den socialdemokratiska\r\nregeringstiden men som man har gjort justeringar\r\ni. Det anmärkningsvärda är att förmågan har\r\nbrustit när det gäller att komma på nya områden att\r\nsätta in avgifter på.</pre><pre>Om inte de borgerliga i opposition hade varit så\r\naktiva och kritiserat socialdemokratin, tycker jag\r\natt man hade kunnat finna sig i detta, men denna\r\nkraftiga kritik, som miljöministern också försöker\r\nåterknyta till, gör det litet förvånande att det inte\r\nvarit möjligt t.ex. att sätta in fler miljöavgifter. Man\r\nhar faktiskt också avskaffat en hel del sådana inom\r\nexempelvis jordbruket och skogsbruket. Man har\r\ndär minskat skattebelastningen och t.o.m. helt tagit\r\nbort vissa avgifter, exempelvis skogsvårdsavgiften,\r\nsom hade naturvårdsinslag. Detta kan väl ändå inte\r\ninnebära att man stärker detta miljöpolitiska\r\ninstrument.</pre><pre>Anf. 72  Miljöminister OLOF JOHANSSON\r\n(c):</pre><pre>Fru talman! Jag vill återkomma till vad som hände\r\nunder den socialdemokratiska tiden, eftersom den\r\njämförelsen tydligen är så viktig för Berndt\r\nEkholm. Det tog alltså sex år innan en utredning\r\ntillsattes. Därefter åtgick ett par år för utredande\r\noch remissbehandling, och förverkligandet kom i\r\nslutet av den period om nio år som\r\nsocialdemokraterna var i regeringsställning. Det är\r\nriktigt att skattereformen 1990-1991 var viktig ur\r\ndenna synpunkt, men den innehöll minsann både\r\nbra och dåliga inslag ur miljöstyrningssynpunkt.</pre><pre>Vi konstaterade att mycket av det planerade\r\nikraftträdandet av ekonomiska styrmedel i\r\növergången mellan 80-talet och 90-talet inte hade\r\nförverkligats, och det första som vi gjorde när de\r\nhade varit i kraft en tid var att tillsätta den\r\nutvärderingsutredning som vi har aviserat och som\r\nBerndt Ekholm åberopar i sin fråga. Vi vill se hur\r\nde ekonomiska styrmedlen har fungerat i\r\nverkligheten, så att vi därefter skall kunna gå\r\nvidare. Detta är en självklarhet i all sansad politisk\r\nverksamhet.</pre><pre>Anf. 73  BERNDT EKHOLM (s):</pre><pre>Fru talman! Det som här är viktigt är om det finns\r\nnågon kraft i utvecklingen. Jag tycker att det hela\r\nhar stannat av.</pre><pre>Miljöministern hänvisar till MIA-utredningen, men\r\ndet är faktiskt så att det under den\r\nsocialdemokratiska regeringstiden löpande\r\ninfördes en hel serie avgifter. Vi väntade inte på\r\nnågon MIA-utredning, utan verksamheterna drevs\r\nparallellt.</pre><pre>En mycket viktig fråga i detta sammanhang är\r\nskattereformen, som miljöministern själv tog upp.\r\nMan kan säga att den var första steget i något som\r\nmöjligen skulle kunna liknas vid en\r\nskatteväxlingspolitik. Sedan har regeringen\r\naviserat den utredning som miljöministern har\r\npekat på, och regeringen har lagt fram omfattande\r\ndirektiv för dess arbete.</pre><pre>Jag har läst dessa direktiv, och jag måste säga att de\r\när mycket svårgenomträngliga. Jag är litet rädd för\r\natt denna utredning aldrig skall komma fram till\r\nnågot resultat. Jag vill ställa en fråga med anledning\r\nav denna utredning. Direktiven antogs den 10\r\nmars. Det har nu gått två och en halv månad, och\r\nenligt den information som jag har är utredningen\r\nännu inte tillsatt. Varför? Visar inte detta att\r\nregeringen inte bedömer dessa frågor som\r\ntillräckligt viktiga?</pre><pre>Anf. 74  Miljöminister OLOF JOHANSSON\r\n(c):</pre><pre>Fru talman! Det innebär att vi är noggranna i vårt\r\narbete. Direktiven är antagna, utredningen är på\r\nväg att tillsättas och så kommer att ske inom kort.</pre><pre>Regeringens åtgärder har tydligen varit för många\r\noch stora, eftersom ni socialdemokrater har röstat\r\nemot flera av dessa. Så var det när det gällde\r\nbensinskatten. Där vågade ni inte fullfölja den\r\nkrisuppgörelse som hade träffats. Detsamma gällde\r\nviktiga delar av indexregleringen inom ramen för\r\nsaneringsprogrammet, och det gällde även\r\nbeträffande kraftvärmebeskattningen, vars\r\neffektivisering ni gång på gång har förhalat och\r\nförsenat. Nu har det äntligen träffats en\r\növerenskommelse om ett initiativ i skatteutskottet,\r\nmen det är synd att det skall behöva fördröjas på\r\ndetta sätt. Det fanns här regeringsförslag, vilka så\r\nsmåningom har accepterats i sina huvuddrag, men\r\nmed försening.</pre><pre>Anf. 75  BERNDT EKHOLM (s):</pre><pre>Fru talman! Det är bra om denna utredning tillsätts,\r\noch jag hoppas verkligen att den kommer att arbeta\r\nsnabbt. Jag är efter att ha läst direktiven faktiskt\r\nuppriktigt orolig för att den kommer att bli en\r\nlångbänk. Vi är inte betjänta av för mycket\r\nutredande utan mera av handling på det här\r\nområdet. Jag tycker att vi kan göra ganska mycket.\r\nMen jag vill inte säga att utredningen inte kan ha en\r\nviss vikt, eftersom den berör just skatteväxlingen.</pre><pre>Miljöministern räknar upp ett antal frågor om olika\r\navgifter. Låt mig då peka på något som jag tycker\r\när mycket konstigt. Om man skall utveckla\r\nmiljöavgifter borde man inte skära ned dessa så\r\nsom skett. Man har exempelvis skurit ned\r\nkoldioxidskatten och har tagit bort skatter som har\r\nmiljöeffekt inom jordbruket, både på\r\nbekämpningsmedel och på handelsgödsel. Jag\r\ntänker här på prisregleringsavgifterna. Man har\r\nockså tagit bort skogsvårdsavgiften i skogsbruket.\r\nGer inte detta felaktiga signaler? Skall vi bygga ut\r\nde ekonomiska styrmedlen, kan det inte vara riktigt\r\natt slopa dem som vi redan har.</pre><pre>Anf. 76  Miljöminister OLOF JOHANSSON\r\n(c):</pre><pre>Fru talman! Man skall aldrig vara statisk när det\r\ngäller denna typ av instrument. Man skall avläsa\r\nresultaten, se hur det fungerar och var man kan\r\nvara framgångsrik.</pre><pre>När det gäller skogsvårdsavgiften vet Berndt\r\nEkholm lika väl som jag att det riktats stark kritik\r\nmot dess inriktning på byggande av skogsbilvägar\r\netc. Avgifter kan vara mycket trubbiga instrument,\r\noch de här hade inte den rätta inriktningen. I stället\r\nhar vi nu en konvention om biologisk mångfald, och\r\nvi har lagt fram en proposition på det området. Vi\r\nhar i detta sammanhang också andra styrinstrument\r\nsom vi använder. Vi har likställt naturvårdsmålet\r\noch produktionsmålet i skogsbruket och även där\r\nlagt ett ökat ansvar på producenterna. Det en\r\nmycket större framgång för miljön än någonsin en\r\navgift.</pre><pre>Prisregleringsavgifterna är ett\r\nkonkurrenshämmande instrument, och vi är\r\ndessutom mycket framgångsrika på det området.\r\nDet är resultaten som skall tala. Vi håller på att för\r\nandra gången halvera användningen av\r\nbekämpningsmedel i svenskt jordbruk, och det är\r\ninternationellt unikt.</pre><pre>Överläggningen var härmed avslutad.</pre><pre>12 §  Svar på fråga 1993/94:543 om uppföljning\r\nav Riokonferensen</pre><pre>Anf. 77  Miljöminister OLOF JOHANSSON\r\n(c):</pre><pre>Fru talman! Berndt Ekholm har frågat om\r\nregeringen avser att ta initiativ till tillsättandet av\r\nen kommission för det fortsatta uppföljningsarbetet\r\nefter 1992 års FN-konferens om miljö och\r\nutveckling, UNCED.</pre><pre>Regeringen arbetar aktivt på hemmaplan med\r\nUNCED-uppföljningen. I propositionen\r\n1993/94:111 ''Med sikte på hållbar utveckling''\r\nlämnar regeringen en redogörelse för en rad\r\naktiviteter som görs och planeras. Riksdagen har\r\nställt sig bakom dessa i sitt beslut med anledning av\r\nproposition nr 111.</pre><pre>Uppföljning och genomförandet av Riobesluten är\r\nuppdrag riktade till hela samhället och till alla\r\nmänniskor. Alla grupper i samhället måste känna\r\ndelaktighet i strävan mot en hållbar utveckling, i\r\nsamförstånd.</pre><pre>UNCED-uppföljningen är därför en högt\r\nprioriterad politisk fråga i Sverige, och regeringen\r\navser att även fortsättningsvis svara för den löpande\r\noch övergripande samordningen. Dessutom anser\r\nregeringen att Miljövårdsberedningen skall ha som\r\nuppgift att utveckla uppföljningen av Riobesluten i\r\ndet svenska samhället. Detta har\r\nriksdagsmajoriteten ställt sig bakom. Beredningen\r\ngör redan detta genom en rad åtgärder.</pre><pre>Jag avser som ordförande i Miljövårdsberedningen\r\natt inbjuda riksdagspartierna, organisationer och\r\nfolkrörelser till möten om den fortsatta\r\nuppföljningen av Riokonferensens beslut, både i\r\nSverige och i det internationella samarbetet.</pre><pre>Jag har i information till riksdagen den 22 oktober\r\n1992 redogjort för min syn i frågan. Jag underströk\r\ndå vikten av att sprida det nationella\r\nuppföljningsarbetet. En ny byråkratisering kan\r\nskapa intryck av att arbetet koncentreras. Jag vill i\r\nstället lägga vikt vid att helheten sammanfogas.\r\nDetta är också Miljövårdsberedningens uppgift i\r\nuppföljningen av UNCED.</pre><pre>Anf. 78  BERNDT EKHOLM (s):</pre><pre>Fru talman! Jag vill tacka miljöministern också för\r\ndet här svaret. Jag hoppas att vi kan vara ense om\r\natt miljöproblemen har en sådan karaktär och\r\nomfattning samt är så svåra och så vitt spridda att\r\nde kräver en långsiktig stabilitet i besluten. Det är\r\nlätt att miljöpolitiken kommer i konflikt med\r\nåtgärder mot den ekonomiska krisen, med kampen\r\nmot arbetslösheten och med annat på det politiska\r\nområdet. Jag tycker att detta sammantaget visar att\r\nmiljöfrågorna i dag har den karaktären att det krävs\r\nen nationell samling och samarbete bl.a. över\r\nblockgränserna.</pre><pre>Vi har från socialdemokratisk sida i\r\nregeringsställning drivit detta på olika sätt, och vi\r\nvar också initiativtagare till Nationalkommittén för\r\nRiomötet.</pre><pre>Vi sade redan innan Riomötet att vi var angelägna\r\nom att få en uppföljning som var snarlik\r\nförberedelsearbetet, därför att vi trodde att det\r\nskulle gynna miljöarbetet i landet. Regeringen\r\nvalde att passa och sade: Sedan, men inte nu. Även\r\nriksdagsmajoriteten sade för inte så länge sedan:\r\nSenare, när arbetet fortskridit ytterligare, kan det\r\nfinnas anledning att överväga tillskapandet av en\r\nsärskild kommission för det fortsatta\r\nuppföljningsarbetet. Samtidigt har man hänvisat till\r\nMiljövårdsberedningen, vilket också\r\nmiljöministern gör. Det är bara det att\r\nMiljövårdsberedningen har en helt annan ställning\r\noch en helt annan funktion.</pre><pre>Det är positivt om partier och andra kan bli\r\ninbjudna till möten i samband med\r\nMiljövårdsberedningens arbete, men\r\nkommissionens uppgift skulle ju vara mycket\r\nbredare än så och skulle kunna ge kraft åt\r\nmiljöpolitiken, något som verkligen skulle behövas\r\ni den tid som vi nu lever i, med de problem som vi\r\nmöter. Jag tycker att det här har dragits i långbänk\r\nav den borgerliga majoriteten och den borgerliga\r\nregeringen. Jag tycker att den här frågan har\r\nmisskötts. Nu är det kanske för sent.</pre><pre>Jag skulle vilja fråga miljöministern: Varför har det\r\nvarit så svårt att komma till beslut, att ge ett klart\r\nbesked? Varför skall man alltid hänvisa till ''Inte\r\nnu, men senare''? Är det inte ett ganska konstigt\r\nförfaringssätt?</pre><pre>Anf. 79  Miljöminister OLOF JOHANSSON\r\n(c):</pre><pre>Fru talman! Nej, det har en mycket enkel\r\nförklaring. Man skall ha en mycket klar\r\narbetsuppgift för att välja den typ av kommission\r\nsom Berndt Ekholm förordar.</pre><pre>Jag tycker också att det var riktigt. Jag förordade i\r\nhög grad att man hade en nationalkommitté inför de\r\nstora konferenserna, de som är startpunkter eller\r\nlänkar i en lång kedja. Det kan gälla annat än\r\nUNCED och Riomötet. Men det är självklart att\r\nman, när det kommer till den konkreta\r\nuppföljningen, kan välja mer flexibla former. Det\r\när precis det vi har gjort.</pre><pre>Jag tog med mig en del av det material som finns\r\npå det här området och som handlar om vårt nära\r\nsamarbete med kommunerna i det här landet.\r\nEnligt Kommunförbundet har mellan 60 och 70 %\r\nav landets kommuner beslutat att inleda lokal\r\nAgenda 21-verksamhet. 160 av kommunerna är\r\nbekräftade, men under hand bedömer man att\r\nsiffran är ca 200 i dag.</pre><pre>Det här har vi använt vid regionala konferenser\r\nrunt om i landet för att driva på utvecklingen. En\r\ndel av det arbete som har genomförts i\r\nMiljövårdsberedningens regi har jag med mig här:\r\nVår uppgift efter Rio, Vår gemensamma uppgift.\r\nOm de olika områdena handlar Hur vi arbetar\r\nvidare. Jag hade själv i förra veckan i New York\r\nanledning att presentera Towards sustainable\r\ndevelopment in Sweden, som är en översättning för\r\nden internationella publiken av vårt arbete här\r\nhemma. Den gjordes i samband med att\r\nKommissionen för hållbar utveckling hade sitt\r\nårliga möte.</pre><pre>Nu har vi tagit upp handel och miljö, eftersom det\r\nkommer att vara en stor fråga efter GATT och med\r\nden nya World Trade Organization och en rad\r\nandra rapporter som är uppföljning av UNCED.\r\nDetta har alla tillgång till. Dessutom har vi haft\r\nrader av seminarier, öppna möten och diskussioner\r\ninom ramen för Miljövårdsberedningen.</pre><pre>Anf. 80  BERNDT EKHOLM (s):</pre><pre>Fru talman! Det råder inget tvivel om att\r\nMiljövårdsberedningen har varit aktiv och gjort ett\r\nhedervärt arbete. Jag har själv kunnat ta del av en\r\ndel. Det är jag helt överens med miljöministern om.</pre><pre>Men det är inte det frågan gäller. Frågan gäller\r\nhuruvida vi genom ett samarbete i hela nationen --\r\nmed näringsliv, fackföreningsrörelse, forskare och\r\ndebattörer, över blockgränserna -- skulle kunna\r\ngöra miljöpolitiken en tjänst och nå bättre resultat.\r\nJag tycker att regeringens resultat i miljöarbetet\r\nvisar att vi lever i en sådan tid, på grund av den\r\nekonomiska krisen bl.a., att vi hade varit betjänta\r\nav ett starkare samarbete över blockgränserna i\r\nuppföljningen av Riomötet. Så sker ute i\r\nkommunerna, precis som miljöministern säger, i\r\ndet lokala Agenda 21-arbetet. Där jobbar man på\r\nmycket bred bas, med alla politiska partier i\r\ngemensamma arbetsgrupper. Regeringens egna\r\nremisser från olika ambassader pekar på att man i\r\nandra länder jobbar på det här sättet. Men\r\nregeringen kan inte själv samla sig till detta\r\nsamarbete för uppföljning av Riomötet, trots att\r\nRiobeslutet hänvisar till ett sådant samarbete. Det\r\nförstår inte jag.</pre><pre>Anf. 81  Miljöminister OLOF JOHANSSON\r\n(c):</pre><pre>Fru talman! Det är viktigt att ha en mycket konkret\r\nuppgift när man samlar sig, som Berndt Ekholm\r\nsäger. Jag har själv tidigare erfarenheter från\r\nregeringskansliet av hur det här kan fungera. Jag\r\nhar i hög grad varit bärare av de här idéerna. Jag har\r\nvarit ordförande i en datadelegation med just den\r\nhär inriktningen. Men den 1982 tillkommande\r\nsocialdemokratiska regeringen tyckte inte om\r\nkonstruktionen. Det finns väl ingen enhetlig\r\nuppfattning över tiden på den socialdemokratiska\r\nsidan om hur man skall hantera sådana här saker.\r\nIbland är det bra, ibland är det inte bra.</pre><pre>Jag har sagt mig att det är lika bra att låta\r\nstartsträckan för uppföljningen redovisas öppet och\r\nöppet inbjuda till diskussioner om frågan i\r\nMiljövårdsberedningens regi. Därefter, när vi får\r\nmycket konkreta tidpunkter för nya stora\r\ninternationella avstamp, kan vi med särskilda\r\nmöten eller en kommission samla oss inför dem.\r\nDet handlar naturligtvis om kommande CSD-\r\nmöten bl.a.</pre><pre>Anf. 82  BERNDT EKHOLM (s):</pre><pre>Fru talman! Jag menar att det nog är ett riktigt\r\nförhållningssätt att vara kritisk till varje form av\r\nsamarbetsgrupper som skapas. Det skall man\r\ngivetvis vara. Men jag tycker att det här finns ett\r\nmotiv.</pre><pre>Utöver det jag säger om den ekonomiska krisen och\r\nde svårigheter som finns när det gäller att driva\r\nmiljöpolitik i dag -- vilket är ett övergripande skäl\r\ntill att man skulle ha sökt det här samarbetet -- är\r\natt vi faktiskt har konkreta uppgifter i samband\r\nmed uppföljningen av Riomötet. Vi har mängder\r\nav konkreta uppgifter att välja ut, som vi hade\r\nkunnat koncentrera oss på tillsammans. Vi har\r\nockså förberedelser för uppföljningsmötet till detta\r\nmöte, som kommer 1997, och som man bör starta\r\ni god tid. Där är det mycket viktigt att Sverige är\r\naktivt.</pre><pre>Jag menar att det skulle vara en styrka för\r\nmiljöarbetet om man kunde arbeta med det breda\r\nanslag som jag pekar på, och som jag ibland har\r\nförstått att miljöministern själv är intresserad av.\r\nJag undrar: Är det möjligen så att det är andra\r\npartier i regeringen som inte är så intresserade av\r\ndet här samarbetet? Det tycks vara svårt inte bara\r\npå det här området, utan också på andra områden\r\natt få till stånd ett blocköverskridande samarbete\r\ninom angelägna områden. Är det möjligen på det\r\nsättet?</pre><pre>Anf. 83  Miljöminister OLOF JOHANSSON\r\n(c):</pre><pre>Herr talman! Det finns ingen anledning att inveckla\r\nsig i några partipolitiska abrovinkar i en sådan här\r\nfråga. Mötet 1997, som Berndt Ekholm nämnde, är\r\nett typiskt internationellt stort uppföljningsmöte,\r\ndär generalförsamlingen är inkopplad.\r\nDessförinnan har vi ett antal CSD-möten. Inför en\r\nsådan övergripande genomgång och utvärdering av\r\nAgenda 21, där jag hoppas att vi har ett fullständigt\r\nunderlag från våra svenska kommuner, är det\r\nsjälvklart att man bör bjuda in till ordentliga\r\nförberedelsemöten. Men det är viktigt att ha det\r\nhär konkreta sättet att hantera saker och ting på så\r\natt det inte bara blir partmöten, utan att man har\r\nen konkret uppgift som man kan samla sig inför.\r\nDet är den modellen som har valts i olika\r\nsammanhang: inför Rio, inför olika\r\nbefolkningskonferenser, inför habitatkonferenser\r\netc. Jag tycker att uppföljningen inför 1997 passar\r\nväl in i det mönstret.</pre><pre>Anf. 84  BERNDT EKHOLM (s):</pre><pre>Herr talman! Uppföljningen av Riomötet var i\r\nmånga länder, också i skrivningarna i Agenda 21,\r\nsådan att man markerade att det var angeläget att\r\nfå till stånd en mycket bred uppföljning, inte något\r\nsom bara begränsades till regeringens domäner\r\nutan med ett engagemang från hela samhället. Med\r\nhela samhället menar jag också hela den\r\nparlamentariska delen av samhället. Där tycker jag\r\natt man har fått en konkret anmodan. Det finns\r\nsådana konkreta uppgifter. Det är olyckligt att man\r\ninte har tagit dem till vara.</pre><pre>Jag kan inte ta mig ur misstanken att det inom\r\nregeringen har funnits delade meningar om man\r\nverkligen skulle vara beredd till ett samarbete med\r\noppositionen. Det har faktiskt på många andra\r\npunkter varit ett genomgående drag att den\r\nborgerliga regeringen inte har velat samarbeta. Det\r\nfinns några få undantag. Det var den stora\r\nkrisuppgörelsen om ekonomin som vi hade hösten\r\n1992, men annars har det i stort sett varit omöjligt.\r\nJag tycker att det är olyckligt när politiken får en\r\nsådan utformning på områden som är särskilt\r\nangelägna, och det är miljöpolitiken i dag.</pre><pre>Anf. 85  Miljöminister OLOF JOHANSSON\r\n(c):</pre><pre>Herr talman! Jag hoppas att jag har visat att jag\r\ninför Rio fullföljde arbetet i den nationalkommitté\r\nsom fanns när jag tillträdde. Jag tror inte att det var\r\nnågon, i varje fall inte under tiden arbetet pågick,\r\nsom kritiserade det gemensamma arbete som\r\nutfördes där. I varje fall fick jag aldrig den typen av\r\nkritik. Jag fullföljde den modellen. Det tänker jag\r\nockså förorda framöver, när vi har sådana här stora\r\nsaker som ligger väl definierade framöver, så att\r\nman vet exakt hur uppgiften ser ut. Det stämmer\r\nväl med det mönster som har använts på det\r\ninternationella området tidigare. Det tänker jag\r\nfullfölja. Det är min inriktning.</pre><pre>Överläggningen var härmed avslutad.</pre><pre>13 §  Svar på fråga 1993/94:561 om den\r\naviserade miljöbalken</pre><pre>Anf. 86  Miljöminister OLOF JOHANSSON\r\n(c):</pre><pre>Herr talman! Annika Åhnberg har frågat mig om\r\nregeringen avser att under innevarande\r\nmandatperiod förelägga riksdagen en proposition\r\nom miljöbalk.</pre><pre>Regeringens lagrådsremiss om en miljöbalk är för\r\nnärvarande föremål för Lagrådets granskning.</pre><pre>När denna granskning är avslutad kommer\r\npropositionsarbetet att fortsätta. Regeringen siktar\r\npå att i enlighet med regeringsförklaringen\r\nförelägga riksdagen en proposition med förslag till\r\nmiljöbalk under mandatperioden.</pre><pre>Anf. 87  ANNIKA ÅHNBERG (-):</pre><pre>Herr talman! Jag tackar för svaret på min fråga.\r\nSom man frågar får man svar, brukar man ju säga.\r\nMen det fick jag inte den här gången. Jag hade ju\r\nhoppats att miljöministern skulle säga att\r\nregeringen inte kommer med ett förslag om\r\nmiljöbalk till riksdagen.</pre><pre>Det kan ju tyckas märkligt. Om man är\r\nmiljöpolitiker, som jag är, borde man vara\r\nangelägen om att miljölagstiftningen samlas i en\r\nmiljöbalk och att den därmed skärps och ses över\r\nså att samhällets miljöskydd kan förbättras. Jag är\r\nangelägen om att vi samlar miljölagstiftningen i en\r\nmiljöbalk. Men det finns flera anledningar till att\r\njag tycker att det vore fel att lägga fram förslaget\r\nnu.</pre><pre>En av dem är att vi befinner oss alldeles i slutet av\r\nen mandatperiod, vilket gör att det kommer att bli\r\nnästkommande riksmöte med nyvalda\r\nriksdagsledamöter som får på sitt bord att behandla\r\nett så omfattande förslag oerhört snabbt,\r\nomedelbart efter det att riksmötet öppnats. Jag\r\ntycker att det vore olyckligt. Det betyder också att\r\nregeringen måste skynda på och brådska fram\r\nförslaget för att hinna lägga fram det nu. Det vore\r\nolyckligt.</pre><pre>Ett annat skäl är att mycket kritik har riktats mot\r\nde olika utkast till miljöbalk som har funnits. En del\r\nav den kritiken har åtgärdats i det senaste förslaget,\r\ndet som Lagrådet har fått på remiss, men en del av\r\nkritiken kvarstår.</pre><pre>Det gäller t.ex. ett så viktigt område som\r\nmiljökvalitetsnormer. Det är ett nytt redskap som\r\nförs in i vår miljölagstiftning. Det sägs i lagen att\r\nmiljökvalitetsnormer skall finnas, men det är\r\nmycket oklart hur de skall användas. Olika\r\nmyndigheter skall beakta dem i sin verksamhet.\r\nMen vad betyder detta ''beakta''?\r\nMiljökvalitetsnormerna skall utgå från vad\r\nmänniskors hälsa och naturen tål, men, säger man\r\ni texten kring hela förslaget, när det gäller\r\nåtgärderna med anledning av normerna skall man\r\ngöra avvägningar mellan ekonomi och teknik. Det\r\nhela är mycket oklart.</pre><pre>Det är mitt skäl för att vädja till miljöministern att\r\nlåta lagförslaget vila, så att det ges större\r\nmöjligheter att se över det ytterligare en gång.</pre><pre>Anf. 88  Miljöminister OLOF JOHANSSON\r\n(c):</pre><pre>Herr talman! Vi har inte forcerat fram det här\r\narbetet. Vi visste att vi hade den här typen av\r\narbetsuppgifter med utgångspunkt från den\r\nparlamentariska kommitténs arbete. Vi har på ett\r\nmycket noggrant sätt inhämtat remissvar under\r\nlång tid. Därefter har vi tagit ordentlig tid på oss för\r\natt bereda förslagen i regeringskansliet. Därefter\r\nhar vi remitterat det hela till Lagrådet.</pre><pre>Det är självklart att lagrådsgranskningen skall ta\r\nden tid den tar. Mitt svar i formfrågan om\r\ntidtabellen baseras alltså på en bedömning av de\r\nsenaste uppgifterna från Lagrådet. Om de tar\r\nlängre tid på sig kommer tidtabellen inte att hålla.\r\nDet är självklart att de försöker att göra ett så bra\r\njobb som möjligt.</pre><pre>Den här typen av uppgift -- att skapa en hel balk\r\nav, i det här fallet, elva olika lagar -- är en besvärlig\r\nlagstiftningsuppgift. Det är kanske den största\r\nlagstiftningsuppgift som regeringen över huvud\r\ntaget har haft under den här valperioden.</pre><pre>Jag har ingen åstundan att driva fram detta onödigt\r\nsnabbt. Jag tycker att man skall respektera att det\r\när en process där det växer fram ett förslag som\r\nförhoppningsvis blir allt bättre efterhand. Sedan\r\nkan vi ha olika värderingar av innehållet i sak. Jag\r\ngår inte in på den debatten i dag, även om Annika\r\nÅhnberg frestar mig att göra det.</pre><pre>Nu handlar det om att respektera att den här typen\r\nav lagstiftningsuppgifter tar lång tid. Jag tror att det\r\nbara är en fördel om riksdagen har god tid på sig i\r\nbörjan av en period. Dessutom ingår det\r\növergångsbestämmelser och organisatoriska\r\nförslag i tidtabellen. Det gäller t.ex. ett förslag om\r\nen miljöombudsman och många andra saker som\r\nsamtidigt skall in i tidtabellen. Det är viktigt att\r\nman inte gör avkall på detta.</pre><pre>Anf. 89  ANNIKA ÅHNBERG (-):</pre><pre>Herr talman! Jag delar definitivt uppfattningen att\r\ndet är bra om man har gott om tid på sig. Men\r\nriksdagen har ju inte gott om tid på sig bara för att\r\nden får det här förslaget när riksmötet nyss har\r\nsammankallats. Det blir snarare tvärtom. Många av\r\nledamöterna kommer förmodligen att vara nya,\r\noch eftersom det alltid i början av en ny\r\nmandatperiod är många frågor som finns att\r\nbehandla tror jag att det är en nackdel att en sådan\r\nhär stor och viktig fråga kommer alldeles i början\r\nav nästkommande mandatperiod.</pre><pre>När en proposition kommer till riksdagen rullar\r\nprocessen på. Det finns en tid för\r\nmotionsbehandling och det finns en ungefärlig tid\r\nför utskottsbehandling. Det går inte för riksdagen\r\natt behandla frågan på samma noggranna sätt och\r\nmed samma goda tidsmarginaler som det gör för\r\nregeringen.</pre><pre>Jag tänker inte heller gå in på de delade meningar\r\nsom kan finnas i sakfrågor. De finns, och jag är rätt\r\növertygad om att hur bra miljöbalk vi än får\r\nkommer aldrig någonsin alla i detta land att vara\r\nfullständigt överens om innehållet i den. Jag vill\r\nbara betona att det inte är något nederlag om det\r\ninte kommer en miljöbalk under den här\r\nmandatperioden. Det är bättre att det får ta sin tid\r\noch bli ett så gediget arbete som bara är möjligt.</pre><pre>Anf. 90  Miljöminister OLOF JOHANSSON\r\n(c):</pre><pre>Herr talman! Det är också min inställning. Därför\r\nhar jag inte drivit på det här arbetet mer än vad\r\nresurserna tål. Det viktiga är att det blir en så bra\r\nprodukt som möjligt, att Lagrådet tar den tid på sig\r\nsom de behöver för att granska det och att\r\nregeringskansliet har gjort på samma sätt.</pre><pre>Sedan har vi satt upp detta i regeringsförklaringen\r\nsom en viktig uppgift under valperioden. Jag delar\r\ninte Annika Åhnbergs uppfattning om detta. Jag\r\ntycker att det är en fördel. Om jag vore\r\nriksdagsledamot skulle jag välkomna möjligheten\r\natt få motionera vid två olika tidpunkter, dels i\r\nslutet på den här perioden, dels i början på nästa.\r\nDå har man hela sommaren på sig att läsa\r\nmiljöbalken. Det vore väl trevligt.</pre><pre>Anf. 91  ANNIKA ÅHNBERG (-):</pre><pre>Herr talman! Av egoistiska skäl skulle jag\r\nnaturligtvis tycka att det vore särskilt trevligt. Mina\r\nchanser att skriva någon motion till den här\r\nmiljöbalken försvinner ju i och med att den här\r\nmandatperioden upphör. Men just det faktum att vi\r\nden här sommaren passerar gränsen mellan\r\nmandatperioderna och att det är en ny riksdag som\r\nhar att behandla den till hösten gör att jag tycker\r\natt det finns skäl att låta hela processen ta sin tid\r\noch i stället komma med förslaget till riksdagen i\r\nhöst.</pre><pre>Jag är nöjd med det svar jag har fått att\r\nmiljöministern delar min uppfattning att det viktiga\r\när att det här förslaget blir så genomarbetat som\r\nmöjligt. Det viktiga är inte vilken regering som får\r\nen fjäder i hatten genom att ha lämnat förslaget.\r\nDet viktiga är att vi alla, när beslutet en gång är\r\nfattat, med stolthet kan säga att detta är ett gediget\r\narbete som ger oss bättre redskap i det fortsatta\r\nmiljöskyddsarbetet.</pre><pre>Anf. 92  Miljöminister OLOF JOHANSSON\r\n(c):</pre><pre>Herr talman! Jag vill göra en liten kort notering till,\r\nså att det inte glöms bort. Jag tycker också att det är\r\nen fördel om man tydligt och klart kan få en folklig\r\nförankring kring ett utarbetat dokument som någon\r\nstår för. Vi har ett val. Vi skall inte glömma bort att\r\nvi lever i demokrati.</pre><pre>De här frågorna är visserligen svårgenomträngliga\r\noch många hinner och orkar inte läsa igenom den\r\nhär sortens materia, men det kan inte vara något fel\r\nom detta leder till en debatt under valrörelsen. Det\r\nhandlar om folklig förankring. Det har hänt så\r\nmånga gånger tidigare att detta inte har varit\r\nmöjligt eller helt enkelt har undvikits. Jag tycker att\r\ndet vore ytterligare en positiv faktor om man\r\nlyckades med det.</pre><pre>Anf. 93  ANNIKA ÅHNBERG (-):</pre><pre>Herr talman! Tyvärr är min erfarenhet av\r\nvalrörelser snarare den att man bör se till att de\r\nfrågor man vill ha en seriös, lågmäld och noggrann\r\ndebatt om hamnar utanför den s.k. valrörelsen. Jag\r\ntycker att debatten blir allt mindre seriös och\r\nkonstruktiv ju närmare valet man kommer. Men\r\ndet är min allmänna uppfattning.</pre><pre>Överläggningen var härmed avslutad.</pre><pre>14 §  Svar på fråga 1993/94:576 om\r\nmiljösatsningarna i Öst- och Centraleuropa</pre><pre>Anf. 94  Miljöminister OLOF JOHANSSON\r\n(c):</pre><pre>Herr talman! Ulla Pettersson har frågat mig om\r\nregeringen har någon samlad bild av\r\nmiljösatsningarna i Öst- och Centraleuropa och när\r\nden i så fall kommer att redovisas för riksdagen.</pre><pre>Svaret på frågan är att en skrivelse innehållande en\r\nredovisning av insatserna på miljöområdet i\r\nCentral- och Östeuropa kommer att lämnas till\r\nriksdagen denna vecka.</pre><pre>Anf. 95  ULLA PETTERSSON (s):</pre><pre>Herr talman! Jag vill tacka för svaret och konstatera\r\natt jag har uppnått syftet med min fråga. Jag borde\r\nkanske ha tjatat ivrigare.</pre><pre>Det är väl aningen genant, det borde i varje fall\r\nvara genant, för regeringen att det utskott i\r\nriksdagen som har hand om miljöfrågor -- det\r\nutskott som genom bl.a. Centerns idoga arbete inte\r\nfår lov att kallas miljöutskottet -- måste tigga och be\r\nför att få fram de uppgifter som vi länge har begärt.</pre><pre>Från socialdemokratiskt håll begärde vi att få fram\r\nde här uppgifterna i förra miljömotionen, vi\r\nbegärde dem i samband med klimatpropositionen,\r\noch vi har begärt dem på nytt i januari i år.</pre><pre>När jag under den allmänpolitiska debatten frågade\r\nmiljöministern om detta fick jag samma svar som vi\r\nhar fått hela tiden, nämligen att regeringen har ett\r\ngrepp om det här, att man nog kan redovisa det och\r\natt en redovisning kommer snart. Miljöministern\r\nsade då att han nog skulle kunna fixa det här.</pre><pre>Nu har det också i det här fallet visat sig att\r\nmiljöministern inte är någon riktigt bra fixare,\r\nvilket väl också har framgått av svaret på de tidigare\r\nfrågorna.</pre><pre>Jag kan inte låta bli att fråga varför det har dröjt så\r\nlänge innan vi nu får den här redogörelsen; jag litar\r\npå att den kommer nu.</pre><pre>Jag skall inte ge mig in på att recensera något som\r\njag inte har sett, men eftersom jag kommer att ha\r\nlämnat riksdagen innan det blir tillfälle att\r\ndiskutera ärendet, vill jag nu ställa en fråga. Vi har\r\nfrån socialdemokratiskt håll begärt dels en samlad\r\nredogörelse för vad som har skett med de pengar\r\nsom har beviljats, dels ett samordnat program för\r\narbetet i Östersjöregionen, om jag använder det\r\nbegreppet, vilken strategi man alltså har. Min andra\r\nföljdfråga blir därför: Innehåller den aviserade\r\nskrivelsen båda de delarna?</pre><pre>Anf. 96  Miljöminister OLOF JOHANSSON\r\n(c):</pre><pre>Herr talman! Jag är naturligtvis rörd intill tårar över\r\ndet intresse som Socialdemokraterna som parti nu\r\nvisar för de här frågorna. Det intresset var något\r\nmediokert när den borgerliga regeringen tillträdde.\r\nJag vill -- för säkerhets skull, om någon skulle ha\r\nglömt det -- påminna om att den här regeringen i\r\nstället för 1 miljard på tre år i Öst- och\r\nCentraleuropabistånd har satsat 3 miljarder på tre\r\når, plus de ytterligare insatser som ligger inom den\r\nram om 500 miljoner som blev en följd av\r\nenergiskatteförslaget med höjd CO2-skatt -- det\r\nblev 600 miljoner över där, och 500 av dessa har\r\navsatts bl.a. för östsamarbete och för Östersjön\r\nutöver det som har satsats på förnybara\r\nenergiresurser på längre sikt i vårt eget land.</pre><pre>Innehållet i den här skrivelsen är naturligtvis sådant\r\nsom brukar finnas i skrivelser, dvs. det finns inga\r\nförslag till beslut. Om sådana förslag hade funnits,\r\nhade det varit en proposition.</pre><pre>Jag förnekar på det bestämdaste att vi har försökt\r\nförhala ärendet, ingen har gjort det. Vad det\r\nhandlar om är att vi under valperioden i vanlig\r\nordning redovisar vad vi har gjort inom ramen för\r\nde stora satsningar som vi gör och att göra\r\nsammanställningen så fullständig som möjlig.</pre><pre>Jag tror, jag hoppas i varje fall, att Ulla Pettersson\r\nkommer att finna att skrivelsen är ganska\r\ndetaljerad. Jag har korrekturexemplaret av\r\nskrivelsen med mig, och här finns en bilaga som\r\ninnefattar så mycket detaljer att det räcker för flera\r\nkvällars läsning. Dessutom tar vi i skrivelsen upp i\r\nstort sett vartenda projekt, utom något, där vi av\r\nutrymmesskäl har komprimerat och sammanfattat.</pre><pre>Det här är en mycket omfattande redogörelse, och\r\nde huvudsakliga rubrikerna rör som sagt hela\r\nÖsteuropa och Östersjön.</pre><pre>Anf. 97  ULLA PETTERSSON (s):</pre><pre>Herr talman! Miljöministern behöver inte bli rörd\r\nintill tårar därför att jag bryr mig om Östersjöns\r\nmiljö. Jag bor mitt i Östersjön, och jag tror inte att\r\nmiljöministern kan ifrågasätta mitt engagemang i\r\nde frågorna.</pre><pre>Eftersom statsrådet vill påminna mig om vad som\r\nhar hänt tidigare får väl jag i min tur påminna\r\nstatsrådet om att utvecklingen i östra delen av\r\nEuropa faktiskt inte har stått still under de senaste\r\nåren. Det har hänt ganska mycket, vilket självfallet\r\nockså måste avspegla sig i de svenska kontakterna\r\nmed dessa länder. Det var inte alldeles självklart\r\nvad för slags samarbete vi skulle ha med staterna på\r\nandra sidan Östersjön förrän en bit in på 90-talet.</pre><pre>Statsrådet säger också att svaret på den här frågan\r\ninte har förhalats. Vore jag företrädare för den\r\nborgerliga majoriteten i jordbruksutskottet, skulle\r\njag vara väldigt besviken. I jordbruksutskottet har\r\ndet -- såvitt jag förstår efter kontakter med\r\ndepartementet -- nämligen sagts att de här\r\nredogörelserna skulle ha kommit mycket tidigare.\r\nDessutom lovade statsrådet faktiskt mig i början på\r\nfebruari att han skulle ''fixa det här'' åt mig.</pre><pre>Anf. 98  Miljöminister OLOF JOHANSSON\r\n(c):</pre><pre>Herr talman! Det är precis vad jag har gjort.\r\nEftersom det här är en skrivelse och en redogörelse\r\nkrävs det ingen mer omfattande handläggning i\r\nriksdagen, och alltså är det ett ärende som är\r\nlämpat just för avslutningsfasen av\r\nriksdagsperioden.</pre><pre>Jag är ganska stolt över det arbete som vi har hunnit\r\nmed. Det arbete som utförs är alltid otillräckligt,\r\ndet är självklart, men det är i varje fall på årsbasis\r\nräknat volymmässigt mer än tre gånger större än\r\nvad den tidigare regeringen åstadkom under den\r\ntidigare valperioden. Jag påstår inte att allting\r\nborde ha hunnits med tidigare, men jag kan nämna\r\nsådana konkreta exempel som att vi nu har arbetat\r\nfram ett Östersjöprogram i vilket det krävs 150--200\r\nmiljarder bara för att rätta till de hundra värsta\r\nutsläppskällorna, och det är klart att de pengarna\r\ninte finns tillgängliga hur som helst.</pre><pre>Vad det handlar om nu är att vi arbetar\r\ninternationellt, tillsammans i Norden, i Europa och\r\ni världen, för att mobilisera mer resurser. Det är\r\nden strategi som vi arbetar efter.</pre><pre>Anf. 99  ULLA PETTERSSON (s):</pre><pre>Herr talman! Det är ju just av den anledningen att\r\nvi har gjort de satsningar som vi har varit överens\r\nom som det vore bra med en samordning. Det\r\nhandlar om en mängd olika utgiftsslag och\r\nanslagsposter, och det är därför som det har varit\r\nutomordentligt svårt att göra sig en klar bild av\r\nsaken.</pre><pre>Det jag kritiserat är naturligtvis inte att regeringen\r\nnu kommer med den här redogörelsen -- jag tycker\r\natt det är alldeles utmärkt bra -- utan vad jag\r\nkritiserar är att man under ett par års tid har sagt\r\natt detta har gjorts, att detta finns i departementet,\r\nmen att man inte har kunnat redovisa det för\r\nriksdagen. Det är min kritik. I övrigt ser jag i hög\r\ngrad fram emot att få läsa den här redogörelsen när\r\nden äntligen kommer.</pre><pre>Överläggningen var härmed avslutad.</pre><pre>15 §  Svar på frågorna 1993/94:550 och 552 om\r\nden nya läroplanen</pre><pre>Anf. 100  Statsrådet BEATRICE ASK (m):</pre><pre>Herr talman! Eva Johansson har ställt två frågor till\r\nmig angående föräldrainflytandet i skolan och den\r\nnya läroplanen. Jag besvarar båda frågorna i ett\r\nsammanhang.</pre><pre>Den övergripande målsättningen för de senaste\r\nårens skolreformer har varit att flytta skolans\r\nkraftfält från relationen mellan statlig och\r\nkommunal skolförvaltning till den mellan skolans\r\nprofessionella och hemmen. Den nya läroplanen\r\nför det obligatoriska skolväsendet, där föräldrar\r\noch elever ges ett större ansvar och\r\nbeslutsutrymme, är en viktig milstolpe i denna\r\nutveckling.</pre><pre>Jag citerar ur läroplanen: ''Skolan skall klargöra för\r\nelever och föräldrar vilka mål utbildningen har,\r\nvilka krav skolan ställer och vilka rättigheter och\r\nskyldigheter elever och deras vårdnadshavare har.''</pre><pre>Vidare framgår att skolan skall vara ett stöd för\r\nfamiljerna i deras ansvar för barnens fostran och\r\nutveckling: ''Skolans arbete måste därför ske i\r\nsamarbete med hemmen.'' Läroplanen\r\nunderstryker också vikten av att\r\nundervisningsmålen ständigt prövas, att resultaten\r\nföljs upp och utvärderas och att nya metoder prövas\r\noch utvecklas: ''Ett sådant arbete måste ske i ett\r\naktivt samspel mellan skolans personal och elever\r\noch i nära kontakt med såväl hemmen som med det\r\nomgivande samhället.''</pre><pre>Under avsnittet Bedömning och betyg framgår att\r\nläraren skall ''med utgångspunkt i föräldrarnas\r\nönskemål fortlöpande informera elever och hem\r\nom studieresultat och utvecklingsbehov''. Det\r\nåligger slutligen rektor att utveckla formerna för\r\nsamarbetet mellan skolan och hemmen och för\r\nföräldrarnas information om skolans mål och sätt\r\natt arbeta och om olika valalternativ.</pre><pre>Jag kan inte se att förtydligande skrivningar kan\r\nbehövas för att betona vikten av föräldrars\r\ninflytande i skolan. Läroplanen är enligt min\r\nuppfattning klar och entydig.</pre><pre>Arbetet med att tillsätta en utredning för att stärka\r\nelevers och föräldrars inflytande i skolan pågår. En\r\nsärskild utredare kommer att utses inom den\r\nnärmaste veckan. Arbetet beräknas pågå under\r\nhela hösten. Först därefter kan det bli aktuellt att\r\nåterkomma till riksdagen.</pre><pre>Anf. 101  EVA JOHANSSON (s):</pre><pre>Herr talman! Regeringens läroplansproposition,\r\nsom vi behandlade i höstas, flyttade fram\r\npositionerna när det gäller föräldrars och elevers\r\ninflytande i skolan. Dessutom gjorde riksdagen vid\r\ndet tillfället ytterligare skärpningar som underströk\r\nvikten av att det nu måste hända någonting i\r\nverkligheten ute i skolorna. Också det var mycket\r\nviktigt.</pre><pre>Skolverkets utvärdering visade en förskräckande\r\nbild. Just ingenting hade hänt. Eleverna saknar i\r\nstort sett fortfarande inflytande över sitt arbete,\r\noch det gäller särskilt de äldre eleverna. Det finns\r\nheller inte någonting som tyder på att föräldrarnas\r\ninflytande har ökat.</pre><pre>De förändrade skrivningarna, från propositionen\r\ntill den läroplan som regeringen sedan\r\npresenterade, har på sina håll tolkats så, att man vill\r\ntona ner denna fråga. Jag tror att skolministern och\r\njag är ganska överens i den här frågan. Jag vill nu\r\ntolka skolministerns svar som att det inte är\r\nmeningen att denna fråga skall tonas ned. I så fall\r\när vi överens, och då är det bra. Jag tror att det kan\r\nvara till stöd för elever och föräldrar att ha ett\r\nsådant uttalande.</pre><pre>När det sedan gäller utredningen vill jag fråga på\r\nvilket sätt föräldrars och elevers erfarenheter och\r\nkompetens på detta viktiga område skall tas till\r\nvara. Hur kommer t.ex. elevorganisationerna och\r\nHem och skola in i detta utredningsarbete? Jag kan\r\nheller inte låta bli att fråga: Varför har det dröjt så\r\nlänge innan detta arbete kommit i gång? Det är\r\nviktigt att dessa erfarenheter finns med från början\r\ni läroplansarbetet.</pre><pre>Anf. 102  Statsrådet BEATRICE ASK (m):</pre><pre>Herr talman! Den första frågan gäller om\r\nregeringen har försökt tona ner föräldrarnas\r\ninflytande i skolan. Svaret på den frågan är nej. Vi\r\när överens om att det är propositionen och de\r\ntankegångar som där förs fram som gäller. Jag har\r\ninte uppfattat de formuleringar som gjorts på annat\r\nsätt än att regeringen fullföljer det som sades i\r\npropositionen. Det är naturligtvis viktigt att det\r\ninte råder någon tvekan om den saken.</pre><pre>Föräldrainflytandet är en av huvudpunkterna i\r\nregeringens politik. Jag vill påminna om att det från\r\nregeringens sida var avgörande att i det arbetet\r\nutöka möjligheterna för föräldrar att välja skola.</pre><pre>Det frågades varför det dröjt innan arbetet i\r\narbetsgruppen kommit i gång. I andra sammanhang\r\nhar vi kritiserats för att göra för mycket och gå för\r\nsnabbt fram. Det var flera uppdrag som regeringen\r\nfick och som vi ålade oss själva i samband med\r\nläroplansarbetet och besluten i riksdagen. Vi har\r\nförsökt att effektuera dem på ett noggrant sätt. Jag\r\nlovar att vi inte har legat på latsidan.</pre><pre>Det uppdrag som regeringen ger till utredaren när\r\ndet gäller föräldrainflytandet i skolan handlar om\r\natt kartlägga samarbetsformerna för elever och\r\nföräldrar i skolan. Av denna kartläggning måste\r\nframgå hur de olika samverkansformerna är\r\nsammansatta och vilka arbetsuppgifter som finns.</pre><pre>De juridiska begränsningar som finns i dagens\r\nlagstiftning för ett institutionaliserat elev- och\r\nföräldrainflytande måste redovisas. Det behövs\r\nsom underlag för den fortsatta diskussionen i\r\nriksdagen. Vi behöver också en redovisning av\r\nerfarenheter av elev- och föräldrainflytande.</pre><pre>De som håller i utredningen måste naturligtvis ha\r\nett inflytande över hur arbetet läggs upp. Om man\r\nskall redovisa erfarenheter av elev- och\r\nföräldrainflytande måste de olika organisationer\r\nsom på olika sätt representerar elever och föräldrar\r\nfinnas med i arbetet. Jag kan inte tänka mig annat.\r\nJag får återkomma med det jag inte hann säga.</pre><pre>Anf. 103  EVA JOHANSSON (s):</pre><pre>Herr talman! Det är inget märkligt om statsrådet i\r\ndirektiven slår fast att elevers och föräldrars\r\nerfarenheter och kompetens på detta område skall\r\ntas till vara. Det vore välgörande att det blir klart\r\nutsagt, eftersom det ställs frågor om det.</pre><pre>Det är viktigt när skolorna nu går in i\r\nverkställighetsfasen och planerar för den nya\r\nläroplanen att de har ett så gott underlag som\r\nmöjligt för detta viktiga arbete som ligger i att\r\nutveckla föräldrars och elevers inflytande. Det\r\ngäller inte bara rätten att välja skola, utan jobbet i\r\nskolan. Det handlar om det vardagliga arbetet i den\r\nskola där alla barn går. Det känns angeläget.</pre><pre>Man håller litet grand andan, är jag rädd för, i\r\navvaktan på att utredningen blir klar. Därför tycker\r\njag nog att statsrådet har vilat på hanen litet för\r\nlänge i den här frågan.</pre><pre>Anf. 104  Statsrådet BEATRICE ASK (m):</pre><pre>Herr talman! Det kan man ha olika uppfattningar\r\nom. De olika samarbetsformer som finns runt om i\r\ndet svenska skolväsendet är många och\r\nmångfasetterade. Det finns ett engagemang från\r\nföräldrar och elever för olika typer av samarbete\r\noch samverkan i gemensamma beslut i skolan.</pre><pre>Detta är ett omfattande arbete. Det är möjligt att\r\nvi hade kunnat komma igång något tidigare. Men\r\njag tror att det hade varit svårt att få en fullödig och\r\ngenomarbetad redovisning klar redan den 1 juli,\r\nom det var avsikten. Det är då läroplanen börjar\r\ngälla.</pre><pre>Vi är överens om att det är viktigt att få fram detta\r\nunderlag. Det var bra att beslutet fattades och att\r\nuppdraget kommer att ges. Jag tror att alla kommer\r\natt vara nöjda med direktiven. Jag tar till mig Eva\r\nJohanssons synpunkter om vad regeringen borde\r\nskriva i direktiven.</pre><pre>Jag konstaterar också att vi inte har omtolkat\r\nföräldrainflytandet. Det är för denna regering\r\noerhört centralt att föräldrar får ökat inflytande i\r\nskolan och när det gäller de egna barnens skolgång.\r\nDet fullföljer vi på olika områden.</pre><pre>Anf. 105  EVA JOHANSSON (s):</pre><pre>Herr talman! Vi vet att det ser olika ut i olika\r\nskolor. Det är inte något skäl för att vänta med\r\narbetet, snarare tvärtom. Jag tycker att det är ett\r\nskäl för att snabbt få igång kartläggningsarbetet och\r\nutredningsarbetet, så att de olika modeller som\r\nfinns kan få spridning och människor få inspiration\r\nav vad som händer i andra skolor. Det var mycket\r\nav tanken bakom detta.</pre><pre>Det gjordes en beställning från riksdagen. Vi har\r\nkritiserat regeringen, och kanske framför allt\r\nUtbildningsdepartementet, i en del andra frågor.\r\nDet har vi gjort eftersom det från detta\r\ndepartement ibland kommit helt nya förslag väldigt\r\nhastigt, som vi faktiskt inte har bett om.</pre><pre>I detta fall skulle nog statsrådet ha fått allt stöd i\r\nvärlden i denna kammare för att gå vidare i detta\r\narbete och skynda på det, eftersom det är viktigt.\r\nNu hoppas jag att detta slutar med att det verkliga\r\nelev-</pre><pre>och och föräldrainflytandet i skolorna ökar.</pre><pre>Överläggningen var härmed avslutad.</pre><pre>16 §  Svar på fråga 1993/94:571 om\r\nlektorstjänster vid gymnasieskolan</pre><pre>Anf. 106  Statsrådet BEATRICE ASK (m):</pre><pre>Herr talman! Ingrid Näslund har frågat mig vad jag\r\navser att göra för att vända utvecklingen när det\r\ngäller att öka rekryteringen till lektorstjänsterna på\r\ngymnasiet, och för att se till att skollagens\r\nbestämmelser om att kommunerna och landstingen\r\nskall sträva efter att anställa forskarutbildade lärare\r\nefterlevs.</pre><pre>Jag vill börja med att erinra om att staten genom\r\nden av riksdagen beslutade ansvarsfördelningen\r\nskall lägga fast kvalitetskrav, rättigheter och\r\nskyldigheter, definiera likvärdighet och i viss mån\r\nfinansiera skolväsendet. Kommunerna och\r\nlandstingen skall se till att invånarna har tillgång till\r\nutbildning av god kvalitet. Kommunerna och\r\nlandstingen har också det fulla ansvaret för\r\npersonalen i skolan.</pre><pre>Jag är väl medveten om det problem som Ingrid\r\nNäslund tar upp i sin fråga. Den statistik som Ingrid\r\nNäslund refererar till i sin fråga är heller inte ny för\r\nmig. Regeringen har ett flertal gånger pekat på\r\nbehovet av att fler forskarutbildade lärare anställs i\r\ngymnasieskolan och komvux. Vi har också vidtagit\r\nåtgärder för att öka rekryteringen. Regeringen\r\nföreslog i läroplanspropositionen att det i skollagen\r\nskall slås fast att kommunerna och landstingen skall\r\nsträva efter att anställa lärare med\r\nforskarutbildning. Riksdagen beslutade enligt\r\nregeringens förslag, och lagen träder i kraft den 1\r\njuli i år. Den senaste gången regeringen tog upp\r\nfrågan var i utvecklingsplanen för skolväsendet, där\r\nvi påtalade vikten av att följa effekterna av lagen.\r\nDet är då speciellt viktigt att följa tillgången på\r\nlektorer och omfattningen av kommunernas och\r\nlandstingens rekryteringsåtgärder.</pre><pre>Jag vill understryka det betydelsefulla i kontakter\r\nmellan universitet och högskolor och den\r\ngymnasiala utbildningen. Genom de krav som ställs\r\npå den gymnasiala utbildningen i läroplanen och i\r\nkursplanerna på att närma sig ett allt mer\r\nvetenskapligt sätt att tänka och arbeta ställs det\r\nockså större krav på lärarnas kompetens. Detta\r\nborde ge incitament till ytterligare kontakter\r\nmellan den gymnasiala utbildningen och den högre\r\nutbildningen. Ett exempel kan vara\r\nutbytestjänstgöring mellan gymnasieskolor och\r\nuniversitet och högskolor.</pre><pre>I detta sammanhang vill jag erinra om att\r\nregeringen ser allvarligt på det låga antalet\r\nforskarutbildade i landet och att vi därför har satt\r\nupp ett mål att fördubbla antalet doktorsexamina\r\ntill år 2000. Under de senaste åren har antalet\r\nlicentiat- och doktorsexamina ökat. Detta kan\r\nockså leda till att fler forskarutbildade söker\r\nlärartjänster inom den gymnasiala utbildningen.</pre><pre>Sammanfattningsvis ser jag, i likhet med Ingrid\r\nNäslund, allvarligt på rekryteringssituationen vad\r\ngäller antalet forskarutbildade i den gymnasiala\r\nutbildningen. Regeringen har dock vidtagit\r\nåtgärder för att öka antalet forskarutbildade lärare\r\ni gymnasieskolan och komvux. Vissa av dessa\r\nåtgärder har ännu inte trätt i kraft. Vi får nu\r\navvakta och genom Skolverkets uppföljning se om\r\nåtgärderna har avsedd effekt.</pre><pre>Anf. 107  INGRID NÄSLUND (kds):</pre><pre>Herr talman! Jag ber först att få tacka för svaret på\r\nmin fråga. Jag förstår att vi delar oron för att det\r\nfinns ett så pass litet antal lektorer inom\r\ngymnasieskolan. Det är riktigt som skolminister\r\nBeatrice Ask påpekar här, att denna regering\r\nverkligen har ansträngt sig för att öka antalet\r\nforskarutbildade. Det tycker jag är mycket positivt.</pre><pre>Det som oroar mig allra mest i det här\r\nsammanhanget är dock inte tillgången på\r\nmänniskor som skulle kunna fylla de vakanta\r\nlektorstjänsterna, utan det är den ovilja som\r\nkommunerna har visat när det gäller att anställa de\r\nkompetenta personer som redan finns. Därför finns\r\ndet också ett stort missnöje hos de människor som\r\nhar kostat på sig en forskarutbildning. Det är en\r\nmycket dyrbar utbildning. Den kräver inte bara\r\nstora uppoffringar ekonomiskt utan också en\r\nmycket stor arbetsinsats. Många som har skaffat sig\r\nen sådan utbildning befinner sig ändock i en sådan\r\nsituation att de inte får någon tjänst. I en hel del fall\r\nberor det på att det inte finns några tjänster att\r\nsöka, åtminstone inte där de är bosatta.</pre><pre>Jag har litet grand studerat förhållandena för ett\r\nsådant ämne som religion som har varit särskilt illa\r\nutsatt i många avseenden, även när det gäller\r\nlektorstjänster. Det har sagts mig att det i\r\nStockholm inte har utannonserats en lektorstjänst i\r\nreligion på över 20 år. Jag vet inte om den siffran\r\nstämmer. Jag har inte hunnit kontrollera den. Men\r\nom så är fallet är det verkligen besvärligt. Det har\r\ntidigare funnits tio tjänster. Nu finns det bara en\r\nkvar. I Malmö finns det en lektorstjänst eller\r\nmöjligen två.</pre><pre>Jag undrar hur uppföljningen av kommunernas\r\nrekryteringsåtgärder från Skolverkets sida ser ut\r\nför att den skall kunna påverka kommunerna. Vad\r\navser skolminister Beatrice Ask att göra för att\r\nkommunerna verkligen skall försöka att rekrytera?\r\nDet gör de uppenbarligen inte i dag.</pre><pre>Anf. 108  Statsrådet BEATRICE ASK (m):</pre><pre>Herr talman! Jag har pekat på att vi har slagit fast\r\nde krav som skall ställas på kommunerna och att\r\ndet kommer att träda i kraft inom kort. Det är klart\r\natt kommunerna måste få litet tid på sig att leva upp\r\ntill kraven. Därför är det svårt att säga om det\r\nkommer att bli någon effekt. I den utvecklingsplan\r\nför skolväsendet, som vi skall diskutera här i\r\nkammaren på torsdag, har vi för säkerhets skull\r\npekat på nödvändigheten av att följa upp det här.\r\nDet är inte skolministerns sak att bestämma hur\r\nSkolverkets uppföljning skall utformas mera\r\nkonkret. Men det är naturligtvis av intresse både\r\nför skolministern och för riksdagen att ta del av\r\nSkolverkets funderingar i denna fråga.</pre><pre>Utöver de beslut vi har fattat, tror jag att vi måste\r\nöka insikten generellt. Det gäller betydelsen av\r\nhögre akademisk utbildning, att man skall höja\r\nkompetensnivån i hela utbildningssystemet och\r\nvarför riksdagen anser att det är värdefullt med\r\nforskarutbildade lärare just på gymnasienivå. Det\r\när uppenbarligen så att den insikten inte finns. Det\r\nfinns nämligen en ovilja, och det går segt att rätta\r\ntill den brist som är så uppenbar i dag.</pre><pre>Jag tror att vi alla har ett stort ansvar i debatter och\r\ndiskussioner. Jag tror också att det handlar om att\r\nman måste försöka engagera lokala politiker. Var\r\noch en av oss, i riksdagen och regeringen, måste se\r\ntill att i alla våra kontakter med människor på lokal\r\nnivå lyfta fram det här beslutet som riksdagen har\r\nfattat. Vi måste se till att man i kommunerna\r\nfunderar över vad man gör eller vad man inte gör\r\nför att leva upp till de krav som vi har ställt för att\r\nfå hög kvalitet på den utbildning som ges till\r\nungdomarna på gymnasiet.</pre><pre>Anf. 109  INGRID NÄSLUND (kds):</pre><pre>Herr talman! Jag håller med om att det nog också\r\nhandlar om att öka medvetenheten ute i\r\nkommunerna. Det är tydligt och klart att man där\r\ninte har insikten att om man vill höja kvaliteten i\r\ngymnasieutbildningen måste det också finnas\r\nlektorer i de olika ämnena. Det innebär en oerhörd\r\nstimulans för alla lärare på skolan att det finns\r\nlektorer som man kan diskutera med när det gäller\r\nutvecklingsprocessen i skolan. Det har t.o.m.\r\nuttalats ifrån en del kommuners sida att lektorer\r\ninte för utvecklingen framåt i skolan. Det är\r\ntragiskt att så är fallet.</pre><pre>Jag undrar om skolministern har någon idé om hur\r\nman ifrån regeringens sida skulle kunna öka\r\nmedvetenheten. Nu har vi på sätt och vis frånhänt\r\noss möjligheterna att fatta beslut om ett visst antal\r\nlektorer. Det gjorde man förut, och man angav\r\nantalet till 3 000. Trots detta tjänstgör för\r\nnärvarande bara 1 200 lektorer.</pre><pre>Anf. 110  Statsrådet BEATRICE ASK (m):</pre><pre>Herr talman! Jag har många idéer om vad regering\r\noch riksdag kan göra om kommunerna inte rättar\r\nsig efter de beslut vi redan har fattat. Det vore\r\nkanske dumt att avslöja idéerna innan vi vet om de\r\nåtgärder vi nu har vidtagit fungerar.</pre><pre>Däremot vill jag säga att vi redan i dag gör en del\r\nför att höja den allmänna medvetenheten och\r\ninsikten om hur viktigt det här är. Det gör vi bl.a. i\r\ndet arbete som bedrivs kring Agenda 2000.\r\nFörutom att vi samlar in kunskap och synpunkter\r\npå utbildningssystemet som helhet från t.ex. olika\r\ninstitutioner, har vi anordnat ett antal regionala\r\nkonferenser. I dessa konferenser har företrädare\r\nför gymnasieskolor, högskolor och näringsliv\r\ndeltagit för att diskutera och skapa kontaktytor.\r\nBristen på kontaktytor gör att insikten är dålig. Jag\r\ntror att det faktiskt bidrar till att öka\r\nmedvetenheten i kommunerna och till att man kan\r\nhitta konkreta former för att nå varandra. En\r\nkonkret samarbetsform för gymnasiet och\r\nhögskolan är att se till att man har forskarutbildade\r\nlärare på skolorna.</pre><pre>Anf. 111  INGRID NÄSLUND (kds):</pre><pre>Herr talman! Jag skall inte säga så mycket mera.\r\nJag ber i stället att få tacka för det svar jag har fått.\r\nOm det skulle visa sig att det inte blir en verklig\r\nskärpning på det här området från kommunernas\r\nsida, efterlyser jag att vi skall vidta åtgärder så\r\nsnabbt som möjligt för att medvetenheten\r\nverkligen skall öka. Jag ber att få tacka för\r\nmeningsutbytet.</pre><pre>Anf. 112  Statsrådet BEATRICE ASK (m):</pre><pre>Herr talman! Det här är en av de frågor som ingår\r\ni den utvecklingsplan för skolväsendet som vi skall\r\narbeta med i höst -- om riksdagen lämnar sitt\r\ngodkännande. Det är klart att om utvärderingen\r\nvisar att problemen består får vi försöka hitta nya\r\nvägar.</pre><pre>Överläggningen var härmed avslutad.</pre><pre>17 §  Svar på fråga 1993/94:548 om ungdomars\r\nsommararbete</pre><pre>Anf. 113  Arbetsmarknadsminister BÖRJE\r\nHÖRNLUND (c):</pre><pre>Herr talman! Göte Jonsson har frågat mig vilka\r\nåtgärder jag avser att vidta för att bidra till att det\r\nfackliga motståndet mot ungdomars sysselsättning\r\nundanröjs.</pre><pre>Herr talman! Jag ser medverkan och bedömningar\r\nfrån arbetsmarknadens parter som viktiga inslag i\r\narbetsmarknadspolitiken. När det gäller de\r\narbetsmarknadspolitiska åtgärderna fordras en stor\r\nvilja till samverkan både från arbetsgivare på orten\r\noch från arbetstagarna. Det är viktigt att i första\r\nhand arbeta för ordinarie jobb.\r\nArbetsmarknadspolitiska åtgärder skall användas\r\nsedan alla möjligheter till reguljära anställningar\r\nhar prövats. I denna bedömning har parterna sin\r\nroll och bidrar till helhetsbilden.</pre><pre>Beträffande sommararbeten för ungdomar är det\r\nen särskild fråga. Även då gäller att inte\r\nundantränga de arbetstillfällen som regelmässigt\r\nuppstår som sommararbetsmarknad. Regeringen\r\nhar tagit bort de begränsningar för ungdomspraktik\r\nunder sommaren som funnits tidigare och överlåtit\r\nsådana bedömningar åt regionala och lokala\r\narbetsmarknadsorgan.</pre><pre>Att kommunerna försöker ordna arbetstillfällen\r\nunder en del av dagen under en kortare tid på\r\nsommaren för skolungdomar anser jag vara ett\r\nvällovligt initiativ som de fackliga organisationerna\r\nknappast borde ha invändningar emot. När det rör\r\nsig om mycket korta perioder, kan knappast dessa\r\nungdomar tränga ut reguljära arbeten och inte\r\nheller ersättas i enlighet med avtal. Det rör sig mer\r\nom socialt inriktade insatser som alla parter på en\r\nort borde kunna vara eniga om.</pre><pre>Anf. 114  GÖTE JONSSON (m):</pre><pre>Herr talman! Tack, arbetsmarknadsministern, för\r\nsvaret!</pre><pre>Orsaken till att jag har ställt denna fråga är att man\r\ni Sävsjö kommun har en mycket hög ambition när\r\ndet gäller att försöka ge ungdomar sysselsättning\r\nunder sommarlovet. Man har inventerat\r\narbetsmarknadssituationen. Man har sett vilka\r\nmöjligheter som finns i den egna kommunen att ge\r\nsysselsättning. Givetvis är man medveten om var\r\ngränsen går för vad som kan anses vara reguljärt\r\narbete. Dessa sysselsättningsåtgärder inkräktar\r\ninte på den reguljära arbetsmarknaden. Den\r\ntilltron måste vi visa kommunen och de\r\nbedömningar som görs i dessa sammanhang.</pre><pre>Nu har framför allt ett fackförbund definitivt sagt\r\nnej till att samarbeta i den här frågan. Det\r\nkomplicerar bilden, även om andra fackförbund\r\nhar varit positiva.</pre><pre>När vi befinner oss i en svår situation på\r\narbetsmarknaden och kritiken för arbetslösheten\r\nmot regeringen och kommunerna är skarp är det\r\nangeläget att de fackliga organisationerna inte\r\nmotarbetar goda initiativ. Därför finns det\r\nanledning för arbetsmarknadsministern att mer\r\ngenerellt titta på den här frågan.\r\nArbetsmarknadsministern kan inte gå in på ett\r\nenskilt fall, men han kan se på generella tendenser\r\ni sammanhanget.</pre><pre>Jag vill fråga arbetsmarknadsministern om det inte\r\nfinns anledning att noggrant inventera de fackliga\r\norganisationernas agerande på den här punkten\r\noch eventuellt också vidta åtgärder om det visar sig\r\natt man från fackligt håll motarbetar den här\r\nformen av positiva insatser som görs i kommunen.</pre><pre>Anf. 115  Arbetsmarknadsminister BÖRJE\r\nHÖRNLUND (c):</pre><pre>Herr talman! Som Göte Jonsson säger befinner vi\r\noss i en situation då många står utanför den\r\nordinarie arbetsmarknaden. Sommarjobben\r\nbehövs för redan utbildade och arbetslösa. Vi tror\r\natt det denna sommar blir en hygglig\r\nsommararbetsmarknad. Mycket talar för det.</pre><pre>Det som Göte Jonsson tar upp är en annan sak. Det\r\nhandlar om att ge litet yngre ungdomar och\r\nungdomar med sociala problem en möjlighet.\r\nKommunen gör en stor insats. För dagen kan jag\r\nvädja till samtliga fackliga organisationer att inte\r\nleva som i överhettningens tidevarv, under senare\r\ndelen av 80-talet. Situationen är en annan.</pre><pre>Jag är naturligtvis beredd att samtala om detta i de\r\nmer regelbundna möten och kontakter som då och\r\ndå förekommer. Jag kommer inom kort att träffa\r\narbetsmarknadens parter i ett större möte.</pre><pre>Anf. 116  GÖTE JONSSON (m):</pre><pre>Herr talman! Jag tackar för det. Jag tror att det\r\nskulle vara bra om arbetsmarknadsministern tar\r\nupp dessa frågor. Det gäller, precis som\r\narbetsmarknadsministern säger, jobb för ungdomar\r\nunder ferietid. Det är således ungdomar som inte\r\nkan gå ut på den reguljära arbetsmarknaden. Det\r\när angeläget att också dessa ungdomar får\r\nmöjlighet att känna på vad olika\r\nsysselsättningsuppgifter innebär.</pre><pre>Det har kommit utomordentligt positiva reaktioner\r\nfrån ungdomar på dessa initiativ. Därför finns det\r\nverkligen anledning att se över läget och att\r\nanalysera och diskutera med arbetsmarknadens\r\nparter. Detta är sociala insatser som är viktiga\r\nockså för ungdomarnas introduktion senare på den\r\nreguljära arbetsmarknadsmarknaden.</pre><pre>Jag tackar så mycket för svaret.</pre><pre>Överläggningen var härmed avslutad.</pre><pre>18 §  Svar på fråga 1993/94:563 om\r\nungdomsarbetslösheten</pre><pre>Anf. 117  Arbetsmarknadsminister BÖRJE\r\nHÖRNLUND (c):</pre><pre>Herr talman! Claus Zaar har frågat mig vilka\r\nåtgärder på kort och lång sikt jag avser att vidta för\r\natt nedbringa arbetslösheten bland ungdomar med\r\ntanke på att 130 000 ungdomar inom kort kommer\r\natt avsluta sin utbildning och söka arbete.</pre><pre>Regeringen ser utomordentligt allvarligt på\r\narbetsmarknadssituationen för ungdomar. Det är\r\nalltid de nytillträdande på arbetsmarknaden som\r\nhar det svårast att finna arbete i en lågkonjunktur.\r\nUngdomar har därutöver genom\r\narbetsmarknadslagstiftningens ''sist in, först ut'' fått\r\nbära en stor del av de nedskärningar som\r\npåbörjades i slutet av 1989.</pre><pre>Ungdomarna är en prioriterad grupp i\r\narbetsmarknadspolitiken på så sätt att deras andel\r\nav dem som deltar i arbetsmarknadspolitiska\r\nåtgärder skall överstiga deras andel av de\r\narbetssökande. Detta mål har nåtts, men i första\r\nhand är naturligtvis målet att ge ungdomar\r\nreguljära arbeten. Det är mycket viktigt att\r\nungdomars arbetslöshetsperioder är korta.</pre><pre>Regeringen har genom att förbättra möjligheterna\r\nför näringslivet nu lagt en stark grund för tillväxt\r\noch därmed nya arbetstillfällen. Det är av\r\navgörande vikt att skapa förutsättningar för en\r\nuthållig tillväxt i ekonomin. Tillväxt och\r\nstabilisering av svensk ekonomi är grunden för att\r\ndet skall utvecklas en fullgod ordinarie\r\narbetsmarknad.</pre><pre>Regeringen har också vidtagit åtgärer inom det\r\narbetsrättsliga området för att underlätta för de\r\nnytillträdande att komma in på arbetsmarknaden.\r\nProvanställningar har förlängts från tre eller sex\r\nmånader till tolv månader. Möjligheten har också\r\nförbättrats på motsvarande sätt när det gäller att\r\nanställa vid arbetstoppar i företag.</pre><pre>I höstas infördes det generella anställningsstödet\r\nsom ger arbetsgivarna avdrag på sociala avgifter för\r\ndem som anställts under 1994. AMS har med en\r\nkraftfull kampanj informerat bl.a. om detta stöd\r\noch om rekryteringsstödet, som innebär att en\r\narbetsgivare under sex månader kan få bidrag med\r\nupp till 65 % av sina lönekostnader om han eller\r\nhon anställer en arbetslös person. Dessa åtgärder\r\nberäknas bl.a. gynna ungdomar.</pre><pre>Ungdomspraktiken är en åtgärd på kort sikt. Den\r\nhar också nyligen ändrats så att det skall bli lättare\r\natt ge ungdomar praktik under sommarmånaderna.\r\nI dag finns ca 100 000 ungdomar i olika åtgärder,\r\nvarav ungdomspraktik är den största\r\narbetsmarknadspolitiska åtgärden. Över huvud\r\ntaget har aldrig någon regering varit i närheten av\r\natt satsa så mycket som den nuvarande gör på\r\narbetsmarknadspolitiken.</pre><pre>Med en långsiktig satsning på kompetens stärker\r\nregeringen vårt lands konkurrensförmåga, vilket i\r\nsin tur kommer att stärka vår ekonomi samtidigt\r\nsom det ger många ungdomar sysselsättning.\r\nRegeringen har utökat antalet utbildningsplatser på\r\nalla nivåer. Gymnasieskolan har utökats med\r\n40 000 platser, komvux med 25 000\r\nutbildningsplatser och folkhögskolorna med 10 000\r\nextra platser. Antalet studerande vid universitet\r\noch högskolor har ökat från ca 130 000 läsåret\r\n1990/91 till nära 180 000 läsåret 1993/94. Ungefär\r\n15 % av landets 19-åringar beräknas ha påbörjat en\r\nhögre utbildning under 1992/93 jämfört med något\r\nmer än 5 % på 1980-talet. På sikt har regeringen\r\nföreslagit att 20 000 fler studenter skall erbjudas\r\nutbildning efter gymnasieskolan, företrädesvis\r\nkvalificerad yrkesutbildning.</pre><pre>Arbetslösheten har minskat påtagligt under årets\r\nförsta månader och ligger nu lägre än vad den\r\ngjorde under samma period 1993. Även för\r\nungdomar har arbetslösheten sjunkit märkbart.\r\nÖvertidsuttaget inom industrin är det högsta som\r\nmäts sedan mätningarna började 1960, vilket talar\r\nför att det finns goda möjligheter för\r\nnyanställningar. Antalet lediga platser är i stadig\r\nuppgång och låg i april inte långt från 1990 års nivå.</pre><pre>Ungdomar har i dag det besvärligt på\r\narbetsmarknaden. Det gäller därför att\r\narbetsgivare, fackliga organisationer och över\r\nhuvud taget alla tar ett mycket stort ansvar för våra\r\nungdomars utbildning och jobb under de närmaste\r\nåren. Regeringens bedömning är att ungdomar\r\nkommer att vara efterfrågade på den svenska\r\narbetsmarknaden under större delen av de\r\nåterstående 90-talsåren.</pre><pre>Anf. 118  CLAUS ZAAR (nyd):</pre><pre>Herr talman! Jag ber att få tacka\r\narbetsmarknadsministern för svaret.\r\nÅtgärdspaketet är dock inte tillräckligt. Därför har\r\njag ställt frågan.</pre><pre>Det finns nästan en kvarts miljon arbetslösa\r\nungdomar till sommaren. 100 000, i stort sett, är\r\nredan i dag arbetslösa. Dessutom avslutar 130 000\r\nungdomar snart sin utbildning.</pre><pre>Det är något som är fel i samhället i dag. Man kan\r\njämföra arbetslösheten bland ungdomarna med\r\narbetslösheten bland 55--64-åringarna. Då finner\r\nman att arbetslösheten bland ungdomarna är cirka\r\nfyra gånger högre än bland 55--64-åringarna. Man\r\nmåste blanda in just den åldersgruppen för att\r\nkunna bereda plats. Vi måste börja diskutera hur\r\nungdomarna kan få utrymme på arbetsmarknaden.\r\nDet går kanske att få fram 50 000 platser genom\r\ntillväxt. Som det ser ut nu går det inte att få fram\r\nfler. Vi måste alltså göra förändringar när det gäller\r\nåldersgrupperna på arbetsmarknaden, så att det på\r\nnågot sätt blir lättare att ha ungdomar anställda och\r\nsvårare att ha 55--64-åringar anställda.</pre><pre>Är arbetsmarknadsministern intresserad av att\r\nfundera i de banorna?</pre><pre>Anf. 119  Arbetsmarknadsminister BÖRJE\r\nHÖRNLUND (c):</pre><pre>Herr talman! Som jag sade i svaret finns i dag ca\r\n100 000 ungdomar i olika åtgärder. 70 000 har varit\r\nöppet arbetslösa, varav en del i över fyra månader.\r\nDet sista, ''över fyra månader'', är något som vi\r\nmåste passa upp på. Längre arbetslöshetsperioder\r\nför unga människor är inte bra. Det är inte bra för\r\nnågon, men det är speciellt känsligt i unga år.</pre><pre>Från skolorna kommer det i vår ut ungefär 100 000\r\nungdomar. Men Claus Zaar hade kanske med att\r\ndet kommer ungdomar även från militärtjänsten.\r\nDå blir det ett något större antal.</pre><pre>Vi tror egentligen på en riktigt hygglig\r\nsommararbetsmarknad i vårt land, som suger upp\r\nen del arbetslösa. Men det råder inget tvivel om att\r\nvi kommer att få uppleva en\r\nsommararbetslöshetstopp genom det ovanligt stora\r\nutsläppet från skolorna. Ordinarie utbildningar och\r\nförlängda utbildningar slutar samtidigt.</pre><pre>Jag har träffat mycket tunga\r\narbetsgivarrepresentanter samt representanter för\r\nSmåföretagarnas Arbetsgivarorganisation och för\r\nfackliga organisationer för att diskutera hur man\r\nskall byta ut övertid och ta tag i jobbfrågorna.\r\nDetta är mycket viktigt. Jag är beredd att diskutera\r\nalla idéer på detta område. Så fort det bara går\r\nmåste vi åstadkomma en bra arbetsmarknad över\r\nhuvud taget men inte minst för ungdomarna.</pre><pre>Anf. 120  CLAUS ZAAR (nyd):</pre><pre>Herr talman! Det låter ju hoppfullt om vi kan\r\ndiskutera även en förändring, som innebär att 55-\r\nåringar och äldre, genom att de fick en förmånlig\r\nmöjlighet att lämna arbetsmarknaden frivilligt,\r\nkunde ge plats åt ungdomar. Jag skulle se det såsom\r\nen väldigt positiv sak, om arbetsmarknadsministern\r\nville ta upp detta resonemang. Man kan också\r\nkoppla resonemanget till att de 55-åringar och äldre\r\nsom slutar frivilligt skulle kunna bli lärare för\r\nungdomar. Företagen kan inte ta in arbetskraft,\r\neftersom man inte hinner lära upp den. Man måste\r\ni dag hitta ett system -- vi har föreslagit ett\r\nlärlingssystem -- som gör att ungdomarna kan\r\nkomma in i företagen och få en upplärd praktik så\r\natt de inte förorsakar problem i företagen.</pre><pre>Anf. 121  Arbetsmarknadsminister BÖRJE\r\nHÖRNLUND (c):</pre><pre>Herr talman! Claus Zaar tar upp pararbetet, dvs.\r\natt äldre lär ung. Litet av detta har Svanholm på\r\nABB tagit till sig, när han tar in en praktikant på\r\ntio anställda. Då skall de tio ha i uppdrag att lära ut\r\nså mycket som möjligt. På det sättet får 3 000\r\nungdomar arbete. Skanska följer med och tar, trots\r\nen mycket svår arbetsmarknad, emot tusen\r\nungdomar. Denna typ av diskussion pågår i alla\r\nstora företag. Jag hoppas att det skall leda framåt.\r\nBl.a. sådana här saker kommer vi att resonera om.</pre><pre>Anf. 122  CLAUS ZAAR (nyd):</pre><pre>Herr talman! Vi har dock den allvarliga situationen\r\natt så många ungdomar har varit arbetslösa väldigt\r\nlänge. Det måste hända någonting från regeringens\r\nsida så snart som möjligt. Läget är ohållbart.\r\nUngdomarna får egna normsystem och lever\r\nutanför samhället. Vi kan inte ha det som vi har det\r\nnu. Jag hoppas att arbetsmarknadsministern tar till\r\nsig förslaget att 55-åringar och äldre skall få\r\nmöjlighet att förmånligt lämna arbetsmarknaden.\r\nKan jag hoppas på något initiativ i den riktningen?</pre><pre>Anf. 123  Arbetsmarknadsminister BÖRJE\r\nHÖRNLUND (c):</pre><pre>Herr talman! Den frågan är inte så lätt. En för tidig\r\navgång med hela tio år innebär stora\r\nkostnadsåtaganden. Huvudinriktningen måste vara\r\natt man släpper in praktikanter och lärlingar samt\r\nökar kompetensen genom skolutbildning osv. Å\r\nandra sidan vet vi att pensionsåldern inte är 65 år.\r\nPå grund av förslitningsskador och ibland av\r\narbetsmarknadsorsaker är den egentliga\r\npensionsåldern 60 år, då man är slut och trött.</pre><pre>Anf. 124  CLAUS ZAAR (nyd):</pre><pre>Herr talman! Jag skulle vilja att\r\narbetsmarknadsministern tillsammans med övriga\r\nregeringsledamöter studerar just vad kostnaderna\r\när i dag och vad människorna i denna åldersgrupp\r\ngör. Jag tror att man kan få fram en finansiering på\r\ndagens samhällskostnader för den åldersgruppen,\r\nsom gör att det vore en förmån att få sluta vid 55\r\nårs ålder just i den nuvarande\r\narbetsmarknadskonjunkturen.</pre><pre>Överläggningen var härmed avslutad.</pre><pre>19 §  Svar på fråga 1993/94:569 om SJ:s\r\nverksamhet i Ånge</pre><pre>Anf. 125  Arbetsmarknadsminister BÖRJE\r\nHÖRNLUND (c):</pre><pre>Herr talman! Sigge Godin har frågat mig vilka\r\nåtgärder regeringen avser vidta för att SJ skall leva\r\nupp till sitt regionalpolitiska ansvar. Bakgrunden\r\ntill frågan är de planerade rationaliseringar av\r\nverksamheten i Ånge som SJ har aviserat.</pre><pre>Frågan ligger inom kommunikationsministerns\r\nansvarsområde. Han är emellertid förhindrad att\r\nvara i kammaren i dag, och eftersom dagens\r\nfrågestund är den sista under detta riksmöte,\r\nkommer jag att besvara frågan.</pre><pre>Ånge är en av de orter som berörs av SJ:s planerade\r\nrationaliseringar inom verkstads- och\r\ngodsverksamheten under den kommande\r\ntreårsperioden. Enligt uppgift från SJ är de\r\naviserade förändringarna ett led i arbetet med att\r\nomstrukturera och stärka vagnslasttrafiken, som\r\nutgör basen i SJ:s godsverksamhet och som för\r\nnärvarande går med förlust. SJ:s planerade\r\nomstrukturering innebär bl.a. att rangering och\r\nunderhåll koncentreras till färre orter. Detta\r\ninnebär att rangerbangårdsverksamheten i Ånge,\r\nBoden, Sundsvall och Nässjö avvecklas. Vidare\r\nkommer omfattningen av verksamheten i\r\nTomteboda stegvis att reduceras. Samtidigt\r\nkommer underhållsverksamheten att minska eller\r\navvecklas på motsvarande orter. Avvecklingen av\r\nrangeringen i Ånge baseras enligt SJ på att Ånge\r\nhar mycket få kunder i det egna närområdet. Ånge\r\när dessutom enligt SJ inte någon naturlig\r\nföreningspunkt i det nationella nätet av stora\r\ngodsflöden.</pre><pre>Totalt berörs ca 700 personer under en treårsperiod\r\nav de omstruktureringsåtgärder som vi här pratar\r\nom. Av dessa finns 120 i Ånge. Enligt uppgift från\r\nSJ kommer ingen personal att sägas upp utan att\r\nförst erbjudas alternativ.</pre><pre>Trots omfattande rationaliseringar under de gångna\r\nåren är SJ:s godstransportverksamhet i dagsläget\r\ninte lönsam. För att nå ett positivt resultat, vilket är\r\nen förutsättning för att vagnslasttrafiken skall\r\nkunna överleva på lång sikt, krävs enligt SJ en\r\nrationell verksamhet.</pre><pre>Enligt de uppgifter som inhämtats från SJ kommer\r\nomfattande åtgärder att vidtas för att minimera de\r\nnegativa effekterna för berörd personal och för\r\nberörda orter. Dessa åtgärder omfattar\r\npersonalpolitiska insatser i form av bl.a.\r\nomskolning, omplaceringsstöd och\r\nentreprenörsstöd. Vidare kommer SJ i samarbete\r\nmed berörda kommuner, AMS, Trygghetsstiftelsen\r\nm.fl. att arbeta för att finna alternativ sysselsättning\r\nutanför SJ.</pre><pre>Jag delar Sigge Godins uppfattning att de aviserade\r\nförändringarna innebär stora problem för bl.a.\r\nÅnge kommun. Det är därför angeläget att insatser\r\ngörs för Ånge. Kommunikationsministern har\r\nförklarat för mig att han avser att hålla sig\r\ninformerad om SJ:s arbete med det aviserade\r\nåtgärdsprogrammet.</pre><pre>Vad gäller mitt eget ansvarsområde,\r\narbetsmarknadspolitiken och regionalpolitiken, är\r\ninriktningen att eftersträva en breddning av\r\nnäringslivet i mindre kommuner och mindre orter\r\nsom av olika skäl har en ensidig näringslivsstruktur.\r\nDetta gäller också för Ånge kommun.</pre><pre>Anf. 126  SIGGE GODIN (fp):</pre><pre>Herr talman! Jag ber att få tacka statsrådet för\r\nsvaret. Jag beklagar att kommunikationsministern\r\ninte kan vara här och besvara frågan, för det är i\r\nförsta hand en fråga för honom. Men frågan är\r\nockså i högsta grad en regionalpolitisk fråga, varför\r\njag verkligen uppskattar att\r\narbetsmarknadsministern lämnar detta svar.</pre><pre>SJ:s varslade avveckling av lokverkstaden och\r\nrangerverksamheten i Ånge innebär att 120\r\npersoner mister jobbet. Medräknat de indirekta\r\neffekterna betyder det att det berör 700 personer.\r\nDet påverkar självfallet servicen i en glesbygd när\r\n700 av totalt 3 000 människor i kommunen drabbas.</pre><pre>Gymnasieskolan -- som har dåligt elevunderlag i\r\ndag -- hotas, och näringsidkarna i bygden får\r\nnaturligtvis sämre beläggning och hotas också. Det\r\ninnebär att det sker utflyttningar. Det är\r\noacceptabelt för Ånges räkning. Dessutom verkar\r\nbeslutet väldigt förhastat. Man har såvitt jag kan\r\nförstå inte övervägt frågan.</pre><pre>Om SJ avvecklar i Ånge kommer sannolikt\r\nvagnslasttrafiken i Norrland att upphöra. Det kan\r\nman inte heller acceptera av regionalpolitiska skäl.</pre><pre>Det står i svaret att kommunikationsministern skall\r\nhålla sig informerad. SJ säger att ingen skall ställas\r\narbetslös, utan erbjudas annat jobb. Ja, men det\r\nblir inte i Ånge. Det blir på annat håll i landet.</pre><pre>Det här räcker inte, som statsrådet förstår. Detta\r\nbesked räcker inte till människorna i Ånge. Vi\r\nmåste få ett klarare besked från regeringen. På\r\nvilket sätt tänker ni angripa frågan?</pre><pre>Anf. 127  Arbetsmarknadsminister BÖRJE\r\nHÖRNLUND (c):</pre><pre>Herr talman! Vi uppvaktades i går av Ånge\r\nkommun. Odell ställde upp hos mig.</pre><pre>Tyvärr finns inte SJ:s förslag redovisat. SJ har ju av\r\nriksdagen också fått ett regionalpolitiskt ansvar. Jag\r\nkommer mycket noga att analysera hur man har\r\nredovisat att man skall kunna upprätthålla det\r\nansvaret när SJ kommer med sitt dokument.</pre><pre>Eftersom jag inte kan debattera för\r\nkommunikationsministern får jag göra det på mitt\r\neget område. Där berörs dels kommunen, dels\r\njobben. Ånge är en utsatt liten kommun som med\r\nytterligare folkminskningar kanske riskerar sin\r\ngymnasieskola.</pre><pre>Ånge har sedan 50-talet förlorat 40 % av sin\r\nfolkmängd. Det är ungdomar som flyttar och gamla\r\nsom blir kvar. Eftersom livet inte är evigt blir det\r\nbekymmer på sikt om man inte kan bredda och\r\nupprätthålla den lokala arbetsmarknaden.</pre><pre>Det är självfallet så, att det är ett stort\r\nregionalpolitiskt intresse att få klart för sig hur man\r\nklarar transporterna i de två tredjedelar av vårt\r\nland som Norrland utgör. Den frågan har jag som\r\nregionalpolitiskt ansvarig minister all anledning att\r\nfölja.</pre><pre>Vi diskuterade denna fråga i går. Odell tar taget via\r\nSJ. En man från mitt departement håller sig\r\ninformerad.</pre><pre>Anf. 128  SIGGE GODIN (fp):</pre><pre>Herr talman! Det är alldeles riktigt som\r\narbetsmarknadsministern säger. Man har mist\r\nmånga arbetstillfällen i Ånge. Jag vill påminna om\r\natt kiseltillverkningen i Ljungaverk lades ned och\r\natt Posten successivt har trappat ned i Ånge. Nu\r\nkommer detta dråpslag från SJ.</pre><pre>Vi vet att det är drygt 10 mil till Sundsvall. Det är\r\ninte pendlingsavstånd. Människor måste flytta från\r\nÅnge. Därför måste någonting göras för att lösa\r\ndetta problem.</pre><pre>Om vagnslasttrafiken försvinner i Norrland är det\r\nen regionalpolitisk signal om att det kan bli\r\nminskade investeringar i järnvägsnätet i Norrland.\r\nAntlantbanan, som vi hoppas på, hänger på en skör\r\ntråd. Vad händer med Bothniabanan? Blir den av?</pre><pre>Jag skulle gärna fråga arbetsmarknadsministern\r\nföljande: Vilka regionalpolitiska effekter anser\r\nministern att signaler om att man inte skall\r\ninvestera i järnvägstrafiken i Norrland får? Det slår\r\nmot 58 % av Sveriges yta, förutom mot\r\nmänniskorna i Ånge. Det är oacceptabelt.</pre><pre>Anf. 129  Arbetsmarknadsminister BÖRJE\r\nHÖRNLUND (c):</pre><pre>Herr talman! Vi hade i går en regionalpolitisk\r\ndebatt i denna kammare med anledning av den nya\r\nregionalpolitiken, som behandlar det lilla och det\r\nstora. Nu resonerar vi om de stora\r\ninfrastrukturerna.</pre><pre>Det är av avgörande vikt att vi får tillväxt i hela vårt\r\nland. Moderna goda transportmöjligheter är allra\r\nviktigast för dem som har de allra längsta\r\navstånden. Detta gäller inte minst i ett\r\nEuropaperspektiv, men även i ett\r\nAtlantbaneperspektiv och med hänsyn till\r\nsamarbete med Norge och Trondheim osv.</pre><pre>Jag skall inte gå så mycket längre i denna debatt än\r\natt säga att det är en fråga som är mycket större --\r\nden gäller inte bara Ånge. Den gäller transporterna\r\npå järnväg i Norrland också.</pre><pre>Anf. 130  SIGGE GODIN (fp):</pre><pre>Herr talman! Statsrådet har av och till tidigare\r\nberättat att det finns utländska intressenter som vill\r\ninvestera i Sverige. Vi har på NUTEK haft ett antal\r\nsådana ärenden som har gällt investeringar\r\nhuvudsakligen i södra Sverige. Man skulle kunna\r\ntänka sig att både NUTEK och\r\nArbetsmarknadsdepartementet lade på ett kol och\r\nförsökte intressera de företag som har ett intresse\r\nav Sverige för att placera sig i Ånge.</pre><pre>Men det kräver också att SJ har en rationell\r\nverksamhet kvar där, så att man känner att det inte\r\när en avfolkningsbygd utan en inflyttningsbygd.\r\nDärför faller det här förslaget på sin orimlighet.\r\nDet kan inte gå till på detta sätt. SJ måste faktiskt\r\nfinnas där.</pre><pre>Från SJ:s sida investerade man för bara några år\r\nsedan väldigt kraftfullt i Ånge. SJ-chefen var där\r\noch talade vackert om att man skulle satsa på Ånge.\r\nBara något år efteråt slår han igen dörren, och det\r\när helt andra planer. Det är förödande för\r\nmänniskorna där uppe. Det är också förödande för\r\nnorrlänningarna att inte ha någon järnväg kvar som\r\när konkurrenskraftig.</pre><pre>Överläggningen var härmed avslutad.</pre><pre>20 §  Svar på fråga 1993/94:577 om teletaxorna\r\noch regional kostnadsbalans</pre><pre>Anf. 131  Arbetsmarknadsminister BÖRJE\r\nHÖRNLUND (c):</pre><pre>Herr talman! Christer Skoog har frågat mig om\r\nregeringen avser att ta initiativ för en regional\r\nkostnadsbalans vad gäller teletaxor i Blekinge.</pre><pre>Frågan ligger inom kommunikationsministerns\r\nansvarsområde, men eftersom denne är förhindrad\r\natt vara i kammaren i dag och dagens frågestund är\r\nden sista i detta riksmöte, besvarar jag frågan.</pre><pre>Regeringen har vidtagit flera åtgärder för att\r\nåstadkomma en rättvis tillgång till infrastruktur för\r\ntelefoni.</pre><pre>Först vill jag nämna telelagen, som syftar till att\r\nsäkerställa tillgång till telefoni och viss\r\ndatakommunikation i landets samtliga delar. För\r\natt tillse lagens efterlydnad har Post- och\r\ntelestyrelsen inrättats.</pre><pre>Tidigare i vår har statsministern inrättat en\r\nkommission för informationsteknologi -- IT-\r\nkommissionen.</pre><pre>Inom IT-kommissionens ram har såväl\r\nkommunikationsministern som jag initierat olika\r\nkartläggningar av tillgången till infrastruktur m.m.</pre><pre>Låt mig citera uppdraget till NUTEK:</pre><pre>Regeringen uppdrar åt Närings- och\r\nteknikutvecklingsverket (NUTEK) att översiktligt\r\nredovisa infrastrukturella förutsättningar för\r\ninformationsteknologianvändning i landets\r\nsamtliga delar.</pre><pre>I uppdraget skall också ingå att redovisa eventuella\r\nregionala skillnader i kostnader för användningen\r\nav infrastruktur, taxor, abonnemangs- och\r\nanslutningsavgifter.</pre><pre>Uppdraget skall genomföras i samråd med\r\nGlesbygdsmyndigheten och Konkurrensverket.</pre><pre>Uppdraget skall redovisas till regeringen senast den\r\n15 augusti 1994.</pre><pre>Anf. 132  CHRISTER SKOOG (s):</pre><pre>Herr talman! Jag vill tacka\r\narbetsmarknadsministern för svaret på min fråga.\r\nJag är glad att det är arbetsmarknadsministern som\r\nsvarar, eftersom jag ställde frågan till honom med\r\nanledning av att det är arbetsmarknadsministern\r\nsom har det huvudsakliga ansvaret i regeringen för\r\nregionalpolitiken.</pre><pre>Teletaxor i Blekinge är enligt min mening en\r\noerhört viktig regionalpolitisk fråga. Det kan inte\r\nvara riksdagens och regeringens mening att man på\r\nett monopolföretag som Telia AB själv skall sitta\r\noch bestämma vilka regionindelningar som skall\r\nske ute i vårt land. Det måste ändå vara fel ur\r\ndemokratisk synpunkt och ur rättvisesynpunkt.</pre><pre>Det måste vara vi valda politiker som efter moget\r\növervägande bestämmer framtida teletaxor och\r\nvilka ekonomiska förutsättningar det finns ute i\r\nregionerna för att kunna bedriva en för invånarna\r\nviktig verksamhet.</pre><pre>Telias förändring av taxorna från i år innebär att\r\ninvånarna i Sölvesborg drabbas av en i förhållande\r\ntill tidigare oerhört hög kostnad när de skall ta\r\nkontakt med länsmyndigheterna. De finns i\r\nresidensstaden Karlskrona i Blekinge. Ett samtal\r\nmellan Sölvesborg och Karlskrona kostar med de\r\nnya taxorna lika mycket som ett samtal mellan\r\nSölvesborg och Kiruna, för att ta en avlägsen ort.\r\nDet kan inte vara rimligt.</pre><pre>Jag tycker också att det är bra att\r\narbetsmarknadsministern har tagit detta initiativ.\r\nJag hoppas bara att NUTEK på så kort tid kan ta\r\nfram ett rättvisande beslutsunderlag, som\r\nmöjliggör att det blir rättvisare att telefonera i\r\nBlekinge län framöver.</pre><pre>Anf. 133  Arbetsmarknadsminister BÖRJE\r\nHÖRNLUND (c):</pre><pre>Herr talman! Uppdraget innebär att ge en totalbild\r\nav kostnaden för olika saker inom telefoniområdet.\r\nI det ingår också att studera kvaliteten på de\r\ntjänster som utförs. Uppdraget har en klar\r\nregionalpolitisk grund. Det är egentligen bara den\r\ngrunden uppdraget vilar på.</pre><pre>Det som har med denna moderna teknik att göra\r\nkommer att betyda mycket för hur olika regioner\r\nutvecklas framöver. Därför är det viktigt att\r\nuppfartsvägarna till de s.k. motorvägarna är\r\nungefär likartade och att taxorna är satta så att de\r\nkänns rättvisa och riktiga.</pre><pre>Anf. 134  CHRISTER SKOOG (s):</pre><pre>Herr talman! Med den nya teknikens hjälp kan vi\r\nvinna många fördelar ute i regionerna. Vi är väl alla\r\növerens om att hela Sverige skall leva och kunna\r\nutvecklas. Framför allt tror jag att livskvaliteten\r\nblir viktigare än någonsin, att man kan söka sin\r\nbostad och sitt arbete där man trivs.</pre><pre>Det är inte utan att man gör jämförelser när man\r\nser på vårt land. I Blekinge, som har 150 000\r\ninvånare, skulle det enligt min mening vara fullt\r\nmöjligt att ha ett riktnummerområde. Med den nya\r\nteknikens hjälp skulle man kunna ha t.ex.\r\nriktnummer 045. I 08-området finns ju ungefär 1,5\r\nmiljoner människor som kan ringa lokalsamtal. Jag\r\ntycker att det verkar orättvist och utgår från att\r\nstatsrådet tar initiativ till att rätta till det även för\r\noss i Blekinge.</pre><pre>Anf. 135  Arbetsmarknadsminister BÖRJE\r\nHÖRNLUND (c):</pre><pre>Herr talman! Sedan materialet har kommit in skall\r\njag, som Christer Skoog säger, se på hela landet och\r\nhela landets intresse att utvecklas.</pre><pre>Anf. 136  CHRISTER SKOOG (s):</pre><pre>Herr talman! Jag är nöjd med detta besked från\r\nBörje Hörnlund. Jag ser fram emot en behandling\r\nav denna fråga senare i höst, så att rättvisa och\r\ndemokrati i detta avseende också kan skapas i\r\nBlekinge.</pre><pre>Överläggningen var härmed avslutad.</pre><pre>21 §  Svar på fråga 1993/94:579 om arbetstagares\r\nkritik av arbetsgivare</pre><pre>Anf. 137  Arbetsmarknadsminister BÖRJE\r\nHÖRNLUND (c):</pre><pre>Herr talman! Monica Öhman har, som jag förstått\r\nfrågan, frågat mig om regeringen är beredd att vidta\r\nåtgärder för att de anställda skall slippa vara oroliga\r\nför repressalier när de kritiserar sin arbetsgivare.</pre><pre>När det gäller frågan om internt framförd kritik\r\neller ett utnyttjande av yttrandefriheten är eller\r\nskall kunna vara grund för uppsägning eller\r\navskedande vill jag säga följande.</pre><pre>Arbetsrättskommittén har, som ju Monica Öhman\r\nväl känner till, i sitt delbetänkande Ny\r\nanställningsskyddslag (SOU 1993:32) behandlat\r\nfrågan om uppsägning på grund av illojalitet och\r\nbeskrivit det rådande rättsläget.</pre><pre>Kommittén konstaterar bl.a. att den lojalitetsplikt\r\nen arbetstagare har inte hindrar denne från att föra\r\nfram intern kritik mot arbetsgivaren, utan tvärtom\r\nhar både arbetstagare och den fackliga\r\norganisationen en vidsträckt kritikrätt.</pre><pre>Kommittén föreslår en viss skärpt inställning i fråga\r\nom illojalitet, men inte såvitt avser möjligheten till\r\nkritik mot arbetsgivaren. Kommittén understryker\r\natt det inte får bli några ingrepp i den\r\ngrundlagsfästa yttrandefriheten. Den interna\r\nkritikrätten skall lämnas orörd så länge\r\narbetstagaren inte hemfaller åt hotelser eller\r\nliknande.</pre><pre>Det rättsläge som i dag råder såvitt avser\r\narbetsgivarens möjlighet att säga upp eller avskeda\r\nen arbetstagare som utnyttjar sin yttrandefrihet\r\neller framför intern kritik är således klart.\r\nRegeringen har inga planer på att föreslå några\r\nförändringar i detta avseende. Det finns således ett\r\ngott skydd i lagstiftningen.</pre><pre>Den frågeställning Monica Öhman tar upp är dock\r\nviktig.</pre><pre>Den otrygghet många känner i dag beror inte på\r\nförändringar i arbetsrätten utan på den arbetslöshet\r\nsom följt på 80-talets inflations- och\r\nspekulationsekonomi. Nu vänder det i ekonomin\r\nliksom på arbetsmarknaden. Framtiden tillhör de\r\nföretag och verksamheter som tillsammans med\r\nmedarbetarna tar till sig ny teknik och förändringar\r\npå marknaden samt utvecklar arbetsorganisationen\r\ni en konstruktiv dialog med syfte att nå samförstånd\r\noch inte konfrontation.</pre><pre>Jag avser att noga följa debatten och utvecklingen\r\noch välkomnar synpunkter och initiativ i frågan,\r\ninte minst från parterna på arbetsmarknaden.</pre><pre>Anf. 138  MONICA ÖHMAN (s):</pre><pre>Herr talman! Jag vill tacka statsrådet för svaret. Jag\r\nvill också säga att jag instämmer i\r\narbetsmarknadsministerns beskrivning av\r\nArbetsrättskommitténs delbetänkande och av den\r\nlagstiftning vi har. Jag vill uttrycka tillfredsställelse\r\növer att regeringen inte avser att förändra\r\nlagstiftningen på dessa områden. Jag förstår att det\r\nrör sig om den grundlagsfästa yttrandefriheten.</pre><pre>Jag tycker ändå att det finns anledning att känna\r\noro. Jag tar det som händer i dag ute på\r\narbetsplatserna som en intäkt för att det helt\r\nplötsligt blev legalt att säga upp människor eller\r\nhota dem med omplacering efter det att\r\ndelbetänkandet lades fram förra våren. Det var\r\nmycket massmedial debatt om huruvida\r\nlojalitetsbegreppet skulle vara eller icke vara och\r\nhur det skulle utformas. För mig, som deltog i detta\r\narbete, känns det som att man tog till sig denna\r\ndebatt men kanske inte läste de slutmeningar som\r\nArbetsrättskommittén kom fram till.</pre><pre>Jag tycker att vi har tillräckligt många exempel i dag\r\npå människor som är rädda, oroliga och inte vågar\r\nsäga vad de egentligen tycker på sin arbetsplats.\r\nMed det positiva svar som\r\narbetsmarknadsministern har gett mig i dag, tycker\r\njag att det är dags för den som är ytterst ansvarig\r\nför arbetsmarknaden att gå ut och tala om hur\r\nregeringen ser på denna fråga.</pre><pre>Anf. 139  Arbetsmarknadsminister BÖRJE\r\nHÖRNLUND (c):</pre><pre>Herr talman! Det gör jag rätt ofta, men det kanske\r\ninte blir något dundrande genomslag. Jag är helt\r\növertygad om att det medarbetarbegrepp som\r\nstegvis växer fram på många arbetsplatser och\r\nsättet att jobba med arbetsorganisationen, där\r\nleden avskaffas och man tillsammans tar ansvar och\r\nutför arbetsuppgifter, kommer att bli en stor svensk\r\nkonkurrensfördel.</pre><pre>Alla vet att det ibland är bekymmer på en\r\narbetsplats, men oftast går det bra. Det finns\r\ntillräckligt många som vill att man skall samarbeta\r\nför goda resultat, och det gör att jag tror på denna\r\npositiva utveckling, som kommer stegvis. Den\r\nkommer att bli till fördel för vårt land. Varken på\r\ndet ena eller andra stället är vi betjänta av rädda\r\nmedarbetare. Vi behöver positiva medarbetare.</pre><pre>Anf. 140  MONICA ÖHMAN (s):</pre><pre>Herr talman! Det hoppas jag verkligen. Om jag\r\nförsöker läsa de direktiv som\r\narbetsmarknadsministern gav\r\nArbetsrättskommittén, står det mycket om den\r\nenskilde arbetstagarens inflytande och att det skall\r\nstärkas. Ministern vill att vi skall fundera över\r\narbetsgivarens informationsskyldighet och hur man\r\nskall flytta ner den, så att den riktar sig till de\r\nanställda. Facklig verksamhet skall ske lokalt.\r\nFacket är medlemmarna, de anställda.</pre><pre>För att man skall uppnå det som jag utläser som\r\npositivt i direktiven måste människor våga säga vad\r\nde tycker. Annars kommer man inte fram. Då blir\r\ndet inte fråga om något samarbete heller.</pre><pre>Överläggningen var härmed avslutad.</pre><pre>22 §  Svar på fråga 1993/94:555 om lönevillkoren\r\ninom utrikesförvaltningen</pre><pre>Anf. 141  Utrikesminister MARGARETHA\r\nAF UGGLAS (m):</pre><pre>Herr talman! Pär Granstedt har frågat mig vilka\r\nåtgärder jag avser att vidta för att råda bot på\r\nmissförhållandena när det gäller lönevillkor för\r\nanställda inom utrikesförvaltningen.</pre><pre>Det är beklagligtvis korrekt som Pär Granstedt\r\nanför att UD har ett lägre löneläge än övriga\r\ndepartement. Detta har framkommit av statistiska\r\nundersökningar under senare år. Det finns flera\r\norsaker till detta förhållande. UD har av tradition\r\nhaft en låg extern personalrörlighet, vilket\r\ninneburit att marknadslönerna inte fått samma\r\ngenomslagskraft på UD-lönerna som på övriga\r\nlöner inom regeringskansliet. Vidare har\r\ningångslönerna för nyanställda på UD varit lägre än\r\ni övriga departement på grund av UD:s\r\naspirantsystem. De skillnader som kommit att\r\nuppstå mellan UD och övriga departement kan\r\ndelvis förklaras med hur den gemensamma\r\nlönepotten fördelats inom regeringskansliet.</pre><pre>De fackliga organisationerna på UD har uppvaktat\r\nbåde mig och mina statsrådskolleger på UD samt\r\nutrikesutskottet och påtalat UD-tjänstemännens\r\nlöneeftersläpning. Jag uppdrog därför för en tid\r\nsedan åt UD:s administrativa chef att utreda\r\nmöjligheterna att rätta till löneeftersläpningen.</pre><pre>Enligt de beräkningar som gjorts inom UD skulle\r\ndet krävas ca 25 miljoner kronor för att anpassa\r\nUD-lönerna till genomsnittsnivån i övriga\r\ndepartement. I det statsfinansiella läge som för\r\nnärvarande råder finns inget utrymme att avsätta\r\nnya budgetmedel av denna storleksordning.</pre><pre>Trots detta hoppas jag att vi med hjälp av andra\r\nåtgärder skall kunna åstadkomma vissa\r\nförbättringar. För det första bör det i årets\r\nlöneförhandlingar finnas möjlighet att förbättra det\r\ngenomsnittliga löneläget på UD.</pre><pre>För det andra avser jag pröva i vilken utsträckning\r\ndet är möjligt att genom rationaliseringar och\r\neffektiviseringar inom UD:s förvaltningsanslag\r\nfinansiera UD:s behov av lönestrukturella\r\nåtgärder.</pre><pre>Skall vi, som Pär Granstedt så riktigt påpekar,\r\nkunna upprätthålla den höga kvaliteten som\r\nkännetecknar svensk utrikesförvaltning och\r\nmotverka svårigheter att rekrytera och behålla\r\nkvalificerad personal krävs åtgärder som inom\r\nrimlig tid förbättrar UD:s löneläge.</pre><pre>Anf. 142  PÄR GRANSTEDT (c):</pre><pre>Herr talman! Jag vill tacka utrikesministern för\r\nsvaret på min fråga. Det innehöll naturligtvis inget\r\nlöfte om att här och nu lösa problemet. Men jag\r\nkonstaterar ändå att vi har samma uppfattning om\r\nproblemets storlek och vikt samt nödvändigheten\r\natt finna en lösning.</pre><pre>Det är naturligtvis inte en acceptabel situation att\r\nett departement lönemässigt är så kraftigt\r\ndiskriminerat gentemot andra departement. Också\r\ni detta fall bör det gälla något slags likalönsprincip.\r\nMan kan snarare hävda att om det skulle vara en\r\nskillnad mellan Utrikesdepartementet och andra\r\ndepartement kanske den borde gå i motsatt\r\nriktning. Anledningen är de speciella\r\narbetsförhållanden som råder.</pre><pre>Eftersom det ingår omfattande utlandstjänstgöring\r\noch varvad utlands- och hemmatjänstgöring i de\r\nåtaganden som UD:s anställda har utsätts de för\r\nspeciella påfrestningar. Detta kompenseras i någon\r\nmån vid utlandstjänstgöring genom de speciella\r\nersättningar som då utgår, även om de nu kraftigt\r\nhar urgröpts genom kronkursens fall. Men vid\r\ntjänstgöring här hemma utsätts de för speciella\r\npåfrestningar, t.ex. genom att det ofta är svårt för\r\nmedföljande att få jobb direkt när de kommer hem.\r\nDet innebär att man i många UD-familjer är\r\nberoende av en familjeförsörjare.</pre><pre>När man kan konstatera att det förekommer att\r\nUD-familjer tvingas till kompletterande socialhjälp\r\nför att klara sin ekonomi, inser man att det är en\r\norimlig situation som har uppstått.</pre><pre>Därför är det viktigt att återställa rättvisa och\r\nkanske också att tänka litet extra på den speciella\r\nsituation som UD-familjerna befinner sig i. De\r\nUD-anställda måste alltså ges hög prioritet i\r\nkommande löneförhandlingar.</pre><pre>Anf. 143  Utrikesminister MARGARETHA\r\nAF UGGLAS (m):</pre><pre>Herr talman! Jag tackar Pär Granstedt för hans\r\nfråga, därför att den belyser den icke acceptabla\r\nlöneeftersläpning som faktiskt gäller för UD-\r\npersonalen.</pre><pre>Jag vill bara ta tillfället i akt att säga att UD:s\r\nledning finner att denna löneeftersläpning icke är\r\nacceptabel.</pre><pre>Anf. 144  PÄR GRANSTEDT (c):</pre><pre>Herr talman! Jag tycker att det är en viktig\r\nmarkering som utrikesministern nu gör. Det inger\r\nvissa förhoppningar inför framtiden.</pre><pre>Denna fråga har naturligtvis också att göra med den\r\nlångsiktiga kvaliteten i utrikesförvaltningen. Vi kan\r\nvara stolta över att vi har en utrikesförvaltning med\r\nen mycket hög kvalitet. Jag har också i det\r\nförgångna en viss erfarenhet av denna\r\nutrikesförvaltnings sätt att arbeta och kan därför\r\nvitsorda detta. Trots lönesituationen har kvaliteten\r\nbestått på grund av lojaliteten och intresset hos\r\nmedarbetarna. Men långsiktigt är risken stor att\r\nkvaliteten urgröps, om man inte får rimliga\r\nlönevillkor som dels är rättvisa och dels tar hänsyn\r\ntill de speciella förhållanden som råder.</pre><pre>Därför tar jag det som utrikesministern nu säger\r\nsom en utfästelse att regeringen kommer att ge hög\r\nprioritet åt att klara av problemet inom en rimlig\r\ntid.</pre><pre>Anf. 145  Utrikesminister MARGARETHA\r\nAF UGGLAS (m):</pre><pre>Herr talman! Jag delar Pär Granstedts\r\nbedömningar. I utrikesledningen kommer vi att\r\njobba för att göra vad vi kan för att rätta till\r\nförhållandena.</pre><pre>Överläggningen var härmed avslutad.</pre><pre>23 §  Svar på fråga 1993/94:558 om Kambodja</pre><pre>Anf. 146  Utrikesminister MARGARETHA\r\nAF UGGLAS (m):</pre><pre>Herr talman! Hans Göran Franck har frågat mig\r\nvilka åtgärder regeringen avser vidta för att stödja\r\nden kambodjanska regeringens strävan efter fred\r\noch utveckling.</pre><pre>Låt mig först säga att jag är glad att få detta tillfälle\r\natt besvara en fråga om just Kambodja eftersom\r\njag, liksom biståndsministern, bara för någon vecka\r\nsedan direkt kunde informera mig om läget i landet\r\nunder min kambodjanske kollegas besök här. Från\r\nsvensk sida fick vi då också tillfälle att uttrycka vårt\r\nstöd för den kambodjanska statsledningens och\r\nregeringens strävan mot fred och demokrati.</pre><pre>Valet i maj 1993 blev en glädjande framgång för de\r\ndemokratiska krafterna i Kambodja och därmed\r\nför den FN-stödda fredsprocessen i landet. Trots\r\nhot och obstruktion från Röda khmererna, och våld\r\nutövat av andra antidemokratiska krafter, gick\r\nfolket till valurnorna för att landet skulle få en\r\ndemokratiskt vald regering.</pre><pre>Dess värre har utvecklingen i Kambodja inte på\r\nlångt när motsvarat de förhoppningar som väcktes\r\ngenom valen. Bristen på fred och framåtskridande\r\ndrabbar inte bara försörjningen utan även\r\ndemokratiska institutioner, rättsväsendet och\r\nstatsförvaltningen. Stridigheterna mellan de dåligt\r\nutrustade och ibland illa disciplinerade\r\nregeringsstryktorna och de röda khmererna böljar\r\nfram och tillbaka, med risk för nya\r\nflyktingströmmar. Kambodja har kanske det\r\nstörsta beståndet i världen av utlagda minor.</pre><pre>I sina försök att tämja eller neutralisera de\r\ndestruktiva krafterna fördes på kung Sihanouks\r\ninitiativ samtal mellan representanter för regering\r\noch parlament och Khmer Rouge-ledarna i\r\nPyongyang kring senaste veckoslutet. Glädjande\r\nnog rapporteras vissa framsteg från samtalen,\r\nsåsom möjligheten av en fredsöverenskommelse.\r\nFöre mötet hade kungen ökat pressen på Röda\r\nkhmererna genom att begära militär och annan\r\nhjälp från några ledande nationer. Från svensk sida\r\nföljer vi med stor uppmärksamhet utvecklingen av\r\ndessa försök att eliminera hotet från de röda\r\nkhmererna.</pre><pre>Herr talman! Fred och utveckling hänger särskilt\r\nnära samman i Kambodja. Den stora fattigdomen\r\npå landsbygden kan, trots minnena av alla\r\nbegångna vedervärdigheter, utnyttjas av Röda\r\nkhmererna.</pre><pre>Vårt bistånd till Kambodja, som uppgår till\r\nomkring 100 miljoner kronor årligen och är inriktat\r\npå humanitära insatser och återuppbyggnad, har\r\ndärför även stor betydelse för att skapa betingelser\r\nför fred. Vi anser att vi genom detta bistånd stödjer\r\nkung Sihanouks och den kambodjanska\r\nregeringens fredsansträngningar. Inte minst är\r\nminröjningsprogrammet, till vilket Sverige bidrar,\r\nnödvändigt för att få till stånd en utveckling över\r\nhuvud taget på den kambodjanska landsbygden.\r\nSom regeringen anför i budgetpropositionen bör\r\nbiståndet framöver inriktas på långsiktigt\r\nsamarbete under förutsättning att utvecklingen\r\nleder till politisk och ekonomisk stabilitet.</pre><pre>Anf. 147  HANS GÖRAN FRANCK (s):</pre><pre>Herr talman! Jag tackar utrikesministern för svaret.</pre><pre>Det är bra att utrikesministern och\r\nbiståndsministern haft detta besök av den\r\nkambodjanska regeringen. Jag hoppas att\r\nkontakterna med Kambodjas regering skall\r\nfortsätta. Det är utomordentligt viktigt att ha dessa\r\nkontakter, inte bara för att få information utan\r\nockså för att Sverige på ett bättre sätt skall kunna\r\nstödja fredsansträngningarna och\r\ndemokratisträvandena.</pre><pre>Det gäller också att söka skaffa sig så bra\r\ninformation som möjligt, för att kunna agera mera\r\npå den internationella arenan. Den fråga som nu\r\nstår i brännpunkten är om det är möjligt att skapa\r\nvapenvila. Utrikesministern uttrycker en viss\r\noptimism om de möjligheterna, och ingen skulle\r\nvara gladare än jag om det gick att få en stabil\r\nvapenvila, som sedan kunde leda till en\r\nfredsöverenskommelse. Men vi har ju många\r\nmissräkningar att ta hänsyn till när det gäller Röda\r\nkhmererna.</pre><pre>Därför är min fråga till utrikesministern hur hon ser\r\npå de FN-sanktioner som nu gäller och om hon är\r\nberedd att agera på något sätt för ett förstärkande\r\nav dem.</pre><pre>Till slut vill jag ställa frågan hur utrikesministern\r\nser på Thailands agerande. Det kommer ju ständigt\r\nrapporter om att Thailand spelar en roll som är\r\nnegativ i det här sammanhanget.</pre><pre>Anf. 148  Utrikesminister MARGARETHA\r\nAF UGGLAS (m):</pre><pre>Herr talman! Som jag sade i mitt svar, verkar det\r\nsom om överläggningarna i Pyongyang gav vissa\r\nframsteg, och detta är naturligtvis glädjande. Det\r\när också så, som vi klart kan konstatera, att tiden\r\ninte har verkat för Röda khmererna, utan tvärtom\r\nblir de alltmera politiskt isolerade.</pre><pre>Den multilaterala säkerhetspolitiska dialog som är\r\npå väg att byggas upp inom ramen för Asean visar\r\nockså att det inte finns något stöd för Röda\r\nkhmererna, medan däremot Kambodjas valda\r\nregering, enligt vad utrikesministern berättade för\r\nmig, söker ett allt närmare samarbete med Asean.\r\nDet innebär också att det allmänna internationella\r\nstödet och grannländernas stöd för Kambodjas\r\nregering ökar.</pre><pre>Dock är det -- det vill jag gärna hålla med Hans\r\nGöran Franck om -- viktigt dels att FN-\r\nsanktionerna respekteras, dels att länderna i\r\nKambodjas grannområde, som inkluderar\r\nThailand, iakttar det internationella samfundets\r\nuppfattning vad gäller Röda khmerernas isolering.\r\nDär finns det naturligtvis en hel del övrigt att\r\nönska.</pre><pre>Anf. 149  HANS GÖRAN FRANCK (s):</pre><pre>Herr talman! Det är just på den punkten som det\r\nfinns en spricka, som har lett till att Röda\r\nkhmererna har kunnat göra mycket vinstgivande\r\naffärer och dessutom skaffa sig militär utrustning.\r\nVi kan inte bortse från det faktum att de, efter det\r\natt FN-soldaterna lämnade Kambodja, har vidgat\r\nsitt territorium högst väsentligt. Det är det här som\r\när så oroande.</pre><pre>Kung Sihanouk uttrycker sig olika vid olika\r\ntillfällen, men jag vill nämna att han den 31 maj\r\nsade att han var synnerligen pessimistisk. Jag vet\r\ninte hur allvarligt vi skall se på det, men det är ändå\r\nmycket viktigt att vi agerar för att ytterligare skärpa\r\nRöda khmerernas isolering.</pre><pre>Vad gäller biståndet undrar jag om utrikesministern\r\nräknar med att kunna vidga detta bistånd från\r\nsvensk sida.</pre><pre>Anf. 150  Utrikesminister MARGARETHA\r\nAF UGGLAS (m):</pre><pre>Herr talman! Som jag nämnde tidigare, ger vi\r\nårligen 100 miljoner kronor till Kambodjas\r\nutveckling. Hans Göran Franck känner väl till att\r\n30 miljoner kronor går till Unicef och att vi också\r\nger bidrag till UNDP och FAO. Jag tycker att det\r\när bra att vi är en av de större givarna till det MR-\r\nprogram som FN:s center för mänskliga rättigheter\r\ndriver i Kambodja. Minröjningsfrågan är\r\nnaturligtvis också viktig, där det finns vissa utsikter\r\natt svensk teknik kommer att kunna öka våra\r\nmöjligheter att göra betydande insatser.</pre><pre>Anf. 151  HANS GÖRAN FRANCK (s):</pre><pre>Herr talman! Jag har här ett papper som visar\r\nfördelningen på biståndet, och jag tycker att det är\r\nväl avvägt, med hänsyn till att det rör sig om 97\r\nmiljoner kronor.</pre><pre>Utrikesministern säger i svaret till mig att biståndet\r\nbör ''framöver inriktas på långsiktigt samarbete\r\nunder förutsättning att utvecklingen leder till\r\npolitisk och ekonomisk stabilitet''. Är det här en\r\nöppning, som innebär att utrikesministern kan\r\ntänka sig också andra former av bistånd?</pre><pre>Jag vill vidare fråga utrikesministern om en sak som\r\nvi diskuterar mycket, och det är krigsförbrytelser.\r\nHur ser utrikesministern på de krigsförbrytelser\r\nsom har begåtts i Kambodja? Det kan hända att det\r\när viktigt att sätta Röda khmererna under press,\r\ninte bara genom sanktioner utan kanske också\r\ngenom en krigsförbrytardomstol, som det kan bli\r\nfråga om.</pre><pre>Anf. 152  Utrikesminister MARGARETHA\r\nAF UGGLAS (m):</pre><pre>Herr talman! Jag anser naturligtvis att\r\nkrigsförbrytelserna är förfärliga och skändliga.\r\nMen jag ser det ändå som en uppgift för framför allt\r\nKambodjas demokratiskt och lagligt valda regering\r\natt hantera de frågorna. MR-rådet kan säkert också\r\nha sin betydelse vid den hanteringen.</pre><pre>Jag vill inte på detta stadium göra några utfästelser\r\nom annorlunda bistånd. Det är min kollega Alf\r\nSvenssons uppgift. Däremot kan jag understryka\r\natt det förs en politisk dialog och riktas en politisk\r\nuppmärksamhet på detta från den svenska\r\nregeringens sida, även i samtal som jag har fört med\r\nandra viktiga länder under den senaste tiden.</pre><pre>Anf. 153  HANS GÖRAN FRANCK (s):</pre><pre>Herr talman! Sammanfattningsvis vill jag gärna\r\nsäga att jag tycker att det finns mycket positivt i det\r\nsom utrikesministern har sagt här i dag. Det är\r\nockså viktigt att det råder ett brett samförstånd om\r\nen aktiv politik för Kambodjas sak. Vissa länder\r\nkommer i bakgrunden, till förmån för andra\r\nkonflikthärdar ute i världen som är välkända.</pre><pre>Det är därför angeläget att vi tar vårt ansvar och\r\naktiverar oss i den här mycket långvariga\r\nkonflikten, som har drabbat människor så ohyggligt\r\nhårt, med kanske ett av de värsta folkmorden i\r\nhistorien.</pre><pre>Överläggningen var härmed avslutad.</pre><pre>24 §  Svar på frågorna 1993/94:559 och 575 om\r\nden kurdiska frågan i FN, m.m.</pre><pre>Anf. 154  Utrikesminister MARGARETHA\r\nAF UGGLAS (m):</pre><pre>Herr talman! Gustaf von Essen har frågat mig vilka\r\nåtgärder jag avser vidta för att medverka till att den\r\nkurdiska frågan kommer upp på dagordningen i FN\r\noch andra internationella organ. Hans Göran\r\nFranck har frågat mig vilka åtgärder jag avser vidta\r\ni internationella organ för att uppnå fred och\r\nmänskliga rättigheter för den kurdiska\r\nbefolkningen. Jag besvarar frågorna i ett\r\nsammanhang.</pre><pre>Som utrikesutskottet i sitt betänkande om\r\nmänskliga rättigheter m.m. (1993/94:UU26)\r\nkonstaterat är frågan om kurdernas situation\r\nmångfacetterad och komplex. Eftersom kurderna,\r\nliksom många andra minoriteter i denna region,\r\nbefolkar ett område som sträcker sig över flera\r\nstatsgränser -- i kurdernas fall främst Turkiets,\r\nIrans, Iraks och Syriens -- betingas deras situation\r\nav väsentligt olika förutsättningar beroende på i\r\nvilken del av detta område de lever. Detta har\r\npräglat den internationella behandlingen av\r\nkurdfrågan.</pre><pre>Eftersom Turkiet tillhör den europeiska\r\nländerfamiljen diskuteras frågan om kurdernas\r\nställning i landet bl.a. i ESK och Europarådet.</pre><pre>Regeringens syn på frågan har kommenterats från\r\ndenna talarstol vid ett flertal tillfällen under våren,\r\nsenast den 3 maj. Vad som har sagts vid dessa\r\ntillfällen gäller ännu. Regeringen påpekar ständigt\r\ni kontakterna med Turkiet vikten av respekt för\r\nmänskliga rättigheter och vår önskan om en fredlig\r\nlösning på kurdfrågan. Turkiet har en rätt att\r\nbekämpa terrorism, men det är nödvändigt att\r\ndetta sker inom ramen för de demokratiska\r\nprinciperna i en rättsstat.</pre><pre>De nordiska länderna föreslog vid en uppvaktning i\r\nslutet av mars av den turkiska representationen vid\r\nESK i Wien att Turkiet bjuder in en ESK-mission.\r\nDenna skulle bl.a. studera uppgifterna om en\r\nförsämring av situationen i fråga om mänskliga\r\nrättigheter och användandet av tortyr i landet. Så\r\nhar ännu inte skett, och vi avser därför följa upp\r\nfrågan.</pre><pre>Sveriges representant i Europarådets\r\nställföreträdarkommitté framförde senast i mars\r\nregeringens oro över häktningen av flera\r\nparlamentsledamöter ur den prokurdiska\r\npartigruppen DEP. Detta uttalande vann då stöd\r\nfrån flera andra länder.</pre><pre>Sverige tog i ett anförande vid årets möte med FN:s\r\nkommission för de mänskliga rättigheterna upp\r\nsituationen i sydöstra Turkiet.</pre><pre>Den svåra ekonomiska och politiska situationen i\r\nIran och Irak drabbar i hög grad ländernas kurdiska\r\nbefolkningar. I Irak har genom säkerhetsrådets\r\nbehandling av frågan en del av de områden som\r\nbebos av kurder getts ett särskilt skydd i resolution\r\n688 och beslutet att upprätta en säkerhetszon i\r\nnorra Irak. Försörjningssituationen i Irak är\r\nallvarlig och har i norra delen av landet ytterligare\r\nförvärrats av den irakiska regeringens blockad av\r\nsäkerhetszonen. På grund av interna kurdiska\r\nstridigheter inom zonen och väpnade spänningar\r\nvid gränserna mot Turkiet och Iran är situationen i\r\ndag särskilt svår.</pre><pre>Att Irak ännu inte uppfyllt säkerhetsrådets krav för\r\natt de ekonomiska sanktionerna skall upphävas,\r\nsamt dess ovilja att utnyttja möjligheterna som\r\nsanktionerna ger till import av livsmedel och\r\nmedicin, har lett till att situationen för landets\r\nbefolkning är svår. Sverige rättar sig som bekant\r\nefter FN:s säkerhetsråds beslut. Rådet beslutade\r\nsenast förra veckan att sanktionerna tills vidare\r\nkvarstår oförändrade. Sverige följer nära\r\ndiskussionerna i säkerhetsrådet om när Irak kan\r\nanses ha uppfyllt villkoren för att sanktionerna skall\r\nhävas.</pre><pre>Sverige har under innevarande budgetår beslutat\r\nom bidrag om sammanlagt 55 miljoner kronor till\r\nFN:s humanitära biståndsprogram, som i synnerhet\r\när inriktat på norra Irak, samt om ytterligare 20\r\nmiljoner kronor till den vaktstyrka som patrullerar\r\nsäkerhetszonen och eskorterar biståndskonvojer.\r\nBidrag har dessutom lämnats till enskilda\r\norganisationer för insatser i området.</pre><pre>I FN:s generalförsamling och kommissionen för de\r\nmänskliga rättigheterna är Sverige\r\nmedförslagsställare till de återkommande\r\nresolutioner som kommissionen och församlingen\r\nantar om Irak och Iran. Särskilda rapportörer har\r\nutsetts för MR-situationen i de båda länderna, och\r\nSverige kommer att fortsätta kräva att dessa\r\nrapportörer ges möjlighet att besöka länderna och\r\nfullgöra sina uppdrag. Senast vid årets möte med\r\nMR-kommissionen tog vi i ett anförande särskilt\r\nupp förtrycket mot kurderna i Irak.</pre><pre>Således har Sverige aktivt verkat för att kurdernas\r\nutsatta situation behandlas i internationella organ,\r\noch regeringen kommer att fortsätta att på lämpligt\r\nsätt och i lämpliga forum verka för att kurdernas\r\nmänskliga rättigheter och minoritetsrättigheter\r\nrespekteras.</pre><pre>Anf. 155  GUSTAF VON ESSEN (m):</pre><pre>Herr talman! Ett varmt tack för ett uttömmande\r\nsvar som det fanns många positiva inslag i. Som\r\nutrikesministern har sagt är det en oro i det irakiska\r\nKurdistan. Man kan se embryot till en tragisk\r\nutveckling med risk för stora spridningseffekter.\r\nNär man diskuterar t.ex. flyktingpolitik brukar\r\nman tala om ''early warning system'', som innebär\r\natt man ser att stormklockorna ringer. I det här\r\nfallet ringer verkligen stormklockorna. Det gör att\r\nman måste lägga ned mycket stor kraft och ta\r\nmånga initiativ för att försöka stabilisera\r\nsituationen.</pre><pre>I detta kurdiska autonoma område finns det en\r\nansats till demokrati. Det är en skör planta, men\r\nansatserna finns ändå. Man är helt beroende av\r\nFN:s stöd. Om FN:s övervakning över området\r\nupphör faller dessa ansatser till demokrati samman.\r\nDet är naturligtvis ytterst viktigt att\r\nutrikesministern klart deklarerar att vi på alla sätt\r\nmåste se till att FN tar ett ansvar och ger en garanti,\r\nså att människorna i det irakiska Kurdistan också\r\nfortsättningsvis kan uppleva en viss trygghet och ett\r\nsjälvstyre. En sådan deklaration inte bara här utan\r\nockså i många andra sammanhang vore ytterst\r\nvälkommen.</pre><pre>Finns det en möjlighet att så småningom koppla\r\navvecklingen av sanktionerna till en sorts\r\npermanent garanti både från Saddam Husseins sida\r\noch från FN:s sida för att kurdernas självstyre kan\r\nbevaras och bevakas? Om detta område\r\ndestabiliseras, faller i stort sett hela kurdernas sak.\r\nJag tror att kurderna själva inser att experimentet i\r\nnorra Irak måste lyckas. Annars kommer\r\ntragedierna och spridningseffekterna att bli väldigt\r\nstora.</pre><pre>Anf. 156  HANS GÖRAN FRANCK (s):</pre><pre>Herr talman! Också jag ber att få tacka\r\nutrikesministern för svaret. Jag vill koncentrera\r\nmig på situationen för kurderna i Turkiet.</pre><pre>I en alldeles färsk rapport kan man läsa att under\r\nden senaste månaden har tusentals kurder flytt från\r\nTurkiet över bergen till Irak. Sedan början av mars\r\nhar ca 4 200 turkiska kurder tagit sig över gränsen i\r\nen takt av ca 20 familjer om dagen. Antalet är\r\nbetydligt mindre än vad det var för några år sedan\r\ndå jag tillsammans med andra riksdagsledamöter\r\nbesökte Turkiet och Irak. Ändå förekommer det\r\nhårdaste trycket för närvarande i Turkiet och i\r\ngränsområdena. Det är ju inte bara ett tryck, utan\r\ndet är ju en reguljär krigföring från Turkiets sida.</pre><pre>Det fordras i dag ett betydligt aktivare agerande\r\nfrån FN och andra internationella organ -- ESK och\r\nEuroparådet -- för att man skall få till stånd en\r\nfredlig lösning. På den här punkten har den\r\nturkiska regeringen visat en ovilja som är\r\nsvårbegriplig och som skarpt måste kritiseras. Jag\r\nskulle vilja höra vad utrikesministern har för syn på\r\nhur man skall kunna öka pressen på Turkiet.\r\nTurkiet har t.ex. inte besvarat en rapport från\r\nEuroparådets tortyrkommitté.</pre><pre>Anf. 157  Utrikesminister MARGARETHA\r\nAF UGGLAS (m):</pre><pre>Herr talman! Som Gustaf von Essens och Hans\r\nGöran Francks inlägg vittnar om är kurdernas\r\nsituation så mångfacetterad och komplex, eftersom\r\nde befolkar en region som skär igenom många\r\nstatsgränser. Situationen för kurderna är, om än\r\nsammanvävd, annorlunda och inte densamma i de\r\nolika länderna.</pre><pre>Som jag säger i mitt svar angående Turkiet har ju\r\nSverige agerat när det gäller kurdernas situation\r\ndär. Det tror jag att Hans Göran Franck också har\r\nnoterat. Förutom agerandet i Europarådet har vi\r\nfrån Norden gemensamt tagit upp frågan i ESK.\r\nDet svar som Turkiet hittills har gett är att man har\r\naccepterat insyn från Europarådet och FN, och\r\ndärför behövs det inte någon ESK-mission. Men vi\r\ntycker inte att detta är ett fullgott svar. Vi kommer\r\natt fortsätta att ta upp denna fråga.</pre><pre>Situationen i Irak är mycket svår. Vi vet att\r\nhjälptransporterna och FN har mött allt större\r\nsvårigheter. Iraks statsledning har obstruerat.\r\nUnder den senaste tiden har det uppstått nya\r\nstridigheter mellan de olika kurdiska partierna.\r\nDetta är i sig ytterligt oroande.</pre><pre>Det vore ytterst beklagligt om det internationella\r\nsamfundets ansträngningar att hjälpa kurderna nu\r\nskulle omintetgöras på grund av interna\r\nstridigheter.</pre><pre>Anf. 158  GUSTAF VON ESSEN (m):</pre><pre>Herr talman! De interna stridigheterna beror i\r\nmycket stor utsträckning också på att de omgivande\r\nländerna gör allt för destabilisera situationen i\r\nnorra Irak. Dessa länder vill inte att det\r\ndemokratiska experimentet skall lyckas. Därför gör\r\nman allt för att åstadkomma en destabilisering.\r\nMan spelar ut grupper och partier mot varandra,\r\nvilket tyvärr får dessa tragiska effekter. Det är\r\ndärför som det är så viktigt att man stöttar den\r\ndemokratiska processen i den här delen av Irak, så\r\natt kurderna känner att de har stöd. Det är fråga om\r\nett förtroende och en tillit. Om kurderna känner att\r\nde inte får detta förtroende och denna tillit uppstår\r\ndet destabiliseringstendenser, vilket vi nu har\r\nkunnat se.</pre><pre>Jag vill fråga utrikesministern om det i UD finns en\r\nhelhetssyn på kurdernas situation. Jag har en\r\nkänsla av att frågan har hamnat på litet olika\r\navdelningar beroende på vilket land kurderna bor\r\ni. Det vore bra om man hade en helhetssyn.</pre><pre>Anf. 159  HANS GÖRAN FRANCK (s):</pre><pre>Herr talman! Jag vill knyta an till det Gustaf von\r\nEssen säger. Det skulle naturligtvis spela en stor\r\nroll om FN och andra organ kunde ta upp frågan\r\nom det kurdiska folkets rätt till självbestämmande.\r\nTrots att frågan är komplex borde man kunna se till\r\nockså det kurdiska folket får helt andra etniska och\r\nnationella rättigheter än vad det har i dag.</pre><pre>I Irak har det varit vissa motsättningar mellan\r\nkurdiska grupper, men de håller i viss mån på att\r\navta. Jag tycker att det finns anledning att ta en\r\ndiskussion med kurderna om hur man skulle kunna\r\nfinna en mera långsiktig lösning.</pre><pre>I det sammanhanget skulle jag vilja fråga\r\nutrikesministern om hon är beredd att medverka till\r\natt Sverige åtar sig ett hedersuppdrag när det gäller\r\nsituationen i Turkiet.</pre><pre>Anf. 160  Utrikesminister MARGARETHA\r\nAF UGGLAS (m):</pre><pre>Herr talman! Jag måste påminna båda\r\nfrågeställarna om att Sverige erkänner såväl\r\nTurkiets som Iraks territoriella integritet. Det är ett\r\nelement i svensk politik gentemot dessa länder. Jag\r\ntror att det dessutom är en förutsättning för att vi\r\nskall vara trovärdiga dialogpartner, förutom att det\r\när en del av svensk utrikespolitik.</pre><pre>När det gäller stridigheterna i norra Irak mellan\r\nolika kurdiska partier har jag förstått att\r\nfientligheterna ännu inte har spritt sig till det högsta\r\nledarskapet. Det innebär att det fortfarande finns\r\nmöjligheter till dialog mellan ledarna. Det finns\r\nockså hopp om att situationen skall återgå till det\r\nnormala. Det är självklart viktigt -- jag håller gärna\r\nmed Gustaf von Essen -- att vi på olika sätt försöker\r\nge uttryck för detta. Det måste vara ett stöd för de\r\ndemokratiska ansträngningarna i norra Irak. Vi\r\nhoppas att tvisterna skall kunna biläggas.</pre><pre>Jag ser själv en ny möjlighet för oss, och jag vill\r\ngärna nämna det, att göra någonting för kurderna.\r\nDet är den nytillsatta FN:s högkommissarie för\r\nmänskliga rättigheter. Kommissarien är inbjuden\r\natt komma till Sverige. Vi hoppas att han skall\r\nkomma. Då bör vi ta upp med honom frågan om\r\nkurdernas situation. Jag tror att han skulle kunna\r\nvara en bra person att ta sig an kurdernas situation.</pre><pre>Anf. 161  GUSTAF von ESSEN (m):</pre><pre>Herr talman! Jag tycker att det var en intressant\r\nupplysning som vi fick.</pre><pre>Det är alldeles riktigt att svensk utrikespolitik\r\nbaseras på de principer som utrikesministern\r\nnämnde. Det vill jag inte på något sätt ifrågasätta,\r\ntvärtom. Men Iran och Turkiet respekterar inte\r\ndetta. Vi har uppgifter på att Turkiet bombar Irak,\r\nt.o.m. går över gränsen till Irak. Vi har exempel på\r\natt också Iran i dessa sista dagar skjutit med artilleri\r\nin i Kurdistan och har gått in med trupper.</pre><pre>Det är bra om man kan ta upp sådana här\r\nkränkningar i FN eller andra organ och säga: Detta\r\när icke acceptabelt. Om utrikesministern kunde\r\nmedverka till att sådana frågor kom upp på\r\ndagordningen, i FN eller på andra håll, skulle\r\nmycket vara vunnet med det.</pre><pre>Anf. 162  HANS GÖRAN FRANCK (s):</pre><pre>Herr talman! Jag är väl medveten om Sveriges\r\nförhållande till såväl Turkiet som Irak. Men vad det\r\nrör sig om och som jag tycker fordrar ett aktivt\r\nagerande, i varje fall på sikt, är att verka för en\r\nökad autonomi för den kurdiska befolkningen i de\r\nolika länder där den finns. Jag tycker att det skulle\r\nvara mycket värdefullt om man tog upp\r\ndiskussioner och förhandlingar om det.</pre><pre>Om högkommissarien för mänskliga rättigheter\r\nhade vi en allpartimotion till årets riksdag där jag\r\nstod som första namn.</pre><pre>Jag utgår från att utrikesministern, när\r\nkommissarien väl kommer hit, lägger stor vikt vid\r\ninte bara de mänskliga rättigheterna i allmänhet\r\nutan minoriteternas situation i synnerhet.</pre><pre>Anf. 163  Utrikesminister MARGARETHA\r\nAF UGGLAS (m):</pre><pre>Herr talman! Jag tycker att detta är en bra och\r\nkonstruktiv handlingslinje vid sidan av de\r\nansträngningar som vi fortsätter att göra inom\r\nramen för ESK och Europarådet.</pre><pre>Överläggningen var härmed avslutad.</pre><pre>25 §  Svar på fråga 1993/94:580 om Etiopien</pre><pre>Anf. 164  Utrikesminister MARGARETHA\r\nAF UGGLAS (m):</pre><pre>Herr talman! Viola Furubjelke har frågat mig om\r\njag använt eller planerar att använda de kontakter\r\nSveriges omfattande utvecklingssamarbete med\r\nEtiopien ger för att söka uppnå en\r\nförhandlingslösning i den spända situationen\r\nmellan centralregeringen i Addis Abeba och\r\nregionparlamentet i Ogaden. Viola Furubjelke\r\nbefarar att ett inbördeskrig är hotande nära.</pre><pre>Herr talman! Etiopien kommer om några dagar,\r\nsöndagen den 5 juni, att hålla val till en\r\nkonstituerande församling. Internationella\r\nvalobservatörer -- däribland svenska -- kommer att\r\nfölja proceduren. Den valda församlingen skall\r\nsedan under sommaren utarbeta en konstitution för\r\nett demokratiskt Etiopien, syftande till, enligt\r\növergångsregeringens planer, en federal stat med\r\nett parlamentariskt flerpartisystem. Val till\r\nEtiopiens första demokratiska parlament kommer\r\nsannolikt att äga rum i början av nästa år.</pre><pre>Det är en mycket besvärlig procedur att inom\r\nloppet av några få år gå från diktatur till demokrati.\r\nEn ytterligare svårighet är att finna former för\r\nsamarbete mellan uppemot 80 olika folkgrupper.\r\nEtiopien har ännu en lång väg att vandra. Processen\r\nhar varit tidskrävande, och motsättningar mellan\r\növergångsregeringen och olika oppositionella\r\ngrupper har präglat arbetet. En del av dessa\r\noppositionspartier har vägrat att ta avstånd från\r\nvåld som ett medel att uppnå sina politiska syften.\r\nDetta är självfallet oacceptabelt. Tyvärr\r\nförekommer även övergrepp från myndighetshåll.</pre><pre>Sverige har varit, och kommer även fortsättningsvis\r\natt vara, starkt engagerat i det etiopiska\r\ndemokratibyggandet. Sverige är inte ensamt utan\r\ndelar detta engagemang med en rad givarländer.\r\nEtt exempel är en uppvaktning hos den etiopiske\r\npresidenten i februari som Sverige deltog i\r\ntillsammans med andra länder, då såväl kritiska\r\nsom konstruktiva synpunkter och råd rörande\r\ndemokratiprocessen framfördes. Det stod vid detta\r\ntillfälle helt klart att övergångsregeringens strävan\r\när att söka en formel för demokrati som minimerar\r\nrisken för orättvisor och därmed missnöje som kan\r\nleda till förnyat våld. Vid de kontakter vi har haft\r\nmed en rad oppositionella grupper framkommer\r\nockså ett starkt avståndstagande från våld som ett\r\nredskap i politiken.</pre><pre>Herr talman! Vad beträffar situationen i\r\nOgadenregionen, som Viola Furubjelke särskilt tar\r\nupp i sin fråga, är det riktigt att det finns\r\nspänningar. Oroligheterna i detta område, den s.k.\r\nRegion 5, har tyvärr tilltagit inför valet, som i\r\ndenna del av landet sannolikt måste uppskjutas\r\ncirka en månad.</pre><pre>Ogaden är ett extremt fattigt och underutvecklat\r\nområde, och oroligheterna utgör delvis en\r\nåterspegling av konfliktsituationen i Somalia. De\r\nbottnar i motsättningar mellan olika grupperingar\r\nav de etniska somalier som befolkar området.\r\nCentralregeringens ingripanden har lett till\r\nförluster på bägge sidor, men konflikten har kunnat\r\nbegränsas till det berörda området. Vad jag tidigare\r\nsagt om att Etiopien har en lång väg att vandra\r\ngäller i särskild grad Region 5, där försonings- och\r\ndemokratiseringsprocessen måste ses som en\r\nmycket långsiktig uppgift.</pre><pre>Herr talman! Det är min förhoppning att den\r\nspänning Viola Furubjelke refererar till kommer\r\natt avta i samma takt som demokratiprocessen\r\nfortgår. Valen den 5 juni representerar en milstolpe\r\nhärvidlag. Därmed kan dock det internationella\r\nsamfundet inte slå sig till ro. Det måste även\r\nfortsättningsvis söka dela med sig av den erfarenhet\r\ndet har på demokratibyggandets område, där inte\r\nminst Sverige har stor kompetens. Vi kommer att\r\nfortsätta att, i alla våra kontakter med etiopiska\r\ngrupperingar, framhålla det centrala i att parterna\r\nsöker lösa eventuella konflikter genom fredliga\r\nförhandlingar. Våld och demokrati är oförenliga\r\nföreteelser.</pre><pre>Anf. 165  VIOLA FURUBJELKE (s):</pre><pre>Fru talman! Jag vill tacka utrikesministern för\r\nsvaret.</pre><pre>Jag instämmer gärna i att det är betydande\r\nsvårigheter för ett land att gå från diktatur till\r\ndemokrati. Det såg verkligen positivt ut, och vi\r\nhade stora förväntningar på Etiopien.</pre><pre>Men jag måste konstatera att i Region 5 har\r\ndemokratiutvecklingen inte bara stagnerat utan\r\nockså fått ett stort bakslag. Sedan januari månad\r\nhar 808 politiskt aktiva arresterats. Den 22 februari\r\nsköts 50 fredliga demonstranter av regeringsarméns\r\ntrupper, dvs. övergångsregeringen i Addis Abbeba.\r\nDe sköts därför att de demonstrerade för en\r\nfolkomröstning om den framtida statusen. Bland\r\ndessa demonstranter fanns många folkvalda\r\nregionpolitiker från det största partiet, ONLF.\r\nVidare fanns det många intellektuella.</pre><pre>Utvecklingen under våren har varit följande. Den\r\n17 april besökte presidenten i Etiopien Ogaden.\r\nDär diskuterades situationen. Då framfördes från\r\nONLF en vädjan till centralregeringen om att ha\r\nfredliga förhandlingar för att lösa konflikten. På\r\ndetta svarade centralregeringen med att skicka\r\ntrupp, och det har förekommit massiva\r\nflygbombningar.</pre><pre>I det här läget är det viktigt att omvärlden reagerar.\r\nJag undrar om utrikesministern kan tänka sig att\r\ninför de förestående valen, då det kommer att\r\nfinnas en mängd observatörer i landet, försöka\r\nverka för att en delegation kan få besöka Ogaden\r\noch där informera sig om läget och diskutera med\r\nparterna?</pre><pre>Anf. 166  Utrikesminister MARGARETHA\r\nAF UGGLAS (m):</pre><pre>Fru talman! Jag skall gärna ta upp frågan med vår\r\nambassadör om vi på något sätt kan göra som Viola\r\nFurubjelke föreslår. I fråga om en delegation ser\r\njag i mitt underlagsmaterial att riksdagsman\r\nLennart Brunander, Centern, är en av de\r\ninternationella observatörerna. Vad jag förstår är\r\ndet inte någon stor delegation från svensk sida.\r\nMen jag vill gärna ta upp frågan och se om det finns\r\nnågot vi kan göra i den riktningen.</pre><pre>Jag vill gärna konstatera att vår beskickning på\r\nplats har kontinuerliga kontakter med olika\r\ngrupper och deltar i den internationella dialogen i\r\nAddis Abbeba.</pre><pre>Vi anslog 5 miljoner kronor till den etiopiska\r\nvalkommissionen. Det är ett bidrag som SIDA har\r\nställt upp med. En svensk är konsult åt UNDP med\r\nuppgift att bidra till utformningen av vallagen. Vi\r\nhar även via SIDA gett stöd till symposier om\r\nkonstitutionen, och Liv- och Fredsinstitutet har\r\ndeltagit i den s.k. ad hoc-kommittén för att hjälpa\r\ndemokratiseringsprocessen. Vi är också\r\nengagerade i återuppbyggnaden av rättsväsendet i\r\nEtiopien, och vi bidrar till ett särskilt upprättande\r\nav ett åklagarämbete. På det sättet har en lång rad\r\nåtgärder vidtagits för att stödja den allmänna\r\ndemokratiseringsprocessen i Etiopien. De är\r\nviktiga.</pre><pre>Jag noterar Viola Furubjelkes särskilda påpekande\r\nom situationen i Ogaden. jag skall gärna ta fasta på\r\nförslaget och i dialog med vår beskickning se om det\r\nfinns något vi kan göra. Jag vill bara göra den\r\nreservationen att jag vill höra de våra på platsen.</pre><pre>Anf. 167  VIOLA FURUBJELKE (s):</pre><pre>Fru talman! Detta är alldeles utmärkt. Jag tror att\r\ndet vore bra om det gick att informera sig på\r\nplatsen.</pre><pre>Jag har också nåtts av rapporter om att\r\nbiståndsorganisationer förvägras arbeta i Ogaden.\r\nEftersom det är en extremt fattig region -- som\r\nockså utrikesministern sade i sitt svar -- är detta\r\nförödande för människorna där.</pre><pre>Jag fick i morse ett fax från den person som har\r\nuppmärksammat mig på dessa problem. Han\r\nskriver: ''Jag har också ringt Diridado i dag och de\r\nbekräftar att befolkningen flyr från städer till\r\nlandsbygden. Flygbomber fortsätter fortfarande\r\ntrots att regimen i Addis Abbeba förnekar detta.\r\nDet har förekommit sammandrabbningar mellan\r\nlokalbefolkningen och EPRDFstyrkor de senaste\r\ndagarna.''</pre><pre>Fru talman! Jag har inte väckt denna fråga för att på\r\nnågot sätt gå i polemik med utrikesministern, utan\r\ndärför att jag känner en stor oro. När en sådan\r\ninformation kommer oss till del måste vi agera på\r\nnågot sätt. Jag tror att det skulle vara mycket bra\r\nom Sverige med sina goda kontakter kunde göra\r\nnågot.</pre><pre>Anf. 168  Utrikesminister MARGARETHA\r\nAF UGGLAS (m):</pre><pre>Fru talman! Jag skall ta kontakt med vår\r\nbeskickning och framföra uppgifterna och\r\nsynpunkterna som Viola Furubjelke har kommit\r\nmed. Sedan får vi se vad vi kan få för någon typ av\r\nkonstruktivt agerande från svensk sida.</pre><pre>Anf. 169  VIOLA FURUBJELKE (s):</pre><pre>Fru talman! Jag tackar för det. Jag vill bara tillägga\r\natt de uppgifter jag har fått, som naturligtvis kan\r\nanses vara partiska, har bekräftats av Amnesty.\r\nFaktauppgifter vad gäller dödsskjutningar, tortyr\r\noch arresteringar är riktiga enligt Amnesty.</pre><pre>Överläggningen var härmed avslutad.</pre><pre>26 §  Svar på fråga 1993/94:525 om avdragsgill\r\nkostnad för förlust på grund av brott</pre><pre>Anf. 170  Statsrådet BO LUNDGREN (m):</pre><pre>Fru talman! Fredrik Reinfeldt har frågat mig om jag\r\när beredd att verka för att butikers förlust av\r\nkontanta medel vid rån och inbrott blir avdragsgilla\r\ni näringsverksamheten.</pre><pre>Grundläggande för inkomstbeskattningen är att\r\navdrag får göras för driftförluster men inte för\r\nkapitalförluster. Till kapitalförlust räknas förlust\r\nsom inte har samband med någon förvärvskälla\r\nsamt förlust som visserligen har ett sådant samband\r\nmen som inte kan anses normal för förvärvskällan\r\ni fråga. Avgörande för avdragsrätten vid förlust på\r\ngrund av brott, t.ex. ett butiksrån, är alltså om\r\nförlusten kan anses normal för verksamheten eller\r\ninte.</pre><pre>Gränsen mellan drift- och kapitalförlust är svår att\r\ndra. I mer än ett halvt sekel har\r\nförvaltningsdomstolarna besvarat denna fråga med\r\nja eller nej beroende på situationen och\r\nverksamhetens art.</pre><pre>Problemet med att näringsidkare vägrats avdrag för\r\nförlust på grund av brott har också\r\nuppmärksammats vid flera tillfällen, bl.a. av\r\nskatteutskottet som vid sin behandling av motioner\r\ni ämnet uttalat sig inte vara främmande för att\r\nnuvarande regler kan behöva omprövas (bet.\r\n1992/93:SkU21). En sådan omprövning bör enligt\r\nmin mening nu komma till stånd.</pre><pre>Det är emellertid inte möjligt att utan vidare ändra\r\nreglerna. En utvidgning av avdragsrätten väcker\r\nflera frågor, t.ex. hur försäkringspremier och\r\nförsäkringsersättningar skall behandlas. Vidare\r\nkan särskilda beviskrav behöva uppställas. Frågan\r\nom kapitalförlust berör även andra grundläggande\r\nprinciper i regelsystemet. Frågan om avdragsrätt\r\nbehöver alltså utredas. Mitt svar till Fredrik\r\nReinfeldt är därför att jag kommer att föreslå att en\r\nutredare utses med uppdrag att ta fram förslag till\r\nregler som på ett rimligare sätt än dagens ordning\r\nskall möjliggöra avdrag för förlust vid brott.</pre><pre>Anf. 171  FREDRIK REINFELDT (m):</pre><pre>Fru talman! Jag konstaterar att jag har fått ett\r\nmycket bra svar av statsrådet och att det fullt ut\r\ntillmötesgår min förhoppning att frågan snart skall\r\nfå en bra lösning.</pre><pre>Överläggningen var härmed avslutad.</pre><pre>27 §  Svar på fråga 1993/94:534 om\r\nrealräntelån</pre><pre>Anf. 172  Statsrådet BO LUNDGREN (m):</pre><pre>Fru talman! Dan Eriksson i Stockholm har frågat\r\nfinansministern om regeringen avser att vidta några\r\nåtgärder med anledning av de realräntelån som\r\nRiksgäldskontoret har inlett försöksverksamhet\r\nmed. Arbetet i regeringen är fördelat så att det är\r\njag som skall svara på frågan.</pre><pre>Riksgäldskontoret har inlett en försöksverksamhet\r\nmed s.k. realräntelån. Ett realräntelån är ett lån där\r\nden nominella avkastningen är knuten till\r\ninflationsutvecklingen i landet, vilket innebär att\r\nden reala avkastningen är säker. Löptiden på det\r\nlån som kontoret för närvarande erbjuder är 20 år.\r\nLånet är konstruerat såsom en s.k. nollkupongare,\r\ndvs. all ränta förfaller till betalning vid löptidens\r\nslut. Riksgäldskontoret har beslutat att låna upp till\r\n10 miljarder kronor under första halvåret 1994.</pre><pre>Riksgäldskontoret har i enlighet med förordningen\r\n(1989:248, senast ändrad 1993:1092) om instruktion\r\nför Riksgäldskontoret till uppgift att ta upp och\r\nförvalta lån till staten i enlighet med lagen\r\n(1988:1387) om statens upplåning. Målet för denna\r\nverksamhet skall vara att inom ramen för de krav\r\nsom penningpolitiken ställer minimera\r\nkostnaderna för upplåningen.</pre><pre>Upplåningsbesluten, såsom exempelvis i vilka\r\ninstrument staten skall låna, är delegerade till\r\nRiksgäldskontoret. Riksgäldskontoret är dock\r\nskyldigt att samråda med Riksbanken i frågor som\r\nrör den allmänna inriktningen av verksamheten och\r\nsom har penningpolitisk betydelse. Ett sådant\r\nsamråd har i detta fall skett. Riksgäldskontoret har\r\ndessutom under hand informerat\r\nFinansdepartementet om försöksverksamheten.</pre><pre>Riksgäldskontoret har således handlat i enlighet\r\nmed de instruktioner kontoret har. Dessutom görs\r\nen årlig utvärdering av Riksgäldskontorets\r\nverksamhet i samband med budgetprövningen. Jag\r\nser därför ingen anledning till att regeringen nu\r\nskulle vidta några åtgärder med anledning av\r\nRiksgäldskontorets försöksverksamhet med\r\nrealränteobligationer.</pre><pre>Anf. 173  DAN ERIKSSON i Stockholm\r\n(nyd):</pre><pre>Fru talman! Jag tackar skatteministern för svaret.</pre><pre>Det som oroar mig är att under löptiden betalas\r\ninga räntor och amorteringar. Allt skall betalas\r\ntillbaka på ett bräde om 20 år. Det betyder att man\r\ninte bara skyfflar över en gigantisk statsskuld till\r\nkommande generationer, man skyfflar även över\r\nräntekostnaderna. Med en sådan upplåning kan\r\nvilken regering som helst klara av de mest usla\r\nstatsfinanser på kort sikt. Risken är uppenbar att\r\nfrestelsen blir ännu större än tidigare att låna till\r\nkonsumtion, i stället för att fatta nödvändiga\r\npolitiskt svåra beslut om besparingar. Jag tycker att\r\nytterligare försöksverksamhet inte behövs. Det här\r\när förfärligt och måste stoppas direkt.</pre><pre>Jag vill också ställa en fråga till skatteministern.\r\nSåvitt jag förstår har man på de hittills emitterade\r\nlånen betalat en realränta om 4,07 % under 20 år.\r\nÄr det lågt och kostnadseffektivt? Inflationsdelen\r\nav räntekostnaden är ju garanterad under 20-\r\nårsperioden.</pre><pre>Anf. 174  Statsrådet BO LUNDGREN (m):</pre><pre>Fru talman! Det första problemet har att göra med\r\natt det är fråga om en s.k. nollkupongare. En sådan\r\nkan man ha även när det gäller vanliga lån. En\r\nsådan gör dessutom inte att statsskulden ökar.\r\nDock innebär den att man rakt igenom har en\r\nprognostiserad räntebetalning.</pre><pre>Vad gäller den andra frågeställningen är det\r\nalldeles uppenbart att man får göra en\r\nmarknadsmässig bedömning av vilken realränta\r\nsom kan vara acceptabel, och denna\r\nmarknadsmässiga bedömning har\r\nRiksgäldskontoret gjort.</pre><pre>Anf. 175  DAN ERIKSSON i Stockholm\r\n(nyd):</pre><pre>Fru talman! Delar då skatteministern\r\nuppfattningen att en realränta om 4,07 % som låses\r\nunder 20 år är låg och kostnadseffektiv? Hur ser\r\nstatsrådet på riskerna att man i framtiden kan ta sig\r\nföre att låna på detta sätt i stället för att fatta\r\nnödvändiga politiska beslut?</pre><pre>Anf. 176  Statsrådet BO LUNDGREN (m):</pre><pre>Fru talman! Man måste fatta nödvändiga politiska\r\nbeslut, som regeringen också gör. I dagsläget\r\nförefaller denna realränta naturligtvis acceptabel.\r\nDet är självklart också en strävan att få ned\r\nrealräntan rent allmänt.</pre><pre>Överläggningen var härmed avslutad.</pre><pre>28 §  Svar på fråga 1993/94:546 om konkurserna\r\ninom bostadssektorn</pre><pre>Anf. 177  Statsrådet BO LUNDGREN (m):</pre><pre>Fru talman! Sören Lekberg har frågat mig vilka\r\nåtgärder regeringen planerar vidta med anledning\r\nav det snabbt växande antalet konkurser inom\r\nbostadssektorn.</pre><pre>Låt mig till att börja med säga att jag beklagar att\r\nmånga människor just nu kommer i kläm som en\r\nföljd av en felaktig politik på 1980-talet. Det helt\r\navgörande för utvecklingen på sikt för Sveriges\r\nekonomi och för bostadskostnaderna är dock att vi\r\nfår varaktigt låga räntor och låg inflation.\r\nBudgetsaneringsprogrammets syfte är att skapa\r\nförutsättningar för låg ränta och inflation. Att inte\r\nfullfölja programmet skulle medföra att krisen\r\ninom bostadssektorn förvärras och ytterligare\r\nmänniskor hamnar i ekonomiska svårigheter.</pre><pre>Det krävs emellertid också att marknadens parter\r\ntar ett ansvar för att de förbättringar som den\r\nekonomiska politiken leder till även kommer\r\nfastighetsägare och de boende till godo. En aktuell\r\nfråga just nu är bostadslåneinstitutens\r\nräntemarginaler. En sänkning skulle verksamt\r\nbidra till att begränsa omfattningen på krisen,\r\nsärskilt för de årgångar som har de största\r\nekonomiska svårigheterna.</pre><pre>Som framgår av bostadsutskottets betänkande\r\n1993/94:BoU15 avser regeringen att nu ta upp\r\ndirekta överläggningar med instituten i denna\r\nfråga. Ett första möte kommer att äga rum i\r\nmorgon. Vid mötet skall diskuteras vilka\r\nmöjligheter som föreligger för lägre\r\nräntemarginaler i allmänhet och för de årgångar\r\nsom har de största svårigheterna i synnerhet.</pre><pre>Jag räknar med att kunna redovisa resultatet av\r\növerläggningarna senare i år.</pre><pre>Anf. 178  SÖREN LEKBERG (s):</pre><pre>Fru talman! Jag ber att få tacka Bo Lundgren för\r\nsvaret på min fråga. Jag konstaterar att Bo\r\nLundgren i sedvanlig ordning försöker skylla ifrån\r\nsig. Han säger att orsaken till att människor nu har\r\nkommit i kläm är felaktig politik på 80-talet, men i\r\nsjälva verket beror de konkurser och bekymmer\r\nsom i dag förekommer på bostadsmarknaden\r\nuteslutande på den politik som regeringen har\r\ngenomfört.</pre><pre>Bakgrunden till min fråga var att\r\nFastighetsägareförbundet bland många andra\r\norganisationer har skrivit till regeringen och begärt\r\nåtgärder samt att beslutet om att spara de 3\r\nmiljarderna skall omprövas. Det var bakgrunden\r\ntill min fråga, och brevet från\r\nFastighetsägareförbundet bekräftar att regeringens\r\npolitik i detta fall har misslyckats.</pre><pre>Beskedet från Bo Lundgren är såvitt jag förstår att\r\nmänniskorna i fråga får skylla sig själva.\r\nInbesparingen av de 2,5 miljarder som återstår av\r\nsparprogrammet kommer att genomföras.\r\nFastighetsägarna får ett negativt besked. Slutligen\r\nhar Bo Lundgren vaknat till och skall nu ta upp\r\növerläggningar med kreditinstituten om\r\nräntemarginalerna.</pre><pre>Anf. 179  Statsrådet BO LUNDGREN (m):</pre><pre>Fru talman! Självklart beror de problem som vi i\r\ndag ser på att man byggde lägenheter till alldeles för\r\nhöga kostnader och med för höga räntenivåer.\r\nDetta har orsakats av den politik som tidigare\r\nbedrevs, vilken vi har diskuterat många gånger i\r\ndenna kammare. Det gäller nu att begränsa\r\neffekterna för de människor som har råkat ut för\r\nföljderna av den förra regeringens felaktiga politik.\r\nDet är detta som vi försöker göra genom\r\nutläggningen av de besparingar som ju i övrigt är\r\nnödvändiga.</pre><pre>Om vi i dagsläget inte sparar i statens utgifter på\r\nalla områden, kommer vi inte att varaktigt kunna\r\nfå ned räntorna, vilket är det mest avgörande såväl\r\nför bostadsmarknaden i stort som för de boende.</pre><pre>Anf. 180  SÖREN LEKBERG (s):</pre><pre>Fru talman! Låt mig läsa innantill i\r\nFastighetsägareförbundets skrivelse till regeringen,\r\ndär man i klartext framhåller: ''En samlad\r\nekonomisk bedömning torde visa att samhällets\r\ntotala kostnader vida överstiger den besparing på\r\n2,5 mdr kr på statsbudgeten som nedskärningen av\r\nräntebidragen avser -- -- --.''</pre><pre>Varför vidtar man denna åtgärd i ett sådant här\r\nläge? Det är ju att kasta pengarna i sjön. Varför\r\nlyssnar inte regeringen på de enskilda boende, på\r\nbostadsrättsorganisationerna, på SABO och på\r\nFastighetsägareförbundet? Varför omprövar man\r\ninte detta beslut?</pre><pre>Överläggningen var härmed avslutad.</pre><pre>29 §  Svar på fråga 1993/94:560 om villkor för\r\ntextilimport</pre><pre>Anf. 181  Statsrådet ULF DINKELSPIEL\r\n(m):</pre><pre>Fru talman! Annika Åhnberg har frågat mig om\r\nregeringen avser vidta åtgärder för att vid ett EU-\r\nmedlemskap dels göra övergången till kvotsystem\r\nför tekoimporten så lindrig som möjligt, dels bidra\r\ntill systemets upphörande.</pre><pre>Sverige och EU har enats om att när Sverige\r\nkommer att inordnas i EG:s kvotsystem kommer\r\nEG:s kvoter att räknas upp med hänsyn till det\r\nexisterande handelsmönstret mellan Sverige och\r\nvåra leverantörsländer vad gäller både volym och\r\nvarukategorier. På detta sätt kommer, enligt\r\nförhandlingsprotokollet, den svenska industrins,\r\nden svenska konsumentens och Sveriges\r\nleverantörländers intressen att beaktas.</pre><pre>Under hösten kommer EG:s samtliga tekoavtal att\r\nförhandlas om så att nya utökade kvoter finns på\r\nplats redan från första dagen av ett svenskt\r\nmedlemskap. Vi har från svensk sida löpande\r\nsamråd med EG-kommissionen i syfte att se till att\r\nkvotuppräkningarna blir så stora som möjligt.</pre><pre>Handeln inom begränsningsavtalen kontrolleras\r\ngenom en kombination av exportlicenser och\r\nimportlicenser. Tilldelning av exportlicenser\r\nbeslutas av exportländerna själva inom ramen för\r\ntillgängliga kvoter.</pre><pre>Det är givetvis av största vikt att de svenska\r\nimportörerna får en tillfredsställande tillgång till\r\nlicenser. Inför övergången till ett nytt system krävs\r\natt samtliga parter är väl insatta i vad som följer av\r\nden nya situationen. Från regeringens sida kommer\r\nvi därför att underlätta övergången till\r\nkvotsystemet genom att ta direktkontakt med\r\nlicensmyndigheter i de viktigaste berörda\r\ntextilexporterande länderna för att informera dem\r\nom det nya läge som inträder när Sverige går in i\r\nEG:s tekoregim med uppräkning av kvoterna på\r\nbasis av svensk import och vikten av att de svenska\r\nimportörerna får tillräcklig licenstilldelning. Vidare\r\nhar alla svenska beskickningar i länder som\r\nomfattas av begränsningsavtal med EU informerats\r\nom det nya systemet och uppmanats att aktivt\r\nförbereda ett svenskt deltagande.\r\nKommerskollegium kommer att kunna bistå\r\nsvenska importörer med praktisk hjälp och\r\ninformation.</pre><pre>Jag utgår ifrån att de svenska importörerna å sin\r\nsida förbereder sig för det nya systemet genom att\r\nta egna kontakter med exportörer och\r\nlicensmyndigheter i berörda länder.</pre><pre>Regeringen hade självfallet helst sett att Sverige\r\nhade kunnat stå utanför EG:s regim för\r\ntekoimporten -- ett kvotsystem som ändå är under\r\navveckling. Men ett deltagande i den gränsfria EG-\r\nmarknaden med de avsevärda fördelar det innebär\r\nför svensk industri och svenska konsumenter\r\nförutsätter att vi också deltar fullt ut i tullunionen\r\noch den gemensamma handelspolitiken.</pre><pre>Det är regeringens bedömning att effekterna för\r\nSverige av att ingå i EG:s tekoregim ändå bör bli\r\nrelativt begränsade, och det är av följande skäl:</pre><pre>1. Omkring hälften av vår tekoimport kommer från\r\nEG/EFTA och blir därför helt fri vid ett\r\nmedlemskap. Fördelen av att alla gränskontroller\r\noch ursprungsregler i handeln mellan Sverige och\r\nEU slopas kommer såväl den svenska tekoindustrin\r\nsom konsumenterna till godo.</pre><pre>2. Av vår totala import av kläder på ca 14 miljarder\r\nkronor beräknas 4--5 miljarder kronor komma från\r\nländer mot vilka EG har begränsningar som\r\ninnebär kvotering och licenstvång.</pre><pre>3. Tullnivån mot tredje länder kommer att sänkas.\r\nEG har lägre genomsnittlig tullnivå för tekovaror\r\nän Sverige, vilket innebär att flertalet tekotullar\r\nkommer att sänkas vid inträdet. EG:s tekotullar\r\nkommer att sänkas ytterligare som resultat av\r\nUruguay-rundan.</pre><pre>4. I och med utvidgningen kommer EG:s kvoter att\r\nräknas upp med Sveriges -- och övriga\r\nkandidatländers -- traditionella import baserat på\r\nden faktiska importutvecklingen under 90-talet.\r\nEG:s kvotutnyttjande för många varugrupper är i\r\ndag mycket lågt. EG:s kvoter höjs årligen med 2--\r\n6 %.</pre><pre>5. Gentemot Central- och Östeuropa kommer\r\nbegränsningarna inom kort att förlora i betydelse.\r\nGentemot Visegradländerna (Polen, Tjeckien,\r\nSlovakien, Ungern) avvecklas kvoterna 1997 och\r\ngentemot Bulgarien och Rumänien 1998. I\r\nförhållande till de baltiska länderna förutsätts inga\r\nkvantitativa begränsningar. Vidare innebär\r\nuppgörelsen på tekoområdet i Uruguay-rundan i\r\nGATT att alla tekorestriktioner kommer att vara\r\navvecklade senast år 2005.</pre><pre>Kvotsystemet är således under avveckling.\r\nRegeringen kommer givetvis som EU-medlem att\r\nfullfölja Sveriges traditionella roll som\r\nfrihandelsvänlig nation och verka för att\r\navvecklingen sker så snart som möjligt.</pre><pre>Anf. 182  ANNIKA ÅHNBERG (-):</pre><pre>Fru talman! Jag tackar för svaret på min fråga.</pre><pre>EES-avtalet och det eventuella medlemskap som vi\r\nkanske får innebär fördelar för konsumenterna i\r\nSverige. Slopade tullar, en minskning av andra\r\ntyper av gränsskydd och ökad konkurrens skapar\r\nde här fördelarna. Givetvis finns det i\r\nmedlemskapet också andra fördelar som har att\r\ngöra med våra möjligheter att påverka framtiden.</pre><pre>Men det finns smolk i glädjebägaren. Kvotsystemet\r\nför import av textilier är definitivt ett sådant smolk.\r\nJag delar också den uppfattning som statsrådet har\r\ngivit uttryck för, att det bästa hade varit om Sverige\r\nhade sluppit en återgång till det här kvotsystemet.\r\nDet är naturligtvis bra att återgången blir temporär,\r\nberoende på att GATT-förhandlingarna gav som\r\nresultat att den här typen av restriktioner skall vara\r\navvecklad globalt senast år 2005. Det är också bra\r\natt de alltmer utvecklade förbindelserna med\r\nCentral- och Östeuropa leder till att kvoter i\r\nförhållande till dem avvecklas 1997 och 1998. Men\r\ndesto mer beklagligt är det att Sverige under ett\r\nantal år tvingas in i den här återgången.</pre><pre>Jag har några konkreta frågor som jag inte tycker\r\nhar blivit tillräckligt belysta i det här svaret. Hur\r\nkan man i praktiken t.ex. se till att de nuvarande\r\nhandelsmönstren bevaras för svensk del, så att det\r\när de som exporterar till Sverige som kommer i\r\nåtnjutande av de här licenserna och inte de\r\ntraditionella kvotahållarna i förhållande till EU,\r\nsom är helt andra än de som exporterar till oss? Hur\r\nberäknar man den kvotuppräkning som kommer\r\ntill stånd på grund av Sveriges medlemskap? Vad\r\nbaseras den på för historiskt år?</pre><pre>Statsrådet redogör för att svenska beskickningar\r\nhar underrättats. Jag tycker att det är bra, liksom\r\natt man tar kontakt med licensmyndigheter. Men\r\nhur följs detta upp så att det ger resultat också i\r\nverkligheten? Av svaret framgår att man\r\nuppenbarligen inte har överläggningar med\r\nbranschföreträdare i Sverige. Det funderar jag över\r\nom man inte har övervägt att ha.</pre><pre>Anf. 183  Statsrådet ULF DINKELSPIEL\r\n(m):</pre><pre>Fru talman! Först och främst delar jag\r\nuppfattningen att detta är smolk i bägaren. Det\r\nhade varit bättre om det inte hade varit några\r\nrestriktioner. Samtidigt gäller i det läget att göra det\r\nbästa av situationen.</pre><pre>Att jag inte tror att det här kommer att få så stora\r\neffekter som vi ursprungligen räknade med beror\r\nframför allt på den öppning som vi har mot de\r\nbaltiska länderna, och inte bara vi, utan också EU-\r\nländerna. Den snabba avveckling som trots allt sker\r\ngentemot övriga länder i Central- och Östeuropa\r\ntalar för att kvoterna, som i många fall redan nu\r\ninte är utnyttjade, inte heller kommer att vara\r\nutnyttjade i framtiden. Jag vill inte utesluta att man\r\nhamnar i en situation där flertalet kvoter inte\r\nkommer att vara utnyttjade.</pre><pre>Jag säger detta därför att det är en del av svaret på\r\nden första frågan som Annika Åhnberg ställde. I\r\nden mån kvoterna inte är utnyttjade är detta inga\r\nproblem. Och det är redan nu så att en hel del\r\nkvoter inte är utnyttjade. Då kan man alltså få full\r\ntilldelning. Det betyder att vi inte bara får ökning\r\nav våra egna kvoter, utan också kan ta del av vad\r\nandra normalt skulle ha fått del av. Man kan säga\r\natt importen för de produkterna därigenom i\r\npraktiken blir fri.</pre><pre>När det gäller uppräkningen i övrigt kan jag inte\r\ndirekt säga vilka basår man hade. Men vad jag kan\r\nsäga är att vi hade en ganska tuff förhandling om\r\ndetta. Vi tycker att det resultat som vi uppnådde i\r\nallt väsentligt är bra. Vi fick en bra basperiod och\r\nen uppräkning av kvoterna.</pre><pre>Hur skall vi försäkra oss om att det här kommer att\r\nutnyttjas? Ja, först och främst väntar vi oss när vi\r\ngår ut till beskickningarna rapportering tillbaka.\r\nDet är en dialog som vi inleder på det sättet.\r\nDessutom har vi också kontakt med\r\nbranschorganisationerna. Jag kan för övrigt\r\nmeddela att jag så sent som för några dagar sedan\r\nhade en diskussion med en av de viktiga\r\norganisationerna på det här området om just de här\r\nfrågorna.</pre><pre>Anf. 184  ANNIKA ÅHNBERG (-):</pre><pre>Fru talman! Jag tackar för detta utvecklade svar.\r\nMen jag känner en viss farhåga. Det faktum att\r\nkvoter inom EU inte är fullt utnyttjade är ju ingen\r\ngaranti för att vi kan utnyttja dem med behållande\r\nav vårt traditionella handelsmönster. Det faktum\r\natt det finns ett kvotsystem leder ju till att det\r\nutvecklas ett skikt av aktörer som så att säga skaffar\r\nsig de här licenserna, som dominerar den här\r\nmarknaden och som kanske gör det svårt för dem\r\nsom nu exporterar till oss, och som inte är vana vid\r\ndet här systemet, att verkligen bli de som nu\r\nkommer i åtnjutande av licenser. Jag tror att det\r\nkrävs ett mycket aktivt agerande från svensk sida\r\nför att detta skall ske. Det är viktigt att man t.ex.\r\nfrån regeringshåll är aktiv.</pre><pre>När det gäller Baltikum tycker jag att det är oerhört\r\npositivt att Sverige inte bara behåller sina\r\nfrihandelsavtal med de baltiska staterna, utan\r\nockså faktiskt aktivt har bidragit till att skynda på\r\nprocessen mellan de baltiska staterna och EU. Men\r\näven där kan jag känna att det är oerhört viktigt att\r\nvi från svensk sida är aktiva och försöker påverka\r\natt den här typen av begränsningar eller införande\r\nav kvoter på textilier inte finns med i de avtal som\r\nEU sluter.</pre><pre>Anf. 185  Statsrådet ULF DINKELSPIEL\r\n(m):</pre><pre>Fru talman! I den sista delen kan jag direkt säga att\r\nvi mycket aktivt verkar för att så inte skall ske.\r\nIndikationerna går i den riktningen, men innan\r\navtal har slutits har vi naturligtvis inget klart och\r\nbestämt besked på den här punkten.</pre><pre>När det gäller det praktiska genomförandet och\r\ntillämpningen av bestämmelserna menar jag att om\r\nkvoterna inte är utnyttjade finns det på\r\nexportörsidan utrymme. Självklart kommer vi på\r\nimportörsidan att bredda det erfoderliga utrymmet.\r\nDet är en självklarhet. Det kan alltså innebära att\r\nvi kan få en större import än vi har för närvarande.</pre><pre>Jag håller gärna med Annika Åhnberg om att det\r\nkan uppstå praktiska svårigheter vid tillämpningen.\r\nVi har inga egna praktiska erfarenheter. Jag kan\r\nbara försäkra att vi skall göra allt vi kan för att göra\r\növergången så smidig som möjligt.</pre><pre>Anf. 186  ANNIKA ÅHNBERG (-):</pre><pre>Fru talman! Jag är tacksam för den försäkran. I och\r\nför sig har vi väl erfarenheter, även om de ligger\r\nnågra år tillbaka i tiden. Vi har haft egna\r\ntextilrestriktioner. Men jag är tacksam för att\r\nstatsrådet säger att vi skall vara mycket aktiva.</pre><pre>Sist vill jag säga att när det gäller det som det\r\nskrivna svaret avslutas med, att regeringen kommer\r\natt fullfölja Sveriges traditionella roll som\r\nfrihandelsvänlig nation, tycker jag att man inte har\r\nmärkt så oerhört mycket av det agerandet hittills.\r\nPå andra områden har en del statsrådskolleger,\r\nbl.a. Bo Lundgren som nyss var här och besvarade\r\nfrågor, visat framfötterna och velat diskutera\r\nmöjligheten att t.ex. sänka moms i nivå med EU.\r\nDet skulle väl vara tacksamt om den svenska\r\nregeringen på det här området lika tydligt och\r\naktivt redan nu kunde ta upp en diskussion med EU\r\nom de här frågorna.</pre><pre>Anf. 187  Statsrådet ULF DINKELSPIEL\r\n(m):</pre><pre>Fru talman! När vi talar om praktiska erfarenheter\r\nmenar jag givetvis erfarenheter av EU:s system på\r\ndet här området, som skiljer sig från våra.</pre><pre>När det sedan gäller att verka pådrivande på\r\navvecklingen av kvantitativrestriktionerna är det\r\ninte något vi skall börja med nu. Vi arbetade\r\nmycket aktivt för detta inom ramen för GATT-\r\nförhandlingarna. Vi har varit i kontakt med EU,\r\nliksom med de berörda länderna i centrala\r\nÖsteuropa, med sikte på att så långt det någonsin\r\när möjligt i de baltiska ländernas fall undvika\r\nkvantitativa restriktioner och i andra fall försöka\r\nåstadkomma en så snabb och så smidig avveckling\r\nsom möjligt. Det är i hög grad en del av svensk\r\npolitik.</pre><pre>Vi kanske inte alltid basunerar ut detta på det sätt\r\nsom möjligen vore önskvärt eller bra från den här\r\nsynpunkten. Men jag kan försäkra: Detta är ett\r\nstarkt svenskt intresse, och vi kommer att fortsätta\r\natt driva detta.</pre><pre>Överläggningen var härmed avslutad.</pre><pre>30 §  Svar på fråga 1993/94:528 om studerandes\r\nrabatterade resor</pre><pre>Anf. 188  Utbildningsminister PER UNCKEL\r\n(m):</pre><pre>Fru talman! Bengt Hurtig har frågat statsrådet Bo\r\nKönberg vad regeringen kommer att göra för att\r\nstudenterna i de nordligaste länen, i likhet med\r\nkamrater i syd, snarast skall få åka för rabatterat\r\npris.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Som Bengt Hurtig anger i sin fråga har riksdagen\r\nden 29 april 1994 beslutat att ge regeringen till\r\nkänna att regeringen skyndsamt bör låta utreda\r\nmöjligheterna till ett samordnat system för\r\nresesubventioner inom olika slag av\r\nutbildningsverksamhet m.m. I det sammanhanget\r\nbör enligt riksdagens mening även frågor om att\r\ninförliva såväl ytterligare studerandegrupper i\r\nrabattsystemet som ett avtal med ytterligare\r\ntrafikföretag prövas (bet. 1993/94:SfU13, rskr.\r\n1993/94:281). Riksdagen har i samma beslut även\r\nanvisat 81 210 000 kronor för reserabatter för\r\nbudgetåret 1994/95.</pre><pre>Frågan om förutsättningarna att få med\r\nlänstrafikföretagen i ett samordnat system med\r\nresesubventioner bör naturligt prövas i samband\r\nmed att regeringen fullgör det av riksdagen givna\r\nuppdraget. För dagen är jag inte beredd att uttala\r\nmig om möjligheterna att inordna även\r\nlänstrafikföretagen i de fyra nordligaste länen i\r\nsystemet med statligt subventionerade\r\nreserabatter.</pre><pre>Anf. 189  BENGT HURTIG (v):</pre><pre>Fru talman! Jag får tacka för svaret. Länstrafiken i\r\nde fyra nordligaste länen har förhandlat med CSN\r\nunder våren om villkoren för att studenterna skulle\r\nfå utnyttja CSN-korten. Man har fått beskedet att\r\ndet inte finns något ekonomiskt utrymme för det.\r\nDet betyder att på en rad orter där det inte finns\r\ntillgång till flyg eller tåg, t.ex. Lycksele, Malå,\r\nÖverkalix och Arjeplog, har man inte den\r\nmöjlighet som andra studenter har.</pre><pre>Satsningarna på högskolorna i Norrland har varit\r\nåkerkommande teman som alla partier har drivit\r\nmer eller mindre. Det har ansetts vara av stor\r\nbetydelse för utvecklingen på lång sikt i den här\r\nlandsändan. Det är totalt oacceptabelt att\r\nstudenterna i den här regionen inte skall ha\r\nmöjligheter att få litet billigare resor när andra\r\nstudenter i andra delar av landet har det. Jag tycker\r\natt det borde vara en grundläggande målsättning\r\nför regeringen att se till att så kommer att ske.\r\nBeskedet från CSN att det inte finns pengar är\r\nverkligen oroande.</pre><pre>Anf. 190  Utbildningsminister PER UNCKEL\r\n(m):</pre><pre>Fru talman! Det är möjligt att Bengt Hurtig finner\r\nbeskedet från CSN om att det inte finns pengar\r\noroande. Att pengarna i statens kassa är slut och väl\r\ndärtill är dess värre en tragisk omständighet som\r\nbåde Bengt Hurtig och jag understundom tvingas\r\nleva med.</pre><pre>Fru talman! Jag kan inte göra annat än att upprepa\r\natt jag med engagemang kommer att fullgöra det av\r\nriksdagen uttalade uppdraget. Vi får då pröva\r\nhuruvida vi kan inkludera såväl ytterligare\r\nstuderandegrupper som ytterligare trafikföretag i\r\ndet rabattsystem som redan tillämpas för vissa och\r\ni vissa delar av landet.</pre><pre>Anf. 191  BENGT HURTIG (v):</pre><pre>Fru talman! Den grupp studerande som man talar\r\nom i riksdagens beslut var de som studerade inom\r\nAMS. Just den här gruppen studenter nämndes\r\ninte. Men däremot sade man att man skulle sträva\r\nefter en samordnad upphandling.</pre><pre>Jag tolkar nu utbildningsministerns svar så att man\r\nkommer att försöka se till att även dessa studenter\r\nfår möjlighet att resa på linjebussar i de fyra\r\nnordligaste länen.</pre><pre>Anf. 192  Utbildningsminister PER UNCKEL\r\n(m):</pre><pre>Fru talman! Bengt Hurtig skall tolka mig på\r\nföljande sätt. I anslutning till att jag prövar den\r\nfråga som riksdagen har givit besked om kommer\r\njag också att pröva den fråga som Bengt Hurtig nu\r\naktualiserar. Sedan får vi se vad prövningen kan\r\nleda fram till.</pre><pre>Överläggningen var härmed avslutad.</pre><pre>31 §  Svar på fråga 1993/94:538 om information\r\nom utländska studier</pre><pre>Anf. 193  Utbildningsminister PER UNCKEL\r\n(m):</pre><pre>Fru talman! Margitta Edgren har frågat mig om jag\r\när beredd att medverka till att olika myndigheter\r\noch organisationer samarbetar för att ge svenska\r\nstudenter bästa möjlighet till att få korrekt\r\ninformation om de utländska utbildningar de\r\nfunderar på att välja.</pre><pre>Jag vill understryka att det är viktigt att svenska\r\nstudenter får korrekt och riktig information om den\r\nutbildning de avser att söka till i utlandet, och också\r\natt de vet till vilken myndighet eller organisation de\r\nskall vända sig för att kunna få svar.</pre><pre>I Utbildningsdepartementet bedrivs för närvarande\r\nett uppföljningsarbete och ett åtgärdsprogram med\r\nanledning av departementspromemorian (1993:76)\r\nUtlandsstudier och Internationella\r\nutbildningskontakter -- Vad ska göras centralt, vem\r\nska göra det och hur? och remissynpunkterna.</pre><pre>Som man hör av departementspromemorians\r\nnamn, behandlar den bl.a. den fråga Margitta\r\nEdgren vill ha svar på.</pre><pre>Jag har för avsikt att inom kort föreslå regeringen\r\natt ge berörda myndigheter uppdrag eller ändra\r\nderas instruktioner i överensstämmelse med de\r\nflesta av de åtgärder som utredaren föreslog.</pre><pre>Jag kommer också att i Utbildningsdepartementet\r\ntillsätta en samråds- och samordningsgrupp, där\r\nföreträdare från Svenska institutet, Skolverket,\r\nVHS och CSN skall ingå. Arbetsgruppen skall\r\nfungera som ett forum för diskussion av problem\r\nsom är gemensamma för de berörda myndigheterna\r\ni frågor om utlandsstudieinformation. Gruppen\r\nkommer också att ha en samordnande funktion för\r\natt underlätta ett gemensamt utnyttjande av\r\nkompetens och resurser.</pre><pre>Regeringen föreslog i propositionen Utbildning och\r\nforskning (1993/94:177), i enlighet med utredarens\r\nförslag, att en utbildnings- och forskningsnämnd\r\nborde inrättas vid Svenska Institutet. I denna\r\nnämnd föreslås ledamöter från universitet och\r\nhögskolor ingå. Nämndens allmänna funktion skall\r\nvara att underlätta samspelet mellan Svenska\r\ninstitutet och andra intressenter i\r\nutbildningsväsendet. Vidare föreslås i\r\npropositionen att Svenska institutet ges möjlighet\r\natt upprätta en särskild kansliresurs för att\r\nsamordna mer fasta utlandsetableringar i form av\r\nsvenska akademiska centra och svenska\r\ninstitutioner i andra länder.</pre><pre>Avslutningsvis vill jag säga att jag är mer än beredd\r\natt medverka till att ett samarbete kommer till\r\nstånd mellan de olika berörda myndigheterna och\r\norganisationerna för att underlätta våra studenters\r\nmöjligheter till korrekt information om utbildning\r\nde vill söka utomlands.</pre><pre>Jag hoppas Margitta Edgren med detta har fått svar\r\npå sin fråga.</pre><pre>Anf. 194  MARGITTA EDGREN (fp):</pre><pre>Fru talman! Herr utbildningsminister! Jag har\r\ndelvis fått svar på min fråga. Jag tackar för dessa\r\ndelar.</pre><pre>Men tycker inte Per Unckel att detta är litet\r\nmärkligt? I dag skickar vi ut 21 000 ungdomar, men\r\ndet finns ingen samstämmighet mellan CSN:s regler\r\nför studiemedel och VHS ekvivaleringsregler för\r\ngodkända utbildningar. Det var min första fråga.\r\nJag tycker att det framgår under hand att det finns\r\nen liten dubie om att detta är underligt.</pre><pre>Sedan svarar utbildningsministern att man vill\r\nföreslå att ge berörda myndigheter uppdrag. Då vill\r\njag veta vilka dessa berörda myndigheter är. Är det\r\nde som sedan räknas upp, Skolverket, SCN, VHS\r\noch Svenska Institutet? Vilken roll har enligt\r\nutbildningsministern t.ex. Sverige-Amerika-\r\nstiftelsen och Fulbrightkommissionen som vi har ett\r\nbilateralt avtal med USA om? Vi ger ju också\r\nstatsbidrag dit. Det var två frågor.</pre><pre>I studiestödsförordningen står det att studiemedel\r\nfår beviljas utanför de nordiska länder om\r\nutbildningen anses ha en godtagbar standard. Men\r\ndet är inte definierat vad som är en godtagbar\r\nstandard. Här ramlar ju många ungdomar. De har\r\nju ingen erfarenhet av om kvaliteten på den\r\nutbildning de söker kan och bör undersökas. Min\r\ntredje fråga är: Kommer det att ingå något försök\r\natt gemensamt definiera vad som är godtagbar\r\nstandard?</pre><pre>Min sista fråga gäller det som jag nämnde litet\r\ngrand i den skriftliga delen, nämligen agenterna.\r\nVåra ungdomar har inte heller någon erfarenhet av\r\natt universiteten har agenter för att ragga studenter.\r\nDetta är mycket vanligt både i Europa och USA.\r\nKommer man även att få i uppdrag att definiera\r\neller öronmärka dessa agenter?</pre><pre>Anf. 195  Utbildningsminister PER UNCKEL\r\n(m):</pre><pre>Fru talman! Låt mig först säga att det är en\r\nvälsignelse att vi har fått en utveckling av antalet\r\nstudenter som väljer att förlägga någon del av sin\r\nstudietid utomlands. Det har ökat från 2 000--3 000\r\nför tre fyra år sedan till 21 000 i dag. Det är en\r\nremarkabel utveckling som är utomordentligt\r\npositiv. Precis som Margitta Edgren antyder i sin\r\nfråga reses därmed en lång rad spörsmål som vi inte\r\när riktigt vana vid att hantera.</pre><pre>Den första frågan handlade om förhållandena\r\nmellan CSN och VHS i ekvivalerings- respektive\r\nstudiemedelshänseende. Det förtjänar att påpekas\r\natt VHS och CSN:s uppgifter i dessa hänseenden\r\ninte är parallella, dvs. studiemedel kan utgå för fler\r\nutbildningar än de utbildningar som hör hemma\r\ninom ekvivaleringsområdet. Jag tycker precis som\r\nMargitta Edgren att samstämmighet bör vara\r\nhuvudregel. De båda myndigheterna bör ty\r\nföljande sträva efter gemensamma definitioner.</pre><pre>Den andra frågan gällde de myndigheter som jag\r\nräknade upp och deras specifika uppgift respektive\r\nderas förhållande till institutioner av typ Sverige-\r\nAmerika-stiftelsen. Låt mig understryka, fru\r\ntalman, att jag tycker att de fria icke-statliga\r\ninstitutionerna gör en utomordentlig insats på det\r\nhär området. Utan att egentligen vara skyldiga att\r\ninformera och ta hand om studenter gör de det i alla\r\nfall därför att de är engagerade i saken.</pre><pre>Jag hoppas kunna återkomma till frågan om\r\nSverige-Amerika-stiftelsen och stiftelsens\r\nmöjligheter att spela en aktiv roll i detta\r\nbetydelsefulla arbete.</pre><pre>Till slut frågan om godtagbar standard: Jag delar\r\nockså i detta hänseende Margitta Edgrens\r\nbekymmer över att vi nu får in ett antal universitet\r\nsom möjligen är svåröverblickbara för de svenska\r\nstudenterna. Jag avser också i detta hänseende att\r\nbe respektive myndigheter att göra vad som står i\r\nderas makt för att tillse att studenterna är väl\r\ninformerade och därmed kan fatta ett relevant\r\nbeslut.</pre><pre>Agenturfrågan ber jag att få återkomma till, fru\r\ntalman.</pre><pre>Anf. 196  MARGITTA EDGREN (fp):</pre><pre>Fru talman! Det är bra att Per Unckel skall\r\nåterkomma till frågan om agenterna.</pre><pre>Jag håller naturligtvis med om det han säger. Jag\r\nifrågasätter naturligtvis inte att vi skickar ut\r\nstudenter. Om detta är vi helt överens. De får\r\nperspektiv på sig själva, perspektiv på Sverige,\r\ninternationella erfarenheter, språk och\r\nkulturkunskaper -- vi är helt överens om allt detta.</pre><pre>Därmed inte sagt att vi inte också har ett ansvar för\r\nde här ungdomarna. Det är klart att man kan säga\r\natt de är gamla nog att ta ansvar för sina val, osv.,\r\nmen jag tycker inte att man kan resonera så om\r\nungdomar från detta Sverige, där vi har som\r\ntradition att alla utbildningar har en acceptabel\r\nkvalitet, som också garanteras av statsbidrag och\r\natt de berättigar till studiemedel. Det är en oerhört\r\nviktig uppgift.</pre><pre>Jag är medveten om att CSN:s och VHS uppgifter\r\ninte är parallella, men det finns uppenbara luckor,\r\nsom är kända för både CSN och VHS. Jag har t.ex.\r\nen uppgift om Monaco, en ekonomutbildning vid\r\nUniversity of Southern Europe, en uppgift om att\r\n50 % av studenterna där är svenskar samtidigt som\r\nCivilekonomföreningen här i Sverige inte\r\ngodkänner dessa för inträde i föreningen.</pre><pre>Anf. 197  Utbildningsminister PER UNCKEL\r\n(m):</pre><pre>Fru talman! Det allra sista Margitta Edgren\r\npåpekade är emellertid egentligen en annan fråga\r\nän den vi diskuterar. Vem Civilekonomföreningen\r\ntill slut bestämmer sig för att acceptera ligger\r\nutanför statens domvärjo. Det är en privat\r\nförening, som bestämmer sig för att acceptera eller\r\ninte acceptera medlemmar med en viss typ av\r\nbakgrund. Det innebär inte att jag inte tycker att\r\ndet är rimligt att man har någorlunda\r\nsamstämmighet mellan utbildningsinriktningar och\r\nföreningars inträdeskrav, men för formens skull vill\r\njag påpeka att det är två separata frågeställningar.</pre><pre>Jag måste i fråga om agenterna på nytt be att få\r\nfråga Margitta Edgren vad det är som hon vill ha\r\nytterligare svar på, eftersom fru talmannens\r\ntidsbegränsning även i detta hänseende gjorde att\r\nMargitta Edgren inte riktigt hann till slutet i sin\r\nkompletterande fråga.</pre><pre>Anf. 198  MARGITTA EDGREN (fp):</pre><pre>Fru talman! Jo, jag menar att agenter skall\r\npresenteras som just agenter och inte som någon\r\nsorts officiella kvalitetskontrollanter med svensk k-\r\nmärkning t.ex. av CSN. Min fråga var om\r\nutbildningsministern delar den uppfattningen.</pre><pre>När det gäller Monaco håller jag med statsrådet.\r\nUngdomarna kommer att lära sig mycket, de blir\r\nsäkert nöjda och har säkert haft en fin studietid,\r\nmen de kommer att bli grymt besvikna om de\r\nkommer tillbaka till Sverige och tror att de är\r\nmotsvarande civilekonomer men inte är det. Vi har\r\ndäremot ingen delad mening om föreningen som\r\nsådan, att föreningen själv avgör vilka som skall få\r\nvara medlemmar.</pre><pre>Men jag skulle alltså vilja att utbildningsministern\r\nredovisar sin syn på agenterna.</pre><pre>Anf. 199  Utbildningsminister PER UNCKEL\r\n(m):</pre><pre>Fru talman! Jag vill också på denna punkt hålla med\r\nfru Edgren. Precis som antyds i fru Edgrens fråga\r\nanser också jag att det är en styggelse att utge sig\r\nför att vara någonting annat. Jag misstänker att det\r\när ett visst fall som både Margitta Edgren och jag\r\nhär har i bakhuvudet, ett fall där några har\r\nmissuppfattats som varande någonting annat än vad\r\nde faktiskt var.</pre><pre>En agent är en agent, och en officiell företrädare\r\nför Sverige är just en officiell företrädare för\r\nSverige, och dessa skall icke förväxlas med\r\nvarandra.</pre><pre>Anf. 200  MARGITTA EDGREN (fp):</pre><pre>Fru talman! Jag är mycket glad över att\r\nutbildningsministern och jag har en gemensam\r\nuppfattning om att en agent är en agent. Även om\r\nvissa myndigheter försöker dribbla med detta, tar\r\nvi två helt avstånd från ett samarbete.</pre><pre>Överläggningen var härmed avslutad.</pre><pre>32 §  Svar på fråga 1993/94:547 om nationella\r\nforskningslaboratorier</pre><pre>Anf. 201  Utbildningsminister PER UNCKEL\r\n(m):</pre><pre>Fru talman! Bengt Silfverstrand har frågat om\r\ninnebörden i det avsnitt i\r\nkompletteringspropositionen där det står att\r\nregeringen avser att i särskild ordning anvisa\r\nerforderliga medel till de här små arkeologiska\r\nlaboratorierna.</pre><pre>Svaret är helt enkelt att regeringen i särskild\r\nordning har anvisat medel till laboratorierna. I ett\r\nregeringsbeslut den 11 maj 1994 anvisas totalt\r\n861 000 kr till Humanistisk-samhällsvetenskapliga\r\nforskningsrådet för verksamhet vid laboratorierna.</pre><pre>Medlen fördelas med 567 000 kr för verksamhet vid\r\nlaboratoriet för keramisk forskning vid\r\nUniversitetet i Lund, 147 000 kr till laboratoriet för\r\nvedanatomi och dendrokronologi vid Universitetet\r\ni Lund samt 147 000 kr till Universitetet i Umeå för\r\nverksamhet vid det miljöarkeologiska laboratoriet.</pre><pre>Anf. 202  BENGT SILFVERSTRAND (s):</pre><pre>Fru talman! Jag ber att få tacka\r\nutbildningsministern för svaret.</pre><pre>Bakgrunden till frågan är den berättigade oro för\r\nframtiden som uppstått på de här laboratorierna för\r\nkeramisk forskning respektive vedanatomi och\r\ndendrokronologi i Lund samt miljöarkeologiska\r\nlaboratoriet i Umeå med anledning av den\r\ntveksamhet som åtminstone en tid har rått om\r\nhuruvida statsmakterna även i framtiden är\r\nberedda att stöda forskningsinsatser vid mindre,\r\nofta tvärvetenskapliga anläggningar av stort\r\nnationellt intresse.</pre><pre>Trots klara uttalanden om vikten av en fortsatt\r\nstatlig satsning på dessa anläggningar, från bl.a.\r\nNFR så sent som i september 1993, hänvisade\r\nregeringen i årets budgetproposition till\r\nvärduniversitetens egna resurser för att\r\nupprätthålla verksamheten vid berörda\r\nlaboratorier. Det uttalandet gick stick i stäv mot\r\ntidigare uttalanden i den här frågan, från såväl den\r\nnuvarande som den förutvarande regeringen.</pre><pre>Jag konstaterar också att ett enhälligt\r\nutbildnigsutskott förutsatt att verksamheten vid de\r\nhär anläggningarna skall kunna bedrivas i samma\r\nomfattning som tidigare även i framtiden och att\r\nregeringen i kompletteringspropositionen sade att\r\ndet skulle anvisas medel i särskild ordning.</pre><pre>De berörda laboratorierna hade emellertid inte\r\nklart för sig vad detta gick ut på. De känner inte till\r\ndet här, så beskedet är mycket glädjande för dem,\r\ndet vill jag gärna understryka. Att det är ett besked\r\ni grevens tid understryks av det förhållandet att\r\nförordnandet för föreståndaren vid det keramiska\r\nlaboratoriet i Lund måste förnyas i morgon, den 1\r\njuni. Men som sagt: Bättre sent än aldrig!</pre><pre>Överläggningen var härmed avslutad.</pre><pre>33 §  Svar på fråga 1993/94:551 om stödet till\r\nprivata skolor</pre><pre>Anf. 203  Utbildningsminister PER UNCKEL\r\n(m):</pre><pre>Fru talman! Eva Johansson har frågat mig om jag\r\när beredd att redovisa på vilka grunder som jag har\r\nskrivit att Socialdemokraterna på riksplanet vill\r\navskaffa den ovillkorliga rätten att välja skola.</pre><pre>Eva Johanssons fråga ställs med anledning av att\r\njag har tillskrivit några av landets\r\nsocialdemokratiska kommunföreträdare och ställt\r\nfyra frågor som jag anser det vara väsentligt att få\r\nsvar på. Utgångspunkten för frågorna är\r\nantagandet att kommunerna -- om\r\nSocialdemokraterna får bestämma -- inte blir\r\nskyldiga att stöda elever som väljer en fristående\r\nskola.</pre><pre>Min första fråga till de socialdemokratiska\r\nkommunalpolitikerna gällde hur dagens friskolor i\r\nrespektive kommun skulle behandlas vad gäller\r\nresurser och andra rättigheter om\r\nSocialdemokraterna fick bestämma, utan hinder av\r\ndagens skyddslagstiftning för den enskilde.</pre><pre>Min andra fråga gällde motsvarande\r\nangelägenheter för i framtiden tillkommande\r\nfriskolor. Kommer eleverna och föräldrarna i\r\nsådana skolor att kunna påräkna något som helst\r\nstöd från kommunen, eller blir de hänvisade att\r\nbetala skolgången själva?</pre><pre>Min tredje fråga handlade om huruvida det är\r\nrättvist att den som i framtiden vill gå i en fristående\r\nskola skall tvingas betala de höga terminsavgifter\r\nsom en reduktion eller total avveckling av\r\nkommunstödet skulle resultera i.</pre><pre>Till sist frågade jag hur de kommunala företrädarna\r\nför Socialdemokraterna tror att detta kommer att\r\npåverka den segregation som inte minst\r\nsocialdemokraterna här i riksdagen ofta anser sig\r\nkunna finna.</pre><pre>Genom beslut med anledning av propositionen\r\nValfrihet och fristående skolor (1991/92:95), som\r\nlades fram för riksdagen våren 1992, gavs eleven\r\nrätt att välja att gå i en fristående skola under\r\nförutsättning att skolan kan bereda eleven plats.\r\nGenom beslut med anledning av propositionen\r\nValfrihet i skolan (1992/93:230) föreskrevs att varje\r\nkommun hade att utgå från elevernas val av skola\r\nvid planeringen av det offentliga skolväsendet.</pre><pre>Det nya systemet innebär att bidragen skall följa\r\neleven till den skola han eller hon väljer.</pre><pre>Vid de aktuella riksdagsbesluten reserverade sig\r\nden socialdemokratiska riksdagsgruppen, vilket jag\r\nbara kan tolka på ett sätt, nämligen som att\r\nSocialdemokraterna motsätter sig med den\r\nkommunala skolan likvärdiga bidrag till friskolor\r\noch därmed säger nej till den förstärkning av\r\nelevens och föräldrarnas rätt att välja skola som\r\nregeringens propositioner och riksdagens beslut\r\ninnebar.</pre><pre>Reservationerna mot de riksdagsbeslut jag har\r\nredovisat, i kombination med uttalanden från\r\nledande socialdemokratiska företrädare alltsedan\r\ndess, utgör grunden för vad jag skrivit i de aktuella\r\nbreven.</pre><pre>Det visar sig av svar på de här åsyftade breven att\r\ninte bara socialdemokraterna i riksdagen har en\r\navog inställning till föräldrarnas rätt att välja skola.\r\nDet gäller i allra högsta grad också många\r\nsocialdemokratiska kommunalpolitiker.</pre><pre>Jag hoppas, fru talman, att Eva Johansson med\r\ndetta har fått svar på sin fråga.</pre><pre>Anf. 204  EVA JOHANSSON (s):</pre><pre>Fru talman! Nej, utbildningsministern, det har jag\r\ninte fått. Det svar som jag nu av formella skäl\r\nnödgas att tacka för är det tunnaste jag har sett, och\r\ndet vill inte säga litet.</pre><pre>Utbildningsministerns svar bygger på antagandet --\r\noch det är utbildningsministerns egna ord -- att\r\nkommunerna om Socialdemokraterna får\r\nbestämma inte blir skyldiga att stöda elever som\r\nväljer en fristående skola.</pre><pre>Sanningen är att vårt förslag är att kommunerna\r\nskall åläggas att stöda fristående skolor under\r\nsamma villkor som de kommunala skolorna får sina\r\nresurser, dvs. med utgångspunkt i elevernas och\r\nskolornas behov. Läs våra partimotioner och\r\nutskottsbetänkanden! Det står där mycket tydligt\r\noch klart.</pre><pre>Sedan ''tolkar'' utbildningsministern att våra\r\nreservationer skulle betyda att vi motsätter oss att\r\nfristående skolor får sina resurser på ett sätt som är\r\nlikvärdigt det som gäller för de kommunala\r\nskolorna. Det är precis tvärtom. Det är ni som har\r\ninfört en särlagstiftning som överkompenserar vissa\r\nprivata skolor och förhindrar kommunerna att\r\nagera på ett likvärdigt sätt.</pre><pre>Är utbildningsministern mot bakgrund av det\r\nbesked som jag nu har lämnat, och som är det\r\nsocialdemokratiska partiets alternativ till er politik,\r\nberedd att sluta med denna vilseledande\r\npropaganda, som inte har något annat fog för sig än\r\natt försöka dölja de moderata misslyckandena på\r\nskolpolitikens område?</pre><pre>Anf. 205  Utbildningsminister PER UNCKEL\r\n(m):</pre><pre>Fru talman! Får jag ställa en enda fråga och begära\r\nett rakt svar -- ja eller nej?</pre><pre>Har jag som elev, om Socialdemokraterna får\r\nbestämma, varhelst jag bor i landet en ovillkorlig\r\nrätt att få ta med mig pengarna till en fristående\r\nskola, oavsett vad kommunalpolitikerna tycker?</pre><pre>Anf. 206  EVA JOHANSSON (s):</pre><pre>Fru talman! Här är det faktiskt jag som ställer\r\nfrågor till utbildningsministern, och jag skulle bra\r\ngärna först vilja ha svar på min fråga.</pre><pre>Är utbildningsministern beredd att mot bakgrund\r\nav vad jag har sagt, nämligen att vårt alternativ\r\ninnebär ett åläggande för kommunerna att stöda\r\nprivata skolor på ett sätt som är likadant som det\r\nsätt på vilket man fördelar resurserna till de\r\nkommunala skolorna -- och mot bakgrund av den\r\ninformation som han uppenbarligen undvikit att ta\r\ndel av förut -- att här och nu lova mig att sluta med\r\ndenna vilseledande propaganda, och i stället\r\ndiskutera skolpolitikens och utbildningspolitikens\r\ninnehåll? Det skulle skolan och Sveriges elever ha\r\nnytta av.</pre><pre>På detta sätt mäler sig utbildningsministern ur den\r\nutbildningspolitiska debatten och tar i stället debatt\r\nom någonting som aldrig blir aktuellt. Jag kan inte\r\nge något annat svar på Per Unckels fråga än att vi\r\nsocialdemokrater står för en likvärdig\r\nresursfördelning. Per Unckel står för en\r\nsärbehandling av de privata skolorna, vilket för\r\nmånga skolor innebär en överkompensation.</pre><pre>Anf. 207  Utbildningsminister PER UNCKEL\r\n(m):</pre><pre>Fru talman! Det var ett oändligt långt sätt att\r\nundvika att svara ja eller nej.</pre><pre>Mitt svar på Eva Johanssons fråga är: Nej, jag\r\nkommer inte att sluta, intill dess att jag får ett ja på\r\nden fråga jag just har ställt.</pre><pre>Svara på min fråga: Har jag som elev en ovillkorlig\r\nrätt att i ett socialdemokratiskt samhälle få ta med\r\nmig min andel av skolans resurser till den friskola\r\njag väljer, ja eller nej? Därefter skall jag, om svaret\r\när ja, be om ursäkt för att jag i så fall har farit med\r\nvilseledande information. Ja eller nej, det är\r\nmycket enkelt.</pre><pre>Anf. 208  EVA JOHANSSON (s):</pre><pre>Fru talman! I den mån som den fristående eller\r\nprivata skolan är godkänd av Skolverket -- och jag\r\nutgår ifrån att vi är överens om att det bör vara en\r\nförutsättning -- är svaret ja. Kan jag nu få denna\r\nursäkt?</pre><pre>Anf. 209  Utbildningsminister PER UNCKEL\r\n(m):</pre><pre>Fru talman! Om jag som elev har en ovillkorlig rätt,\r\noberoende av kommunens bedömning, att ta med\r\nmig pengarna, är detta i så fall en ny\r\nsocialdemokratisk ståndpunkt som strider mot de\r\nreservationer som ni tidigare har avgivit här i\r\nriksdagen och som strider mot vartenda uttalande\r\nsom ni har spritt omkring er därefter.</pre><pre>Kan jag få sanktionerat att socialdemokraterna i\r\nhändelse av att de får bestämma frånträder sina\r\ngamla reservationer, och säkerställer att det inte\r\ngår att säga nej i kommunerna till min personliga\r\nrätt som elev att ta med skolpengen till den skola\r\njag själv väljer -- min personliga rätt som elev, som\r\ninte kan förvägras av kommunerna? Är svaret på\r\nden frågan ja, har Socialdemokraterna all\r\nanledning att bli välkomnade i kretsen av alla dem\r\nsom i dag står upp för rätten att välja skola. Förstod\r\njag svaret rätt?</pre><pre>Anf. 210  EVA JOHANSSON (s):</pre><pre>Fru talman! Detta var ett ännu längre sätt att ställa\r\nsamma fråga en gång till, en fråga som\r\nutbildningsministern redan har fått svar på.</pre><pre>I den mån som en skola är godkänd -- det står klart\r\nuttryckt i våra reservationer och i våra\r\npartimotioner -- har den rätt att bli bedömd efter\r\nprecis samma kriterier som kummunala skolor.\r\nUtbildningsministerns påståenden i detta fall blir\r\ninte sannare av att de upprepas gång på gång.</pre><pre>Ni har misslyckats ganska kapitalt med skolan.\r\nMånga människor är oroliga. Många människor\r\nförstår inte vad det är ni håller på med när klasserna\r\nblir större och större, antalet vuxna i skolan blir\r\nfärre och färre, hjälpen och stödet till elever med\r\nsärskilda behov blir mindre och mindre.</pre><pre>Ni försöker att smita från det som är viktigt genom\r\natt lägga ut dimridåer. Ni drar er inte ens för direkta\r\nlögner. Jag tycker att det är under er värdighet, och\r\ni vart fall under vad som borde förekomma i denna\r\nkammare.</pre><pre>Anf. 211  Utbildningsminister PER UNCKEL\r\n(m):</pre><pre>Fru talman! Nu ändrade Eva Johansson sitt svar.\r\nNu gick hon ifrån det första uttalandet om att jag\r\nsom elev har en ovillkorlig rätt -- och det är min\r\nfråga -- till att en godkänd skola blir bedömd på\r\nsamma villkor som den kommunala skolan.</pre><pre>Det är väl, för att citera en annan stor tänkare i det\r\nsocialdemokratiska partiet, detsamma som att säga\r\nföjande: ''Vi är inte dogmatiskt emot friskolor, men\r\njag vill säga nej till dem som inte behövs.'' Det är\r\nden socialdemokratiska skolledaren i Stockholm\r\nsom har uttalat detta.</pre><pre>Jag kan inte tolka Eva Johanssons uttalande på\r\nannat sätt än att hon just sade precis samma sak.\r\nHon sade: På samma villkor som kommunens\r\nskolor. Kommunen skall ha rätt att säga nej till\r\nfriskolan om den skulle ha sagt nej till en\r\nkommunal skola inom samma område.</pre><pre>Fru Johansson får nog acceptera att ni kommer att\r\nförföljas av frågan om ert motstånd mot elevernas\r\nsjälvklara rättigheter valrörelsen ut. Jag skall\r\npersonligen bli garanten för detta.</pre><pre>Anf. 212  TALMANNEN:</pre><pre>Jag medger ytterligare var sitt inlägg.</pre><pre>Anf. 213  EVA JOHANSSON (s):</pre><pre>Fru talman! Tack.</pre><pre>Efter denna diskussion tvivlar jag inte på att Per\r\nUnckel fortsätter att sprida dessa lögner om\r\nsocialdemokratisk skolpolitik, och jag beklagar\r\ndet. Jag hade hellre velat att vi i valrörelsen hade\r\nkunnat diskutera viktiga frågor för skolans framtid\r\ni stället för att ha den här typen av diskussioner. Det\r\när beklagansvärt om utbildningsministern inte ser\r\nskolan som viktigare än så.</pre><pre>Jag skall försöka en gång till. En skola som är\r\ngodkänd av Skolverket skall ha rätt att få resurser\r\npå samma villkor som de kommunala skolorna,\r\nvarken mer eller mindre. Det skall bedömas efter\r\nelevernas och skolans behov. Kan det sägas\r\nklarare?</pre><pre>Likaväl som vi ledamöter i denna riksdag inte kan\r\ngå in och peka på att skolorna skall ha si eller så\r\nmånga procent, eller att den ena eller den andra\r\nskolan skall få något, skall vi heller inte säga att\r\nnågon skola inte skall få något. Det är en\r\nkommunal angelägenhet att ta ställning till\r\nresursfördelningssystemet, men godkännandet\r\ngörs av Skolverket.</pre><pre>Försök att se detta, Per Unckel. Det är inte så svårt.\r\nDå kan vi kanske få denna ursäkt.</pre><pre>Anf. 214  Utbildningsminister PER UNCKEL\r\n(m):</pre><pre>Fru talman! Det blev då ändå helt klart till slut:\r\ndetta är en kommunal fråga. Det är därför som\r\nCatarina Tarras-Wahlberg i Stockholm kommer att\r\nsäga att hon vill lägga ner alla de skolor som hon\r\ninte anser behövs.</pre><pre>Det är därför som jag som svar från en ledande\r\nsocialdemokratisk kommunalpolitiker på detta\r\nområde i Lund har fått beskedet att fyra friskolor i\r\nLund kommer att ryka om han får bestämma. Han\r\nansåg utifrån sina utgångspunkter att en skola\r\nbehövdes, eller i någon mening var försvarbar.</pre><pre>Jag ser fram emot ett fortsatt meningsutbyte om\r\nvem det är som skall ha makten över skolan, Eva\r\nJohansson. Till skillnad från fru Johansson anser\r\njag inte denna fråga vara liten och betydelselös.</pre><pre>Anf. 215  TALMANNEN:</pre><pre>Jag medger ytterligare var sitt inlägg.</pre><pre>Anf. 216  EVA JOHANSSON (s):</pre><pre>Fru talman! Kan vi vara överens om, Per Unckel,\r\natt både Per Unckels och vårt förslag bygger på att\r\ndet är Skolverket som till syvende och sist avgör\r\nvilken skola som skall godkännas eller inte? Kan vi\r\ndessutom vara överens om att kommunerna efter\r\ngodkännandet har de bästa förutsättningarna att\r\nbedöma resursfördelningen, diskuterar vi ungefär\r\nsamma saker.</pre><pre></pre><pre>Per Unckel försöker att glida ifrån att det handlar\r\nom resursfördelningssystemet. Det är han själv som\r\nhar tagit upp skolpengen, som är det som skall\r\navgöra rätten att välja skola. Tack och lov är inte\r\nrätten att välja skola för evigt förknippad med ett\r\norättvist resursfördelningssystem. Rätten att välja\r\nskola blir tvärtom fullödig och hel bara med ett\r\nriktigt och rättvist resursfördelningssystem som har\r\nsin utgångspunkt i elevernas behov och inte i ett\r\nslags administrativt per capita-tänkande.</pre><pre>Anf. 217  Utbildningsminister PER UNCKEL\r\n(m):</pre><pre>Fru talman! Riktigt rättvist blev det åtminstone inte\r\ni Lund. Där försvann tre friskolor i samma\r\nögonblick som socialdemokraterna skulle ta över.\r\nDet lär inte heller bli så vanvettigt rättvist i\r\nStockholm om fru Tarras-Wahlberg kommer att få\r\nbestämma, om jag har tolkat henne rätt.</pre><pre>Jag är dock ense med Eva Johansson på en punkt,\r\nnämligen att Skolverket svarar för godkännandet.\r\nMen jag är inte överens med Eva Johansson om att\r\ndet därefter skall vara fritt fram för kommunerna\r\natt bestämma om det skall bli några pengar. För mig\r\när skyddet för den enskilde -- det som riksdagen har\r\nslagit fast -- också mot mycket mycket fientliga\r\nkommunalpolitiker viktigt. Ingen kommun skall\r\nkunna ta ifrån någon elev rätten att individuellt\r\nvälja skola. Därvidlag skiljer sig våra\r\nuppfattningar. Låt oss erkänna det, och låt väljarna\r\nbestämma.</pre><pre>Anf. 218  TALMANNEN:</pre><pre>Jag medger ytterligare var sitt inlägg.</pre><pre>Anf. 219  EVA JOHANSSON (s):</pre><pre>Fru talman! Per Unckel försöker hela tiden\r\nförvränga vad som sägs här. Lyssna nu på mig, Per\r\nUnckel! Vårt förslag utgår ifrån ett åläggande för\r\nkommunerna att stödja de privata skolorna på\r\nsamma villkor som de fördelar resurser till sina\r\negna kommunala skolor. Betyder det, Per Unckel,\r\natt en kommun kan säga att en viss skola inte skall\r\nfå några pengar trots att det går elever i den? Jag\r\ntror inte att det är möjligt annat än i ett extremt\r\nmoderat samhälle, där ni har tagit bort alla resurser\r\nför skolan. Så långt har vi emellertid inte kommit\r\nän. Jag trodde faktiskt inte att det var dit vi var på\r\nväg. Vilken kommunal skola är det Per Unckel\r\ntänker på som inte får några kommunala resurser?</pre><pre>Anf. 220  Utbildningsminister PER UNCKEL\r\n(m):</pre><pre>Fru talman! Det gäller montessorigrundskolan i\r\nDalby, Lunds montessorigrundskola och Rudolf\r\nSteiner-skolan i Lund. Socialdemokraterna har gett\r\nbesked om att de inte är beredda att värna om dessa\r\nskolor. Kan det sägas tydligare? Säg som det är, Eva\r\nJohansson. Vi har olika uppfattningar på den här\r\npunkten. Stå upp för er uppfattning, nämligen att\r\nkommunalpolitikerna skall bestämma. Jag står upp\r\nför min uppfattning, nämligen att elever och\r\nföräldrar skall ha ett avgörande inflytande. Sedan\r\nkan vi föra debatten i valrörelsen.</pre><pre>Överläggningen var härmed avslutad.</pre><pre>34 §  Svar på fråga 1993/94:574 om\r\nexamensbenämningarna vid de konstnärliga\r\nhögskolorna</pre><pre>Anf. 221  Utbildningsminister PER UNCKEL\r\n(m):</pre><pre>Fru talman! Ingela Mårtensson har frågat mig vad\r\njag avser att göra för att undanröja orättvisor vad\r\ngäller den engelska översättningen av\r\nexamensbenämningar vid de konstnärliga\r\nhögskolorna.</pre><pre>Jag vill då bara erinra om vad jag tidigare redogjort\r\nför i kammaren. Den nya högskoleförordningen\r\nträdde i kraft den 1 juli 1993. Examensordningen\r\ninnebär att klara, enkla och entydiga regler ställts\r\nupp för vilka examina som får finnas, vilken\r\nomfattning och vilket ämnesdjup en utbildning\r\nskall ha samt vilka mål som skall vara uppfyllda för\r\natt en examen skall få utfärdas samt slutligen vilka\r\nuniversitet och högskolor som har rätt att utfärda\r\nolika examina. I det internationella perspektivet är\r\ndet viktigt att ge tydliga signaler om vad svensk\r\nhögre utbildning står för. Av denna anledning valde\r\nregeringen att i examensordningen också ange\r\nengelska benämningar på de olika examina som får\r\nfinnas inom grund- och forskarutbildning.</pre><pre>Emellertid är benämningar på nivåer och kraven på\r\nolika examina mycket skiftande från land till land.\r\nDet är därför min slutsats att det bästa är att olika\r\nexaminas engelska benämningar inte\r\nfortsättningsvis skall vara fastställda i\r\nhögskoleförordningen. Jag har tidigare här i\r\nkammaren framfört att jag överväger att föreslå\r\nregeringen att dessa skall tas bort ur förordningen.\r\nDet skulle då ankomma på universitet och\r\nhögskolor att bestämma olika examinas utländska\r\nbenämningar.</pre><pre>Anf. 222  INGELA MÅRTENSSON (fp):</pre><pre>Fru talman! Jag tycker att utbildningsministern har\r\nkommit fram till en mycket bra slutsats. Jag hoppas\r\natt det som sades avslutningsvis i svaret, att man\r\növerväger att föreslå regeringen att de engelska\r\nbenämningarna skall tas bort ur förordningen,\r\ngenomförs. Det vore mycket bra. Det finns en\r\nmycket stor irritation.</pre><pre>Jag har tagit upp exemplet med Konstfack. Det blir\r\nmycket tydligt och orättvist om man jämför med\r\nmotsvarande utbildningar i Göteborg. Jag brukar\r\nannars tala mera om Göteborg i förhållande till\r\nStockholm, men här måste jag säga att Stockholm\r\när förfördelat i förhållande till Göteborg. Det\r\npåverkar också studenternas val av utbildning. Om\r\nman får en annan benämning på sin examen så kan\r\ndet vara svårare att fortsätta med studier\r\nutomlands. Frågan uppstår hur man skall värdera\r\nden svenska examen. Det är diskriminerande. Jag\r\nförstår de lärare och de studerande på Konstfack\r\nsom har reagerat.</pre><pre>Det här är dock en fråga som inte bara gäller den\r\nkonstnärliga utbildningen. Jag är väl medveten om\r\natt frågan gäller även andra högskolor i Sverige.\r\nReaktionerna är likadana där.\r\nUtbildningsministern sade att han tidigare har\r\nredogjort för denna fråga i kammaren. Jag var\r\ntyvärr inte medveten om det. Jag undrar om det\r\nkanske inte är dags att nu verkligen göra slag i\r\nsaken och överlämna förslaget till regeringen. Det\r\ntycker jag skulle vara ett mycket bra besked till dem\r\nsom oroar sig på den här punkten.</pre><pre>Anf. 223  Utbildningsminister PER UNCKEL\r\n(m):</pre><pre>Fru talman! Låt mig ge ett klart besked till Ingela\r\nMårtensson på den punkten. Jo, jag tycker att det\r\när dags att göra det.</pre><pre>Anf. 224  INGELA MÅRTENSSON (fp):</pre><pre>Fru talman! Jag tackar så mycket och hoppas att det\r\nhär snart skall sättas i verket.</pre><pre>Överläggningen var härmed avslutad.</pre><pre>35 §  Svar på fråga 1993/94:549 om registrering\r\nav bolagsnamn</pre><pre>Anf. 225  Statsrådet REIDUNN LAURÉN (-\r\n):</pre><pre>Fru talman! Göte Jonsson har återgett ett fall där\r\nen domstol förbjudit en företagare att använda en\r\nav Patent- och registreringsverket registrerad firma\r\noch en annan domstol sedan vägrat företagaren\r\nskadestånd från staten på den grund att Patent- och\r\nregistreringsverket inte gjort fel. Göte Jonsson har\r\nfrågat mig vilka åtgärder jag ämnar vidta för att\r\nstärka den enskildes rättssäkerhet i liknande fall.</pre><pre>För ett år sedan besvarade jag en fråga av Göte\r\nJonsson om samma sak. I mitt svar då lämnade jag\r\nen redogörelse för vad som gäller vid registrering av\r\nen näringsidkares firma. Jag skall inte upprepa den\r\nredogörelsen nu. Jag vill emellertid framhålla att\r\nden granskning som Patent- och registreringsverket\r\ngör i ett registreringsärende inte utgör någon\r\ngaranti mot att firman senare hävs genom beslut av\r\ndomstol. Patent- och registreringsverkets\r\ngranskning måste av praktiska skäl grunda sig på ett\r\nbegränsat material, bl.a. de register som\r\nmyndigheten har tillgång till. Att en domstol senare\r\nhäver registreringen därför att firman visar sig\r\nstrida mot firmalagen behöver därför inte innebära\r\natt det har funnits brister i Patent- och\r\nregistreringsverkets handläggning.</pre><pre>Jag kan givetvis inte uttala mig om förhållandena\r\ni det konkreta fallet. Den principiella frågan synes\r\ndock vara om den som har fått en firma registrerad\r\nav Patent- och registreringsverket skall vara\r\nberättigad till skadestånd om registreringen\r\nsedermera hävs. Den frågan skall i dag bedömas\r\nenligt skadeståndslagens regler. Enligt\r\nskadeståndslagen är stat eller kommun\r\nskadeståndsskyldig bl.a. för ren\r\nförmögenhetsskada som vållats genom fel eller\r\nförsummelse vid myndighetsutövning i verksamhet\r\nför vars fullgörande staten eller kommunen svarar\r\n(3 kap. 2 §). Staten har alltså inte något strikt\r\nansvar; om en statlig myndighet inte har handlat\r\nfelaktigt är den skadelidande inte berättigad till\r\nskadestånd. Det kan innebära bl.a. att skadestånd\r\ninte skall utgå när det som myndigheten har varit\r\nskyldig att kontrollera inte gått att upptäcka.</pre><pre>Frågor som rör statens och kommunernas\r\nskadeståndsansvar har nyligen utretts av en\r\nparlamentarisk kommitté. I kommitténs betänkande\r\nDet allmännas skadeståndsansvar, SOU 1993:55,\r\nföreslås att huvudprincipen om att det krävs fel\r\neller försummelse för skadeståndsansvar skall\r\nbehållas. Betänkandet bereds för närvarande i\r\nJustitiedepartementet.</pre><pre>Självfallet måste handläggande myndighet gå\r\nomsorgsfullt till väga vid registrering av ett bolags\r\nfirma. Det går dock knappast att undvika att\r\nregistreringen någon gång blir felaktig och att det\r\nsenare upptäcks att den måste hävas. Enligt min\r\nmening skulle det föra för långt att ålägga staten ett\r\nstrikt ansvar i sådana fall.</pre><pre>Anf. 226  GÖTE JONSSON (m):</pre><pre>Fru talman! Statsrådet och jag har diskuterat den\r\nhär frågan tidigare. Nu har det kommit in\r\nytterligare en tur i det här sammanhanget.\r\nPersonligen anser jag att det här är utomordentligt\r\nanmärkningsvärt.</pre><pre>Statsrådet säger att staten inte kan åläggas ett strikt\r\nansvar, enligt nuvarande lag. Jag menar att staten,\r\nmed tanke på detta fall, borde ta på sig ett striktare\r\nansvar. Statsrådet säger också att dessa problem\r\nenbart uppstår i ett fåtal fall. Man kan ställa sig\r\nfrågan om det då är den enskilde småföretagaren\r\nsom skall stå för kostnaderna eller om den stora,\r\nstarka staten skall göra det. Staten har ju större\r\nmöjligheter att ta på sig ett kostnadsansvar när det\r\ngäller dessa få fall. På djupet handlar det faktiskt\r\nom en mycket viktig rättssäkerhetsfråga för de\r\nenskilda företagen.</pre><pre>Statsrådet känner till bakgrunden. Faktum är att\r\nföretaget fick sitt namn registrerat. Företaget\r\narbetade under detta namn i många år. Sedan blev\r\ndet en släktnamnsdiskussion. I efterhand vet vi att\r\nPatent- och registreringsverket inte har gjort en\r\nnoggrann undersökning. Verket har inte fått fram\r\ndetta släktnamn. Företaget blev i domstol ådömt\r\natt inte använda namnet. Företaget förde talan\r\ngentemot JK. JK sade att rättsläget var oklart. Den\r\nnya tingsrättsprövningen visade att rättsläget var\r\noklart. Med anledningen av att rättsläget var oklart\r\nfår företaget inte skadestånd. Det är en märklig\r\ncirkus.</pre><pre>Jag vill vädja till statsrådet att använda detta ärende\r\nsom inlägg för att verkligen pröva om inte statens\r\nansvar måste sträcka sig längre än vad det gör för\r\nnärvarande. Hur skall våra medborgare våga gå till\r\nPatent- och registreringsverket? De räknar med att\r\nde får garantier för sina företagsnamn. Sedan visar\r\ndet sig att företagen kan få betala 100 000-tals\r\nkronor i skadestånd om de inte byter namn. Jag\r\nvädjar till statsrådet att hon skall se över\r\nbestämmelserna så snabbt som möjligt.</pre><pre>Anf. 227  Statsrådet REIDUNN LAURÉN (-\r\n):</pre><pre>Fru talman! Som jag säger ger inte Patent- och\r\nregistreringsverket någon absolut garanti i och med\r\nregistreringen av ett firmanamn. Man gör en så\r\nnoggrann kontroll som kan begäras. Materialet är,\r\nsom jag sade, begränsat till de register som\r\nmyndigheten har tillgång till.</pre><pre>Det är riktigt, som Göte Jonsson säger, att det\r\nhandlar om ett fåtal fall. Vi diskuterade senast om\r\nPatent- och registreringsverket möjligen skulle\r\ninformera om att det inte är fråga om någon absolut\r\ngaranti. Detta inträffar kanske i något enstaka fall\r\nav 100 000. Man har kanske tyckt att det är onödigt\r\natt gå ut med information när det gäller ett så pass\r\nbegränsat antal fall.</pre><pre>Betänkandet Det allmännas skadeståndsansvar är\r\nunder beredning. Göte Jonsson har nu aktualiserat\r\nden här frågan. Det är någonting som kan\r\növervägas under beredningen. I varje fall finns det,\r\nenligt min mening, skäl att aktualisera frågan med\r\nPatent- och registreringsverket. Därifrån kanske\r\nman kan få några bra synpunkter.</pre><pre>Anf. 228  GÖTE JONSSON (m):</pre><pre>Fru talman! Jag tackar för detta besked. Jag vädjar\r\ntill statsrådet att verkligen göra det här. De företag\r\nsom går till Patent- och registreringsverket för att få\r\nett firmanamn registrerat tror utan tvivel att detta\r\nbeslut fattas under strikt myndighetsutövning.</pre><pre>Det finns två vägar att gå. Man kan informera\r\nallmänheten om att det inte går att lita på Patent-\r\noch registreringsverket. Om det inte går att lita på\r\nverket till 100 % går det nämligen inte att lita på\r\ndet. Det räcker faktiskt att ett fåtal drabbas av höga\r\nskadestånd och höga kostnader i samband med att\r\nett inarbetat firmanamn skall förändras.</pre><pre>Det andra alternativet är att se till att Patent- och\r\nregistreringsverket blir en myndighet som åläggs ett\r\nstrikt ansvar och att staten när det gäller de få fall\r\nsom statsrådet nämner skall vara beredd att\r\nkompensera om denna myndighet har gjort något\r\nfel.</pre><pre>Det nuvarande läget är helt otillfredsställande. Den\r\nhär regeringen arbetar för att få i gång småföretag;\r\ndet är en viktig insats. Då måste man också kunna\r\nlita på den myndighet som står för registreringen av\r\nfirmanamn.</pre><pre>Anf. 229  Statsrådet REIDUNN LAURÉN (-\r\n):</pre><pre>Fru talman! Jag har nu tagit del av Göte Jonssons\r\nsynpunkter. Jag skall ta dem under övervägande.</pre><pre>Anf. 230  GÖTE JONSSON (m):</pre><pre>Herr talman! Det anmärkningsvärda är faktiskt att\r\nföretaget av tingsrätten och hovrätten har blivit\r\nförbjudet att använda namnet.</pre><pre>Vid prövning av skadestånd har tingsrätten\r\nkonstaterat att det kan diskuteras om en firma med\r\ndominanten Halifax borde registreras.\r\nFörekomsten av ett likartat släktnamn i Sverige\r\nutgjorde inte något absolut hinder. Man tar således\r\nett halvt steg tillbaka. JK och även domstolen säger\r\natt det med anledning av denna osäkerhet inte finns\r\nskäl för staten att betala skadestånd.</pre><pre>Återigen är det en sådan hantering som gör att den\r\nenskilde svenske medborgaren uppfattar rättsläget\r\nsom mycket osäkert. Det är också utan tvivel ett\r\nosäkert rättsläge.</pre><pre>Jag tackar statsrådet för svaret. Jag litar på att\r\nstatsrådet vidtar nödvändiga åtgärder utifrån detta\r\nfall. Det får nämligen inte hända en gång till att en\r\nsmåföretagare blir misshandlad av samhället på det\r\nhär sättet.</pre><pre>\r\nÖverläggningen var härmed avslutad.</pre><pre>36 §  Svar på fråga 1993/94:557 om revisionsplikt\r\nför mindre aktiebolag</pre><pre>Anf. 231  Statsrådet REIDUNN LAURÉN (-\r\n):</pre><pre>Fru talman! Birger Andersson har frågat mig om\r\nregeringen överväger att undanta mindre\r\naktiebolag från kravet på revisionsplikt för att få en\r\nbättre överensstämmelse med EG:s bolagsrättsliga\r\ndirektiv.</pre><pre>EG:s bolagsrättsliga direktiv föreskriver som\r\nhuvudregel att bolag skall låta revidera\r\nårsboksluten. De som ansvarar för revisionen skall\r\nockså granska förvaltningsberättelserna.\r\nMedlemsstaterna får visserligen undanta mindre\r\nbolag från dessa krav. Det bör emellertid\r\nframhållas att anpassningen till EG:s regelverk inte\r\ni sig gör det nödvändigt att ändra de nuvarande\r\nsvenska reglerna om att det skall finnas revisorer i\r\nsamtliga aktiebolag.</pre><pre>Jag anser att det för närvarande är för tidigt att\r\nuttala sig om huruvida Sverige bör utnyttja den\r\nmöjlighet som EG-direktiven ger att göra undantag\r\nfrån revisionsplikten i mindre bolag. Frågan är\r\nemellertid viktig och värd att uppmärksamma.\r\nRegeringens avregleringsdelegation har t.ex. i sin\r\nandra rapport nyligen föreslagit att regeringen skall\r\nundersöka möjligheten att avskaffa\r\nrevisionsplikten i de minsta företagen. Enligt min\r\nmening är frågan under alla förhållanden sådan att\r\nen ändring av nuvarande regler måste föregås av\r\nomsorgsfulla överväganden.</pre><pre>För närvarande är frågan om revisionsplikten också\r\naktuell i två pågående utredningsarbeten.\r\nAktiebolagskommittén skall enligt sina direktiv\r\nbl.a. ta upp frågor om revisorernas roll i bolagen.\r\nDet finns därför anledning att utgå från att\r\nAktiebolagskommittén kommer att överväga frågan\r\nom utformningen av revisionsplikten.\r\nRedovisningskommittén har i sitt nyligen avgivna\r\ndelbetänkande, Års- och koncernredovisning enligt\r\nEG-direktiv, ansett att frågan bör bli föremål för\r\nytterligare överväganden i kommitténs fortsatta\r\narbete. Det finns anledning att anta att man inom\r\nkommittéerna uppmärksammar den debatt som\r\npågår rörande frågan om den framtida\r\nutformningen av revisionsplikten vad gäller de\r\nmindre företagen. De båda kommittéerna kan\r\nförväntas avge sina slutbetänkanden i början av\r\n1995 respektive 1996.</pre><pre>Svaret på frågan är således att revisionsplikten är\r\nföremål för överväganden såväl inom\r\nregeringskansliet som inom två olika kommittéer.</pre><pre>Anf. 232  BIRGER ANDERSSON (c):</pre><pre>Fru talman! Jag ber att få tacka statsrådet för\r\nsvaret. Jag har sett litet grand på hur det ser ut i en\r\ndel andra europeiska länder när det gäller den här\r\nfrågan. Jag vill nämna några exempel.</pre><pre>I Tyskland är de små bolagen undantagna från\r\nrevisionplikt. I Nederländerna är det samma\r\nförhållanden. I Frankrike är små bolag också\r\nundandtagna från revisionsplikt. I Belgien har man\r\ngått längst genom att tillämpa artikel 11 i EG:s\r\nfjärde bolagsdirektiv. Det innebär att både små och\r\nmedelstora bolag är befriade från revisionsplikt. I\r\nStorbritannien, som i dag har regler som är\r\njämförbara med de svenska reglerna, övervägs en\r\nbegränsning av revisionsplikten för de minsta\r\nbolagen.</pre><pre>Ute i Europa är alltså det här problemet redan löst.\r\nI de länder där man inte har löst den överväger man\r\natt göra det. I Norden är vi sent ute i detta\r\nsammanhang. Jag har en bestämd känsla av att\r\nDanmark, Finland, Norge och Sverige ligger sist\r\nmed att ta tag i det här problemet.</pre><pre>Statsrådet säger att det för närvarande är för tidigt\r\natt uttala sig om huruvida Sverige bör utnyttja den\r\nmöjlighet som EG-direktiven ger att göra undantag\r\nfrån revisionplikten i mindre bolag. Jag tycker att\r\nvi är sent ute. När jag läser svaret ser jag att den\r\nena kommittén skall vara färdig 1995 och den andra\r\n1996. När tror statsrådet att vi med denna tidsplan\r\nkan fatta ett beslut här i riksdagen om att befria de\r\nsmå aktiebolagen från revisionsplikt?</pre><pre>Anf. 233  Statsrådet REIDUNN LAURÉN (-\r\n):</pre><pre>Fru talman! Avregleringsdelegationen har nyligen\r\nföreslagit att regeringen skall undersöka\r\nmöjligheten att avskaffa revisionsplikten för de\r\nminsta företagen. Frågan är alltså för närvarande\r\naktuell inom regeringskansliet.</pre><pre>Även när det gäller Aktiebolagskommittén är\r\ntidsperspektivet inte så förskräckande, eftersom\r\nkommittén väntas komma med sitt slutbetänkande i\r\nbörjan av 1995, alltså om bara sex månader. Jag\r\ntycker nog att det ändå finns anledning att avvakta\r\nde överväganden som kommer att göras med\r\nanledning av Avregleringsdelegationens rapport\r\noch Aktiebolagskommitténs kommande\r\nbetänkande.</pre><pre>Redovisningskommittén, som visserligen inte skall\r\navge sitt betänkande förrän 1996, har intagit en\r\nganska avvaktande hållning på detta område.\r\nKommittén har förklarat att den hittills inte har\r\nfunnit anledning att lätta på revisionsplikten för\r\ns.k. Artikel 11-bolag. Det krävs i så fall ytterligare\r\növerväganden.</pre><pre>I Redovisningskommittén sitter ju experter på just\r\ndetta område. De har också stannat för att föreslå\r\natt undantagsregeln i Artikel 11 för mindre företag\r\nvad avser balansräkning i förkortad form inte skall\r\nutnyttjas. Det finns alltså vissa överväganden att\r\ngöra, innan man stannar för att lätta på\r\nrevisionsplikten för mindre företag.</pre><pre>Anf. 234  BIRGER ANDERSSON (c):</pre><pre>Fru talman! Jag menar inte att vi i Sverige skall\r\nsträcka oss så långt som i Artikel 11 i EU:s fjärde\r\ndirektiv. Då skulle ganska stora aktiebolag bli\r\nbefriade från redovisningsplikt i Sverige. Men jag\r\ntycker att det skulle vara i högsta grad motiverat att\r\nbefria små aktiebolag, t.ex. enmansbolag eller\r\nfamiljeägda bolag med begränsad verksamhet, från\r\nrevisionsplikt -- och göra detta snabbt</pre><pre>Statsrådet hänvisar till Aktiebolagskommitténs\r\narbete. Om jag minns rätt fick kommittén\r\ntilläggsdirektiv för bara ett tag sedan, vari sades att\r\ndet som gäller revision och redovisning skall\r\nundantas från kommitténs arbete. Jag har\r\ntilläggsdirektiven här. Det är möjligt att jag har\r\nmissuppfattat dem. Statsrådet har undertecknat\r\ndem, så har jag fel får statsrådet rätta mig.</pre><pre>Denna fråga borde behandlas med stor förtur. Vi\r\nskall inte behöva vänta på att en massa kommittéer\r\nblir färdiga. Jag tycker att regeringen skall starta ett\r\nintensivt arbete och snabbt framlägga förslag i\r\ndenna fråga.</pre><pre>Anf. 235  Statsrådet REIDUNN LAURÉN (-\r\n):</pre><pre>Fru talman! Det är riktigt att vi har försökt skilja\r\ndessa kommittéers uppdrag från varandra. Men\r\nAktiebolagskommittén skall behandla frågan om\r\nrevisorernas roll i bolagen. Det finns anledning för\r\nkommittén att komma in på frågan om\r\nutformningen av revisionsplikten.</pre><pre>Som Birger Andersson kanske förstår kan jag för\r\nnärvarande inte säga mer än att frågan är under\r\nberedning både i regeringskansliet och i\r\nkommittéerna. Regeringen är självfallet inställd på\r\natt i största möjliga utsträckning underlätta\r\nverksamheten för mindre företag. Även de\r\növerväganden som görs i detta avseende kommer\r\natt utgå från den målsättningen.</pre><pre>Anf. 236  BIRGER ANDERSSON (c):</pre><pre>Fru talman! Jag är överens med statsrådet om att vi\r\nhar en småföretagarvänlig regering här i landet,\r\nsom vill underlätta och förenkla för småföretagen.\r\nMen här finns ytterligare ett tillfälle att visa\r\nhandlingskraft. Jag tycker inte att det skulle vara så\r\nförfärligt svårt för regeringskansliet att självt ta itu\r\nmed denna fråga. Det finns ju regler som man kan\r\nanknyta till. Vi kan se hur man har gjort i olika\r\nvästeuropeiska länder. Denna fråga borde vara\r\nganska enkel att lösa, om den riktigt goda viljan\r\nfinns.</pre><pre>Överläggningen var härmed avslutad.</pre><pre>37 §  Svar på fråga 1993/94:556 om värnpliktiga\r\nunga företagare</pre><pre>Anf. 237  Försvarsminister ANDERS BJÖRCK\r\n(m):</pre><pre>Fru talman! Pehr Löfgreen har frågat mig vilka\r\nåtgärder jag är beredd att vidta för att hjälpa unga\r\negna företagare som gör värnplikten.</pre><pre>För företagare som gör värnplikten finns ett system\r\nmed näringsbidrag. Näringsbidrag utges, som Pehr\r\nLöfgreen nämner, med högst 1 500 kr per dag.\r\nEnligt vad jag har inhämtat från myndigheterna\r\nfungerar det nuvarande systemet mycket väl. Jag\r\nvill också framhålla att det förekommer få ärenden\r\nom näringsbidrag som avser värnpliktiga under\r\ngrundutbildningen. I dessa fall är det ytterst sällsynt\r\natt nu gällande högsta belopp om 45 000 kr per\r\nmånad inte skulle vara tillräckligt. Jag kan också\r\nnämna att en värnpliktig med nystartat företag har\r\nen viss möjlighet att få anstånd med sin\r\nvärnpliktstjänstgöring.</pre><pre>Frågor om de värnpliktigas förmåner prövas\r\nregelbundet i det årliga budgetarbetet.\r\nFörmånsfrågorna måste då vägas mot andra\r\nangelägna resursbehov. Skulle det visa sig att\r\nsystemet med näringsbidrag inte fungerar så väl\r\nsom jag nyss har sagt, är jag beredd att ompröva\r\nfrågan.</pre><pre>Anf. 238  PEHR LÖFGREEN (m):</pre><pre>Fru talman! Jag tackar statsrådet för detta svar, som\r\när mycket utförligt och i stort sett till fyllest för mig.\r\nJag har dock några små synpunkter som jag vill\r\nframföra.</pre><pre>Som statsrådet känner till är det på det viset att alla\r\nsom genomgår en militär grundutbildning gör det\r\nunder en pliktlag. Med lagar tvingar vi rikets unga\r\nmän att göra ett avbrott i sina civila förehavanden.\r\nÄr det då inte självklart att staten måste ta mer\r\nansvar för att de värnpliktiga inte förlorar\r\nekonomiskt på att tjänstgöra i landets försvar? Det\r\nfaktum att så inte alltid är fallet ställs ännu mer på\r\nsin spets om man beaktar att det endast är en knapp\r\nmajoritet av de värnpliktiga som fullgör sin militära\r\ngrundutbildning.</pre><pre>För de unga driftiga män som före sin tjänstgöring\r\nhar startat ett företag finns ett näringsbidrag, som\r\nsyftar till att täcka det inkomstbortfall som uppstår\r\ndå den värnpliktige inte kan arbeta för företaget.\r\nDetta bidrag är behovsbaserat, och en särskild\r\nprövning görs i varje enskilt fall. Hur kan man sätta\r\nett tak på ett system, som efter behov skall\r\nkompensera ett påtvingat inkomstbortfall?</pre><pre>Moderaterna har alltid varit ett parti som har\r\nsträvat efter att uppmuntra initiativrikedom och\r\nföretagsamhet. Hur kan man då samtidigt i\r\nregeringsfunktion tillåta sig att praktiskt slå undan\r\nbenen på unga företagare, som varken själva valt\r\neller haft någon möjlighet att påverka sin situation?\r\nMan får förmoda att taket finns för att bespara\r\nstaten utgifter. Hur kan man ha en reglering som\r\ninnebär att de mest produktiva ungdomarnas\r\nföretag slås omkull? Det är nödvändigt, herr\r\nstatsråd, att verkligen se över hela frågan, vilket ju\r\nstatsrådet mycket riktigt har sagt i sitt svar, som är\r\ntill fyllest för mig.</pre><pre>Anf. 239  Försvarsminister ANDERS BJÖRCK\r\n(m):</pre><pre>Fru talman! I ytterst få fall har man behövt utnyttja\r\nmaximitaket på 45 000 kr. Jag anser att 45 000 kr i\r\nmånaden knappast är någon blygsam ersättning.\r\nDen är närmast det dubbla, fru talman, mot vad en\r\nriksdagsledamot tjänar. Jag kan inte vara med om\r\natt man tar bort taket helt och hållet. Under det\r\nglada 80-talet fanns det, som Pehr Löfgreen väl vet,\r\nunga män och kvinnor som tjänade miljoner i\r\nveckan. Jag tvivlar på att staten rimligtvis skulle\r\nbehöva eller ens vilja kompensera detta.\r\nNäringsbidraget för värnpliktiga utgör i praktiken\r\ninte något större problem enligt de erfarenheter\r\nsom vi har inom försvaret.</pre><pre>Anf. 240  PEHR LÖFGREEN (m):</pre><pre>Fru talman! Det enda jag vill tillägga är att\r\nförsvarsministern inte har riktigt rätt när det gäller\r\njämförelsen mellan riksdagsmännens löner och\r\ntaket på 45 000 kr. Näringsbidraget är en ersättning\r\nför förluster och extrakostnader. Jag tycker att vi\r\nskall se bidraget på det viset.</pre><pre>I övrigt tackar jag försvarsministern.</pre><pre>Anf. 241  Försvarsminister ANDERS BJÖRCK\r\n(m):</pre><pre>Fru talman! En tvångslag innebär alltid att man\r\ntvingas avstå från någonting. Det finns andra\r\nmänniskor som på grund av värnplikten tvingas\r\navbryta t.ex. studier eller en akademisk karriär.\r\nDem kompenserar vi inte med upp till 45 000 kr per\r\nmånad. Men, som sagt, fungerar inte systemet skall\r\nvi naturligtvis titta på det. Men min uppfattning är\r\ndock att det hittills har fungerat bra.</pre><pre>Överläggningen var härmed avslutad.</pre><pre>38 §  Svar på fråga 1993/94:568 om ungdomars\r\nekonomiska situation</pre><pre>Anf. 242  Civilminister INGER DAVIDSON\r\n(kds):</pre><pre>Fru talman! Ulrica Messing har frågat mig om vilka\r\nåtgärder jag som ungdomsminister avser att vidta\r\nmed anledning av de slutsatser som framkommer i\r\nSocialstyrelsens rapport Social rapport 1994.</pre><pre>Jag beklagar att Ulrica Messing inte själv har\r\nmöjlighet att ta emot svaret.</pre><pre>Socialstyrelsens rapport innehåller en beskrivning\r\noch analys av den sociala välfärden för\r\nbefolkningen i sin helhet. Det är helt korrekt, som\r\nUlrica Messing anger i sin fråga, att ungdomar\r\nenligt rapporten är en av de grupper som under\r\nfrämst 1980-talet har fått försämrade villkor.</pre><pre>Detta är emellertid ingen nyhet för mig som\r\nungdomsminister. Redan hösten 1992 beslutade\r\nregeringen om direktiv till en särskild utredning om\r\nungdomars levnadsvillkor och framtidsutsikter, den\r\ns.k. Generationsutredningen. Bakgrunden var att\r\ndet fanns tecken på att ungdomar i större\r\nutsträckning än andra drabbats av arbetslöshet och\r\nbostadsbrist. Utredningen fick i uppdrag att\r\nundersöka hur ungdomars etablering på arbets- och\r\nbostadsmarknaderna skall kunna underlättas men\r\nockså att studera om det finns risk för ökade\r\ngenerationsklyftor i samhället samt hur\r\ngenerationsperspektivet skall kunna beaktas vid\r\npolitiska beslut.</pre><pre>Vidare kommer Statistiska centralbyrån redan\r\ndenna vecka att redovisa en rapport om ungdomars\r\nvälfärd och värderingar. Rapporten, som har\r\ntillkommit efter uppdrag från regeringens barn- och\r\nungdomsdelegation och Generationsutredningen,\r\nkommer att presenteras på fredag vid ett särskilt\r\npresseminarium.</pre><pre>Generationsutredningens betänkande kommer\r\nockså att överlämnas till mig under juni månad.</pre><pre>Jag avser självklart att invänta dessa underlag innan\r\njag överväger eventuella förslag till åtgärder.</pre><pre>Jag vill i detta sammanhang påpeka att regeringen\r\ninte har varit overksam på det här området.\r\nTvärtom har vi för första gången förelagt riksdagen\r\nen ungdomspolitisk proposition som diskuterades i\r\nkammaren förra veckan.</pre><pre>I de riktlinjer för ungdomspolitiken som riksdagen\r\nnu fastställt framhålls ungdomars rätt till goda\r\nuppväxtvillkor och vikten av att de ges goda\r\nförutsättningar att etablera sig som vuxna.\r\nBetydelsen av en helhetssyn på ungdomars\r\nsituation har också varit ett skäl till att myndigheten\r\npå ungdomsområdet -- fr.o.m. den 1 juli\r\nUngdomsstyrelsen -- skall få ett tydligare ansvar\r\nnär det gäller att främja ungdomars villkor i\r\nsamhället.</pre><pre>Regeringen har satt ungdomsfrågorna högt på den\r\npolitiska dagordningen inte bara av omsorg om\r\nungdomarna utan om hela samhället. Ungdomars\r\nlevnadsvillkor och framtidsutsikter påverkar deras\r\nframtidstro och har därför betydelse för\r\nsamhällsutvecklingen i stort.</pre><pre>Socialstyrelsens rapport ser jag främst som en\r\nbekräftelse på hur viktigt det är att dessa frågor\r\näven uppmärksammas i fortsättningen.</pre><pre>Då Ulrica Messing, som framställt frågan, anmält\r\natt hon var förhindrad att närvara vid\r\nsammanträdet, medgav talmannen att Inger\r\nLundberg i stället fick delta i överläggningen.</pre><pre>Anf. 243  INGER LUNDBERG (s):</pre><pre>Fru talman! Jag vill på mina och Ulrica Messings\r\nvägnar tacka civilministern för svaret.</pre><pre>Det här är en angelägen fråga. Jag vet att våra\r\nungdomar i riksdagen möter ungdomar ute som är\r\nmycket bekymrade för framtiden och tycker att de\r\nlitet grand stannar upp i sin chans att etablera sig\r\nsom vuxna.</pre><pre>Det kommer nu allt fler rapporter om ökade klyftor\r\ni samhället. Om ingenting görs är vi på väg mot ett\r\ntvåtredjedelssamhälle.</pre><pre>För ett halvår sedan kom Socialstyrelsen med en\r\nannan rapport. Den pekade på segregation. Den\r\npekade på omfördelning där resurser tas från de\r\nbarn och ungdomar som har det allra jobbigast och\r\nsom löper de största riskerna för framtiden.</pre><pre>Den rapport vi nu diskuterar visar på klassklyftor\r\ndär ungdomarna är förlorare. I dag står ungefär två\r\noch en halv årskull utanför den ordinarie\r\narbetsmarknaden. 80 000 ungdomar är öppet\r\narbetslösa. Det är mot den bakgrunden och utifrån\r\nungdomarnas krav som vi socialdemokrater har\r\nställt krav på en ungdomsgaranti.</pre><pre>Civilministern nämner ungdomspropositionen. I\r\nden sägs att ungdomarna skall ges goda\r\nförutsättningar att etablera sig som vuxna. Men det\r\nsom har hänt på senare år är att allt fler ungdomar\r\nfår allt mindre möjligheter att flytta hemifrån. Det\r\nfinns i dag 25-, 26- och 27-åringar som flyttar hem\r\ntill mamma och blir mambo, som ungdomarna\r\nkallar det själva, för att de inte har råd och\r\nmöjlighet att etablera sig på arbetsmarknaden.</pre><pre>Jag vill därför fråga ungdomsministern följande:\r\nSkall vi avvakta ytterligare utredningar? Är det inte\r\ndags att se över ungdomarnas möjlighet att få en\r\ngaranti för sysselsättning? Är det inte viktigt att\r\nregeringen tar initiativ som ger ungdomarna\r\nmöjlighet att flytta hemifrån och etablera sig som\r\nvuxna?</pre><pre>Anf. 244  Civilminister INGER DAVIDSON\r\n(kds):</pre><pre>Fru talman! Jag möter också en hel del ungdomar,\r\noch jag vet att det finns bekymmer bland många av\r\ndem framför allt just för att de inte har ett jobb. Vi\r\nhar alldeles för många arbetslösa ungdomar i dag.\r\nDärför har också regeringen vidtagit ett stort antal\r\narbetsmarknadspolitiska åtgärder -- faktiskt fler än\r\nnågonsin hittills i Sverige -- för att under denna\r\nsvåra period underlätta för så många ungdomar\r\nsom möjligt.</pre><pre>Klassklyftorna finns, och de minskade tyvärr inte i\r\nnågon större utsträckning under\r\nSocialdemokraternas långa regeringsinnehav. När\r\nvi skrev ungdomspropositionen och tittade närmare\r\npå vilka som väljer högre studier visade det sig att\r\ndet nästan inte har hänt någonting. Det är\r\nfortfarande barn till högutbildade välavlönade\r\nföräldrar som i första hand väljer högre utbildning.\r\nJag tror att man får sätta in helt andra åtgärder än\r\nman har gjort hittills.</pre><pre>Ungdomsgaranti är en socialpolitisk insats som\r\nbygger på en modell från Danmark. Jag tror att det\r\när viktigare att vi försöker få fram jobb som\r\nungdomarna sedan kan behålla. Vi skall alltså\r\nunderlätta för företagarna att ge fler människor\r\njobb -- inte minst då ungdomarna.</pre><pre>Anf. 245  INGER LUNDBERG (s):</pre><pre>Fru talman! Jag rekommenderar civilministern att\r\nväldigt grundligt läsa utredningen Ursprung och\r\nutbildning -- social snedrekrytering till högre\r\nstudier. Den visar att snedrekryteringen har\r\nminskat mycket kraftigt under 1900-talet.\r\nBakgrunden till det är i mycket stor utsträckning\r\nden ekonomiska utjämningen och den\r\ngemensamma grundskolan.</pre><pre>Utjämningen har varit mycket mindre under 70-\r\noch 80-talet, men det har fortfarande varit\r\nanmärkningsvärda förändringar i ett internationellt\r\nperspektiv. Det som nu händer är att mycket av den\r\ngemensamma grundskolan bryts sönder och att vi\r\nriskerar ökad snedrekrytering.</pre><pre>Jag skulle vilja rekommendera civilministern att ta\r\nde danska erfarenheterna på väldigt stort allvar.\r\nIngenting är allvarligare för ungdomarna än att\r\nkänna att de inte har en uppgift. Det är därför vi\r\nsocialdemokrater så starkt driver frågan om en\r\nungdomsgaranti parad med en aktiv näringspolitik\r\noch aktivt arbete för den ordinarie\r\narbetsmarknaden.</pre><pre>Anf. 246  Civilminister INGER DAVIDSON\r\n(kds):</pre><pre>Fru talman! Det är som jag säger: Den sociala\r\nsnedrekryteringen har inte minskat under de\r\nsenaste tioårsperioderna. Jag tycker att det är\r\nallvarligt. Vi måste hjälpas åt att hitta medel för att\r\nkomma till rätta med det. Det som har gjorts hittills\r\nhar absolut inte räckt.</pre><pre>Jag håller med om att det är bättre att ha någonting\r\natt göra än att inte ha någonting alls att göra. Vi är\r\ni ett läge då ekonomin ändå är på väg uppåt och där\r\nde arbetsmarknadspolitiska åtgärderna i form av\r\nungdomspraktik och annat som regeringen har satt\r\nin för att mildra övergången börjar att trappas av\r\ndärför att de börjar ersättas av riktiga jobb. Då är\r\ndet fel att satsa stort på ytterligare åtgärder av den\r\ntypen.</pre><pre>Det är det jag vill säga när jag vänder mig emot att\r\nman tar den danska ungdomsgarantin som\r\nexempel. Den kan man ta till i en nedgång och i en\r\nlågkonjunktur, men inte när vi är på väg uppåt.</pre><pre>Anf. 247  INGER LUNDBERG (s):</pre><pre>Fru talman! Jag tror knappast att 80 000 öppet\r\narbetslösa ungdomar kan vara nöjda med att\r\nregeringen säger att det nog löser sig och att vi är\r\ninne i en konjunkturuppgång. Visst måste de\r\nungdomarna känna sig bekymrade när de ser att\r\nregeringen inte bryr sig mer om deras verklighet än\r\natt man skär ned på utbildningsvikariaten, som är\r\nen av de absolut finaste sysselsättningssatsningarna\r\noch som definitivt inte stör arbetsmarknaden.\r\nTvärtom rustar de både äldre arbetskraft,\r\nungdomarna och Sverige som helhet för framtiden.</pre><pre>Jag blir litet förvånad och på sätt och vis kanske\r\nockså litet glad när civilministern säger att hon vill\r\nverka för att man skall jobba med frågorna om\r\nsocial snedrekrytering. Det är bara det att det inte\r\nalls stämmer med det utbildningsministern gör. Det\r\nstämmer inte alls med det majoriteten i\r\nutbildsningsutskottet gör.</pre><pre>Vi socialdemokrater har krävt att den förnämliga\r\nutredningen Ursprung och utbildning skall bli\r\nföremål för politisk analys. Det händer ingenting\r\nfrån regeringens sida.</pre><pre>Anf. 248  Civilminister INGER DAVIDSON\r\n(kds):</pre><pre>Fru talman! Jag tycker att det är helt fel att säga att\r\nregeringen inte bryr sig om alla dessa ungdomar.\r\nJag upprepar att det aldrig har vidtagits\r\narbetsmarknadspolitiska åtgärder i så stor\r\nomfattning som under denna regerings tid. Det har\r\nvi gjort just för att visa att vi bryr oss om vad\r\nungdomarna har för sig under den svåra\r\nlågkonjunkturen.</pre><pre>Antalet utbildningsplatser har faktiskt ökat\r\nmarkant under den här tiden. Det tredje\r\ngymnasieåret har införts för alla elever som har\r\nlämnat den tvååriga gymnasieutbildningen.</pre><pre>Inom den högre utbildningen har vi också utökat\r\nantalet platser.</pre><pre>Jag tror att vi delvis kan komma åt den sociala\r\nsnedrekryteringen genom större möjligheter att\r\nvälja hur man vill lägga upp arbetet i skolan. Om\r\nman kan få hjälp med det, kan man få en mer\r\nspecialinriktad uppläggning av sin utbildning. Alla\r\nbehöver inte ha det precis likadant. Det tror jag är\r\nett sätt. Vi arbetar gemensamt i den riktningen i\r\nregeringen.</pre><pre>Anf. 249  INGER LUNDBERG (s):</pre><pre>Fru talman! Vi har fått en bild av vad civilministern\r\ntror när det gäller förändringar av den sociala\r\nsnedrekryteringen. Det allvarliga är att den skiljer\r\nsig markant från de uppgifter som de forskare har\r\nsom mycket noggrant har studerat den sociala\r\nsnedrekryteringens effekter. De konstaterar att en\r\nuppsplittrad skola med alltför mycket uppdelning\r\när ett mycket allvarligt hot mot möjligheten att\r\nbryta snedrekryteringen och att det just har varit\r\nden sammanhållna grundskolan som har betytt att\r\nmånga fler barn från arbetarklassen i dag går vidare\r\ntill högre studier. Jag vädjar till civilministern: Gå\r\nhem och läs och analysera utredningen.</pre><pre>Jag måste fråga civilministern: Varför skära ner på\r\nutbildningsvikariaten? Varför tog det så lång tid\r\ninnan man gjorde satsningen på det tredje\r\ngymnasieåret? Vi socialdemokrater har gång på\r\ngång krävt åtgärder. Vi har gjort det därför att vi\r\nlever så nära de arbetslösa ungdomarna. Vi har hela\r\ntiden upplevt att regeringen bromsar och inte är\r\nberedd att med kraft jobba för ungdomarna.</pre><pre>Anf. 250  Civilminister INGER DAVIDSON\r\n(kds):</pre><pre>Fru talman! Inger Lundberg är inte ensam om att\r\nleva nära de arbetslösa ungdomarna. Det gör jag\r\nockså och de andra i regeringen. Vi lever inte något\r\nliv som är skilt från verkligheten. Vi har den nära\r\ninpå oss. Vi vet precis hur de ungdomar mår som\r\nhar varit arbetslösa en längre tid. Därför har vi satt\r\nin dessa åtgärder.</pre><pre>Visst, det kunde kanske ha gått fortare i vissa fall.\r\nMen detta är frågor som behöver utredas. Man\r\nbehöver ha tänkt igenom hur en åtgärd skall se ut\r\ninnan man lägger fram ett genomtänkt förslag.</pre><pre>Ungdomspraktiken har blivit en succé. Över 90 %\r\nav ungdomarna själva säger att de är nöjda med\r\nden. Nästan 30 % av dem som haft en\r\nungdomspraktikplats har fått ett fast jobb efter\r\nungdomspraktiken. Särskilt nu på slutet ökar\r\nantalet som får ett fast jobb. Då tycker jag inte att\r\nman kan säga att regeringen inte har vidtagit några\r\nåtgärder för att hjälpa ungdomarna in på\r\narbetsmarknaden. Det är precis det vi har sysslat\r\nmed.</pre><pre>Överläggningen var härmed avslutad.</pre><pre>39 §  Svar på fråga 1993/94:570 om inomregional\r\nskatteutjämning i Stockholms län</pre><pre>Anf. 251  Finansminister ANNE WIBBLE\r\n(fp):</pre><pre>Fru talman! Björn Ericson har frågat mig om\r\nregeringen avser att lägga fram förslag om att\r\nupphäva lagen som möjliggör en inomregional\r\nskatteutjämning i Stockholms län.</pre><pre>I samband med att regeringen i 1992 års\r\nkompletteringsproposition föreslog ett nytt statligt\r\nutjämningssystem uttalade jag att systemet bör ges\r\nen sådan utformning att det inte finns behov av\r\nsärskilda regionala utjämningssystem. Mot\r\nbakgrund av att den s.k. strukturutjämningen\r\nskulle utredas ytterligare ansåg jag att den\r\ninomregionala skatteutjämningen i Stockholms län\r\nborde bibehållas under åren 1993 och 1994. Det\r\nfortsatta behovet av detta inomregionala system\r\navsågs prövas i samband med ställningstagandet till\r\nen reviderad strukturutjämning inför år 1995.</pre><pre>Som Björn Ericson känner till blev det i stället så\r\natt det tillsattes en parlamentarisk beredning med\r\nuppdrag att föreslå hur statens bidrag till\r\nkommuner respektive landsting och hur\r\nutjämningen av de ekonomiska förutsättningarna\r\nmellan dem skall utformas fr.o.m. år 1996. Som en\r\nkonsekvens av det föreslog regeringen i årets\r\nkompletteringsproposition en ''frysning'' av\r\nutjämningsbidragen för år 1995. Det innebar också\r\natt det inte fanns skäl att nu pröva om den\r\ninomregionala skatteutjämningen bör vara kvar\r\neller inte.</pre><pre>Regeringen har således inte tagit ställning till om\r\nlagen som möjliggör en inomregional\r\nskatteutjämning i Stockholms län bör vara kvar\r\neller inte. Den frågan får anstå tills den\r\nparlamentariska beredningens förslag skall prövas\r\nnågon gång nästa vår.</pre><pre>Anf. 252  BJÖRN ERICSON (s):</pre><pre>Fru talman! Jag vill tacka finansministern för det\r\nmycket raka svaret. Jag hade naturligtvis förberett\r\nmig med kompletterande, uppföljande frågor. Men\r\nom jag har förstått det rätt är detta den sista frågan\r\nsom kan ställas under denna riksdagsperiod, och\r\nklockan har runnit i väg. Jag skall därför fatta mig\r\nmycket kort.</pre><pre>Jag uppfattar svaret så, att det program som den 24\r\nmaj utspann sig i Radio Stockholm med\r\nfinanslandstingsrådet Ralph Lédel som en av de\r\nmedverkande, har vilselett många av dem som\r\nlyssnade. Han påstod där att finansministern hade\r\nföreslagit att den inomregionala skatteutjämningen\r\ni Stockholms län skulle avskaffas. Det är bara att\r\nkonstatera att så nu inte är fallet, och det är jag\r\nmycket glad för.</pre><pre>Anf. 253  Finansminister ANNE WIBBLE\r\n(fp):</pre><pre>Fru talman! Jag kan inte uttala mig om det som\r\nsades i ett radioprogram som jag tyvärr inte hade\r\nmöjlighet att lyssna till. Det som sägs i mitt svar är\r\nockså det som riksdagen redan har beslutat om och\r\nsom möjligen Björn Ericson kunde ha känt till. Det\r\nframgår av finansutskottets betänkande våren 1992\r\nliksom av de förslag som vi har lagt fram i\r\nkompletteringspropositionen nu i år. Frågan\r\nåterkommer alltså i samband med\r\nställningstagandet till förslag från den\r\nparlamentariska beredningen om ett\r\nutjämningssystem för kommuner och landsting\r\nfr.o.m. 1996.</pre><pre>Anf. 254  BJÖRN ERICSON (s):</pre><pre>Fru talman! Det är helt rätt. Jag kände också till\r\ndet. Men eftersom påståendet kom så klart och\r\nfinansministern beskylldes för att ha sagt på detta\r\nvis, måste jag ställa frågan.</pre><pre>Överläggningen var härmed avslutad.</pre><pre>40 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1993/94:KU38 och KU40</pre><pre>Justitieutskottets betänkanden 1993/94:JuU29 och\r\nJuU30</pre><pre>41 §  Bordläggning</pre><pre>Anmäldes och bordlades</pre><pre>Konstitutionsutskottets betänkande</pre><pre>1993/94:KU39 Försöksverksamhet med\r\nmedborgarkontor</pre><pre>Lagutskottets betänkanden</pre><pre>1993/94:LU31 Ny sjölag</pre><pre>1993/94:LU34 Förändringar i lönegarantisystemet</pre><pre>1993/94:LU35 Uppskov med behandlingen av vissa\r\närenden</pre><pre>Socialutskottets betänkanden</pre><pre>1993/94:SoU27 Handikappombudsman</pre><pre>1993/94:SoU28 Psykiskt stördas villkor</pre><pre>Utbildningsutskottets betänkanden</pre><pre>1993/94:UbU11 Utvecklingsplan för skolväsendet</pre><pre>1993/94:UbU12 Utbildning och forskning</pre><pre>1993/94:UbU13 Vårdhögskolorna</pre><pre>1993/94:UbU14 Distansundervisning, m.m.</pre><pre>1993/94:UbU15 Riksbankens jubileumsfonds\r\nverksamhet under år 1993</pre><pre>1993/94:UbU18 Uppskov med behandlingen av\r\nvissa ärenden</pre><pre>1993/94:UbU20 Vissa ändringar i skollagen</pre><pre>Trafikutskottets betänkande</pre><pre>1993/94:TU35 En effektivare fordonskontroll</pre><pre>Jordbruksutskottets betänkande</pre><pre>1993/94:JoU29 Lag om genetiskt modifierade\r\norganismer</pre><pre>Näringsutskottets betänkande</pre><pre>1993/94:NU25 Innovationsstöd</pre><pre>42 §  Kammaren åtskildes kl. 19.46.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 7 § anf. 38 (delvs),</pre><pre>av talmannen därefter t.o.m. 12 § anf. 82 (delvis),</pre><pre>av förste vice talmannen därefter t.o.m. 25 § anf.\r\n164 (delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}